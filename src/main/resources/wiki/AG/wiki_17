{"id": "997711", "url": "https://cs.wikipedia.org/wiki?curid=997711", "title": "Gusttavo Lima", "text": "Gusttavo Lima\n\nGusttavo Lima (* 3. září 1989, Presidente Olegário, Minas Gerais) je brazilský zpěvák.\n\nJiž v devíti letech, v roce 1999, nastoupil jako sólista do sboru a upoutal pozornost přes jeho interpretaci „É Amor“ od Zezé Di Camargo & Luciano. V roce 2010 podepsal smlouvu s Som Livre Laber a vydal album s názvem \"Invertor dos Amores\", kterého se prodalo 15 000 kopií. V roce 2011 vydal CD a DVD \"Gusttavo Lima e você\", které bylo nahráno živě na hudebním festivalu, kde bylo 60 000 lidí. Z tohoto alba také pochází skladba „Balada Boa“, která ho nejvíce proslavila po celém světě. V lednu 2012 se vydal na své první mezinárodní turné. Z tohoto turné by také mělo být nahráno CD a DVD s názvem \"Ao Vivo em São Paulo\".\n\n"}
{"id": "997713", "url": "https://cs.wikipedia.org/wiki?curid=997713", "title": "Řeřišník skalní", "text": "Řeřišník skalní\n\nŘeřišník skalní (\"Hornungia petraea\") je útlá, efemérní, bíle kvetoucí bylina vyšších poloh, druh z rodu řeřišník.\n\nDruh roste v pahorkatinách až v podhůří, hlavně v západní, střední a jižní Evropě. Na severu proniká do Švédska a Estonska, na východě zasahuje do Ukrajiny a Malé Asie, objevuje se také na severu Afriky v Alžírsku a Tunisku. V České republice je jednou z posledních lokalit jeho výskytu národní přírodní památka Rašovické skály. Na Slovensku, kde se v nevelkém počtu vyskytuje v Malých Karpatech a v Považském Inovci, je ( žerušník skalný) považován za zranitelný druh (VU).\n\nRoste na dolomitických a vápencovitých mělkých štěrkopískovitých půdách na slunných suchých svazích nebo ve skalních štěrbinách či terasách v kolinním nebo submontánním vegetačním stupni.\n\nJednoletá rostlina s přímou až vystoupavou, 3 až 15 cm vysokou lodyhou vyrůstající z tenkého rozvětveného kořene. Větvená lodyha bývá zbarvená zelenohnědě až nafialověle a je porostlá velmi kratičkými jednoduchými i rozvětvenými chloupky. V přízemní růžici vyrůstají řapíkaté listy o délce 8 až 12 mm; jejich obvejčité čepele s klínovitou bázi jsou zpeřeně laločnaté se 3 až 5 páry podlouhlých segmentů. Lodyžní listy obdobného tvaru i velikosti nemají řapík a jsou přisedlé. Všechny listy jsou lysé.\n\nNa hlavní lodyze i na jejích odbočkách vytvářejí čtyřčetné květy hroznovitá květenství která se při zrání prodlužují. Vejčité, na bázi červenavé a na okraji blanité kališní lístky vyrůstají vzpřímeně a jsou stejně tak dlouhé nebo kratší než korunní. Obvejčité bílé korunné lístky, asi 1 mm dlouhé, mají vrchol okrouhlý nebo plytce vykrojený. Čtyřmocné tyčinky s prašníky jsou delší a ční z koruny. Rostliny kvetou ve středoevropských podmínkách od března do května.\n\nPlody, dozrávající nejdříve na hlavní lodyze, jsou stopkaté, vodorovně odstávající šešulky. Jsou pukavé, asi 3 mm dlouhé, elipsovité nebo vejčité, mírně zploštělé, mají výraznou střední žilku a na vrcholu s kratičkou čnělku jsou mírně vykrojené. Obsahují dvě až čtyři světlehnědá, asi 0,6 mm dlouhá semena s hladkým osemením. Chromozomové číslo druhu je 2n = 12.\n\nSemena této krátkověké rostliny dozrají již počátkem léta a vypadají do půdy. Zde čekají na vlhčí podzimní podmínky, kdy vyklíčí a vyrostou do fáze přízemní růžice, ve které přečkají zimu. Druhým rokem brzy z jara vyraší květonosné lodyhy a vyvinou se květy. Některá semena hned prvým rokem nevyklíčí a setrvávají v půdě po několik let.\n\n \n"}
{"id": "997716", "url": "https://cs.wikipedia.org/wiki?curid=997716", "title": "ČEBUS", "text": "ČEBUS\n\nČEBUS je značka, pod kterou působil bývalý český autobusový dopravce a působí dosud existující cestovní agentura. Po liberalizaci autobusové dopravy byl ČEBUS počátkem 90. let 20. století prvním soukromým dopravcem na trase Brno–Praha (tato linka P0001 byla dle číslování vůbec první číslovanou soukromou autobusovou linkou v Československu po zániku monopolu ČSAD), v roce 1992/1993 provozoval 6 dálkových linek z Prahy do různých směrů, v dalších letech se dopravce soustředil především na trasu Brno–Praha. Mateřskou společnost založil roku 1990 Ing. Václav Vaníček ze Skřivan, roku 1992 ji získal Josef Svárovský z Prahy. Pod značkou ČEBUS působily též dceřiné společnosti s účastí dalších osob. V roce 2004 dopravu pod značkou ČEBUS převzala na několik měsíců konkurenční firma Český národní expres - C.N.E. Group, a.s., která však sama byla do roka z trhu vytlačena. Pod značkou ČEBUS působí nyní již jen cestovní agentura, v níž původní mateřská společnost již nemá žádný podíl a jejímž většinovým společníkem byl od roku 2000 Ing. Václav Horák a od roku 2010 je jím Mgr. Miroslav Polák.\n\nČEBUS, spol. s r.o. (IČ 00653233) byla založena 2. října 1990 a zapsána 30. října 1990. Zpočátku byl jediným společníkem Ing. Václav Vaníček a společnost sídlila v jeho bydlišti ve Skřivanech v okrese Hradec Králové, k 28. srpnu 1992 se jediným společníkem stal Josef Svárovský a sídlo bylo přepsáno do jeho bydliště v Praze 2. Od 24. května 1995 do 21. června 2001 byla společnost v konkursním řízení, konkurs byl zrušen po splnění rozvrhového usnesení. Od 26. března 2013 podle obchodního rejstříku společnost vlastní sama sebe, tj. je sama sobě jediným společníkem. Za společnost jedná president společnosti, který v obchodním rejstříku není uveden.\n\nČEBUS, dopravní a cestovní kancelář, s.r.o. (IČ 46974067) byla zapsána 5. října 1992. Za dobu své existence měla své sídlo postupně na čtyřech brněnských adresách. Původními společníky bylo 5 fyzických osob: Ing. Miroslav Řepa a Josef Svárovský vklady po 55 tisících korun, Jan Sobotka, Ing. Václav Horák a Jiří Charvát vklady po 30 tisících Kč, v červnu 1994 byl podíl Jana Sobotky rozdělen mezi ostatní podílníky. 25. ledna 1995 a 4. července 1997 byl základní kapitál navýšen. Mezi společníky v lednu 1995 přibyla Alena Řepová, v květnu 1998 ubyl Josef Svárovský a v červnu 2000 přešel podíl Jiřího Charváta na Jarmilu Charvátovou. 22. února 2007 změnila název na INCENTIVA, cestovní agentura, s.r.o., od července 2007 do června 2010 prošla konkursním řízením, které bylo zrušeno po splnění rozvrhového usnesení, a 30. května 2012 byla společnost vymazána z obchodního rejstříku.\n\nČEBUS-EXPRES, s.r.o. (IČ 48908819) se sídlem v Brně, Novobranská 3, byla zapsána 13. října 1993, od 20. května 1997 až do svého výmazu 31. března 2009 byla v likvidaci. 80% podíl v ní měla ČEBUS, s.r.o. se sídlem v Praze 2, po 10 % ČEBUS dopravní a cestovní kancelář, s.r.o. se sídlem v Brně a COOP BANKA a.s. se sídlem v Brně. 28. června 2000 byl zamítnut návrh na konkurs pro nedostatek majetku společnosti. 31. března 2009 byla společnost z téhož důvodu vymazána z obchodního rejstříku.\n\nČEBUS, cestovní agentura, s.r.o. (IČ 26222094) se sídlem v Brně byla zapsána 24. srpna 2000, 22. října 2001 změnila název na ČEBUS, cestovní kancelář, s.r.o. Většinovým vlastníkem byl Ing. Václav Horák, menšinovými vlastníky tři další fyzické osoby a ČEBUS, dopravní a cestovní kancelář, s.r.o. (později Incentiva s.r.o.). jejíž podíl byl uvolněn v únoru 2008 v rámci konkursního řízení. Od května 2010 je většinovým vlastníkem Mgr. Miroslav Polák a menšinovým Blanka Pálenská.\n\nČEBUS - autobusová doprava, s.r.o. (IČ 26920964) se sídlem v Brně, Starobrněnská 16, byla zapsána 27. února 2004. Jediným společníkem byl Český národní expres - C.N.E. Group, a.s., který předtím převzal dopravu provozovanou pod značkou ČEBUS. 1. března 2006 změnila společnost vlastníka (novým vlastníkem se stala MAX & MAX, s.r.o. a Bohuslav Urválek z Chocně) a změnila název na Surinder Invest, s.r.o. a přesídlila do Chocně, k 9. červenci 2008 byla zrušena s likvidací, od 25. července 2008 do výmazu 10. června 2009 byla v likvidaci. V listopadu 2008 bylo zahájeno insolvenční řízení, 16. února 2009 byl zamítnut insolvenční návrh pro nedostatek majetku společnosti a 10. června 2009 byla společnost vymazána z obchodního rejstříku.\n\nNa Slovensku byla 23. února 1998 zaregistrovaná společnost ČEBUS Slovakia, dopravná a cestovná kancelária, spol. s r.o. (IČO 35741597) se sídlem v Bratislavě. Původně v ní zhruba třetinový podíl měla česká společnost ČEBUS dopravná a cestovná kancelária, spol. s r.o. (IČO 46974087, tedy číslo uvedeno ve slovenském obchodním rejstříku s překlepem v předposlední číslici). Jednatelem ČEBUS Slovakia byl v té době Michal Baranovič. 26. února 2002 v ní česká mateřská společnost ztratila podíl a společnost byla přejmenovaná na VYDAVATEĽSTVO M.R.K. agency, spol. s r.o.\n\nZakladatel společnosti ČEBUS Václav Vaníček (nar. 2. července 1966) použil tuto značku i v dalších svých společnostech. Od 18. března 1991 do 2. června 1992 byla v obchodním rejstříku zapsaná společnost ČEBUS INVEST, spol. s r. o. s dopravním zaměřením, kterou z 80 % vlastnila Eliška Grodlová či Grödlová a z 20 % Václav Vaníček, 6. května 1991 společnost ČEBUS LEASING, spol. s r.o. se stejnými vlastníky ve shodném poměru podílu a 1. října 1991 byla zapsaná společnosti CITY ČEBUS spol. s r. o., na které mají tytéž dvě osoby opačný poměr podílů. Dále měl Václav Vaníček v letech 1991–2002 menšinový podíl ve společnosti FRUTEX, spol. s r.o.\nOd 10. září 1993 je zapsaná společnost Český rezervační systém s. r. o. (IČ 49707248), jejímž je jediným společníkem a jednatelem (v obchodním rejstříku je vedena pod třemi různými spisovými značkami), a od 18. července je zapsaná společnost Český informační systém s.r.o., jejímž je rovněž jediným společníkem a jednatelem.\n\nV roce 1994 se Václav Vaníček prostřednictvím své společnosti Český rezervační systém (Ceres) pokusil zavést nový systém jízdenkového předplatného Dopravního podniku města Brna pro MHD v Brně, s centrálním výdejem plastových průkazek s čárovým kódem. Z toho vznikl jeden z největších skandálů v historii brněnské MHD, kvůli němuž byl Vaníček podle iDnes.cz v té době „snad nejznámější osobu v Brně“ a „jízdenkovým spekulantem“. DPMB s ním v dubnu 1994 podepsal smlouvu na deset let, ale protože byly závažné problémy při výdeji průkazek a systém po sedmi měsících zkolaboval, DPMB 1. prosince 1994 od smlouvy odstoupil, a protože mu Vaníček nezaslal vybrané peníze, vznikl mu schodek asi 40 milionů Kč z peněz vybraných za předplatní jízdenky. Vaníček navíc neodevzdal databázi s osobními údaji asi 200 000 lidí, přičemž Vaníčkův právník tvrdil, že část databáze Vaníčkovi někdo ukradl z domu. Vaníček následně uprchl, údajně i s penězi, do ciziny a usídlil se v Brazílii, kde založil rodinu. V rámci obchodního sporu se dopravnímu podniku nepovedlo prokázat výši způsobené škody, soudní řízení skončilo v srpnu 2005, když dopravní podnik vzal žalobu zpět, protože se mu nepodařilo získat důkazy z účetnictví žalované společnosti. Ceres naopak žaloval dopravní podnik za ušlý zisk 108 milionů korun, ale nezaplatil soudní poplatek. V roce 1994 na Vaníčka DPMB podal trestní oznámení, trestní stíhání policie v červnu 2000 zastavila; Brazílie mezitím odmítla uznat mezinárodní zatykač. Koncem května 2002 byl Vaníček při návratu z Brazílie zadržen, obviněn z podvodu, zřejmě v jiné věci, novinářům neznámé, a byla na něj v Brně uvalena vazba. \n\nJosef Svárovský (nar. 17. července 1949), od srpna 1992 majitel ČEBUS s.r.o., měl již od 10. června 1991 zapsanou živnost na jméno Josef Svárovský – ČEBUS (IČ 40653315), která zanikla 20. dubna 2005. Od 27. září 1993 měl čtvrtinový podíl ve společnosti ČES-Bustrans spol. s r.o. (IČ 49713451) a od června 1994 má menšinový podíl ve společnosti CREDIT-CONTAX spol. s r.o. (IČ 61504211).\n\nPočátkem 90. let spustil ČEBUS jako první soukromý dopravce přímou linku Brno–Praha a podle článku MF Dnes, napsaného o více než deset let později, se jeho autobusy staly „fenoménem“.\n\nV roce 1992/1993 bylo v jízdním řádu pro Středočeský kraj uvedeno 6 linek společnosti ČEBUS spol. s. r. o. zajíždějících do Prahy, a to linky P0001 Praha – Brno, P0002 Praha – Karlovy Vary, P0003 Liberec – Praha, P0004 Pardubice – Praha, P0039 Praha – Teplice, P0040 Nymburk – Praha. To byla polovina z celkem 12 soukromých linek v tomto jízdním řádu.\n\nV době platnosti jízdního řádu 1995/1996 provozovala linku P0055 na trase Brno, hotel Grand – Praha, Florenc, ul. Ke Štvanici společnost ČEBUS EXPRES, s.r.o., Brno. V roce 1996/1997 je jako dopravce na lince 720306 Brno–Praha uveden jako dopravce ČEBUS s.r.o. V jízdních řádech 1997/1998, 1998/1999 či 1999/2000 je linka 720306 Brno–Praha vedena na dopravce ČEBUS, dopravní a cestovní kancelář, s.r.o.\n\nPostupně na trasu přibyli jako konkurenti Český národní expres (ČNE) a v menší míře Tourbus (ten své aktivity na trase výrazněji posílil v polovině roku 2003). Na konci března 2003 byla zrušena letecká linka Praha–Brno a v červnu 2003 České dráhy zavedly na železnici v této relaci speciální zvýhodněné jízdné, aby byly schopny konkurovat autobusům. ČEBUS na lince 720306 Brno–Praha za rok 2003 přepravil na 300 tisíc osob, což činilo asi 80 % výkonů této společnosti v autobusové dopravě. 5. ledna 2004 vstoupil na trasu Brno–Praha dopravce Student Agency, který do té doby provozoval jen mezinárodní linky, a nasadil výrazně vyšší standardy kvality než stávající dopravci.\n\nOd 5. ledna 2004 spustil ČEBUS linku Brno–Zlín, kde se chtěl stát konkurencí ČSAD Vsetín, a též linku Brno–Olomouc. Mezi důvody uvedl ředitel Milan Řepa kromě rostoucí poptávky po dopravě mezi těmito městy také rostoucí konkurenci na lince Brno–Praha. 1. dubna 2004 ČEBUS zřídil novou linku 721307 Brno – Františkovy Lázně s jedním párem spojů v pracovní dny. Linka byla zrušena k 1. listopadu 2004.\n\nZačátkem února 2004 se Čebus z důvodu své platební neschopnosti dohodl se společností Český národní expres, že dočasně převzala 31 spojů (redaktorka Faturová v iDnes psala o 31 linkách), které v té době Čebus provozoval. Český národní expres zároveň přislíbil, že odkoupí vozidla společnosti Čebus. Dosavadní společnost Čebus měla nahradit nová společnost Čebus autobusová doprava. Čebus provozoval dopravu převážně staršími vozy Karosa.\n\nK 29. únoru 2004 a poté dále k 13. červnu 2004 byl na lince 720306 Brno–Praha silně zredukován provoz. K 1. září 2004 byla přečíslována na 721306. Definitivně zrušena byla 17. ledna 2005 poté, co byl k 12. prosinci 2004 omezen provoz na jeden pár spojů první tři dny v týdnu. 10. ledna 2005 ukončil činnost i Český národní expres.\n\nNa veletrhu Holiday World v únoru 2005 byl v rámci TTG Travel Awards ČEBUS oceněn jako třetí nejlepší dopravce v zemi, po Student Agency a Eurolines Bohemia.\n\nČEBUS v Praze nezajížděl přímo na autobusové nádraží Florenc, ale byl jedním z dopravců, kteří zastavovali v nedaleké ulici Ke Štvanici, v zálivu zastávky Florenc pro MHD. V roce 1998 Magistrát hlavního města Prahy zastávky dálkové dopravy v ulicích Křižíkova a Ke Štvanici zrušil v rámci snahy města odstranit způsob odbavování spojů nevyhovující z hlediska města (byť pro cestující výhodný z hlediska cen jízdenek) a odstranit nežádoucí aspekty provozu, zejména nedovolené využívání k odstavování vozidel. Úřad pro ochranu hospodářské soutěže 26. března 1999 zahájil z vlastního podnětu správní řízení k určení, zda ČSAD ÚAN Praha Florenc, a.s. při poskytování služeb provozovatelům autobusové dopravy zneužívá dominantního postavení tím, že za vjezd vnitrostátních linek požaduje za vjezd nižší ceny od provozovatelů vnitrostátní dopravy než od provozovatelů mezinárodní dopravy; za toto zneužití poté udělil pokutu milión Kč. V rámci stanovení relevantního trhu byla v rámci řízení společnost ČEBUS úřadem dotázána, proč si vybrala k využívání ÚAN. Ředitel a jednatel Miroslav Řepa v protokolu uvedl, že po zrušení zastávky v ulici Ke Štvanici koncem května 1998 ČEBUS využíval pro expresní linku Brno–Praha prostor autobusového stanoviště před železniční stanicí Praha hlavní nádraží. Při výběru stanoviště z asi 7 možností byla pro ČEBUS rozhodující frekvence cestujících a vzdálenost k metru a k centru města. Avšak kvůli poklesu přepravovaných cestujících asi o 30 % se rozhodla využívat od konce září 1998 služby ÚAN Florenc. Důvodem poklesu počtu cestujících nebyl podle průzkumu nezvyk cestujících, ale skutečnost, že prostor před hlavním nádraží nevzbuzuje důvěru cestujících, zejména Pražanů, co se týče bezpečnosti, a dalším důvodem byla zhoršená možnost přestupu na přípojné autobusové linky, protože cestující z linky ČEBUSu dále využívají mnohonásobně více autobusy než vlak.\n\nVe vozovém parku ČEBUS se objevily například vozy Karosa LC 956, Karosa C 734, Lahti 402 či Mercedes-Benz Tourismo O 350 RHD. Firemní nátěr vozů byl bílý s pruhy ve třech odstínech modré.\n\n"}
{"id": "997718", "url": "https://cs.wikipedia.org/wiki?curid=997718", "title": "Čata", "text": "Čata\n\nČata ( ) je obec na Slovensku v okrese Levice. V roce 2013 zde žilo 1 034 obyvatel. První písemná zmínka o obci pochází z roku 1386. Nachází se 35 kilometrů od Levic a 21 km od města Štúrovo.\n\nV obci stojí římskokatolický kostel sv. Jana Křtitele z roku 1958.\n\n"}
{"id": "997720", "url": "https://cs.wikipedia.org/wiki?curid=997720", "title": "Opakování s návratem", "text": "Opakování s návratem\n\nOpakování s návratem je zvláštním druhem zpětné vazby s automatickým opakováním, u které odesílající proces pokračuje v posílání dalších datových rámců až do počtu daného \"velikostí okénka\", i když nepřijal potvrzení příjmu (ACK) od přijímající strany. Opakování s návratem je speciálním případem obecného protokolu s posuvným okénkem, u kterého je velikost okénka pro vysílání N, a pro příjem 1.\n\nPřijímající proces si pamatuje pořadové číslo dalšího rámce, jehož přijetí očekává, a toto číslo posílá v každém potvrzení. Přijímač zahodí každý rámec, jehož číslo se neshoduje s očekávaným pořadovým číslem (buď se jedná o opakování již potvrzeného rámce, nebo je to rámec mimo pořadí, který by měl být přijat později), a opakuje vysílání potvrzení s číslem prvního očekávaného rámce. Jakmile odesilatel odeslal všechny rámce ve svém \"okénku\", a zjistí, že všechny rámce od prvního ztraceného rámce jsou \"nepotvrzené\" a vrátí se k pořadovému číslu posledního potvrzení, které přijal z přijímající strany a vyplní své okénko počínaje tímto rámcem a bude opakovat celý proces znovu.\n\nOpakování s návratem používá spojení efektivněji než jednotlivé potvrzování, protože místo čekání na potvrzení pro každý paket je spojení stále využíváno, protože se odesílají další pakety. Jinými slovy během doby, po kterou by bylo nutné čekat na potvrzení, mohou být odesílány další pakety. Tato metoda však může vést k odesílání rámců několikrát; pokud byl některý rámec ztracen nebo poškozen nebo bylo ztraceno nebo poškozeno potvrzení, pak tento rámec a všechny následující rámce v okně (i když byly přijaty bez chyby) budou poslány znovu. Tomu je možné zamezit použitím selektivního opakování.\n\nTento příklad předpokládá nekonečný počet čísel rámců.\n\nExistuje několik faktorů, které ovlivňují volbu velikosti okénka (N):\n\n\n"}
{"id": "997721", "url": "https://cs.wikipedia.org/wiki?curid=997721", "title": "Common Locale Data Repository", "text": "Common Locale Data Repository\n\nCommon Locale Data Repository (zkracováno CLDR, anglicky znamená zhruba \"Společné datové úložiště pro locale\") je projekt konsorcia Unicode, jehož smyslem je poskytovat lokalizační data pro internacionalizaci a lokalizaci aplikačního software. Data jsou uložena ve formátu XML, přesněji v značkovacím jazyce LDML. \n\nJsou poskytovány mimo jiné:\n\nData z CLDR používají nejvýznamnější operační systémy, například Microsoft Windows, různé linuxové distribuce, Android nebo Mac OS X, IOS, FreeBSD. Rovněž jsou používána ve webových službách, například těch poskytovaných Googlem nebo nadací Wikimedia.\n\n"}
{"id": "997730", "url": "https://cs.wikipedia.org/wiki?curid=997730", "title": "Vissarion Grigorjevič Bělinskij", "text": "Vissarion Grigorjevič Bělinskij\n\nVissarion Grigorjevič Bělinskij ( \"Виссарион Григорьевич Белинский\"; (, Sveaborg – , Petrohrad) byl ruský literární kritik, estetik a radikální demokrat narozený na území dnešního Finska.\n\nByl synem okresního lékaře v Čembaru (v gubernii Penza). Později tvrdil, že nemá na své dětství jedinou hezkou vzpomínku. Roku 1825 nastoupil v Penze na gymnázium. Školu zanedbával, a tak byl v posledním ročníku vyloučen. Díky vlivným známostem nicméně mohl roku 1829 nastoupit na Moskevskou univerzitu. Tamější filozofická fakulta byla střediskem schellingovství, a při ní se utvořil i kroužek studentů, do nějž Bělinskij vstoupil (dalšími členy byli K. Aksakov, M. Katkov, N. V. Stankevič aj.) V tomto spolku si osvojil Schellingovu filosofii přírody. Pak se nadchl pro hegeliánství. Pod jeho vlivem byl v letech 1837 až 1840. Za příklad toho, jakým způsobem využíval Hegelovu filosofii ve svých kritických článcích, může sloužit jeho posuzování poezie v článku „O hoři z rozumu, spis A. S. Gribojedova“ (1839). Bělinskij neuměl německy a svědectví o Hegelově filosofii se mu dostávalo od takových znalců, jako byli Stankevič a Bakunin. Na večerech u Stankeviče mladí romantikové čítali básnická díla (Puškina, Žukovského, Gogola a Lermontova, Shakespeara, Goetheho, Schillera či E. T. A. Hofmanna) a vedli o nich diskuse.\n\nPod vlivem Hofmannovy povídky \"\"Seltsame Leiden eines Theater-Directors\"\" se všichni nadchli pro divadlo. To se Bělinskému stalo osudné, neboť byl v září 1832 vyloučen z Moskevské univerzity, když jako stipendista a nešlechtic předložil cenzuře romantické drama \"Dmitrij Kalinin\", v němž přirovnával šlechtu k hadům, krokodýlům a tygrům, kteří se živí kostmi a masem svých bližních a pijí jejich krev a slzy jako vodu. To bylo v době Mikulášské epochy, jen několik let po rozdrcení dekabristů, něco neslýchaného. Po vyloučení z univerzity trpěl velkou bídou, až na podzim roku 1834 svým prvním článkem \"Litěratúrnyje mečtánija\" v časopise \"Teleskop\"' vstoupil na dráhu literární kritiky. Roku 1836 časopis zanikl a Bělinskij opět ztratil publikační možnost. Roku 1838 od Ševyrjeva převzal vedení redakce časopisu \"Moskóvskij Nabljudátěl'.\" Ten však brzy zanikl a Bělinskij znovu upadl do bídy. Nakonec přijal pozvání A. A. Krajevského, aby psal kritiky do jeho časopisu \"Otéčestvennyje zapíski\". Díky tomu se konečně zbavil dluhů. Přesídlil za tím účelem i do Petrohradu. Došlo u něj také - počínaje 40. léty - k velkému tvůrčímu přívalu a změně perspektivy. Seskupil se kolem něj sbor mladých ruských literátů a radikálních demokratů, které velmi ovlivnil. Zemřel v předvečer revoluce roku 1848 na souchotě.\n\nKritickou činnost Bělinského lze rozdělit na dvě období:\n\n\n\nCo se týče Bělinského materialismu, Nikolaj Losskij zastává názor:\n\nPrvní významnější statí bylo \"Literární snění\" (Литертурные мечтания, 1834). Už v něm se projevil hlavní rozpor kritikovy estetiky třicátých let. Na jedné straně objektivně idealistický světonázor, ovlivněn německou romantickou filozofií, a na druhé straně snaha o věrnost skutečnosti. Žádá, aby literatura vycházela z pravdy ruského života a z potřeb lidu. Dokazuje, že vzdělaná ruská společnost (šlechta) pohrdá ruským jazykem a otrocky napodobuje své západoevropské vzory. Za skutečného nositele národní svébytnosti považuje lid, jehož jedinou kulturou je folklór. Mezi lidem a šlechtou je velká propast, její překlenutí považoval Bělinskij za prvořadé. Avšak na rozdíl od mnoha romantických teoretiků nehledá cestu k národní zvláštnosti v napodobování folklóru, ale ve věrném zobrazení ruského života. Do pojmu národní literatury tedy zahrnuje požadavek realismu. Realismus, lidovost a národní svébytnost mu srůstají v jeden nedílný pojem.\n\nRealistické tendence jsou ještě silnější v stati \"O ruské povídce a povídkách p. Gogola\" (О русской повести и повестях г. Гоголя, 1835). Bělinskij zde rozvádí svou koncepci \"reálné poezie\" a podává její přesnou charakteristiku: \"...Poezie reálná, poezie života a skutečnosti je opravdová a pravá poezie naší doby. Její typický ráz záleží ve věrnosti skutečnosti; ona nepřetvaří život, ale ho reprodukuje, znovu vytváří a jak vypouklé sklo v sobě odráží pod jedním hlediskem jeho rozmanité jevy, vybírající z nich ty, které jsou nutné pro složení úplného, ​​živého a jednotného obrazu ... Abych uzavřel charakteristiku toho, co nazývám reálnou poezií, dodávám, že věčný hrdina, neměnný předmět její inspirace, je člověk.\"\nV této stati najdeme všechny charakteristické rysy realistické poetiky. Vzorem mu je Nikolaj Vasiljevič Gogol, kterého ještě za Puškinova života slavil jako zakladatele nové etapy literárního vývoje. Za základní esteticko-noetické gesto Gogolovy prózy považuje \"smích přes slzy\".\n\nV této stati (Стихотворения М. Лермонтова, 1841) podrobil kritice svůj dřívější požadavek absolutní objektivity. Hlouběji se zabýval vztahem umělce ke skutečnosti. Nevzdává se sice myšlenky o objektivní zákonitosti historického dění a vyžaduje i nadále, aby autor pravdivě vyjadřoval jeho smysl, ale cestu k tomu vidí v tom, jak autor sám postihuje podstatu smutné skutečnosti.\n\nVe čtyřicátých letech přibývaly polemiky stoupenců západnictví se slavjanofili. Bělinskij stál v tomto sporu na straně pokrokovějších stoupenců západnictví. V řešení problému ruské národní povahy hledal odpověď na otázku, o jaké rysy ruské povahy je možno opřít se v boji za změnu skutečnosti. Obzvlášť ho zajímaly revoluční rysy ruské národní povahy. Proti slavjanofilskému zdůrazňování ruské pokory a zbožnosti vyzdvihuje příklad Ivana Hrozného. Proti názorům o přirozené ruské konzervativnosti staví příklad Petra I. Velikého\n\nJedním z cílů, které si Bělinskij vytyčil, bylo sepsání teoretických dějin ruské literatury. Pro nemoc však splnil svůj plán jen částečně, v jedenácti \"Statích o Puškinovi\" (Статьи о Пушкине, 1844–1846). K výkladu přistoupil přísně historicky. V prvních třech statích podal nástin literatury 18. a počátku 19. století. V ruském literárním vývoji rozeznává dva základní proudy:\n\nV letech 1845-1846 vyšly za spolupráce Bělinského a Někrasova dva sborníky: \"Fyziologie Petrohradu\" (Физиология Петербурга) a \"Petrohradský sborník\" (Петербургский сборник). Hlavní představitel oficiální žurnalistiky Bulgarin nazval ve své posměšné recenzi autory sborníků \"naturální školou\". Bělinskj název přijal a dokázal ho proměnit na generační program. Zdůrazňuje nutnost přirozené školy jako základního směru ruské literatury, položil důraz na analýzu tragické současnosti, na kritičnost literatury a demokratizaci její tematiky.\n\n\"Dopis Gogolovi\" (Письмо Гогою, 1855) byl poprvé publikován v periodiku \"Polární hvězda \". Obsahuje Bělinského ideologickou závěť. Lze ji považovat za minimální program ruské radikální demokracie. Vložil do textu požadavky na zrušení nevolnictví, zrušení tělesných trestů a zavedení přísné zákonnosti. Dopis přijalo radikální i umírněné křídlo ruské literatury, získal pro věc pokroku Turgeněva, Dostojevského, Někrasova i Gončarova. Dostojevskij byl za veřejné čtení \"Dopisu Gogolovi\" odsouzen k smrti, těsně před popravou trest zmírnily na čtyři roky vyhnanství.\n\n\n\n"}
{"id": "997731", "url": "https://cs.wikipedia.org/wiki?curid=997731", "title": "Dlouhé rozptýlené jaderné elementy", "text": "Dlouhé rozptýlené jaderné elementy\n\nDlouhé rozptýlené jaderné elementy (Long interspersed nuclear elements - LINEs) jsou několik kbp (tisíc párů bází) dlouhé repetitivní DNA sekvence, patřící do skupiny non-LTR retrotranspozonů, tj. transpozonů (pohyblivých DNA sekvencí), které při svém pohybu v rámci genomu (transpozici) používají přechodný přepis do RNA. Jedná se o autonomní transpozony, to znamená, že si samy kódují proteiny potřebné k transpozici. Jsou široce rozšířenou součástí genomu mnoha eukaryot, např. v lidském genomu tvoří asi 21%.\n\nPrvní popis přibližně 6.4 kb dlouhé sekvence pocházející z LINE elementu publikovali J. Adams et al. v roce 1980.\n\nLINE-1/L1-element je jediný LINE element, který je v lidském genomu doposud aktivní. Nachází se u všech savců. Nicméně pozůstatky L2 a L3 LINE elementů se v lidském genomu nacházejí také.\n\nTypický L1 element je přibližně 6000 bp (párů bází) dlouhý. Je tvořen dvěma nepřekrývajícími se otevřenými čtecími rámci (open reading frames, ORF), které jsou rámovány nepřekládanými oblastmi (\"untranslated regions\" - UTRs) a TSD (\"target site duplication\" - duplikace cílového místa) sekvencemi.\n\nPrvní otevřený čtecí rámec kóduje RNA-vážící protein o délce 500 aminokyselin o molekulové hmotnosti 40 kDa. Tato bílkovina obsahuje motiv leucinového zipu a funguje jako chaperon.\nDruhý otevřený čtecí rámec kóduje bílkovinu o molekulové hmotnosti 150 kDa, která funguje jako endonukleáza a reverzní transkriptáza.\n\n5' nepřekládaná oblast (UTR) L1 elementu obsahuje silný interní promotor pro RNA polymerázu II ve směru transkripce a slabší promotor proti směru transkripce.\n\nPrvotní analýza sekvence lidského genomu zjistila, že LINE elementy tvoří 21% celého genomu a počet jejich kopií je přibližně 850000. Neautonomní SINE elementy, které závisí při své proliferaci na L1 elementech tvoří 13% lidského genomu při počtu kopií okolo 1,5 milionu.\n\nLINE elementy se šíří mechanismem reverzní transkripce zahajované cílovou DNA. Tento mechanismus byl poprvé popsán pro R2 bource morušového: R2 element (v našem případě ORF2) rozštěpí jeden z DNA řetězců v cílovém místě, čímž se uvolní 3'OH skupina pro R2 (ORF2) reverzní transkriptázu pro zahájení reverzní transkripce LINE RNA transkriptu. Po reverzní transkripci dochází k odštěpení původního cílového řetězce a integraci nově vytvořené cDNA.\n\nHostitelské buňky mohou regulovat L1 retrotranspoziční aktivity např. pomocí mechanismu RNA interference, kdy siRNA (malá interferující - \"small interfering\" RNA) odvozená od L1 sekvence vede k supresi L1 retrotranspozice.\n\n"}
{"id": "997732", "url": "https://cs.wikipedia.org/wiki?curid=997732", "title": "Asociace turistických informačních center České republiky", "text": "Asociace turistických informačních center České republiky\n\nAsociace turistických informačních center České republiky je profesní organizací informačních center v cestovním ruchu.\nAsociace byla založena jako Asociace turistických informačních středisek České republiky A.T.I.S. ČR dne 9. listopadu 1994. \nUstavující členské fórum se konalo dne 4. řijna 1994 v Praze. \nDnešní název – Asociace turistických informačních center České republiky (A.T.I.C. ČR) – je registrován od 3. listopadu 1997.\n\nK založení asociace bylo inspirací vyhlášení projektu NIRES (Národní informační a rezervační systém turistiky) v prosinci roku 1993 pod Ministerstvem hospodářství. Řešitelkou projektu byla Jaroslava Polanská, která se později stala jednatelkou společnosti TIC s.r.o., tedy zástupkyní dodavatele služeb sekretariátu asociace v období od 27. 3. 1996 do 31. 12. 1997. Snaha uvést projekt v život vedla k založení Asociace turistických informačních středisek ČR, která měla zájem jej uskutečnit. Za účelem získání grantu schválila rada A.T.I.S. na svém 1. jednání dne 12. prosinec 1994 globální strategii a program k získání grantu, divize (oddělení) pro získání grantů, jejich obsahovou náplň a program a také zástupce A.T.I.S. v divizích. A.T.I.S. měla být garantem projektu, TIC s.r.o. provozovatelem. Projekt nakonec nebyl realizován. Nahromaděná invence a zpracované podklady posléze vedly k vytvoření regionálního informačního systému (RIS), který pro asociaci dodávala firma Ecodate. Část nákladů nesla firma a velkou část nákladů nesla samotná TIC nad rámec členského příspěvku.\n\nZa stěžejní cíl, který si tehdy asociace dala, byl považován úkol stát se postupně centrem celorepublikové informační sítě v rámci cestovního ruchu a tím přispět k lepší informovanosti našich i zahraničních turistů, obyvatel měst, obcí a také podnikatelských subjektů. Snahou bylo vytvořit software (program), který by byl pro všechna turistická informační střediska zajímavý, ekonomicky únosný, přehledný a efektivní.\n\nV počátcích po založení asociace bylo značné úsilí věnováno tomu, aby se asociace co nejrychleji dostala do povědomí turistických informačních středisek, republikových institucí, organizací a subjektů, které mají co do činění s cestovním ruchem. Byla tu také očekávání komerčního charakteru, což je dobře čitelné ze smlouvy o zajištění práce na agendě asociace, na jednu stranu s bezplatnými službami a na druhou zase zahalenou do obchodního tajemství. Cíle byly vysoké (již v průběhu r. 1995 navázat kontakty s obdobnými organizacemi v zahraničí, iniciovat legislativní úpravy zákonů, vyhlášek, norem pro rozvoj cestovního ruchu, vytvořit systém monitorování a sběru dat dle kategorizace informačních středisek, provádět školení pracovníků informačních středisek, vydat informační bulletiny apod.). Cíle však nebyly naplňovány a tak později docházelo k rozladění členů se situací. Asociace se dívala do sebe a zaplétala se do komplikovaných smluvních sporů s méně přehlednou finanční situací. Svoji negativní roli sehrálo vyzdvihování a deklarace řešení obecných cílů, tedy že asociace bude spolupracovat na úpravách legislativy v cestovním ruchu, předkládat vlastní návrhy institucím, prosazovat zájmy členů v mezinárodní oblasti, nebo vytvářet podmínky pro rychlejší rozvoj cestovního ruchu. Tyto cíle však nebyly a ani prakticky nemohly být dosahovány jednak proto, že byly neměřitelné a také proto, že A.T.I.S. nemělo dostatek pracovníků ani finančních zdrojů na tak rozsáhlou činnost. Členové ani po několika letech neviděli posun, že by to někam vedlo. Naopak řada z nich v druhé polovině 90. let bojovala s nedostatkem financí na provoz infocenter i potřebné technické vybavení. Málo průhledné vztahy mezi TIC s.r.o. a A.T.I.S. vedly k rozporům na jednáních. V důsledku těchto rozporů se zastavilo zvyšování členské základny a v letech 1998–1999 došlo i na ukončování členství v organizaci. Na přelomu let 1995 až 1996 došlo navíc ke sporům o ochrannou známku A.T.I.S. s A.T.I.S. Bruntál, která vedla ke změně názvu na dnešní A.T.I.C. ČR. \n\nPo vyjasnění existenčních otázek reagovala asociace změnami v cílech, které se začaly více zaměřovat na každodenní starosti turistických informačních středisek. Někdejší nenaplněná očekávání členů i osob v managementu asociace vedla k postupné personální výměně, která byla gradována rozšířením rady asociace na 14 zástupců v souvislosti s ustanovením krajů v roce 2002, kdy každý kraj získal do rady jednoho zástupce. Přicházeli noví členové, kteří chtěli asociaci pomoci na základě svých znalostí a zkušeností z práce v informačním centru. \n\nV letech 1999 – 2002 probíhala stabilizace pravidel fungování asociace a členské základny, v tomto období začal vzrůstat počet členů A.T.I.C. ČR. Růst členské základny pokračuje až do současnosti. V roce 1999 začala A.T.I.C. ČR vydávat tištěný Zpravodaj, který byl ukončen při V. ročníku v roce 2004. Nákladnost tisku a standardizace nových technologií v komunikaci (web, e-mail) vedla v roce 2006 k náhradě tištěného vydání za elektronický bulletin „Zpravodaj A.T.I.C. ČR“, který je rozesílán na TIC dodnes. Roku 1999 byla vydána po vzoru Slovenska (AICES) první tištěná mapka ČR s vyznačením členských TIC, začala se diskutovat prezentace asociace na internetu a metodické příručky. K 5. výročí asociace byly vyrobeny první propagační předměty – propisky s logem a kalendáříky. V pozdějších letech se objevily i kšiltovky a trička. Rada odsouhlasila také změnu přijímání nových členů a statut čekatele. Objevil se první úspěch spolupráce s ČCCR v podobě označení členských TIC v adresáři všech TIC hvězdičkou. Roku 1999 uzavřela asociace smlouvu o spolupráci s asociací TIC na Slovensku (AICES) a následného roku 2000 uskutečnila zájezd pracovníků TIC na Slovensko. V letech 2000–2002 měla rada vytvořenu tzv. ediční sekci, která udržovala kontakty s několika vydavateli map na základě obecné nefinanční smluvní spolupráce a finančních příspěvků na tisk map Mapcentru České Budějovice. V roce 2002 např. nakoupila asociace mapy ČR s adresářem TIC a dále pak mapy a autoatlasy do archivu ATIC. Pro radu asociace se vztahy mezi zástupcem ediční sekce a vydavateli stávaly stále více nečitelné a pro A.T.I.C. ČR méně výhodné, proto byla činnost sekce ukončena přenesením spolupráce s vydavateli map na sekretariát. V roce 2001 se zájemci z řad členů asociace zúčastnili pod hlavičkou A.T.I.C. ČR veletrhu cestovního ruchu Holiday World v Praze.\n\nPro druhé desetiletí asociace je typické směřování k profesionalizaci práce organizace a turistických informačních center. V asociaci se diskutuje nulový vliv státu a tím i nezájem finančně podporovat ze státního rozpočtu provoz informačních center. CzechTourism v roce 2003 zavádí prvních několik pravidel požadavků na TIC z důvodu odlišení skutečných TIC od těch, které používají symbol i pouze jako nálepku pro lákání turistů na své služby. Pravidla posléze nabobtnají na soubor desítek požadavků. V asociaci přetrvává požadavek na finanční podporu státu informačním centrům. Období v letech 2002–2006 je charakteristické intenzifikací jednání se státními institucemi a tvorbou přesnějších pravidel pro činnost TIC. V roce 2003 asociace vydala „Adresář informačních center A.T.I.C. ČR“ , v dosud nejpočetnějším nákladu 50 000 ks. Na rozdíl od předchozích let se již materiál neprodával a byl distribuován prostřednictvím TIC návštěvníkům zdarma. V roce 2004 získala asociace grant na vydání prezentace TIC. A.T.I.C. ČR vydala brožuru „Turistická informační centra“ v rozsahu 100 stran, kde se prezentovalo 200 informačních center a 200 nezajímavějších pamětihodností ČR (spolufinancováno MMR prostřednictvím státního programu podpory cestovního ruchu). Novinkou roku 2005 z dílny asociace byla brožura „Abeceda turistického informačního centra“, která popisuje, jak by mělo správně TIC fungovat, vč. uvedení zdrojů informací, vybavení kanceláře, požadavků na aktualizaci informací, rozpočtu TIC apod. \n\nV roce 2005 padlo rozhodnutí certifikovat činnost ATIC ČR podle normy ISO. V roce 2006 je činnost asociace poprvé certifikována dle ISO 9001:2001. Asociace si certifikaci udržuje až do současnosti. V tomto roce je opětovně vydána brožura „Abeceda turistického informačního centra“. \n\nS nastavením kvality služeb A.T.I.C. ČR svým členům je v letech 2006 – 2008 realizován projekt dosud nejrozsáhlejšího třísemestrálního vzdělávání pracovníků TIC (financováno z Evropského sociálního fondu, rozpočet cca 1 mil. Kč)) s výsledkem 108 proškolených pracovníků TIC. V rámci vzdělávacího projektu byly vydány první učební texty (skripta) pro pracovníky TIC s názvem „Informační centrum –provoz a služby v kontextu EU“. Od roku 2009 až dosud pokračuje vzdělávání pracovníků TIC již z vlastních prostředků v jednotlivých krajích ČR.\n\nV roce 2008 probíhala řada jednání a konzultací s MMR o projektu na zkvalitnění služeb TIC financovaného z Evropských fondů. Výsledkem dlouholetých jednání byla realizace jednotné klasifikace TIC v ČR v roce 2013. A.T.I.C. ČR v roce 2008 vstoupila do Kolegia cestovního ruchu ČR, vydala opětovně Adresář informačních center A.T.I.C. ČR a distribuovala jej na všechna členská TIC (náklad 20 000 ks). V roce 2009 byl Českou Televizí natočen a odvysílán vzdělávací film o informačních centrech v rámci seriálu Služby v našich službách. Začala se také diskutovat aktualizace kategorizace TIC v ČR v souvislosti s průzkumy činností TIC v letech 2008 a 2009. Tyto průzkumy byly poprvé realizovány prostřednictvím elektronického dotazníku na webu asociace na rozdíl od roku 2004, kdy byl průzkum realizován vyplněním dotazníku a zasláním prostřednictvím e-mailu. Světlo světa v roce 2009 spatřilo 3. aktualizované vydání Adresáře informačních center A.T.I.C. ČR, TIC celé ČR (náklad 30.000 ks). Novinkou roku 2009 bylo vytvoření soutěže popularity a oblíbenosti TIC „Informační centrum roku“. Partnerem soutěže se staly Deníky Bohemia, na jejichž webu se posílají hlasy oblíbeným TIC. Soutěž byla v dalších letech rozšířena o mystery shoping v informačních centrech umístěných na předních místech.\n\nV roce 2010 se asociace podílela na rozsáhlém průzkumu TIC v ČR a jejich služeb v kontextu evropských informačních center. Řešitelem projektu byla firma Interkvality, dotazníková šetření byla zaměřena na zřizovatele TIC, pracovníky TIC a veřejnost, která hodnotila služby TIC. Turistická informační centra v šetřeních uspěla. Při hodnocení na škále známek od 1 do 5 se výsledek pohyboval v různých výstupech hodnot mezi 1,1 až 1,5 (známkování jako ve škole). Další projekt, který A.T.I.C. chtěla financovat z programu MMR za pomoci fondů EU, byl zaměřený na získání originální aplikace do mobilních telefonů. Aplikace mohla být stahována v TIC a měla umožnit získání přehledných informací o turistické nabídce v daných oblastech. Projekt asociace byl nejdříve MMR schválen a poté zrušen. Asociace se v tomto roce zapojila jako partner také do projektu agentury CzechTourism zaměřeného na monitoring návštěvnosti. TIC získala software, pomocí něhož monitoruje počet návštěvníků domácích a zahraničních, případně další údaje dle vlastního uvážení a to vše v elektronické podobě. Data z celé ČR sbírá CzechTourism, který je průběžně zveřejňuje a poskytuje veřejnosti. Dále se asociace zabývala vypracováním prezentační strategie, která vyústila v roce 2012 ve zpracování jednotného vizuálního stylu a nového loga A.T.I.C. ČR. Zřejmě největším úspěchem roku 2010 bylo dosažení aktualizace katalogu prací (v říjnu 2010), kdy se do katalogu prací dostal popis práce pracovníka TIC. To později pomohlo mnohým pracovníků informačních center v jejich adekvátnějšímu platovému ohodnocení a zařazení do vyšší platové třídy. Intenzivněji se pokročilo v aktualizaci kategorizace ATIC z roku 1994. Výsledkem bylo přijetí nové kategorizace a certifikace TIC v ČR v dubnu 2011. Bylo upraveno spektrum kategorií na 3 skupiny A, B a C, zahrnující značně podrobnější a přesnější požadavky na služby TIC a zahájeny pravidelné kontroly všech členských infocenter. Počtvrté byl vydán Adresář informačních center A.T.I.C. ČR v nákladu 30 000 ks. \n\nRok 2012 přinesl jednotný vizuální styl asociace, který se následně projevil na všech tiskových výstupech. Byly upraveny a modernizovány webové stránky, včetně cizojazyčných mutací. Na podzim byla podepsána dohoda s agenturou CzechTourism na sjednocení certifikace turistických informačních center. Dohoda se odrazila v zavedení společného systému Jednotné klasifikace turistických informačních center ČR od dubna 2013. Asociace se podílela v roce 2012 na stanovení kvalifikace pracovníka a vedoucího TIC v rámci národního systému profesí a kvalifikací a dále vytvořila požadavky na provoz, znalosti a komunikaci pracovníka TIC s klienty, tzv. kvalitativní parametry obsluhy návštěvníků pracovníky TIC a zapojila se do pilotního projektu utajených kontrol TIC (mystery shoping). \n\nRok 2013 byl stěžejní pro vytvoření a zavedení Jednotné klasifikace TIC. Asociace se zhostila kompletní administrace JK TIC a administrovala i certifikaci 79 nečlenů. Jako již řadu let předtím proběhly v tomto roce vzdělávací semináře pro pracovníky TIC v krajích ČR, prezentace v odborných časopisech, soutěž Informační centrum 2013, soutěž o nejhezčí pohlednici roku 2013, poprvé byly vydány členům členské listy, byla uskutečněna 2 členská fóra a odborný zájezd do Vyššího Brodu. Sekretariát prošel certifikací dle ISO 9001:2008, proběhly kontroly více než 200 členských TIC a mystery shoping zájemců z řad certifikovaných TIC. V závěru roku byla zahájena příprava oslav výročí 20 let ATIC, příprava prezentačních předmětů, stojánků pro jmenovky pracovníků v kancelářích TIC atp. S odstupem 5 let proběhl 3. základní dotazníkový průzkum. Prezentace činnosti TIC a asociace probíhá intenzivně prostřednictvím webových stránek, časopisu C.O.T. Business (jedenáctkrát ročně), vlastního elektronického bulletinu a e-mailové komunikace s členy asociace (cca 35x ročně). \n\nZavedení standardizace a kategorizace na 2. jednání členského fóra v říjnu 1995 bylo cíleno na větší důvěryhodnost veřejnosti k činnosti turistických informačních středisek a také ke stanovení minimálního standardu s ohledem na skutečnost zvyšování počtu informačních středisek různých zřizovatelů v turisticky exponovaných městech, poskytující službu v různé kvalitě. Pravidla byla adekvátní tehdejší době. Každý stupeň kategorizace měl své nároky na otvírací dobu, rozsah informací a jazykovou vybavenost pracovníků a požadoval splnění minimálního standardu služeb. Již v letech 1998–1999 začaly probíhat jednání mezi asociací a Českou centrálou cestovního ruchu (ČCCR) o vytvoření jednotné certifikace v rámci České republiky. Obavy, aby při schválení celostátní kategorizace nedošlo k zmenšení počtu kategorií, se paradoxně naplnily v letech 2002–2003, kdy došlo k opačnému efektu: ČCCR vytvořila vlastní jednodušší certifikaci bez kategorizace. Ta se během 10 let rozrostla na systém požadavků mnohem početnějších, než kategorizace A.T.I.C. ČR.\n\nDo roku 1999 byli noví členové přijímáni automaticky po podání přihlášky a úhradě ročního členského poplatku. V dalších letech došlo k úpravě v tom smyslu, že nový člen asociace se stával čekatelem a před přijetím do asociace musel být zkontrolován pověřenou osobou.\n\nKategorizace A.T.I.C. ČR z roku 1994 byla ukončena na členském fóru v Holešově 14. dubna 2011 přijetím nové Klasifikace a certifikace turistických informačních center A.T.I.C. ČR. Ta byla ukončena 25. dubna 2013 na členském fóru ve Frýdku-Místku přijetím Jednotné klasifikace turistických informačních center ČR.\n\nAsociace na přelomu let 1995 a 1996 přišla s představou vybudovat jednotný informační systém pro všechny členy. Realizace byla svěřena firmě ECOdate z Kadaně. Informační a rezervační systém (RIS), později upgradován na Win RIS. Systém zabezpečoval sběr a přenos dat mezi jednotlivými informačními centry – z TIC v oblasti do regionálního centra, které informace sbíralo, ukládalo do centrály v Praze a odtud zase mohly být informace získávány v zapojených TIC. Tím byl omezeně (počtem zapojených zdrojů informací) zajišťován přístup TIC k datům z jiných regionů ČR. Problémové bylo, že ne všechna infocentra data pravidelně obnovovala, zejména ta, která měla navíc svoji vlastní databázi. Aktivně projekt fungoval do roku 1999, oficiálně byl ukončen v roce 2006, kdy již řadu let nebyl využíván, protože jej nahradil internet. \n\n"}
{"id": "997734", "url": "https://cs.wikipedia.org/wiki?curid=997734", "title": "Pelagius (papež)", "text": "Pelagius (papež)\n\nJméno Pelagius nosili dva papežové římskokatolické církve. Jméno je latinskou formou řeckého jména \"Πελαγιος\" (Pelagios), které je odvozeno od slova \"πελαγος\" (pelagos), které znamená: \"moře\".\n\n\n"}
{"id": "997735", "url": "https://cs.wikipedia.org/wiki?curid=997735", "title": "Selektivní opakování", "text": "Selektivní opakování\n\nSelektivní opakování nebo selektivní potvrzování ( ) je zvláštní případ protokolu zpětné vazby s automatickým opakováním používaného pro zajištění spolehlivé komunikace přes nespolehlivé linky.\n\nPokud zpětná vazba s automatickým opakováním používá selektivní opakování, může odesilatel poslat větší množství rámců (jejich počet je omezen velikostí posuvného okénka) bez čekání na potvrzení od příjemce. Příjemce informuje odesilatele, které rámce mu chybí, takže odesilatel může opakovat vysílání pouze chybějících rámců. Tím se tato metoda odlišuje od metody opakování s návratem, při které se opakuje vysílání chybně přeneseného rámce i všech rámců, které po něm následují. Při selektivním opakování příjemce přijímá i rámce mimo pořadí a ukládá je. Odesilatel jednotlivě opakuje vysílání rámců, u kterých vypršela prodleva pro potvrzení.\n\nSelektivní opakování se může používat jako protokol pro doručování a potvrzování částí zprávy nebo jako protokol pro doručování a potvrzování jednotlivých segmentů pokud bylo potřeba původní části zprávy znovu rozdělit na menší segmenty.\n\nPokud se selektivní opakování používá jako protokol pro doručování zpráv, odesílající proces pokračuje v posílání několika rámců podle \"velikosti okénka\" dokonce i po ztrátě rámce. Na rozdíl od opakování s návratem, příjemce bude pokračovat v příjmu a potvrzovat rámce odeslané po první chybě; jedná se o obecný případ protokolu s posuvným okénkem s vysílacím a přijímacím okénkem větším než 1.\n\nPříjemce si udržuje pořadové číslo prvního rámce, který nebyl přijat, a toto číslo posílá v každém potvrzení. Jestliže rámec od odesilatele nedorazí k příjemci, odesilatel pokračuje v posílání následujících rámců, dokud nevyprázdní své \"okénko\". Příjemce ukládá bezchybně přijaté rámce do přijímacího okénka, a v odpovědích opakuje pořadové číslo prvního chybějícího rámce. Jakmile odesilatel odeslal všechny rámce ve svém \"okénku\", pošle znovu rámec s číslem uvedeným v potvrzení a pak pokračuje vysíláním dalších dosud neodeslaných rámců.\n\nVelikost vysílajícího a přijímacího okénka v daném směru musí být stejná a nesmí být větší než polovina maximálního pořadového čísla (za předpokladu, že pořadová čísla jsou 0 až \"n\"−1), aby se zabránilo chybné interpretaci ve všech případech ztráty paketů. Pro pochopení uvažujme případ, kdy dojde ke ztrátě všech potvrzení. Kdyby přijímací okénko bylo větší než polovina maximálního pořadového čísla, některé nebo dokonce všechny pakety, které by byly znovu poslány po prodlevě by byly nerozpoznané duplikáty. Odesilatel posouvá své okénko pro každý potvrzený paket.\n\nPokud se selektivní potvrzování používá jako protokol pro doručování znovu rozdělených segmentů, funguje poněkud odlišně. V nespojitých kanálech, kde mohou být zprávy různé délky, standardní protokol zpětné vazby s automatickým opakováním nebo hybridní zpětné vazby s automatickým opakováním protokoly může považovat zpráva za jedinou jednotku. Případně může selektivní opakování přenosu být použito ve spojení se základní zpětnou vazbou s automatickým opakováním, kde zpráva je nejdřív znovu rozdělena na segmenty (podbloky, typicky pevné délky) procesem nazývaným segmentace paketů. Původní zpráva proměnné délky je tedy reprezentována jako sřetězení proměnného počtu segmentů. Zatímco ve standardní zpětné vazbě s automatickým opakováním se zpráva potvrzuje kladně nebo záporně jako celek, při zpětné vazbě s automatickým opakováním se selektivním opakováním obsahuje záporné potvrzení také bitové příznaky indikující identitu každého úspěšně přijatého segmentu. U zpětné vazby s automatickým opakováním se selektivní opakování přenosu segmentovaných zpráv se při každém opakování přenosu zmenšuje délka, takže stačí pouze přenášet segmenty, které byly spojeny.\n\nVe většině kanálových modelů s proměnnou délkou zpráv se pravděpodobnost bezchybného přenosu zmenšuje nepřímo úměrně s rostoucí délkou zprávy. Jinými slovy je snazší přenášet krátké zprávy. Proto standardní zpětná vazba s automatickým opakováním pro zprávy proměnné délky má větší potíže s doručováním delších zpráv, protože se musí opakovat celá zpráva. Selektivní opakování přenosu aplikované na zprávy proměnné délky úplně odstraňuje potíže při doručování delších zpráv, protože úspěšně doručené segmenty ukládá příjemce do vyrovnávací paměti a počet nepotvrzených segmentů v následujícím přenosu je menší.\n\nProtokol TCP používá variantu opakování s návratem pro zajištění spolehlivého přenosu dat nad protokolem IP, který spolehlivé doručování paketů neposkytuje.\n\nITU-T standard G.hn umožňuje vytváření vysokorychlostních (až 1 Gbit/s) lokálních sítí s využitím stávající kabeláže (elektrických vedení, telefonních linek a koaxiálních kabelů), a pro zajištění spolehlivého přenosu zarušenými přenosovými kabely používá Selektivní opakování. G.hn využívá segmentaci paketů pro rozdělení zpráv na menší části, pro zvýšení pravděpodobnosti, že každý segment bude doručen bezchybně.\n\nSTANAG 5066 PROFILE FOR HF RADIO DATA COMMUNICATIONS používá Selektivní opakování s maximální velikostí okénka 128 PDU.\n\n"}
{"id": "997737", "url": "https://cs.wikipedia.org/wiki?curid=997737", "title": "Národní park Ústí Warty", "text": "Národní park Ústí Warty\n\nNárodní park Ústí Warty, , je nejmladší z 23 polských národních parků. Byl založen 19. června 2001 v Lubušském vojvodství u hranic mezi Polskem a Německem na dolním toku řeky Warty u jejího soutoku s Odrou.\n\nNárodní park s rozlohou 80,38 km² vznikl na území přírodní rezervace Słońsk založené v roce 1977 a na části území přírodního parku Ústí Warty založeného v roce 1996. Účelem ochrany je výskyt unikátních mokřadů, rozsáhlých luk a pastvin, které poskytují jedno z nejvýznamnějších hnízdišť vodního ptactva v Polsku. Část parku (7,956 ha) je chráněna Ramsarskou úmluvou.\n\nSpráva národního parku sídlí v obci Chyrzyno nedaleko Kostrzyna nad Odrou.\n\nŘeka Warta dělí park do dvou částí: jižní část, ve které se nachází původní rezervace Słońsk, a severní část, tzv. Severní polder. V jižní části dosahují roční změny úrovně hladiny rozdílu až 4 metrů, vytváří se zde rozsáhlá sezónní jezera, která zadržují přebytečnou vodu. Hladina zde začíná stoupat obvykle na podzim, ale nejvyšší úrovně dosahuje na jaře v období března až dubna. V severní části, oddělené od Warty hrází, se nachází mnoho vodních kanálů.\n\nNejvětším levostranným přítokem Warty na území národního parku je řeka Postomia.\n\nLidská činnost ovlivnila druhové složení zejména v lesních porostech. Naopak, mokřadní oblasti v blízkosti Warty zůstávají ovlivněné je málo a poskytují tak zajímavý objekt studia pro biology, protože většina velkých říčních údolí v Evropě byla změněna lidmi.\n\nV parku žije 245 druhů ptáků včetně 7–8 druhů kachen. Mezi ohrožené patří 26 druhů. Vyskytuje se tu například chřástal polní, rákosník ostřicový, břehouš černoocasý, jeřáb popelavý, bukač velký, bukáček malý nebo rybák černý. Park je největším polským zimovištěm labutě zpěvné a vyskytuje se zde populace orla mořského.\n\nKromě ptáků v parku žije 34 druhů savců včetně vydry říční a bobra evropského.\n\nParkem prochází několik značených tras pro pěší turisty (stezka Mokřady nebo Ptačí stezka) a cyklisty (Na dvou kolech přes Severní polder).\n\nSpráva národního parku v Chyrzinu provozuje Centrum přírodního vzdělávání, které pořádá kurzy pro žáky a studenty, ornitologické tábory a ekologické dílny.\n\n"}
{"id": "997738", "url": "https://cs.wikipedia.org/wiki?curid=997738", "title": "Česká hokejová extraliga 2014/2015", "text": "Česká hokejová extraliga 2014/2015\n\nČeská hokejová extraliga 2014/2015 byla 22. ročníkem nejvyšší hokejové soutěže v České republice.\n\n\nHlavním sponzorem soutěže byla sázková společnost Tipsport.\n\nUž před sezonou avizovalo ukončení nebo přerušení činnosti 6 zkušených sudích – hlavní Antonín Jeřábek, Milan Minář a Radek Husička a čároví Bádal s Pouzarem a také zkušený Evžen Kostka. Podle šéfa komise rozhodčích ČSLH Pavla Halase potrvá jejich nahrazení roky. Do extraligy tak možná znovu nahlédnou prvoligoví rozhodčí, kteří se v minulosti již v extralize objevili (Blecha, Smitka, Trombík), nebo dostanou příležitost úplní nováčci, kteří budou pískat po boku nejzkušenějších rozhodčích jako Vladimír Šindler nebo Martin Homola.\n\n\nSoutěže se účastnilo celkem 14 klubů. Ty se nejprve utkaly vzájemně 4× mezi sebou (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy a Masarykův pohár. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídaly, a to vždy po jednom zápase.\n\nDo playout si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec) byly připočítány k ziskům po základní části a dva nejhorší týmy se utkaly se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestavila tabulka a týmy na prvních dvou místech hrály v sezóně 2015/2016 extraligu, zbylé dva týmy první ligu.\n\nÚdaje v tabulce jsou platné k začátku soutěže.\n\n\"Tabulka je aktuální k 1. 3. 2015.\"\nPoznámky:\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nKonečné pořadí nejlepších pěti brankářů podle úspěšnosti zásahů v procentech. Brankář musel mít odehráno minimálně 40% hrací doby za svůj tým.\n\n\"Záp. = Odehrané zápasy; Čas = Čas na ledě (minuty); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\nKonečné pořadí nejlepších pěti hráčů.\n\n\"Záp. = Odehrané zápasy; + = Plusové body; − = Mínusové body; Hit/Z = Průmět hitů na zápas; ZS = Zablokované střely; Rad.in = Radegast index; Poz. = Pozice\"\n\nVe čtvrtfinále playoff se utkávají Brno se Zlínem a Sparta s Hradcem Králové. Zbylí dva jistí účastníci – Třinec a Litvínov – hrají s týmy, jež postoupily z předkola (Třinec s hůře postaveným postupujícím po základní části, Litvínov s lépe postaveným). Třinec se utkává s Mladou Boleslaví, která vyřadila Plzeň (3:1 na zápasy) a Litvínov s Pardubicemi, jež si poradily s Vítkovicemi (3:1 na zápasy).\n\nVšechny časy jsou uvedeny v SEČ, popřípadě SELČ.\n\nPozn. Pavouk pro semifinále nemusí vypadat tak, jak je tu zobrazen. Obecně platí, že se v semifinále utká nejlepší postupující s nejhorším a druhý nejlepší s druhým nejhorším.\n\nDo čtvrtfinále postoupil tým BK Mladá Boleslav, když v sérii zvítězil 3:1 na zápasy.\n\nDo čtvrtfinále postoupil tým HC ČSOB Pojišťovna Pardubice, když v sérii zvítězil 3:1 na zápasy.\n\nDo semifinále postoupil tým HC Oceláři Třinec, když v sérii zvítězil 4:1 na zápasy.\n\nDo semifinále postoupil tým HC Verva Litvínov, když v sérii zvítězil 4:1 na zápasy.\n\nDo semifinále postoupil tým HC Kometa Brno, když v sérii zvítězil 4:3 na zápasy.\n\nDo semifinále postoupil tým HC Sparta Praha, když v sérii zvítězil 4:0 na zápasy.\n\nDo finále postoupil tým HC Oceláři Třinec, když v sérii zvítězil 4:2 na zápasy.\n\nDo finále postoupil tým HC Verva Litvínov, když v sérii zvítězil 4:1 na zápasy.\n\nMistrovský titul získal tým HC Verva Litvínov, když zvítězil 4:3 na zápasy.\n\nFázi o umístění se někdy také říká play-out.\n\nProlínací část soutěže mezi dvěma nejhoršími účastníky extraligy a stejným počtem nejlepších účastníků první ligy se hrála na přelomu března a dubna 2015.\n\n\n\nV průběhu sezóny došlo k osmi změnám trenérů. Jejich přehled je uveden v tabulce.\n\nV průběhu sezóny došlo ke třem změnám v herním harmonogramu.\n\n"}
{"id": "997745", "url": "https://cs.wikipedia.org/wiki?curid=997745", "title": "California Breed", "text": "California Breed\n\nCalifornia Breed byla americká rocková skupina, založená v Los Angeles v Kalifornii. Tuto superskupinu tvořil zpěvák a baskytarista Glenn Hughes, kytarista Andrew Watt a bubeník Jason Bonham. Jde o nástupce skupiny Black Country Communion, ve které působili Bonham a Hughes. Své první album nazvané \"California Breed\" skupina nahrála koncem roku 2013 s producentem Davem Cobbem; album vyšlo v květnu 2014 u vydavatelství Frontiers Records. Nedlouho po vydání alba, v srpnu 2014, ze skupiny Bonham z důvodu časové vytíženosti jinými projekty odešel a na postu bubeníka jej nahradil Joey Castillo. Později se ukázalo, že Bonhamův odchod je trvalý, a v lednu 2015 kapela oznámila svůj rozpad.\n\n\n"}
{"id": "997746", "url": "https://cs.wikipedia.org/wiki?curid=997746", "title": "Milove", "text": "Milove\n\nMilove (; – \"Melovoje\") je sídlo městského typu a hraniční přechod v Luhanské oblasti na východě Ukrajiny, v těsném sousedství Čertkova v ruské Rostovské oblasti. Od Luhanska je Milove vzdáleno zhruba 140 kilometrů na severovýchod a v roce 2013 mělo zhruba pět tisíc obyvatel.\n\nMilove bylo založeno v roce 1872 jako osada, od roku 1924 mělo statut vesnice a od roku 1938 je sídlem městského typu.\n\n"}
{"id": "997747", "url": "https://cs.wikipedia.org/wiki?curid=997747", "title": "Caramell", "text": "Caramell\n\nCaramell je švédská eurodance skupina. Jejími členy jsou zpěvačky Katia Löfgren a Malin Sundstrom a hudebníci Jorge \"Vasco\" Vasconcelo a Juha \"Millboy\" Myllylä.\n\nMimo Švédsko je skupina je nejlépe známá díky písni „Caramelldansen“ z alba \"Supergott\", která se stala internetovým fenoménem.\n\nAlba\n\nPísně\n"}
{"id": "997749", "url": "https://cs.wikipedia.org/wiki?curid=997749", "title": "X.75", "text": "X.75\n\nX.75 je standard Mezinárodní telekomunikační unie (ITU, dříve CCITT) popisující rozhraní pro propojení dvou X.25 sítí. Doporučení X.75 je téměř identické s X.25. Významný rozdíl je, že zatímco X.25 definuje rozhraní mezi účastníkem (Koncovým zařízením přenosu dat, KZD) a sítí (Zařízením ukončujícím datový okruh, UZD), X.75 definuje rozhraní mezi dvěma sítěmi reprezentovanými Signalizačními koncovými zařízeními (STE) pojmenovanými STE-X a STE-Y. To způsobuje některé nepatrné rozdíly protokolu v porovnání s X.25. Například X.25 umožňuje pouze sítí generované přerušení a ukončení spojení, takže příslušný signál lze předat pouze ze sítě (UZD) účastníkovi (KZD), nikoli naopak. Ale při propojení dvou X.25 sítí, každá síť může přerušit nebo ukončit X.25 spojení, takže X.75 dovoluje předávání příslušných signálů oběma směry.\n\nPřestože je to mimo oblast platnosti jak X.25 tak X.75, které definují externí rozhraní k X.25 síti, X.75 se používá také jako protokol mezi přepojující uzly uvnitř některých X.25 sítí.\n\n\n\n \n"}
{"id": "997751", "url": "https://cs.wikipedia.org/wiki?curid=997751", "title": "The Gaslight Anthem", "text": "The Gaslight Anthem\n\nThe Gaslight Anthem je americká rocková skupina, založená v roce 2006. Tvoří ji Brian Fallon (zpěv, kytara), Alex Rosamilia (kytara), Alex Levine (baskytara) a Benny Horowitz (bicí, perkuse). Své první album nazvané \"Sink or Swim\" skupina vydala v roce 2007; do roku 2014 vydala další čtyři studiová alba. V roce 2013 skupina vystoupila na festivalu Rock for People.\n\n\n"}
{"id": "997752", "url": "https://cs.wikipedia.org/wiki?curid=997752", "title": "Vojtěch Mencl (historik)", "text": "Vojtěch Mencl (historik)\n\nVojtěch Mencl (* 18. května 1923 Bratislava) je český historik zaměřený na československé dějiny po roce 1918 a účastník odboje za druhé světové války.\n\nPo maturitě v roce 1942 se zapojil do odbojového hnutí v rámci organizace soustředěné okolo osoby Miloše Hájka. Podařilo se mu uniknout zatčení a na jaře 1945 byl aktivním účastníkem bojů v rámci pražského povstání. Po válce vystudoval ekonomii na Vysoké škole politické a sociální a vstoupil do KSČ. V rámci prezenční vojenské služby přednášel na několika školách, aby posléze zakotvil na Vojenské politické akademii, kde zůstal až do sovětské okupace a postupně se vypracoval na vedoucího Katedry československých dějin. Na počátku roku 1968 byl zvolen rektorem, ale jako představitel reformního proudu a jeden z tvůrců nové vojenské doktríny musel posléze akademii zcela opustit, byl vyloučen ze strany a zbaven možnosti vědecky působit.\n\nZa normalizace se angažoval v protirežimní opozici a vydával samizdatový sborník \"Historické studie\". Spolu s kolegy se pod cizím jménem podílel na vzniku knihy \"Křižovatky 20. století. Světlo na bílá místa v nejnovějších dějinách\" a stal se spoluzakladatelem a prvním mluvčím Obrody – Klubu za socialistickou přestavbu, jenž se po převratu ve své většině integroval do ČSSD. V následujících letech se Mencl podílel na přípravě programu této strany a byl též předsedou Komise vlády ČSFR pro analýzu historických událostí let 1967–70. Stál v čele Nadace pražské jaro ´68 a spolu s kolegy se podílel na vzniku dvoudílné publikace \"Československo roku 1968\". V roce 1990 mu byla udělena čestná hodnost generálmajora v. v.\n\n\n\n"}
{"id": "997754", "url": "https://cs.wikipedia.org/wiki?curid=997754", "title": "Colin Edwin", "text": "Colin Edwin\n\nColin Edwin (* 2. července 1970, Melbourne, Austrálie) je australský rockový hudebník. Od prosince 1993 působí v britské progresivní rockové skupině Porcupine Tree. Kromě progresivního rocku je Colin Edwin fanoušek jazzu. I jeho styl hraní na basovou kytaru je ovlivněn jazzovou technikou. Na hru využívá pražcové jakož i bezpražcové baskytary. \n\nV prosinci 1993 se Colin Edwin stal členem kapely, kterou jako vlastní projekt z názvem Porcupine Tree založil šest let předtím anglický multiinstrumentalista Steven Wilson. V této skupině hraje Edwin na basovou kytaru, kontrabas a na původně indický strunný hudební nástroj, který se nazývá guimbri (někdy i gimbri, nebo sintir). Edwin se s Wilsonem zná už od školy; vyjádřil se, že spolu se Stevenem začal poznávat hudbu a její styly.\n\nSpolu s anglickým jazzovým a progresivním rockovým hudebníkem Geoffem Leighem od roku 1997 hrává a nahrává alba v projektu Ex-Wise Heads, který kombinuje jazz, rock, etnické, ambientní a post-moderní vlivy. Je také členem projektu Random Noise Generator hrajícího hudbu ovlivněnou metalovými styly a hraje i ve skupině Metallic Taste of Blood.\n\nV roce 2001 Edwin hrál na kontrabas v dalším hudebním projektu, který Steven Wilson spolu se zpěvákem Timem Bownessem založil pod názvem No-Man. Nahrál s nimi album \"Returning Jesus\".\n\n"}
{"id": "997755", "url": "https://cs.wikipedia.org/wiki?curid=997755", "title": "Anizokorie", "text": "Anizokorie\n\nAnizokorie je rozdíl mezí velikostí pravé a levé zornice větší než 0,3 mm. U 20 % populace se vyskytuje fyziologická anizokorie do 1 mm.\n\nPatologická anizokorie může být způsobena např. jednostranným drážděním nebo lézí parasympatiku, popřípadě sympatiku jako součást Hornerova syndromu), jednostranným zvýšením nitroočního tlaku u glaukomu, aneuryzmatem, tumorem, traumatem, nitrolebním krvácením, roztroušenou sklerózou, jednostrannou slepotou či jednostrannou aplikací léčiv (mydriatik nebo miotik).\n"}
{"id": "997756", "url": "https://cs.wikipedia.org/wiki?curid=997756", "title": "Arachnodaktylie", "text": "Arachnodaktylie\n\nArachnodaktylie označuje dlouhé a tenké (doslova „pavoučí“) prsty. Jedná se o příznak charakteristický pro Marfanův syndrom, homocysteinurii, Sticklerův syndrom či syndrom Shprintzenův-Goldbergové. \n\n"}
{"id": "997758", "url": "https://cs.wikipedia.org/wiki?curid=997758", "title": "František Matějka", "text": "František Matějka\n\nFrantišek Matějka (* 4. listopadu 1970 Slaný) je český politik a bloger, od dubna 2017 předseda Strany nezávislosti České republiky. V minulosti byl od března do června 2010 a opět v letech 2015 až 2017 místopředsedou Strany svobodných občanů, jejímž aktivním členem byl v letech 2009\"–\"2012 a 2015\"–\"2017.\n\nNarodil se 4. listopadu 1970 ve Slaném. Studoval na Střední průmyslové škole stavební v Kladně, studium nedokončil.\nJe zakladatelem a ředitelem obecně prospěšné společnosti Hradiště Šárka a iniciátorem petiční akce Hlas pro život. Byl zvolen blogerem roku iDNES.cz v letech 2010, 2011 a 2012, v roce 2013 se umístil na třetím místě, v roce 2014 na místě druhém. Od roku 1998 žije trvale v Mostě.\n\nOd března do června 2010 a opět v letech 2015 až 2017 byl místopředsedou Strany svobodných občanů, jejímž aktivním členem byl v letech 2009\"–\"2012 a 2015\"–\"2017. Do pozornosti médií se dostal, když se snažil do Poslanecké sněmovny doručit složenky od Miroslava Kalouska.\n\nDne 21. března 2017 oznámil na svém facebookovém profilu záměr založit politické hnutí Referendum o Evropské unii, pro jehož registraci spustil petiční akci. Na prvním „předvolebním“ plakátu jsou s ním jako další petenti a tváře budoucího politického hnutí Pavel Chleborád a Richard Hartmann. Hnutí Referendum o Evropské unii vzniklo 4. dubna 2017. Začátkem roku 2018 se hnutí změnilo na Stranu nezávislosti České republiky.\n\nVe volbách do Evropského parlamentu v květnu 2019 kandidoval jako lídr Strany nezávislosti České republiky, ale zvolen nebyl.\n\n"}
{"id": "997759", "url": "https://cs.wikipedia.org/wiki?curid=997759", "title": "Seznam hor a kopců v okrese České Budějovice", "text": "Seznam hor a kopců v okrese České Budějovice\n\nSeznam vrcholů v okrese České Budějovice obsahuje hory a kopce, jejichž nejvyšší vrchol má nadmořskou výšku nad 600 metrů a prominence dosahuje alespoň 15 m.\n\nDo okresu České Budějovice na jihu Čech zasahují dvě geomorfologické subprovincie - Šumavská subprovincie a Česko-moravská subprovincie. Nejvyšší vrcholy okresu se nalézají v Novohradských horách a jediný z nich, Vysoká, je tisícovka (přesahuje výšku 1000 metrů) − je tedy nejvyšší horou okresu s výškou 1034 metrů. Seznam se může měnit při změně hranic okresu. \n\nDo okresu České Budějovice zasahují dvě geomorfologické subprovincie České vysočiny, tři geomorfologické oblasti a šest geomorfologických celků: \n\nJsou zde uvedeny všechny vrcholy nad 600 metrů. Na hranicích okresu je několik kopců, jejichž svahy či podružný vrchol přesahují tuto výšku, vrcholový kámen je však mimo okres České Budějovice (např. Točník, Mandlstein, Skalka, Fischerstein, Vysoká v Šumavském podhůří). \n"}
{"id": "997764", "url": "https://cs.wikipedia.org/wiki?curid=997764", "title": "Radek Doležal", "text": "Radek Doležal\n\nRadek Doležal (* 3. srpna 1992 v Hradci Králové) je český fotbalový záložník, od roku 2014 působící v A-týmu FC Hradec Králové.\n\nSvoji fotbalovou kariéru začal v Hradci Králové, kde se přes mládežnické kategorie propracoval před jarní částí sezony 2013/14 do prvního mužstva. V druholigové sezoně 2013/14 postoupil s Hradcem Královém do nejvyšší soutěže.\n\n"}
{"id": "997766", "url": "https://cs.wikipedia.org/wiki?curid=997766", "title": "Úhořovec mořský", "text": "Úhořovec mořský\n\nÚhořovec mořský neboli úhoř mořský (\"Conger conger\") je největší druh úhoře. Vyskytuje se u pobřeží Evropy a severní Afriky, byl zastižen i v hloubkách přes jeden kilometr. Má hadovitě protáhlé tělo bez šupin, tmavě šedé barvy, která na břiše přechází do bílé. Bývá dlouhý okolo 150 cm, ale byly popsány i třímetrové kusy vážící přes 60 kg. Jeho krev je jedovatá. Skrývá se ve skalních rozsedlinách, odkud v noci vyráží na lov. Je to velmi silný a bojovný predátor. V červenci 2013 byl u pobřeží Irska zaznamenán případ, kdy úhořovec mořský napadl potápěče a vážně ho pokousal v obličeji.\n\n"}
{"id": "997771", "url": "https://cs.wikipedia.org/wiki?curid=997771", "title": "Ondřej Kraják", "text": "Ondřej Kraják\n\nOndřej Kraják (* 20. dubna 1991 v Hradci Králové) je český fotbalový záložník či útočník, od července 2013 působící v FC Hradec Králové.\n\nSvoji fotbalovou kariéru začal v Hradci Králové, odkud zamířil ještě jako dorostenec do Sparty Praha. V roce 2009 se v mužstvu propracoval do seniorské kategorie a hrál za B-tým. Před ročníkem 2011/12 odešel na hostování do Bohemians Praha 1905. V létě 2013 se vrátil do Hradce Králové, kam přestoupil. V druholigové sezoně 2013/14 postoupil s Hradcem Králové do nejvyšší soutěže. Po roce však klub sestoupil zpět do druhé ligy.\n\n"}
{"id": "997773", "url": "https://cs.wikipedia.org/wiki?curid=997773", "title": "Mikis Theodorakis", "text": "Mikis Theodorakis\n\nMikis Theodorakis, řecky \"Μίκης Θεοδωράκης\" (* 29. červenec 1925, Chios) patří mezi nejslavnější řecké a evropské hudební skladatele 20. století. Proslavil se hlavně hudbou ke slavnému hollywoodskému filmu Řek Zorba. V anketě Velcí Řekové (\"Μεγάλοι Έλληνες Megali Ellines\"), kterou roku 2009 pořádala stanice Skai TV, a která hledala největší osobnosti řecké historie, počítaje v to dějiny starověkého Řecka, skončil na 11. místě.\n\nMikis Theodorakis se narodil 29. července 1925 na ostrově Chios. Jeho otec pocházel z Kréty, matka byla maloasijská Řekyně z města Krini (dnes Çeşme, Turecko). Své mládí strávil v různých částech Řecka, na ostrově Lesbos, v Ioannině, Kefallonii, Pyrgu, Patře a hlavně v Tripolisu, kde uspořádal první koncert. Později odešel do Atén, kde se zúčastnil řeckého odboje proti fašistické okupaci. V Aténách i vystudoval. Během Řecké občanské války byl poslán do vyhnanství na ostrov Ikaria, později na Makronisos. Později odešel na Krétu a do Paříže, kde dokončil studia. V roce 1960 se vrátil do Řecka, a právě tímto obdobím začíná vrchol jeho kariéry. Skládal hudbu na podnět řeckých básníků, jakými byli Odysseas Elytis, Jorgos Seferis, Janis Ritsos či Iakovos Kambanellis. Theodorakiova sláva vzrůstala, vstoupil i do řecké komunistické strany.\n\nV roce 1964 byl Theodorakis pověřen složit hudbu pro slavný film Řek Zorba, režírovaný Michalim Kakojannim. Theodorakis složil slavnou píseň Zorba, také známý jako \"Zorba's dance\", a tím vytvořil i slavný řecký styl syrtaki. Syrtaki vycházelo z řeckého stylu 20.-40. let rembetiko, jakož i z konstantinopolského chasapika. Tento styl dále rozvinul Jorgos Provias. Píseň Zorba byla inspirována krétskou písní \"Armenochorianos syrtos\", kterou složil krétský skladatel Jorgos Kutsurelis. Hlavním nástrojem v písni \"Zorba\" bylo buzuki, které se i díky této písni zpopularizovalo v celém Řecku a dodnes je to nejpopulárnější nástroj. Theodorakis složil množství dalších písní ve stylu syrtaki, které jsou známé i v zahraničí jako \"Doxa to theo (Chvála Bohu)\", \"Strose to stroma su (Ustel si postel)\", \"Sto perijali to krifo (V skrytém přístavu\"), \"Ena to chelidoni (Jedna vlaštovka)\" a \"Varka sto jalo (loďky v přístavu)\". Theodorakisovy písně nazpívali nejznámější řečtí zpěváci jako Giorgos Dalaras či Grigoris Bithikotsis.\n\nV roce 1967 byl Theodorakis opět poslán do domácího vězení i se svou ženou Myrto, protože se angažoval proti tehdejšímu řeckému diktátorovi Georgiu Papadopulovi. Theodorakis byl umístěn do Arkadské vesnice Zatuna. Až po proslovu slavných hudebních osobností, jakými byli Leonard Bernstein či Arthur Miller byl Theodorakis osvobozen a odešel do Paříže. I během diktátorského režimu vytvořil Theodorakis různá známá díla, například písně \"Ta laika\", které byly v oblíbeném stylu syrtaki. V roce 1974, po pádu diktátorského režimu, se opět vrátil do Řecka. Začal se angažovat v politice. V letech 1990-1992 zastával post ministra kultury ve vládě Konstantina Mitsotakia. Složil i operu, \"Dionýsova proměna\", podle literární předlohy spisovatele Kosty Kariotaka, jakož i balet s názvem \"Řek Zorba\", který měl premiéru ve Veroně. Jeho další opery jsou trilogie \"Midea\", \"Ilektra\" a \"Andigoni\", které vyvrcholily v díle \"Lysistrata\". Složil i hudbu pro film Ifigénia, kde hrála i Irene Pappaová. Složil také olympijskou hymnu pro Olympijské hry v Barceloně.\n\nDnes se Theodorakis věnuje především psaní knih. Stojí také na čele organizace protestující proti vládním úsporným opatřením kvůli krizi v Řecku.\n\n"}
{"id": "997774", "url": "https://cs.wikipedia.org/wiki?curid=997774", "title": "Duben 2014", "text": "Duben 2014\n\n"}
{"id": "997775", "url": "https://cs.wikipedia.org/wiki?curid=997775", "title": "Matěj Ptáček", "text": "Matěj Ptáček\n\nMatěj Ptáček (* 1. června 1993, v Hradci Králové) je český fotbalový záložník působící v A-týmu FK Olympia Praha.\n\nSvoji fotbalovou kariéru začal v Hradci Králové, kde se v roce 2012 propracoval přes všechny mládežnické kategorie do prvního mužstva. Před sezonou 2013-2014 zamířil na hostování do FK Bohemians Praha, odkud se po půl roce vrátil do Hradce Králové.\n\n"}
{"id": "997776", "url": "https://cs.wikipedia.org/wiki?curid=997776", "title": "Jean-Claude Ellena", "text": "Jean-Claude Ellena\n\nJean-Claude Ellena (1947, Grasse v Provence (Francie)) je francouzský parfumér. Narodil se jako syn lékárníka. V roce 2004 se stal in-house parfumérem spol. Hermès. Po jeho nástupu se prodej parfémů Hermés více, než zdvojnásobil.\n\nJ-C Ellena je známý preferováním umělých složek před přírodními, např. pro parfém Brin de Reglisse (Hermes) nechal rozebrat přírodní silici levandule na 70 molekul a extrahovat několik z nich, které způsobují ve vůni pach potu a výměšků.\n"}
{"id": "997778", "url": "https://cs.wikipedia.org/wiki?curid=997778", "title": "Bohumil Vavroušek", "text": "Bohumil Vavroušek\n\nBohumil Vavroušek (25. června 1875, Slavětín u Chotěboře − 6. října 1939, Praha) byl český učitel a amatérský fotograf, který se věnoval především dokumentaci lidové architektury Československa.\n\nNarodil se v rodině Václava Vavrouška a Anny rozené Kaskové v usedlosti čp. 2 ve Slavětíně. V roce 1895 navštívil Národopisnou výstavu českoslovanskou v Praze, což ovlivnilo jeho zájem o lidovou architekturu. Vystudoval učitelský ústav v Kutné Hoře. Poté učil na venkovských školách na Novobydžovsku. V letech 1902–1903 absolvoval kurs kreslení pro učitele, který vedl profesor Alois Bouda. V roce 1908 nastoupil na měšťanskou školu na pražských Vinohradech. V letech 1926–1929 působil jako ředitel Štefánikovy koleje pro slovenské studenty v Praze.\n\nV roce 1909 podnikl první větší cestu se skupinou českých učitelů do Haliče. Z materiálů, které během cesty pořídil, vznikl průvodce \"Krakov, Lvov, Vělička, Zakopané, Varšava, Čenstochova\" (1910). V roce 1910 navštívil Bukovinu. Fotografie pořízené během cesty byly otiskovány na pokračování v časopisu Zlatá Praha (19 fotografií z celkového počtu 22 otištěných). Příspěvky upoutaly pozornost osobností, které se zabývaly lidovou architekturou. V roce 1913 navázal Bohumil Vavroušek spolupráci s Antonínem Podlahou, pro jehož edici \"Posvátná místa království českého\" pak pořizoval fotografie. Dále navázal kontakt s historikem umění Zdeňkem Wirthem.\n\nV roce 1910 navštívil poprvé Slovensko spolu se svým přítelem Adolfem Wenigem. Seznámil se zde a poté spřátelil s Pavolem Országhem Hviezdoslavem a Ľudovítem Riznerem. Sympatie ke Slovensku se později projevily tím, že se Vavroušek ujal role jednatele „Československé jednoty“ a byl rovněž spoluautorem prvních slovenských učebnic pro základní školu (ještě před rokem 1914). Po přestávce vynucené první světovou válkou navštěvoval Slovensko a Podkarpatskou Rus téměř každý rok. Současně se věnoval dokumentaci lidových staveb v Čechách a na Moravě. Hlavní část jeho dokumentátorského díla spadá do let 1915–1929. Jeho fotografie však nedokumentují oblasti, které v té době obývala německá menšina. Fotografie otiskoval v časopisech Zlatá Praha, Český svět a Světozor. Později vydal několik knih k této tematice.\n\nV roce 1921 vydal \"Památník Karla Havlíčka Borovského\" ke stému výročí jeho narození. Ve dvacátých letech 20. stol. byl rovněž spoluautorem řady slovenských učebnic pro obecnou školu.\n\nVe třicátých letech se soustředil na vydání \"Literárního atlasu Československého\", na kterém spolupracoval s literárním historikem Arne Novákem. Vyšly dva díly ze tří připravených. Rovněž připravoval \"Atlas československých výtvarných umělců\" a monografie jednotlivých měst. Tuto práci ale přerušila smrt.\n\n\n\nDílo vyšlo v knižním a tabulkovém vydání. Třetí díl nevyšel.\n\n\nDíla Bohumila Vavrouška byla příznivě přijímána oficiálním tiskem a oficiální kritikou první republiky pro svou tzv. státotvornost. Od děl typu \"Památníku Karla Havlíčka Borovského\" (1921) po díla zdůrazňující česko-slovenské vztahy, např. \"Malebné Slovensko\" (1920–1923). Úvody k jeho dílům psaly přední osobnosti, jako např. Zdeněk Wirth, Arne Novák, Eugen Dostál, Václav Tille či Adolf Wenig.\n\nArchiv více než 13 000 negativů (většinou skleněné desky 9 × 12 cm) darovali dědicové v roce 1945 České akademii věd a umění. V současnosti jsou uloženy v archivu Akademie věd České republiky. Sbírka obsahuje negativy lidových staveb z Čech, Moravy, Slovenska a Zakarpatské Ukrajiny, rozdělené do tematických celků \"Městečko\" (220 ks), \"Lidové užitkové stavby\" (380 ks), \"Církevní památky\" (asi 1250 ks) a fotografie pro \"Literární atlas československý\" (3400 ks), kde je rovněž dokumentována řada lidových staveb. Dalším souborem negativů jsou snímky pro nevydanou knihu \"Empír v Čechách\" (860 ks).\n\nNegativy pořízené v letech 1909–1914 v Haliči a Bukovině (1650 kusů) prodal sám autor v letech 1936–1937 Národopisnému muzeu v Praze. Dnes jsou uloženy ve Fotoarchivu národopisného oddělení Národního muzea v Praze.\n\nNa archivních snímcích jsou vedle lidových staveb dokumentovány i lidové kroje.\n\n\n\n\n\n\n"}
{"id": "997785", "url": "https://cs.wikipedia.org/wiki?curid=997785", "title": "Poslanecký klub Strany zelených", "text": "Poslanecký klub Strany zelených\n\nPoslanecký klub Strany zelených působil v Poslanecké sněmovně Parlamentu České republiky v letech 2006–2010. Měl 6 členů, později jen 4 (od 22. 11. 2008 – poslankyně Olga Zubová a Věra Jakubková vystoupily z klubu) a jeho předsedou byla nejprve Kateřina Jacques a následně Přemysl Rabas. Klub vznikl 9. ledna 2007, kdy nahradil stávající poslanecký klub \"Nezařazení – Strana zelených\".\n\n"}
{"id": "997786", "url": "https://cs.wikipedia.org/wiki?curid=997786", "title": "Marti Noxon", "text": "Marti Noxon\n\nMartha Mills „Marti“ Noxon (* 25. srpna 1964 Los Angeles, Kalifornie) je americká televizní producentka, scenáristka a režisérka.\n\nJe autorkou scénáře filmů \"Nevinný flirt\" (1998), \"Noc hrůzy\" (2011) a \"Jsem číslo čtyři\" (2011). V letech 1997–2003 úzce spolupracovala s Jossem Whedonem na seriálech \"Buffy, přemožitelka upírů\" a \"Angel\", pro které napsala 25 epizod, dva díly režírovala a podílela se na nich také producentsky. U \"Buffy\" navíc působila během šesté a sedmé řady i jako showrunner. Jako producentka pracovala následně na seriálech \"Still Life\", \"Útěk z vězení\", \"Point Pleasant\", \"Bratři a sestry\", \"Chirurgové\", \"Private Practice\", \"Šílenci z Manhattanu\", \"Gigantic\", \"Glee\" a \"Un-Real\". Zároveň pro většinu z nich napsala také scénáře několika epizod. Jako herečka se představila v jednom díle \"Buffy\" a také ve Whedonově internetové minisérii \"Dr. Horrible's Sing-Along Blog\".\n\n"}
{"id": "997793", "url": "https://cs.wikipedia.org/wiki?curid=997793", "title": "Jan Shejbal", "text": "Jan Shejbal\n\nJan Shejbal (* 20. dubna 1994, Pardubice) je český fotbalový záložník a bývalý mládežnický reprezentant, od ledna 2018 působící v týmu FK Teplice. Mimo Česko působil na klubové úrovni na Slovensku.\n\nSvoji fotbalovou kariéru začal v mužstvu FK Pardubice, odkud zamířil ještě jako dorostenec do klubu FC Hradec Králové.\n\nPřed sezonou 2013/14 se propracoval do prvního mužstva. V A-mužstvu Hradce debutoval v druhé nejvyšší soutěži v utkání 2. kola hraného 4. srpna 2013 proti MFK OKD Karviná (prohra 1:2), když 75. minutě vystřídal Ondřeje Krajáka. Svůj první gól v sezoně a zároveň za první tým vstřelil 29. září 2013 v ligovém utkání 10. kola proti FK Baník Most (výhra 4:1). Podruhé v ročníku se střelecky prosadil ve 12. kole, když vsítil v zápase s MFK Frýdek-Místek (výhra 3:0) v 62. minutě druhou branku v utkání. 18. 11. 2013 ve druhém střetnutí s MFK OKD Karviná (výhra 2:1) dal v 66. minutě druhou branku zápasu. Počtvrté v sezoně se prosadil 20. dubna 2014 v ligovém utkání 23. kola proti FK Ústí nad Labem (výhra 3:1). Svůj pátý v ročníku dal v utkání 27. kola proti střížkovskému klubu FK Bohemians Praha (výhra 4:1), prosadil se ve 26. minutě. S Hradcem Králové postoupil do nejvyšší soutěže. Celkem v ročníku 2013/14 odehrál 23 ligových utkání.\n\nJeho tým po roce sestoupil do druhé nejvyšší soutěže. V sezoně 2014/15 odehrál 15 zápasů v lize, gól nevstřelil.\n\nS mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V sezoně 2015/16 odehrál pouze na jaře 2016 dvě ligové střetnutí jako střídající hráč.\n\nPřed ročníkem 2016/17 odešel na roční hostování do slovenského mužstva FC Nitra. Po půl roce se vrátil zpět do Hradce Králové. Celkem za Nitru odehrál 16 ligových utkání, ve kterých vsítil pět branek.\n\nV lednu 2017 se vrátil formou půlročního hostování do Pardubic.\n\nJan Shejbal je bývalým mládežnickým reprezentantem České republiky. Nastupoval za výběry do 16, 18, 19, 20 a 21 let.\n\n"}
{"id": "997794", "url": "https://cs.wikipedia.org/wiki?curid=997794", "title": "Věra Nováková (výtvarnice)", "text": "Věra Nováková (výtvarnice)\n\nVěra Nováková (* 17. ledna 1928 v Praze) je česká malířka, ilustrátorka a sochařka.\n\nVěra Nováková se narodila v rodině liberálního a humanistického pražského právníka Bohumila Nováka jako dvojče sestry Hany a jedno ze šesti dětí. Po absolvování klasického gymnázia byla přijata roku 1947 na Akademii výtvarných umění v Praze do ateliéru monumentální malby prof. Vladimíra Sychry.\n\nPo komunistickém puči 1948 byla v únoru 1949 z politických důvodů vyloučena studentskou prověrkovou komisí se zákazem studovat i na jiných školách.\n\nSe spolužákem Pavlem Brázdou, který byl také vyloučen z politických důvodů, se názorově i osobně sblížila a v tíživé situaci se za něj v roce 1950 provdala. Bydleli pak u babičky Pavla Brázdy, Heleny Čapkové Palivcové (poprvé provdané Koželuhové), a zachránili tak její byt před zabavením. Její manžel, básník a diplomat Josef Palivec, byl odsouzen k dvacetiletému trestu za údajnou velezradu. Tento trest mu byl zkrácen po žádosti československých spisovatelů v roce 1959 na 10 roků. S oběma pak žili ve společné domácnosti do jejich smrti.\n\nDíky profesoru J. Solarovi, řediteli Vyšší školy uměleckého průmyslu, který zatajil jejich kádrové posudky, mohli oba manželé v roce roku 1950 nastoupit do 3. ročníku této střední školy a absolvovat grafickou speciálku prof. Dillingera.\n\nJako výtvarnice z povolání byla zaregistrována až roku 1958 a mohla pak vykonávat užitou výtvarnou činnost, nikoliv vystavovat (vyhrazeno pouze členům SČVU).\n\nV tomto roce navštívili oba s Helenou Palivcovou Úpici a Malé Svatoňovice a připravovali ilustrování její knihy Moji milí bratři.\n\nRoku 1959 se jim narodila dcera Kateřina.\n\nV roce 1967 jim byla povolena první cesta do Itálie za starým uměním. Doprovázel je Zdeněk Neubauer, který v 60. letech pracoval v Neapoli.\n\nPo okupaci roku 1968 uvažovali Věra Nováková s Pavlem Brázdou o emigraci.\n\nAni v následujících letech nemohli veřejně vystavovat. V jejich bytě se scházel filosofický kroužek, jehož se kromě Zdeňka Neubauera zúčastňovali Jan Sokol, Jiří Němec, Daniel Kroupa, Zdeněk Kratochvíl, Martin Palouš, Věra Jirousová, Vojtěch Sedláček, Václav Žák a další. Přednášel tu i prof. Jan Patočka.\n\nKromě krátkodobého zaměstnání v kreslírně Archeologického ústavu (1973-74), byla Věra Nováková v dalších letech bez stálého příjmu a hledala příležitostné zakázky k ilustracím. Od vyloučení v AVU až do roku 1989 měli oba manželé jedinou výstavu (Divadlo v Nerudovce, 1976).\n\nRoku 1978 se jim podařilo na pozvání přátel navštívit Paříž a na zpáteční cestě manžele Denisu a Theodora Stravinské v Ženevě.\n\nNa pozvání Pavlovy sestřenice Marty Procházkové (dcery Heleny Koželuhové), emigrantky z roku 1948, a jejího manžela Toma Kastnera, byla oběma manželům už jako důchodcům, povolena v roce 1987 cesta do USA.\n\nTeprve v roce 1991 měla Věra Nováková společně s Pavlem Brázdou první velkou výstavu obrazů z 50. let v PKC Ženské domovy (kur. Michal Blažek, Viktor Karlík), ke které Revolver Revue vydala obsáhlý katalog s barevnými reprodukcemi. Výstava pak putovala do Chebu, Olomouce a Budapešti.\n\nPo roce 1989 navštívila Věra Nováková Skotsko na pozvání režiséra Robina Crichtona a portrétovala tam celou jeho rodinu.\n\nRoku 1992 získali Věra Nováková s Pavlem Brázdou první ateliér,v kterém pracuje Věra dodnes. Během letního pobytu v USA vystavila několik obrazů na Rockbridge Art Show.\n\nV následujících letech spolu s Pavlem Brázdou podnikli četné zahraniční cesty do Santiago di Compostela (1997), Toskánska (1999), na Sicílii (2000) a do Barcelony (2000, 2006), Paříže (2007), Izraele (2008) a Turecka (2009).\n\nVěra Nováková žije a pracuje v Praze.\n\nTvorba Věry Novákové zůstávala prakticky neznámá kromě okruhu jejích blízkých přátel až do počátku 90. let. Uchovala si tak svébytnost výtvarného projevu, ale dlouhá izolace byla i zdrojem pochyb a nejistoty a malířka sama chápala takovou situaci jako nezdravou.\n\nPřestože Věra Nováková tvořila po desítky let vedle svého muže Pavla Brázdy a také blízkého přítele obou manželů, malíře Ivana Sobotky, nebyla tím její tvorba podstatně ovlivněna. I když některé blízké rysy této trojice lze najít v jejich tvorbě, především v 50.letech, nadále se rozvíjeli každý zcela samostatně.\n\nV době vyloučení z AVU a krátce po něm vznikla tři zátiší – první jako symbolický soubor předmětů pro cestu do nepohody (\"Zátiší s botami\", 1949), na druhém je panenka s rozbitou hlavou a husitská zbraň řemdich. Třetí je neobvyklé zátiší, které vychází z pocitu vnitřní nejistoty, z rozpadu hodnot a je v její tvorbě poměrně nejbližší surrealismu. Zátiší \"Vlastní podobizna\" (1949/50), na rozdíl od vnitřního modelu surrealismu, zobrazuje předem sestavený soubor objektů a reflektuje hluboce prožitý existenciální zážitek. V roce 1950 namalovala staromistrovskou technikou svůj autoportrét (\"Ibis redibis non morieris in bello\").\n\nOd roku 1949 Věra Nováková zachycovala do skicáku v kresbách lidi i zákoutí malostranských dvorků a pražské periferie.\nPoválečná doba kultu dítěte jako symbolu oficiálně proklamovaných iluzí o šťastné budoucnosti byla spolu s vlastním pocitem životní absurdity inspirací pro rozměrnou kresbu \"Strom života\" (1950), která se původně měla jmenovat \"Děti pojídají rodiče\".\n\nSložitě zkomponovaná, monumentálně pojatá skladba z roku 1950 \"Tak končí sláva světa (Sic transit gloria mundi\") vychází ze zážitku zkázonosného díla diktátorů Hitlera a Stalina. Je první částí diptychu s obrazem \"Po konci světa (Hic iacet omnipotens homo sapiens\", 1952), kde symbolicky pohřbila všemohoucího člověka. S dvojicí dětí, které kráčí po zpustošené zemi, pokračuje život dál.\n\nVelké nástěnné malby pro čekárnu dětské nemocnice na Karlově náměstí na náměty klasických českých pohádek (1953) dal režim krátce po dohotovení odstranit pro ideologickou závadnost.\n\nBěhem pobytů na venkově maluje Nováková idylické krajiny a portréty svých blízkých, ale v polovině 50. let opouští realistické zobrazení postupnou redukcí škály barev, stylizací postav, plošnou až geometrizující kresbou, zjednodušením a ornamentalizací formy. V souvislosti s příklonem ke křesťanství se v jejích obrazech objevují biblické motivy, zprvu zasazené do současných reálií (\"Job I\", 1954, \"Svět pod křížem\", 1954-55), později i redukované do minimalizovaných forem (\"František s bratry ptáčky\", 1958, \"Mater Dolorosa\", 1959).\n\nV 60. letech začala používat disperzní pojidlo akronex a s ním strukturální až reliefní malbu (\"Ukřižovaný\", 1964) a vytvořila sérii abstraktních i figurálních obrazů s reliéfem tvořeným pískem, kamínky nebo sklem (\"Vyjasňování\", 1964, \"Člověk z hlíny\", 1964).\n\nPři výtvarné spolupráci s Pavlem Brázdou na dětské knížce Josefa Hiršala a Bohumily Grögerové \"Co se slovy všechno poví\" (1964) ji poprvé zaujala výrazovost a osobitost jednotlivých písmen, jejich výmluvnost a sdělnost, vyjádřená nejjednoduššími geometrickými prostředky. Ve druhé polovině 60. let maluje obrazy komponované z tvarosloví písmen a jejich jednoduchých znaků (\"Vegetace\", 1966) i figurální obrazy (\"Milosrdný Samaritán\", 1967).\n\nPočátkem 70. let se vrací k veristickému zobrazení v obrazech naplněných symboly tísně, zmařených nadějí a melancholie (\"Ztracený klíč\").\n\nPortréty přátel, členů rodiny a jejich dětí vznikaly od 80. let, často jako dar k životnímu jubileu. Na objednávku Arcibiskupského paláce namalovala v roce 1989 portréty kardinálů Berana a Tomáška.\n\nOd návštěvy USA počátkem 90. let se datují obrazy, které používají písmena jako samostatný formální výtvarný symbol ve významovém spojení s řečí. Ještě výraznější je toto spojení v sérii grafických listů z roku 2000, kde písmena doprovázejí texty Věry Novákové založené na důsledné aliteraci. Dominantním znakem jsou v řadě obrazů křivky písmene S, které je počátkem slov ztvárněných jako symbolické náměty obrazů (\"Slzy stařičké Sfingy\", 2007), jinde vystupuje jako otazník (\"Soupeři\", 2008).\n\nOd druhé poloviny 90. let tvoří Věra Nováková obrazy v nichž konfrontuje morální stav společnosti s biblickými příběhy (\"Pašijový cyklus, Veřejné mínění\"), zabývá se tématy uchování života a okamžikem zrození (\"Embryo\", 2005).\n\nVratkost i vzrušující dobrodružství lidské existence pojednává zatím poslední obrazový cyklus na téma \"Provazochodec\" (2013).\n\nKubizující stylizace a sumární pojetí figur předjímá jejich pozdější ztvárnění nejprve v hlíně a později ve spolupráci s kameníkem také v pískovci (\"Adam, Eva\", 1998) a vápenci (\"David\", 2001). Největší plastika \"Goliáš\" byla z praktických důvodů zhotovena v lehčím laminátu (2002). Cyklus sedmi sádrových reliéfů \"Via vitae\" vznikal v letech 2003 – 2005. Cestu životem symbolicky ukončuje kombinace sádrového reliéfu a kamenného lože \"Hlava v zemi\" (2005).\n\n\"Socha Svobody\" v epoxidové i v bronzové verzi a kovaná \"Směrovka Svobody\" (2007) jsou pojaty jako postavy s rukama ve tvaru písmene S a ukazováčky směřujícími opačným směrem a symbolizujícími svobodu volby.\n\nVěra Nováková se zabývala i příležitostnými ilustracemi , především pro nakladatelství dětské knihy Albatros a pro nakladatelství Československý spisovatel, občas ve spolupráci se svým mužem Pavlem Brázdou. V 60. letech se podařilo prosadit vydání vzpomínkové knihy Heleny Čapkové, \"Moji milí bratři\", knihu Josefa Hiršala a Bohumily Grögerové \"Co se slovy všechno poví\" a výbor z Lermontova \"Stesk rozumu\". Po roce 68 a čistkách mezi redaktory zbyla jen okrajová nakladatelství s možností ilustrovat leporela a omalovánky, většinou jako zdroj obživy. Věra Nováková také ilustrovala odbornou literaturu lékařskou a přírodovědeckou.\n\n\n\n\n\n\n\n"}
{"id": "997797", "url": "https://cs.wikipedia.org/wiki?curid=997797", "title": "David Sixta", "text": "David Sixta\n\nDavid Sixta (* 10. listopadu 1995, v Hradci Králové) je český fotbalový záložník, od července 2014 působící v MFK Chrudim.Od jara 2017 je hráčem Slovanu Liberec a nyni je na hostováni ve Viktorii Žižkov\n\nSvoji fotbalovou kariéru začal v Hradci Králové, kde se v roce 2013 propracoval přes všechny mládežnické kategorie do prvního mužstva. V A-mužstvu debutoval v druholigovém utkání 1. září 2013 proti FK Varnsdorf (výhra Hradce Králové 3:0), odehrál závěrečné 3 minuty, když vystřídal Tomáše Kučeru. V druholigové sezoně 2013/14 postoupil s Hradcem Králové do nejvyšší soutěže. Před sezonou 2014/15 odešel na hostování do Chrudimi.\n\n"}
{"id": "997798", "url": "https://cs.wikipedia.org/wiki?curid=997798", "title": "Ohio (rozcestník)", "text": "Ohio (rozcestník)\n\nOhio má více významů:\n\n"}
{"id": "997801", "url": "https://cs.wikipedia.org/wiki?curid=997801", "title": "Filip Zorvan", "text": "Filip Zorvan\n\nFilip Zorvan (* 7. dubna 1996 v Opočně) je český fotbalový záložník a bývalý mládežnický reprezentant, působící v A-týmu FC Hradec Králové. Jeho oblíbeným klubem je španělský Real Madrid, oblíbeným fotbalistou Isco.\n\nFilip je příbuzný rodiny Černých. Pavel Černý starší je jeho strýcem, Jiří Černý a Pavel Černý mladší jsou jeho bratranci.\n\nSvoji fotbalovou kariéru začal v mužstvu MFK Nové Město nad Metují. V osmi letech přestoupil do klubu FC Hradec Králové.\n\nV průběhu jarní části ročníku 2013/14 se propracoval do prvního týmu. V prvním týmu debutoval ve 2. lize 20. dubna 2014 v utkání 23. kola proti FK Ústí nad Labem (výhra 3:1), když v 88. minutě vystřídal Davida Vaněčka. V druholigové sezoně 2013/14 postoupil s Hradcem Králové do nejvyšší soutěže. V roce 2014 byl na stáží v anglickém klubu Stoke City. V ročníku 2014/15 sestoupilo mužstvo zpět do druhé ligy.\n\nPrvní větší šanci v \"áčku\" dostal v ročníku 2015/16. V prosinci 2015 s mužstvem prodloužil kontrakt do léta 2018. Svůj první gól v sezoně a zároveň za Hradec Králové vsítil 27. března 2016 v ligovém utkání 20. kola proti 1. SC Znojmo (výhra 3:1), když ve 27. minutě v přečíslení po přihrávce Tomáše Malinského zakončoval do prázdné branky a dal úvodní gól zápasu. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem za tým nastoupil v sezoně do 19 ligových zápasů.\n\n10. 8. 2016 se střelecky prosadil ve 2. kole českého poháru proti divizní Admiře Praha, když v 89. minutě vsítil branku na konečných 4:1. O čtyři dny později si připsal v dresu FC Hradce Králové premiérový start v nejvyšší soutěži, když v utkání proti FK Dukla Praha (prohra 0:3) v 58. minutě vystřídal Adama Vlkanovu.\n\nV lednu 2017 zamířil kvůli větší vytíženosti na půlroční hostování do Baníku Sokolov.\n\nPřed začátkem ročníku 2019/2020 zamířil na hostování do konce kalendářního roku do MFK Vítkovice. Zde si připsal 12 soutěžních startů a 2 pohárové, kde si připsal celkem 3 góly.\n\nPro jarní část sezóny 2019/2020 bude působit na hostování v 1.FK Příbram.\n\nFilip Zorvan je bývalým mládežnickým reprezentantem České republiky. Nastupoval za výběry do 18, 19 a 20 let.\n\n"}
{"id": "997804", "url": "https://cs.wikipedia.org/wiki?curid=997804", "title": "EVS", "text": "EVS\n\nZkratka EVS má několik významů:\n"}
{"id": "997806", "url": "https://cs.wikipedia.org/wiki?curid=997806", "title": "Evropská dobrovolná služba", "text": "Evropská dobrovolná služba\n\nEvropská dobrovolná služba (EDS nebo též anglicky EVS) umožňuje mladým lidem zapojit se individuálně nebo ve skupinách do dobrovolnických projektů konaných v zemích EU a v partnerských zemích. Projekty v délce 2 až 12 měsíců jsou zaměřeny na kulturu, děti a mládež, sport, sociální péči, umění, ekologii…\n\nDobrovolníkem se může stát každý mladý člověk ve věku 18 až 30 let, který má trvalé bydliště v ČR, v jiné zemi programu nebo v partnerské zemi.\n\nOrganizace, která vysílá nebo hostí dobrovolníka, může být nezisková organizace nebo sdružení, místní, regionální či státní orgán nebo mezinárodní vládní organizace.\n\nKoordinující organizací může být nezisková organizace nebo sdružení, místní, regionální nebo státní orgán, orgán působící v oblasti mládeže, sportu či kultury nebo mezinárodní vládní organizace. \n\n"}
{"id": "997808", "url": "https://cs.wikipedia.org/wiki?curid=997808", "title": "Rotunda svatého Pantaleona (Pustiměř)", "text": "Rotunda svatého Pantaleona (Pustiměř)\n\nRotunda svatého Pantaleona v Pustiměři byla svého času největší stavbou svého druhu v Čechách i na Moravě – do svatostánku se mohlo vejít při plné kapacitě až 200 lidí. Byla vybudována v románském slohu, pravděpodobně v první polovině 12. století; ovšem někteří historici datují vznik rotundy do období knížecí vlády Vratislava II., tedy před rok 1085. Dřívější datování umožňuje nález 6 hrobů v těsné blízkosti kostela. První věrohodná zmínka o existenci rotundy v dochovaných listinách je až z roku 1232.\n\nPro české země netradiční zasvěcení svatostánku sv. Pantaleonovi údajně vzniklo na základě obliby tohoto východního světce biskupem Jindřichem Zdíkem (1126–1150), o čemž existuje pozdní svědectví v listu papeže Inocence IV. z roku 1247. Sv. Pantaleon byl ochráncem zdravotníků a zdravotnictví a biskup Zdík po prodělané těžké nemoci přislíbil zasvětit světci kostel. Při založení pustiměřského kláštera biskupem Janem VII. Volkem (1334–1351) v roce 1340 byla rotunda zpočátku kostelem klášterním (v něm byl také biskup-fundátor pohřben), a to do doby, než byl postaven nový kostel. Za josefinských reforem byla rotunda odsvěcena a kolem roku 1821 byla většina jejího zdiva rozebrána, takže se dodnes dochovalo jen malé torzo z její lodi a část apsidy. Zbytky rotundy stojí nad dnešní kaplí svaté Anny a jsou součástí poutního místa.Pozůstatky rotundy jsou chráněny jako kulturní památka České republiky.\n\n\n"}
{"id": "997812", "url": "https://cs.wikipedia.org/wiki?curid=997812", "title": "Virgil Donati", "text": "Virgil Donati\n\nVirgil Donati (* 22. října 1958) je australský bubeník. Od roku 2000 vystupuje spolu s klávesistou Derekem Sherinianem ve skupině Planet X a také v souboru CAB, který vede kytarista Alex Machacek. V letech 2013 a 2014 spolupracoval se skupinou UK. V roce 2013 nahrál album \"Aftershocks\" s českým hudebníkem Michaelem Kocábem.\n\n"}
{"id": "997813", "url": "https://cs.wikipedia.org/wiki?curid=997813", "title": "Memoriál Zuzany Krejčové", "text": "Memoriál Zuzany Krejčové\n\nMemoriál Zuzany Krejčové v běhu na 800 m je atletická soutěž v běhu na 800 metrů. Koná se každoročně od roku 2001 na počest talentované atletky Zuzany Krejčové, která zahynula 1. května 2000 při zásahu kladiva na atletických závodech v Turnově. \n\nZávod se koná v Liberci každý rok většinou 8. května. Tento memoriál se zařadil mezi kvalitní závody, jelikož zde startují přední české závodnice. Rekord memoriálu drží Lenka Masná časem 2:02,19 min. z roku 2015.\n\n"}
{"id": "997814", "url": "https://cs.wikipedia.org/wiki?curid=997814", "title": "Kondračská hora", "text": "Kondračská hora\n\nKondračská hora je nejvyšším vrcholem Stropnické pahorkatiny, severní části Novohradského podhůří zasahující na západě až k Malši a svým severozápadním výběžkem až k Českým Budějovicům. Jedná se výrazný kuželovitý vrch s balvanovými moři na svazích.\n\nZ vyhlídky na Kondračské hoře je vidět Českobudějovická pánev, Třeboňská pánev a Nové Hrady.\n\nPo severním svahu Kondračské hory vede naučná stezka Krajinou humanity, z níž odbočuje neznačená cesta vedoucí k vysílači na vrcholu.\n"}
{"id": "997815", "url": "https://cs.wikipedia.org/wiki?curid=997815", "title": "Carlo Capalbo", "text": "Carlo Capalbo\n\nCarlo Capalbo (* 1957, Neapol, Itálie) je italský manažer, který v roce 1995 zahájil projekt Pražského mezinárodního maratonu (PIM) a 20 let stojí za jeho pořádáním. Od roku 2011 se tento maraton koná v rámci seriálu \"RunCzech.com\", do kterého přibyly dálkové běhy v Olomouci, Ústí nad Labem a Českých Budějovicích. \n\nJeho děda i otec vystudovali právo, takže i on směřoval na právnickou fakultu v Neapoli. Později jej ale přitáhla ekonomie, kterou studoval v Turíně. Poté pracoval v oboru informačních technologií. Po několika letech práce následovalo 18měsíční studium v Berkeley. Po dalším roce a půl v USA se vrátil do Evropy. Do Prahy poprvé přijel v roce 1992.\n\nNápad pořádat v Praze maraton vznikl v hospodě u piva. Přítel Capalbovi řekl: \"Carlo, proč neuspořádáš maraton?\" Nejprve mu odpověděl, že je blázen, ale při dalším pivu padlo rozhodnutí: \"Zavoláme Zátopkovi\".\n\nNa prvním ročníku startovalo 958 maratonců a 15 tisíc lidí v nesoutěžních bězích. Po dvaceti letech běží v rámci seriálu RunCzech 69 tisíc lidí.\nOrganizace PIM již od Mezinárodní asociace atletických federací IAAF obdržela dvě zlaté a dvě stříbrné známky kvality, pro jejichž získání musela splnit náročná kritéria. Pokud jde o ekonomický přínos pražských běhů, např. jen za rok 2011 činil 367 milionů Kč. \n\nCapalbo původně profesionálně hrál volejbal, poté se několik let věnoval ragby. S intenzivním sportováním ale skončil kvůli zaměstnání. Maraton zatím neběžel, několikrát absolvoval půlmaraton.\n"}
{"id": "997822", "url": "https://cs.wikipedia.org/wiki?curid=997822", "title": "Hula hoop", "text": "Hula hoop\n\nHula hoop (též hula-hop či hooping nebo hoop dance) je sportovní, taneční a artistická disciplína, při které hooper točí obručí (jednou nebo více) kolem různých částí těla (nejčastěji kolem trupu, končetin či krku).\n\nHula hoop obruče se liší velikostí, hmotností a materiálem. Hooper by si svou obruč měl vybírat podle typu triků, které chce provádět, a také podle vlastní pokročilosti a zdatnosti. Kdo s hoopingem začíná, měl by vybírat obruče určené začátečníkům, které mají zpravidla průměr 95 cm – 1 metr a jsou vyrobené z trubky o šíři 2,5 cm. Větší průměr a vyšší váha (max. do 1 kg) zaručí pomalejší rotaci a pro osobu, která krouží je tak snadnější obruč v pase udržet. Naopak obruče, které jsou lehčí a jejich průměr je menší jsou při rotaci rychlejší – hooper by měl mít již vytvořenou pohybovou paměť, aby bylo kroužení s takovouto lehčí a menší obručí zvládnutelné.\n\nPrůměr obruče se různí především podle věku a vzrůstu hoopera. Obecně lze říci, že se jejich průměr pohybuje nejčastěji od 0,5m po 1,02m. Dětem jsou určeny obruče s průměrem okolo 0,71m, zatímco u obručí pro dospělé může průměr dosahovat hodnoty až o 0,5 m vyšší.\n\nTradičním dříve používaným materiálem byl například rattan či proutí. Dnes se téměř výlučně používá na výrobu obručí hula hoop pouze plast. Často je pak plastový základ omotán ozdobnou barevnou páskou.\nVýjimku tvoří žáruvzodrné obruče, používané na tzv. fire-show.\n\n"}
{"id": "997824", "url": "https://cs.wikipedia.org/wiki?curid=997824", "title": "Explosia", "text": "Explosia\n\nExplosia a.s. je český výrobce výbušnin. Jeho nejznámějším výrobkem je plastická trhavina Semtex. V roce 1920 byla v Semtíně založena Československá akciová továrna na látky výbušné. V roce 1921 začala společnost vyrábět výbušné látky v nově postavené továrně v Semtíně. V roce 1934 se společnost přejmenovala na Explosia a. s. V roce 1946 byl vytvořen národní podnik Synthesia, který zahrnoval Explosii a sesterskou Synthesii, která byla založena v roce 1928, aby vyráběla suroviny pro Explosii. Synthesia n. p. byla později přejmenována na Východočeské chemické závody n. p. V roce 1954 byl založen Výzkumný ústav průmyslové chemie.\n\nNa výrobu výbušnin, sody, dusíkatých látek, umělého hedvábí, destilaci dřeva a zejména výrobu nafty měl v ČSR značný vliv zahraniční kapitál. V semtínské Explosii to byl kapitál francouzský, anglický a rakouský.\nAkciová společnost Dynamit Nobel v Bratislavě, zřízená v roce 1873, patřila před první světovou válku do koncernu Alfreda Nobela a specializovala se na výrobu výbušnin, dynamitu, střelné bavlny, nitrocelulózy. Od roku 1896 měl bratislavský podnik s maďarským vedením a sídlem ve Vídni (A. G. Dynamit Nobel Wien), ležící u dunajského přístavu a na železničním uzlu pro rakousko-uherskou monarchii strategický význam. Firma si brzo vybudovala síť svých závodů po uherské části, později expandovala i do rakouské části monarchie a do zahraničí (např. r. 1895 Jižní Afrika - provincie Transvaal). Jejím klíčovým partnerem se stala bratislavská akciová společnost Apollo, rafinérie minerálních olejů. Na valné hromadě dne 19. 7. 1919 se usnesla přeložit sídlo do Bratislavy. Její hodnota byla 150 miliónů korun a po vzniku republiky zde pracovalo 1 000 - 1 400 zaměstnanců.\n\nPo vzniku čsl. republiky se bývalá rakousko-uherská výroba výbušnin v továrnách vídeňského koncernu A. G. Dynamit Nobel nacházela v Bratislavě, Zámcích u Roztok a Trenčíně. Význam vojensko-strategický měla zejména továrna v Bratislavě, jejíž výroba byla během války rozšířena o výrobu nitrotoluenu, kyseliny pikrové, střelné bavlny, bezdýmného prachu a bezpečnostních trhavin.\nVídeňská společnost nově vzniklé republice nabídla, že bude respektovat veškeré „nostrifikační podmínky”, do správní rady přijme české i slovenské partnery a změní tak složení akciového kapitálu, dokonce byla ochotna bratislavský podnik, nacházející se sedm kilometrů od maďarských hranic, přenést na strategicky výhodnější místo.\n\nŽivnostenská banka, která reprezentovala zájmy o výrobu výbušnin stran finančních a ekonomických skupin, využila francouzské „Société Centrale de Dynamite Paris” (jež kontaktovala v Paříži Edvarda Beneše) a anglické „Explosives Trades Limited Ltd. London” (Imperial Chemical Industries Ltd). Další skupinou, která projevila zájem na zřízení továrny s výrobou výbušnin, se stala skupina (důstojníků a zaměstnanců) z největší rakouské prachárny v obci Blumau-Neurißhof. Za Rakouska-Uherska patřila pod ministerstvo války (velitel generál Ing. Esop). Pracovalo zde 19 100 zaměstnanců, z toho 12 000 Čechů, Slováků a Němců z českých zemí. Tato skupina odborníků založila při ministerstvu národní obrany odbor třaskavin, držela významné pozice jak na ministerstvu, následně pak v Čs. továrně na látky výbušné v Semtíně u Pardubic, ale i dalších.\n\nDne 23. 3. 1920 se konala ustavující valná hromada, na které byla založena „Československá akciová továrna na látky výbušné” (anglicky Czechoslovak Explosives Ltd., francouzsky Fabrique Tchécoslovaque d´ Explosives, Société anonyme) a to s akciovým kapitálem 15 miliónů korun. Domácí kapitál držel 55%, anglická a francouzská společnost vlastnily 45%. Francouzská a anglická společnost však svůj vstup do nového závodu v Semtíně podmínila obdržením monopolu na výrobu výbušných látek v Československé republice. Ministr financí udělil „Československé akciové továrně na látky výbušné” na základě vládního nařízení ze dne 3. 11. 1920 k zákonu č. 414 Sb. z. a n. ze dne 15. 7. 1919 výrobní monopol po dobu 30 let k produkci osmi druhů výbušnin. Od 18. 4. 1934 se továrna jmenovala Explosia, Československá akc. tov. na látky výbušné.\n\nZískání monopolu v rukou francouzského a anglického kapitálu se samozřejmě nemohlo líbit a. s. Dynamit Nobel v Bratislavě, jež se snažila o upevnění svých pozicí v novém čsl. státě (ředitel Erwin Philipp, právní zástupce firmy advokát a člen správní rady dr. Václav Bouček). Osobní zájem na dohodě mezi Explosií a Dynamit Nobel měl generál Ing. Otakar Husák, jež se měl stát generálním ředitelem „Československé akciové továrny na látky výbušné” a v té době zastával post ministra národní obrany. Od roku 1924 seděl ve správní radě nově založené naftové akciové společnosti „Dombrova”, náležející ke koncernu firmy „Société des Petroles de Dobrowa” v Paříži a od roku 1933 ve správní radě Barbory, vzájemné pojišťovny v Praze. V únoru roku 1922 uzavřela A. G. Dynamit Nobel a Explosie dohodu, kdy akciový podíl zahraničního kapitálu u společností francouzských, anglických a rakouských (A. G. Dynamit Nobel) tvořil 16%, domácí si ponechal 52%. Zároveň ve správní radě zasedali dva zástupci A. G. Dynamit Nobel (E. Philipp, ředitel společnosti, M. Rotter, generální ředitel rakouské Länderbank AG).\n\nOd roku 1923 docházelo u „Dynamit Nobel v Bratislavě” k oslabování výroby výbušnin, jež byla v roce 1924 zastavena. Po celou meziválečnou dobu byl ze strany německého kapitálu zaujat ke stagnujícímu a neprosperujícímu podniku \"vyčkávající\" postoj. V roce 1926 koncern Dynamit Nobel, Troisdorf navázal spolupráci s IG Farben a zaměřil se na budováním podniků v méně vyspělých státech střední a jihovýchodní Evropy.\n\nOd třicátých let se Angličané začali snažit o odprodej svých akcií, což se jim podařilo jen z malé části, když je odkoupila česká agrární skupina v čele s dr. Ladislavem Feierabendem za podpory Živnobanky (ředitel Jaroslav Preiss). Před rozpadem „Česko - Slovenska” držela anglická skupina 15,3% akcií, francouzská skupina, jež se nákup anglického podílu nezdařil ani za podpory ministerstva národní obrany, 16% akcií. Zbytek akcií měla Explosia.\n\nOstravsko-karvinské těžební společnosti přistoupily v roce 1927 za účasti Spolku pro chemickou a hutní výrobu v Ústí nad Labem k založení akciové společnosti Československé továrny na dusíkaté látky v Mariánských Horách. Stejný výrobní program měl i v roce 1928 z popudu anglického a francouzského kapitálu vystavěný sesterský podnik Synthesia a. s. v Semtíně s akciovým kapitálem 12 miliónů, čímž Čs. akc. tov. na látky výbušné porušily dohodu, že výrobu tohoto typu nebudou zavádět. V roce 1933 se angl. a franc. skupině podařilo prosadit založení „Barbory”, vzájemné pojišťovny v Praze. V roce 1937 došlo i na realizaci projektu „S II” (Semtín II), sesterského podniku Explosie. Za podpory francouzského a anglického kapitálu byl schválen tajný projekt na vybudování továrny výbušnin pro Sovětský svaz s krycím názvem „Akce Tábor”.\n\nPoslední zasedání správní rady za účasti Francouzů a Angličanů se konalo dne 7. 8. 1939. Správcem anglických a francouzských akcií se stal od 14. 11. 1939 Reinhold Freiherr von Lüdinghausen. Post generálního ředitele zastával až do konce války dr. Wilhelm Voss, generální ředitel A. G. Reichswerke Hermann Gőring. V roce 1942 vznikla holdingová společnost „Waffen - Union - Škoda - Brün”, Gm. b. H. Berlin.\nV roce 1946 vznikla sloučením SYNTHESIA, chemické závody - národní podnik (podnikové ředitelství Praha XII, Škrétova 6) se závody:\nVýbušné látky, nitrocelulóza pro veškeré průmyslové účely, kolodium, rozpouštědla, zřeďovadla a změkčovadla, éter technický i pro narkózy, dinitroorthokresol a jiné organické nitrolátky.\nKyselina sírová a dusičná, čpavek, močovina, dusíkatá hnojiva, ledek sodný, ledek amonný, diamoniumfosfát, kyselý uhličitan amonný, dusitan sodný, chlorid amonný, siřičitan sodný, kyslík, kyselina uhličitá, barvy zemité.\nCeluloid v deskách, tyčích, trubicích i v roztocích, umělá kůže (Umaskin), umělé pryskyřice: ušlechtilé Umalon a technické, lisovací prášky (Umalit), vrstvené hmoty: Umacart na podkladě papíru, Umatex na podkladě textilu a Umastone na podkladě dřeva, lepicí folie, umělá lepidla a jiné plastické hmoty.\nSloučeniny kyanu, saze a jiné chemikálie.\nKyselina sírová, superfosfát.\nKyselina sírová, superfosfát.\nKyselina sírová, superfosfát, lisovna oleje.\nKyselina sírová, superfosfát, Bioklein, methylchlorid, lisovna oleje.\n\nV roce 1948 pod názvem národní podnik „Východočeské chemické závody”.\n\nV roce 1990 se pro závod výroby výbušnin (závod 05 – zvláštní výroba) Synthesie začalo používat označení Explosie. V roce 1998 byla založena jako dceřiná společnost Synthesie „Explosia a. s.”, o rok později vznikla Výrobně-obchodní jednotka Explosia spojením VÚPCH a závodu Explosie. Tato jednotka byla v roce 2002 vložena do Explosie a. s.\n\nV roce 2003 se kromě AliaChemu a. s. (tehdejší obchodní firma Synthesie) stala kapitalizací pohledávek dalším akcionářem společnost Strojírny Košíře, a. s. (později Strojírny Tatra Praha, a. s.). V roce 2004 získala oba podíly Česká konsolidační agentura, v roce 2008 přešly všechny akcie na Ministerstvo financí České republiky.\n\nV červenci 2013 musel stát kvůli ztrátovému hospodaření navýšit kapitál společnosti úpisem nových akcií za 250 milionů korun. Dceřiné společnosti Istrochem Explosives a Explosia SK vykázaly za rok 2013 ztrátu a jejich vlastní kapitál byl k 31. 12. 2013 záporný. Od roku 2014 je Explosia závislá na dodávkách chemičky Synthesia (v rukách Andreje Babiše). Na jeho návrh přešla z tradiční gesce ministerstva financí pod ministerstvo průmyslu a obchodu.\n"}
{"id": "997827", "url": "https://cs.wikipedia.org/wiki?curid=997827", "title": "Učitelka (film)", "text": "Učitelka (film)\n\nUčitelka (2016) je slovensko-český film režiséra Jana Hřebejka. Světová premiéra filmu proběhla na Mezinárodním filmovém festivalu v Karlových Varech, kde byl zařazen v hlavní soutěži.\n\nPříběh filmu se odehrává roku 1983. V jedné předměstské základní škole se potká ředitelka s rodiči dětí jedné z tříd. Spolu s nimi pak hledá způsob, jak se zbavit učitelky, bezdětné vdovy po vysokém armádním důstojníkovi. Z průběhu rodičovské schůzky postupně vyplyne, jakým způsobem si učitelka podrobuje rodiny svých žáků a manipuluje celým okolím.\n\nRežisér Jan Hřebejk o filmu:\n\n„Mohl by to být zajímavý a originální film, který by byl naprosto pečlivou a pro vnímavého diváka strhující analýzou, jak společnost dokáže být postupně umrtvena a zastrašena až k beznaději, že jde cokoli změnit. O kolektivní letargii, která může zavinit tragédii. A o naději, kterou v sobě nese odmítnutí lhostejného přihlížení a překonání vlastního strachu.“\n\nFilm vznikl ve slovensko-české koprodukci společností PubRes (SR) a OFFSIDEMEN (ČR) s Rozhlasem a televizí Slovenska a Českou televizí.\n\nNa 51. ročníku Mezinárodního filmového festivalu Karlovy Vary získala herečka Zuzana Mauréry‎ Cenu za nejlepší herecký výkon za roli v tomto filmu.\n\nFilm byl uveden na festivalu v Tokiu a dalších zhruba 15 zahraničních festivalech. V září 2017 vstoupil do americké, kanadské, argentinské, estonské a italské distribuce, je v plánu také francouzská. Pozornosti se filmu dostalo i na BBC a scénář si vyžádala Knihovna Akademie filmových umění a věd.\n\n\n"}
{"id": "997828", "url": "https://cs.wikipedia.org/wiki?curid=997828", "title": "Vyhlídka Třeštibok", "text": "Vyhlídka Třeštibok\n\nSkalní vyhlídka Třeštibok se nalézá na žluté turistické značce vedoucí z Petrova u Prahy do Jílového u Prahy. Ze skalní vyhlídky nalézající se asi 5 km od Jílového je nádherný výhled do údolí Sázavy, dále na známou železniční trať Posázavský pacifik a nepřehlédnutelný je rovněž vrch Medník nalézající se na protější straně údolí. Vyhlídka se nalézá ve stejnojmenné přírodní památce.\n\nNázev vyhlídky Třeštibok pochází od sázavských vorařů, které za slavných plaveckých dob prudce hnala Sázava pod touto vyhlídkou na skalnatý břeh, na kterém mnohé vory roztříštila.\n\nAsi 400 m směrem na Petrov se nalézá další vyhlídkové místo - nazývající se Hadí skála, ze kterého je vidět proti proudu řeky Sázavy směrem na Luka pod Medníkem.\n"}
{"id": "997829", "url": "https://cs.wikipedia.org/wiki?curid=997829", "title": "Vikariáty českobudějovické diecéze", "text": "Vikariáty českobudějovické diecéze\n\nČeskobudějovická diecéze je k 30. dubnu 2014 členěna na 10 vikariátů, v jejichž vedení stojí okrskoví okrskoví vikáři. V těchto vikriátech se pak nachází 354 farností.\n\n\n"}
{"id": "997833", "url": "https://cs.wikipedia.org/wiki?curid=997833", "title": "Jane Goldmanová", "text": "Jane Goldmanová\n\nJane Goldmanová, rodným jménem Jane Loretta Anne Goldman (* 11. června 1970 Londýn) je anglická scenáristka, spisovatelka a producentka, která spolupracovala s režisérem Matthewem Vaughnem na scénářích filmů \"Hvězdný prach\" (2007), \"Kick-Ass\" (2010), \"\" (2011) nebo \"\" (2014). První samostatný scénář napsala ke snímku \"Žena v černém\" (2012).\n\nVyjma filmové tvorby je také autorkou knižních děl \"The X-Files Book of the Unexplained\" a \"Dreamworld\". V letech 2003 a 2004 uváděla na stanici Living vlastní televizní cyklus o paranormálních jevech \"Jane Goldman Investigates\".\n\nJako novinářka pracovala pro deníky a časopisy \"Just Seventeen\", \"Cosmopolitan\", \"The Times\", \"Evening Standard\", \"Zero\", \"Daily Star\", \"Total Guitar\", \"Game Zone\" a \"Sega Zone\". V devatenácti letech se stala spisovatelkou na volné noze.\n\nMezi knižní tvorbu se řadí díla literatury faktu \"Thirteen-Something\" (1993), \"Streetsmarts: A Teenagers Safety Guide\" (1996) či její románová prvotina \"Dreamworld\" (2000). Mezi lety 2003–2004 uváděla vlastní televizní pořad \"Jane Goldman Investigates\" o paranormálních jevech. Na dalších televizních projektech se podílela z pozice producentky, včetně série \"The Big Fat Quiz of the Year\".\n\nScenáristickou dráhu zahájila roku 2001 po boku Davida Baddiela v krátce vysílaném sitcomu \"Baddiel's Syndrome\". V roce 2007 napsala scénář k Vaughnově fantasy \"Hvězdný prach\" (2007), vycházející ze stejnojmenné předlohy Neila Gaimana. Fantasy obdrželo několik cen scenáristům vyneslo Hugo Award. Následně s režisérem Vaughnem navázala užší spolupráci a společně vytvořili scénáře k jeho filmům \"Kick-Ass\" (2010) a \"\" (2011). Obě díla byla recenzenty vysoce hodnocena.\n\nV roce 2011 napsala dvojice s Peterem Straughanem předlohu k thrilleru \"Dluh\", který natočil John Madden. Prvním samostatným scénářem se stal mysteriózní horor \"Žena v černém\" z roku 2012, režírovaný Jamesem Watkinsem, jenž zaznamenal také pozitivní kritiky. V březnu 2013 pak tento snímek obdržel ocenění Empire Award za nejlepší horor.\n\nV šestnácti letech poznala britského moderátora a komika Jonathana Rosse, za kterého se po dvouletém vztahu, roku 1988, vdala v Las Vegas. Do manželství se narodily tři děti, dcery Betty Kitten, Honey Kinney a syn Harvey Kirby. Rodina žije v Londýně.\n\n"}
{"id": "997834", "url": "https://cs.wikipedia.org/wiki?curid=997834", "title": "Karel Des Fours Walderode", "text": "Karel Des Fours Walderode\n\nKarel Friedrich Des Fours Walderode (4. května 1904 Vídeň − 7. února 2000 Vídeň) byl členem rodu Des Fours Walderode. Byl posledním soukromým majitelem zámku Hrubý Rohozec.\n\nJeho otec Mikuláš Vladimír se s matkou Helenou Isabelou, rozenou von Wydenbruck, rozešel již šest týdnů po jeho narození. Chlapec trávil své dětství většinou u otce na zámku Hrubý Rohozec, letní měsíce pak na rodinném panství matky v Korutanech či Gorizii (dnes Chorvatsko).Gymnázium studoval postupně v několika městech, nakonec maturoval v České Lípě. Ačkoli měl zájem o studium psychologie nebo medicíny, na přání otce se dal zapsat na právnickou fakultu v Praze. Toto studium zřejmě absolvoval s nechutí, studoval poměrně dlouho, v letech 1923–1935 studoval právnickou fakultu Německé univerzity v Praze (JUDr.). Po ukončení studií pracoval jako překladatel u Svazu německých velkostatkářů. Podle genealoga Petra Stehlíka byl Walderode »od 5. září 1941 příslušníkem německé vojenské tlumočnické čety …, později byl přeložen na Abwehrstelle Prag (Abwehr byla vojenská zpravodajská služba spadající pod Wehrmacht) jako překladatel. V roce 1943 byl propuštěn do civilu, protože se vyreklamoval ke správě svého velkostatku. Za války tedy působil jako tlumočník u vojenského soudu a na Hrubém Rohozci ukrýval archivní fondy prvního českého odboje a část pražského městského archivu. V roce 1945 mu byl majetek zabaven na základě Benešových dekretů. Na zámku byl 5 měsíců internován. Josef Kunetka publikoval v knize CUI BONO RESTITUCE, Praha 2007, dokument – Fragebogen, čili přihlášku k říšskému občanství podle norimberských rasových zákonů, kde na str.2 tohoto dotazníku dr. Walderode uvádí svou příslušnost („Zugehörigkeit“) ke straně Sudetendeutsche Partei (opus cit., str 72, bod 12 Fragebogenu.). Ministerstvo vnitra jeho žádost o vrácení československého občanství v roce 1947 zamítlo. Snažil se pak o zrušení konfiskace majetku. Než byla záležitost soudy vyřešena, došlo v únoru 1948 k převzetí vlády komunisty. V roce 1949 již měl rakouské občanství, odjel do Vídně. V roce 1956 žil na Sardinii a zde se snažil soudně vymoci majetek, který po 16 letech získal a následně prodal. V roce 1990 zažádal o uznání občanství, které mu bylo o 2 roky později vráceno. V restituci si zažádal o vrácení majetku.\n\nPo jeho smrti usiluje o vrácení rodových majetků jeho manželka Johanna Kammerlanderová, mj. by chtěla získat zpět státní zámek Hrubý Rohozec.\n\n"}
{"id": "997843", "url": "https://cs.wikipedia.org/wiki?curid=997843", "title": "Pieter Brueghel mladší", "text": "Pieter Brueghel mladší\n\nPieter Brueghel (či Bruegel) mladší zvaný pekelný Bruegel (1564 Brusel – březen nebo duben 1638 Antverpy) byl vlámský malíř na pomezí renesance a baroka, syn a pokračovatel Pietera Brueghela staršího.\nPieter Brueghel mladší je známý kopiemi obrazů svého otce Pieter Bruegel staršího. Jeho ateliér produkoval mnoho obrazů pro místní a zahraniční trh, přispěl tím k mezinárodnímu šíření díla jeho otce. Tradičně byl Pieter Brueghel mladší přezdívaný \"pekelný Brueghel\" nebo \"Hell Brueghel\", neboť se věřilo, že byl autorem několika obrazů s fantazijními náměty ohňů. Tyto obrazy byly nyní připsány jeho bratru Janu Brueghelovi staršímu (1568–1625).\n\nPieter Brueghel mladší se narodil v roce 1564 v Bruselu jako nejstarší syn slavného holandského malíře 16. století Pietera Brueghela (známého jako „sedlák Brueghel“) a Mayken Coecke van Aelst. Jeho otec zemřel v roce 1569, kdy bylo Pieterovi pět let. Po smrti matky v roce 1578 se o Pietera, jeho bratra Jana Brueghela staršího (také známého jako „sametový Brueghel“, „Paradise Breughela“ a „Flower Brueghel“) a jejich sestru Marii starala jejich babička Mayken Verhulst. Mayken Verhulst byla vdova po malíři Pieterovi Coecke van Aelst. Podle vlámského životopisce počátku 17. století Karla van Mandera byla jejich babička Mayken Verhulst možná první učitelkou jejích vnuků. Rodina Brueghelů se přestěhovala z Antverp do Německa někdy po roce 1578 a Pieter možná vstoupil do studia malíře Gillise van Coninxloo [1540-1607]. Jeho učitel opustil Antverpy v roce 1585 a v registrech 1584/1585 cechu Svatého Lukáše (Guild of Saint Luke), je \"Peeter Brugel\" je uveden jako nezávislý umělec. \n\nDne 5. listopadu 1588 se Pieter oženil s Elisabeth Goddeletovou. Pár měl sedm dětí. některé zemřely v raném věku, syn Pieter se stal také malířem jako Pieter Breughel mladší III. Pieter Brueghel mladší měl velké studio v Antverpách, které produkovalo především kopie obrazů jeho otce pro místní trh a také po export. Přesto byl Pieter často ve finančních potížích, možná kvůli pití. Měl nejméně 9 žáků včetně Franse Snyderse a Andriese Danielse. Zemřel v Antverpách ve věku 72 let.\n\nPieter Brueghel mladší maloval krajiny, náboženská témata, zobrazoval přísloví a vesnické scény. Namaloval několik květinových zátiší. Jeho žánrové obrazy rolníků zdůrazňují malebnou krajinu a u některých byla zaznamenána chybějící jemnost a humanismus Pietera Brueghela staršího. ve své dílně vytvořil mnoho kopií nejslavnějších kompozic jeho otce, jehož jméno a dílo byly sice v 18. a 19. století pozapomenuty, ale znovu objeveny byly v první polovině 20. století. \n\nPieter Brueghel mladší vytvořil originální díla z velké části ve stylu svého otce. Jeho obrazy jsou aktivní, odvážné, plné světla a přizpůsobené stylu 17. století. Jeden z umělcových nejúspěšnějších originálních obrazů je \"The Village Lawyer\" někdy nazývaný také \"Daňová kancelář, Placení desátků, Špatný právník a Úřad notáře\". Různé názvy díla naznačují, že v 17. století bylo interpretováno různými způsoby. Titul \"Občanský advokát\" je pravděpodobně nejvhodnější, protože osoba za stolem má pokrývku hlavy jako právník, výběr daní se obvykle v takovém prostředí neprovádí a papíry na stole vypadají jako žádosti a vyhlášky. Obraz ukazuje umělcův zájem o vesnický život. Obraz také ukazuje, že rolníci, přicházejí s dary jako jsou kuřata a vejce aby potěšili právníka, což byla běžná praxe, zatímco daně,tzv. desátky, byly placeny v obilí. Existuje 19 podepsaných a datovaných verzí této práce vznikých mezi roky 1615 a 1622 z asi 25 originálů a 35 pochybných verzí. Dalším originálním obrazem Pietera Brueghela mladšího je Whitsun Bride (Svatodušní nevěsta), který je znám alespoň v pěti verzích. Námětem obrazu je vlámský zvyk vybrat a korunovat královnu letnic při příležitosti svatodušních svátků. Toto dílo se ve stylu a barvě jasně odlišuje od práce otce. Obraz používá jasné barvy, rumělku, modozelené postavy a modrou oblohu. Další originální kompozice od Pietera Brueghela mladšího jsou čtyři malé \"tondos\", kruhové obrázky, zde zastupující čtyři etapy řeky (Four Stages of the River). Vzhledem k tomu, že jeho styl se nijak nevyvíjel, je těžké sestavit chronologii jeho prací. V mnoha případech není jasné, jestli je to kompozice Pietera Brueghela mladšího nebo kopie díla jeho otce. Zanechal především velké množství kopií obrazů svého otce, jeho vlastních maleb se dochovalo málo. Jde především o žánrové scény z posvícení nebo krajiny oživené lidmi.\n\nPieter Brueghel mladší také kopíroval slavné kompozice svého otce technikou nazvanou \"pounce art - pouncing\". Tato rozsáhlá aktivita byla možná jen díky jeho velké, dobře organizované umělecké dílně. Srovnání některých kopií s originály odhaluje rozdíly, a to jak z hlediska barvy, tak i vynechání nebo doplnění určitých detailů. To může znamenat, že kopista změnil některé části, někdy na základě kopie výtisků originálních děl, než samotného originálu. Přestože Pieter Brueghel mladší neměl vždy přístup k původním obrazům svého otce, měl přístup k nyní ztraceným kompozičním kresbám a návrhům, které jeho otec vytvořil a pak je přenesl na desku s využitím pouncingu. \n\nJedním z nejčastěji kopírovaných děl jeho otce byla \" Zimní krajina s bruslaři\" a \"Pták v pasti (Bird-trap)\". Tuto práci reprodukoval Pieter Brueghel mladší a jeho dílna alespoň 60krát. Z těchto kopií je 10 podepsaných a 4 jsou datovány (1601, 1603, 1616 a 1626). Další populární dílo Pietera staršího bylo \"Uctívání mudrců ve sněhu (Adoration of the Magi in the Snow)\" jehož Pieter Brueghel mladší a jeho dílna vyrobily asi 30 kopií. Jeho umělecká dílna také vyprodukovala ne méně než 25 kopií díla Pietera Brueghela staršího \" Kázání sv. Jana Křtitele\". Originál pravděpodobně pochází z roku 1566. Některé z těchto kopií jsou podepsané a datované. Kvalita a velký počet verzí od obrazů Brueghela mladšího naznačují, že skutečně ovládal styl jeho otce. Historikové míní, že původní obraz Brueghela staršího odrážel náboženské rozpory v Nizozemsku kolem let 1560 a připomínal tajná kázání tehdejších protestantských reformátorů. Pieter mladší změnil některé detaily na originálním díle jeho otce. Některé verze například vynechaly neidentifikovanou postavu vousatého muže v černém obleku, který byl obrácen k divákovi. Vynechání tohoto detailu se zdá, že je potvrzením spekulace, že jeho přítomnost v původní kompozici nebyla náhodná. Výrazná tvář této postavy naznačuje, že to může být portrét samotného umělce nebo patron, který tuto zakázku objednal. Kristova postava byla často označována buď jako šedivý muž za levou rukou baptisty nebo jako vousatý muž dále doleva s rukama překříženými. Pokračující popularita obrazu po smrti Pietera Brueghela staršího naznačuje, že i když tento detail ztratil svou politickou naléhavost, stále byl v rozporu s náboženstvím. Kompozice pak pravděpodobně byla spíše brána jako zobrazení lidstva ve své různorodosti rasy, třídy, temperamentu a postojů. \n\nRozsáhlá produkce kopií otcovy tvorby svědčí o významné poptávce po práci Pietera Brueghela staršího. Zároveň kopie přispěly k popularizaci jaho práce. Bez kopírování jeho syna by veřejnost neměla přístup k dílu Pietera Brueghela staršího, jehož obrazy byly převážně v soukromých sbírkách, jako je císařská sbírka císaře Rudolfa II., nebo Sbírka Farnese v Parmě. Současně Pieter mladší rozšířil repertoár jeho otce prostřednictvím svých vlastních vynálezů a variací na témata jeho otce.\n\n"}
{"id": "997847", "url": "https://cs.wikipedia.org/wiki?curid=997847", "title": "Měděný jezdec", "text": "Měděný jezdec\n\nMěděný jezdec (), démonická poema, je dílo, která vznikla roku 1833. Jeho autorem je Alexandr Sergejevič Puškin, jeden z nejslavnějších ruských básníků, prozaiků a dramatiků 19. století. Podle básně získala své označení jezdecká socha Petra Velikého na petrohradském Senátním náměstí, jež v básni hraje titulní roli.\n\nPuškin se ve svém díle vrací do milovaného Petrohradu, který byl v roce 1824 zaplaven rozvodněnou Něvou. V prologu popisuje krásu tohoto města, stesk po něm, když musel zůstat ve vyhnanství. Hlavním hrdinou je mladý Jevgenij, který sleduje hladinu řeky, jež se pomalu vylévá z koryta a bere s sebou vše, co jí stojí v cestě.\n\nMá strach o svou přítelkyni, která bydlí na druhé straně. Nemůže se k ní dostat, dokud voda trochu neklesne. Když se tak stane, přesvědčí převozníka, aby ho dostal na druhý břeh. Jen co dorazí na místo, nemůže uvěřit vlastním očím – tam, kde dříve stával dům jeho přítelkyně, teď není vůbec nic.\n\nJevgenij se zblázní, celé dny chodí od ničeho k ničemu. Přijde o dům i o práci. Jednoho dne se dostane na náměstí Petrohradu, kde stojí socha měděného jezdce – cara Petra Velikého. Jevgenij se na něj oboří – jediné, co pro něj kdy udělal, bylo mluvení. Jenže to nikoho nezachrání, nezáleží na slovech, ale na činech.\n\nMěděný jezdec se však pohne a začne Jevgenije pronásledovat. Jevgenij mu uteče, ale už navždy se bojí kolem sochy projít. Pokaždé slyší zvuk kopyt.\n\nPuškin opěvuje krásu Petrohradu:\n\n\"Mám rád ó pyšná citadelo\"\n\n\"tvých bastilonů dým a ryk,\"\n\n\"když říší slavně hříme dělo,\"\n\n\"že narodil se následník,\"\n\n\"i nepřítel že v zemi vnik\"\n\n\"a Rus zas zvítězila stará,\"\n\n\"nebo že Něva puklý led\"\n\n\"odnáší zase v širý svět\"\n\n\"a bouří, cítíc přídech jara.\"\n\nJevgenij navštíví místo, kde před povodní žila jeho přítelkyně:\n\n\"Zachvěl se rek můj. Rozbřesklo mu\"\n\n\"v hlavě se hrůzou. Poznává\"\n\n\"místo, kde hrála záplava,\"\n\n\"kde voda rvala základ domů,\"\n\n\"smrt nesouc, zkázu, neštěstí.\"\n"}
{"id": "997848", "url": "https://cs.wikipedia.org/wiki?curid=997848", "title": "Galerie 55", "text": "Galerie 55\n\nGalerie 55 byla založena Františkem Tomíkem. Sídlila v Kulturním domě MěKS Kladno, kladenské sídliště okrsek \"O\", blok 55 (Hotel Kladno, Sítná 3113). V letech 1982–1988 se v ní uskutečnilo 39 výstav.\n\nProgram galerie se soustředil na české moderní umění 60. let. K výstavám byl vydáván dvojlist formátu 15 x 30 cm se dvěma reprodukcemi a vloženým textem. Katalogy nepodléhaly žádnému oficiálnímu schvalovacímu procesu a umožňovaly teoretikům svobodné vyjadřování. Vernisáže byly významným místem obnovení vzájemných kontaktů teoretiků a výtvarníků. Ti se pak pravidelně scházeli k pokračujícím diskusím v domě sester Válových.\n\nVystavujícími byli vesměs autoři vykázaní v době normalizace z oficiálních výstavních síní tehdejšího SČVU. Členové skupiny Trasa, kteří se sešli na výstavách v Galerii 55, se zde později rozhodli obnovit činnost skupiny.\n\nDění v galerii dokumentoval kladenský fotograf Jiří Hanke.\n\n\n\n"}
{"id": "997852", "url": "https://cs.wikipedia.org/wiki?curid=997852", "title": "Enola Gay (hudební skupina)", "text": "Enola Gay (hudební skupina)\n\nEnola Gay je česká (mladoboleslavská) rocková kapela. Název převzala po americkém bombardéru B-29 Superfortress, který svrhl jadernou bombu na japonskou Hirošimu.\n\nKapela vznikla v roce 2011 a v obsazení Milan Kratochvíl (kytara, doprovodný zpěv), Karel Neuman (baskytara), Petr Landsinger (bicí) a František Pánek (zpěv) vydává \"Demo 2012\". Časem se ale složení kapely mění a za bicí usedá Patrik Podroužek. Odešel také zpěvák František Pánek a otázkou bylo, kdo ho nahradí. Této role se nakonec ujal kytarista a doprovodný zpěvák Milan Kratochvíl. Vrtuli mladoboleslavského \"bombardéru\" ještě více roztočila druhá kytara v podání Marka Podroužka. Nová posádka pak za krátkou dobu složila několik nových skladeb, odehrála řadu malých i velkých koncertů. Vystoupila také 14. září 2013 na prvním mladoboleslavském festivalu Rock Air 2013 , který podle tisku navštívilo přes 17 000 diváků. V roce 2013 stihla Enola Gay také vydat své druhé \"Demo 2013\", které bylo významným krokem k plnohodnotnému albu \"Vzpomínka, \"které vyšlo v roce 2014.V září 2014 však dochází opět ke změně sestavy a bicích se tak nově ujímá Martin Kubice a sólové kytary Lukáš Bartoš. Začátek roku 2015 přináší další změnu, sólové kytary se ujímá Petr Harsa.\nToto debutové album vydala Enola Gay v roce 2014 za spolupráce s Ostravským studiem Citron. Autorem obalu je umělec Petr Polášek, který se stal společně s modelkou Zuzanou Galajdovou, zpěvačkou Monikou Agrebi a hercem a bavičem Jiřím Krytinářem kmotrem Vzpomínky. Album nese jméno podle názvu jedné skladby, která vzpomíná na válečné hrdiny, kteří bojovali za svobodu naší vlasti. CD Vzpomínka nese celkem sedm skladeb. \n\n\n\nNahráno ve studiu Citron v Ostravě\n\n\n"}
{"id": "997853", "url": "https://cs.wikipedia.org/wiki?curid=997853", "title": "Peter Straughan", "text": "Peter Straughan\n\nPeter Straughan (* 1968) je anglický dramatik, scenárista a spisovatel, který působil při divadelní společnosti Live Theatre Company v Newcastlu. \n\nNa přelomu 80. a 90. let hrál jako baskytarista v newcastleské kapele The Honest Johns. Následně formaci opustil, aby dokončil vysokoškolské vzdělání na Newcastle University. \n\nScenáristicky se podílel na komedii \"Revoluce paní Ratcliffové\" z roku 2006 a adaptaci vzpomínek Tobyho Younga v komediálním dramatu \"Jak se zbavit přátel a zůstat úplně sám\" (2008). Následně napsal předlohu pro komedii \"Muži, co zírají na kozy\" (2009). S manželkou Bridget O'Connorovou vytvořili scénář k thrilleru \"Jeden musí z kola ven\" (2011), za nějž obdrželi cenu BAFTA a byli nominováni na Oscara. S Jane Goldmanovou a Matthewem Vaughnem vytvořili předlohu k thrilleru \"Dluh\" (2011). \n\nJeho manželkou byla Bridget O'Connorová, která zemřela roku 2010 ve čtyřiceti devíti letech na nádorové onemocnění. Do manželství se narodila dcera Connie.\n\n"}
{"id": "997854", "url": "https://cs.wikipedia.org/wiki?curid=997854", "title": "Bolkov (rozcestník)", "text": "Bolkov (rozcestník)\n\nBolkov je název více míst:\n\nv Česku:\n\n\nv Polsku:\n\n"}
{"id": "997857", "url": "https://cs.wikipedia.org/wiki?curid=997857", "title": "Window Manager From Scratch", "text": "Window Manager From Scratch\n\nWMFS je jednoduchý a vysoce konfigurovatelný dlaždicový správce oken pro X Window System, napsaný v jazyce C a určen pro systémy GNU/Linux a BSD. WMFS je svobodný software distribuovaný pod licencí BSD. Může být ovládán pomocí klávesnice nebo myší a konfigurován jedním snadno srozumitelným textovým souborem.\n\nJedná se o okenního správce, který je šířen ve formě zdrojových kódů. WMFS je odvozen ze své starší verze WMFS, jehož struktura začala být příliš zastaralá a nepřizpůsobivá novým myšlenkám.\n\n\nPro instalaci WMFS ze zdrojových kódů je třeba zajistit několik závislostí, které jsou zapotřebí pro úspěšný překlad. Jedná se především o GCC, make, Xlib, Xinerama, lmlib2 a pkg-config. Pomocí sady příkazů je celý proces z větší části automatizován:\nVe výchozím stavu je WMFS instalován do adresáře: \"/urs/local/bin\". Aby jej bylo možné spouštět příkazem startx, je třeba upravit soubor \"$HOME/.xinitrc\":\n\nVýchozí konfigurační soubor se nachází na se nachází v adresáři: \"/etc/xdg/wmfs/wmfsrc\". Pokud není definováno žádné uživatelské nastavení v souboru: \"~/.config/wmfs/wmfsrc\" je čteno právě z tohoto souboru. Pro základní nastavení prostředí WMFS stačí upravovat pouze tento soubor. Pokud je, ale zapotřebí je možné soubor rozdělit do samostatných částí (například jeden soubor pro definování\nvzhledu, další pro klávesové zkratky, atd.). To je možné provést pomocí příkaz @include následovaným cestou k souboru umístěném na začátku souboru wmfsrc.\n\nWMFS statusbar zobrazuje značky a systémové ikony, ale umí zobrazovat také mnoho jiných dat. Statusbar je konfigurován pomocí volání příkazu:\nTyto příkazy se nejčastěji sdružují do shellových skriptů, které jsou volány v souboru ~/.xinitrc při spuštění DWMS.\n\nJednoduchý příklad konfiguračního souboru:\n\nWMFS2 je stejně jako mnoho jiným dlaždicových okenních správců ovládáno především pomocí klávesových zkratek, které umožňují velmi rychlou práci s počítačem. Jako funkční klávesu WMFS ve výchozím stavu používá klávesu super (windows). Pomocí této klávesy je spouštěna většina systémových příkazů od spouštění programů, manipulaci s okny programů po jejich ukončování.\n\nWMFS se podstatně liší od původní verze WMFS ve způsobech jak jsou jednotlivá okna spravována. Zatím co v předchozí verzi byla jednotlivá okna uspořádána podle předem definovaného rozložení jako je tomu v případě okenních správců DNM a Awesome, tak WMFS nabízí rozvržení jednotlivých oken pomocí klávesových zkratek jako je tomu v případě wmii, i3 a dalších. Pokud bude otevřeno více grafických oken na jedné ploše, budou uspořádány do klesající spirály. Nové okno je otevřeno vždy na levé straně a je menší než to předcházející. Tato okna mohou být různě přemísťována, otáčena a přesouvána z jedné plochy na jinou. Jednotlivá okna také mohou být umístěna do záložek, takže v jednu chvíli vyplňuje celou plochu pouze jedno okno a mezi ostatními otevřenými okny lze pomocí klávesových zkratek jednoduše přepínat.\n\nProgramy je možné spouštět vestavěným programovým menu, které se spouští klávesovou zkratkou super+p. Menu je svým vzhledem a funkcí velmi podobné programu dmenu, který je vyvíjen organizací suckless.\n\nČlánek byl z anglických manuálových stránek projektu: https://github.com/xorg62/wmfs/wiki\n\nhttps://web.archive.org/web/20140625141325/http://wmfs.info/ - Domovské stránky projektu WMFS\n"}
{"id": "997863", "url": "https://cs.wikipedia.org/wiki?curid=997863", "title": "Lazština", "text": "Lazština\n\nLazština (\"\") je zanský jazyk, kterým hovoří Lazové.\n\nLazština patří mezi kartvelské jazyky. Genealogicky nejblíže má k mingrelštině. Komunity mluvčích těchto dvou jazyků jsou však v geografickém odloučení již po mnoho set let a v současné době jsou vzájemně relativně nesrozumitelné; z těchto důvodů se obvykle pokládají právě za dva různé jazyky, a nikoliv za dva dialekty jediného jazyka.\n\nLazština není úředním jazykem ani jednoho ze států, v nichž se užívá. Nevyhnutelně mluví Lazové kromě této řeči také většinovým jazykem země, kterou obývají, tedy turecky či gruzínsky. Kromě toho, mnozí Lazové, žijící na území Turecka, mají v dnešní době tendenci k jazykové asimilaci – přecházejí na turecký jazyk, zatímco počet mluvčích lazštiny se snižuje.\nPro lazštinu není stanovena spisovná varieta ani ortografická norma.\n\nVyděluje se pět hlavních dialektů lazštiny, ke kterým se často referuje podle oblastí jejich rozšíření:\n\n\n"}
{"id": "997871", "url": "https://cs.wikipedia.org/wiki?curid=997871", "title": "Arendtsville (Pensylvánie)", "text": "Arendtsville (Pensylvánie)\n\nArendtsville je obec (borough) v Adams County, v Pensylvánii. Leží na Pennsylvania Route 234. Vznikla roku 1810 a je známá pro každoroční podzimní jablkový festival.\n\nNejvíce obyvatel se hlásí ke katolické církvi, následuje Evangelical Lutheran Church in America a United Church of Christ.\n"}
{"id": "997872", "url": "https://cs.wikipedia.org/wiki?curid=997872", "title": "Syndrom hypoplastických chrupavek a vlasů", "text": "Syndrom hypoplastických chrupavek a vlasů\n\nSyndrom hypoplastických chrupavek a vlasů (Cartilage-hair hypoplasia, CHH), také známý jako McKusickův typ metafyzální chondrodysplázie, je vzácná, vysoce pleiotropní genetická porucha. Klinicky se projevuje jako forma nanismu s krátkými dolními končetinami, způsobeným skeletální dysplázií, variabilním stupněm imunodeficitu a v některých případech zvýšenou predispozicí pro nádorová bujení. Poprvé byl tento syndrom popsán v roce 1965 McKusickem et al. Touto poruchou byl postižen herec Verne Troyer a stejně tak byl herec Billy Barty, který proslul větou: \"Jméno mého postižení je Syndrom hypoplastických chrupavek a vlasů, ale můžete mi říkat jenom Billy.\" \"\n\nCHH je autozomálně recesivně děděná porucha. Vzácný genetický fenomén známý jako uniparentální dizomie (případ, kdy potomek zdědí dvě kopie chromozomu od jednoho rodiče místo jedné kopie od každého z rodičů) vede také k tomuto fenotypu.\n\nByla pozorována asociace mezi mutací lokusu, ve kterém leží gen pro ncRNA komponentu RNázy MRP, RMRP.. Endoribonukleáza RNáza MRP je komplex RNA molekuly a několika proteinů a účastní se na štěpení mitochondriálních primerů zodpovědných za replikaci mitochondriální DNA, její další identifikovanou funkcí je zpracování pre-rRNA v jadérku.. Gen leží v lokusu na krátkém rameni lidského 9. chromozomu.\n\nPacienti s CHH syndromem obvykle trpí imunodeficitem, který postihuje specifickou buněčnou imunitu. Ve studii 108 finských pacientů trpících CHH byla detekována různá úroveň lymfopenie, snížená hypersenzitivní odpověď IV. typu a neschopnost odpovědi na stimulaci fytohemaglutininem in vitro. To vede k náchylnosti a, ve vážnějších případech, k podlehnutí infekcím v časném dětství. U některých pacientů s CHH byla pozorována kombinovaná forma imunodeficitu.\n\nPacienti s touto poruchou často trpí zvýšenou predispozicí k malignancím.\n"}
{"id": "997875", "url": "https://cs.wikipedia.org/wiki?curid=997875", "title": "Mieczysław Szczuka", "text": "Mieczysław Szczuka\n\nMieczysław Szczuka (19. října 1898 ve Varšavě – 13. srpna 1927 v Tatrách) byl polský avantgardní umělec, představitel polského konstruktivismu a produktivismu. Mezi lety 1923–1927 se věnoval horolezectví v Tatrách (taternictwo).\n\nV letech 1915–1918 studoval školu výtvarného umění ve Varšavě u Miloše Kotarbiňského. Měl levicové názory, které se pokoušel spojit s uměleckou činností. Byl malíř, grafik a sochař. Zabýval se fotomontáží, abstraktním filmem, vytvářel ilustrace, desky knih a titulní strany časopisů a plakáty. Experimentoval s průmyslovými a užitnými návrhy, pohyblivými formami a prostorovými kompozicemi. Hlásal krajní utilitarismus a umění ztotožňoval s praktickou výrobou předmětů. V roce 1924 se stal spoluzakladatelem umělecké skupiny a časopisu \"Blok\", roku 1927 založil časopis \"Dźwignia\". Szczuka byl jeho jediným redaktorem a vydavatelem a podporu mu poskytovala Komunistická strana Polska. Do autorovy smrti roku 1927 vyšly čtyři čísla \"Dźwigni\". \n\nSzczuka trpěl tuberkulózou a roku 1923 odjel na léčebný pobyt do Zakopaného. Zde ho zaujmula horská turistika a horolezectví, kterému se následně věnoval až do smrti. Vykonal mnoho prvovýstupů na nejobtížnějších tatranských svazích. Zahynul na jižní stěně Zamarlé Turni 13. srpna 1927 během třináctého pokusu zdolání této velmi obtížné stěny. Szczuka ji s úspěchem zlezl již dříve a toho dne ji chtěl zdolat spolu s dvěma nezkušenými kolegy. Okolnosti jeho smrti nejsou zcela vyjasněny. Pravděpodobně se během jeho pádu přeřízlo jistící lano o ostrý skalní výstupek.\n"}
{"id": "997876", "url": "https://cs.wikipedia.org/wiki?curid=997876", "title": "Caesalpinioideae", "text": "Caesalpinioideae\n\nCaesalpinioideae je podčeleď čeledi bobovité. V roce 2017 byla komplexně reorganizována a byla do ní vřazena celá bývalá podčeleď \"Mimosoideae\", zatímco řada druhů byla naopak přeřazena do nových, samostatných podčeledí \"Cercidoideae\", \"Detarioideae\", \"Dialioideae\" a \"Duparquetioideae\".\n\nZástupci této skupiny jsou převážně dřeviny se střídavými, jednoduše nebo dvakrát zpeřenými listy. Květy mohou být souměrné i pravidelné, drobné a nenápadné i velké a zdobné. Plodem je ve většině případů lusk. \"Caesalpinioideae\" zahrnují asi 4400 druhů ve 148 rodech a jsou rozšířeny v tropech a subtropech celého světa s nečetnými přesahy do oblastí mírného pásu. V jižní Evropě jsou zastoupeny jediným druhem, jímž je rohovník obecný. V České republice se jako okrasná dřevina pěstuje dřezovec trojtrnný a nahovětvec dvoudomý. Zástupci podčeledi mají velmi mnohostranný význam.\n\nZástupci podčeledi \"Caesalpinioideae\" jsou stálezelené nebo opadavé stromy, keře, liány, polokeře, řidčeji suchozemské nebo i vodní byliny. Mnohé druhy mají trny či ostny. U lián rodu bauhínie (\"Bauhinia\") nalezneme úponky. U některých stromovitých zástupců jsou u paty kmene vyvinuty opěrné pilíře. V cévách dřeva jsou dvůrkaté ztenčeniny. Listy jsou nejčastěji dvakrát zpeřené, řidčeji jednoduše zpeřené a pak většinou sudozpeřené. Jednotlivé lístky jsou na vřeteni většinou vstřícné. U některých zástupců jsou listy přeměněny na fylodia nebo chybějí. Palisty jsou volné a postranní nebo chybějí. Na řapíku a vřeteni, případně i na postranních vřetenech listu jsou často přítomna extraflorální nektária v podobě žlázek.\n\nKvěty jsou pravidelné, dvoustranně souměrné nebo i nesouměrné, převážně oboupohlavné, výjimečně jednopohlavné a pak jsou rostliny buď jednodomé nebo dvoudomé. Nejčastěji jsou uspořádány v klasech, latách, hroznech, svazečcích nebo hlávkách. Někdy je vyvinuta kauliflorie.\nU některých zástupců bývalé podčeledi \"Mimosoideae\" jsou květenství kombinovaná, složená z oboupohlavných a jednopohlavných a/nebo sterilních květů. Kalich i koruna jsou složeny z 5 (3 až 6) volných nebo srostlých lístků, případně jedno či druhé nebo i obojí chybí. Tyčinek může být velmi různý počet (od 3 po velmi mnoho) a jsou volné nebo různým způsobem srostlé. Někdy jsou v květech staminodia. Gyneceum je složeno z jediného nebo výjimečně z několika (\"Archidendron\") plodolistů. Semeník obsahuje 1 až mnoho vajíček. Plodem je nejčastěji tenkostěnný lusk, pukající jedním nebo oběma švy, méně často je lusk dřevnatý a pak nepukavý nebo naopak explozivně pukající, případně je plodem struk nebo kraspedium. U řady zástupců jsou plody zahnuté nebo i spirálovitě svinuté. Semena mají u některých zástupců míšek, případně jsou obalena dužnatou sarkotestou nebo jsou křídlatá.\n\nPodčeleď \"Caesalpinioideae\" zahrnuje v současném taxonomickém pojetí 148 rodů a 4400 druhů. Největší rody jsou akácie (\"Acacia\" s.str., asi 1000 druhů), citlivka (\"Mimosa\", 500), bauhínie (\"Bauhinia\", přes 300), inga (\"Inga\", 300) a \"Senegalia\" (200 druhů). Podčeleď je rozšířena v tropech a subtropech celého světa s nečetnými přesahy do oblastí mírného pásu (dřezovec, rohovník, nahovětvec, některé akácie a albízie).\nŘada rodů má pantropické rozšíření.\nV Evropě je tato podčeleď zastoupena jediným druhem, jímž je středomořský rohovník obecný. Některé druhy se v ČR pěstují jako okrasné dřeviny, avšak nezplaňují.\n\nZástupci \"Caesalpinioideae\" se vyskytují na celé škále biotopů. Rostou v tropických deštných lesích, kde mohou mít formu vysokých stromů, dřevnatých lián nebo keřů a menších stromů nižších pater pralesa, také v opadavých a poloopadavých lesích a na savanách. Některé druhy, např. z rodu kasie a sena, náležejí mezi pionýrské dřeviny. Zástupci některých rodů, např. sapany, mohou růst i v mangrovové vegetaci. \"Neptunia oleracea\" je plovoucí vodní rostlina.\n\nV rostlinách jsou poměrně často obsaženy neproteinové aminokyseliny, jako je mimosin, albizin aj., dále různé kumariny, kyanogenní glykosidy, fenylethylaminy, tryptaminy a β-karbolinové alkaloidy.\n\nVýsledky různých studií v minulosti opakovaně ukazovaly, že podčeleď \"Caesalpinioideae\" v klasickém pojetí není monofyletickou skupinou.\nV roce 2017 došlo s vydáním komplexní fylogenetické studie čeledi bobovitých k významným změnám v taxonomii této podčeledi. Ukázalo se, že celá bývalá podčeleď \"Mimosoideae\" představuje odvozenou vývojovou větev v rámci podčeledi \"Caesalpinioideae\" a byla do ní vřazena. Naopak byly z \"Caesalpinioideae\" vyjmuty triby \"Cercideae\" a \"Detarieae\" a byl jim přiřazen status podčeledí (\"Cercidoideae\" a \"Detarioideae\"). Z tribu \"Cassieae\" byla vyjmuta většina rodů (s výjimkou blízce příbuzných rodů \"Cassia\", \"Senna\" a \"Chamaecrista\"), které byly přeřazeny do samostatné podčeledi \"Dialioideae\". Rovněž rod \"Duparquetia\" byl přeřazen do samostatné, monotypické podčeledi \"Duparquetioideae\". Rozčlenění takto nově reorganizované podčeledi \"Caesalpinioideae\" na jednotlivé triby nebylo dosud publikováno.\n\nVe starém pojetí byla podčeleď \"Caesalpinioideae\" rozdělována do 4 tribů: \"Caesalpinieae\", \"Cassieae\", \"Cercideae\" a \"Detarieae\". Rod \"Swartzia\" stojí spolu s několika příbuznými menšími rody morfologicky na pomezí \"Faboideae\" a \"Caesalpinioideae\", v aktuální taxonomii je řazen do tribu \"Swartzieae\" v rámci podčeledi \"Faboideae\".\n\nKvěty \"Caesalpinioideae\" jsou opylovány nejčastěji hmyzem, zejména včelami a motýly. Řada tropických druhů je specializována na opylování ptáky, a to zejména kolibříky, strdimily a medosavkami. Náleží mezi ně např. \"Abarema\",\nalbízie, kaliandra, inga, saman, delonix královská nebo akácie arabská. Květy některých zástupců, např. parkií a některých druhů rodu inga, opylují netopýři.\nU mnohých zástupců bývalé podčeledi \"Mimosoideae\" jsou květy spíše drobné, bývají však uspořádány v hustých květenstvích a funkci okvětí přebírají dlouhé tyčinky, které jsou nápadně, nejčastěji bíle, žlutě, růžově nebo červeně zbarvené. U některých zástupců dochází k rozrůznění funkcí květů v květenství. V kulovitých hlávkách parkií bývají na bázi květenství sterilní květy s nápadnými staminodii, ve střední části samčí květy a na konci květenství samičí. Nápadná červená, růžová nebo žlutá staminodia mají v květenstvích také zástupci rodů \"Dichrostachys\" a neptunie.\n\nPlody jsou velice různorodé a také způsoby šíření semen jsou rozličné. Některé druhy mají křídlaté nepukavé plody nebo křídlatá semena, která jsou šířena větrem. Patří mezi ně některé akácie, albízie \"Albizia pedicellata\", \"Archidendropsis\" aj. Větrem se šíří také jednosemenné díly rozpadavých plodů \"Wallaceodendron\". Různé druhy kasií, nahovětevce i dřezovce mají v plodech sladkou dužninu, kterou vyhledávají zvířata a poté rozšiřují semena. U druhů s nepukavými plody je poměrně častá endozoochorie, kdy semena procházejí trávicím traktem býložravců. Takto se šíří např. akácie arabská, jejíž plody požírá dobytek a jiní přežvýkavci. Lesklá barevná semena adenantery vyhledávají zoborožci a jiní plodožraví ptáci. Semena jsou velmi tvrdá a procházejí jejich trávicím traktem bez porušení. Jednosemenné díly plodů lián rodu entada, nepukavé plody \"Serianthes grandiflora\" i tenké plody \"Albizia retusa\" jsou šířeny říčními a mořskými proudy.\n\n\"Caesalpinioideae\" na rozdíl od jiných bobovitých často postrádají kořenové hlízky s bakteriemi vázajícími dusík. Živiny získávají zejména pomocí mykorhizy, která jim také dovoluje osidlovat sušší půdy.\n\nNěkteré druhy zejména z rodů citlivka a neptunie mají listy citlivé na dotyk, u mnohých jiných zástupců se listy zavírají na noc. Lusky dřevnatých lián z rodu \"Entada\" dosahují délky až 2 metry a jsou to nejdelší lusky v rostlinné říši. Semena některých druhů rodu \"Mora\" jaou až 18 cm dlouhá a patří k největším semenům mezi dvouděložnými rostlinami. Jihoamerický strom \"Cedrelinga cateniformis\" dosahuje výšky až 70 metrů a je to jeden z nejmohutnějších stromů amazonského pralesa. Kulovitá květenství parkií dosahují průměru až 30 cm a visí na stopkách až 5 metrů dlouhých. Některé exempláře stromu \"Prosopis velutina\", rostoucího v Mexiku a na jihu USA, vyprodukují více než milion květů ročně.\n\n\"Caesalpinioideae\" poskytují velmi mnohostranný užitek. Lusky rohovníku poskytují pochutinu známou jako karob. Jedlé jsou i plody kurbarylu a tamarindu indického a dužnina z plodů ingy. Mnohé druhy jsou těženy pro dřevo.\nVýjimečně kvalitní a ceněné dřevo poskytují např. některé druhy sapanu, akácie a afzélie.\nZ některých druhů sapanu a z kreveně se zvláště v minulosti získávala červená barviva. Dřeviny rodu kopaiva poskytují pryskyřici známou jako kopál.\nNěkteré druhy mají využití v medicíně, zejména z rodů sapan, kasie, \"Chamaecrista\" a sena. Oba druhy rodu \"Anadenanthera\" a některé druhy citlivek obsahují látky s halucinogenními účinky.\n\nMnohé druhy z této skupiny se tropech pěstují jako okrasné dřeviny. Mezi nejkrásnější kvetoucí stromy tropů se řadí delonix královská, \"Schizolobium\" a amherstie sličná. Dále se v tropech pěstují zejména sapany, kasie, saraky, \"Brownea\", peltoforum, sena, \"Colvillea racemosa\", \"Barklya syringifolia\", akácie, citlivky, albízie, leucény, ingy a kaliandry.\nV mírném pásu náležejí k okrasným dřevinám zmarliky, dřezovec a nahovětvec.\n\n\"Abarema\",\n\"Acacia\",\n\"Acaciella\",\n\"Acrocarpus\",\n\"Adenanthera\",\n\"Adenopodia\",\n\"Afrocalliandra\",\n\"Alantsilodendron\",\n\"Albizia\",\n\"Amblygonocarpus\",\n\"Anadenanthera\",\n\"Arapatiella\",\n\"Archidendron\",\n\"Archidendropsis\",\n\"Arcoa\",\n\"Arquita\",\n\"Aubrevillea\",\n\"Balizia\",\n\"Balsamocarpon\",\n\"Batesia\",\n\"Biancaea\",\n\"Blanchetiodendron\",\n\"Burkea\",\n\"Bussea\",\n\"Caesalpinia\",\n\"Calliandra\",\n\"Calliandropsis\",\n\"Calpocalyx\",\n\"Campsiandra\",\n\"Cassia\",\n\"Cathormion\",\n\"Cedrelinga\",\n\"Cenostigma\",\n\"Cercidium\",\n\"Ceratonia\",\n\"Chamaecrista\",\n\"Chidlowia\",\n\"Chloroleucon\",\n\"Cojoba\",\n\"Colvillea\",\n\"Conzattia\",\n\"Cordeauxia\",\n\"Coulteria\",\n\"Cylicodiscus\",\n\"Delonix\",\n\"Denisophytum\",\n\"Desmanthus\",\n\"Dichrostachys\",\n\"Dimorphandra\",\n\"Dinizia\",\n\"Diptychandra\",\n\"Ebenopsis\",\n\"Elephantorrhiza\",\n\"Entada\",\n\"Enterolobium\",\n\"Erythrophleum\",\n\"Erythrostemon\",\n\"Faidherbia\",\n\"Falcataria\",\n\"Fillaeopsis\",\n\"Gagnebina\",\n\"Gelrebia\",\n\"Gleditsia\",\n\"Guilandina\",\n\"Gymnocladus\",\n\"Haematoxylum\",\n\"Havardia\",\n\"Hererolandia\",\n\"Hesperalbizia\",\n\"Heteroflorum\",\n\"Hoffmannseggia\",\n\"Hultholia\",\n\"Hydrochorea\",\n\"Indopiptadenia\",\n\"Inga\",\n\"Jacqueshuberia\",\n\"Kanaloa\",\n\"Lemurodendron\",\n\"Lemuropisum\",\n\"Leucaena\",\n\"Leucochloron\",\n\"Libidibia\",\n\"Lophocarpinia\",\n\"Lysiloma\",\n\"Macrosamanea\",\n\"Mariosousa\",\n\"Melanoxylon\",\n\"Mezoneuron\",\n\"Microlobius\",\n\"Mimosa\",\n\"Mimozyganthus\",\n\"Moldenhawera\",\n\"Mora\",\n\"Moullava\",\n\"Neptunia\",\n\"Newtonia\",\n\"Pachyelasma\",\n\"Painteria\",\n\"Parapiptadenia\",\n\"Pararchidendron\",\n\"Paraserianthes\",\n\"Parkia\",\n\"Parkinsonia\",\n\"Paubrasilia\",\n\"Peltophorum\",\n\"Pentaclethra\",\n\"Piptadenia\",\n\"Piptadeniastrum\",\n\"Piptadeniopsis\",\n\"Pithecellobium\",\n\"Pityrocarpa\",\n\"Plathymenia\",\n\"Pomaria\",\n\"Prosopidastrum\",\n\"Prosopis\",\n\"Pseudopiptadenia\",\n\"Pseudoprosopis\",\n\"Pseudosamanea\",\n\"Pterogyne\",\n\"Pterolobium\",\n\"Recordoxylon\",\n\"Samanea\",\n\"Sanjappa\",\n\"Schizolobium\",\n\"Schleinitzia\",\n\"Senegalia\",\n\"Senna\",\n\"Serianthes\",\n\"Sphinga\",\n\"Stachyothyrsus\",\n\"Stenodrepanum\",\n\"Stryphnodendron\",\n\"Stuhlmannia\",\n\"Sympetalandra\",\n\"Tachigali\",\n\"Tara\",\n\"Tetrapleura\",\n\"Tetrapterocarpon\",\n\"Thailentadopsis\",\n\"Umtiza\",\n\"Vachellia\",\n\"Viguieranthus\",\n\"Vouacapoua\",\n\"Wallaceodendron\",\n\"Xerocladia\",\n\"Xylia\",\n\"Zapoteca\",\n\"Zuccagnia\"\n\"Zygia\"\n\n"}
{"id": "997877", "url": "https://cs.wikipedia.org/wiki?curid=997877", "title": "Mutua Madrid Open 2014", "text": "Mutua Madrid Open 2014\n\nMutua Madrid Open 2014 byl společný tenisový turnaj mužského okruhu ATP World Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 3. až 11. květnem 2014 ve španělské metropoli Madridu jako 13. ročník mužského a 6. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 4 625 835 eur. Ženská část měla rozpočet 4 033 254 dolarů a byla také součástí druhé nejvyšší úrovně okruhu WTA Premier Mandatory.\n\nVlastníkem turnaje byl k roku 2014 bývalý rumunský profesionální tenista a podnikatel Ion Ţiriac. Obhájci singlových titulů byli obě světové jedničky Rafael Nadal a Serena Williamsová. Dvouhru opět vyhrál Nadal a upevnil si žebříčkovou pozici. Serena Williamsová z turnaje před čtvrtfinále odstoupila. Po finálové prohře v minulém ročníku vybojovala trofej Ruska Maria Šarapovová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "997879", "url": "https://cs.wikipedia.org/wiki?curid=997879", "title": "Akceptilace", "text": "Akceptilace\n\nAkceptilace (\"acceptilatio\") byla v římském právu dvoustranná dohoda o zániku sjednaného závazku. Vyvinula se z dávných časů, kdy závazek nezanikal prostým splněním (solucí), např. zaplacením dluhu, ale bylo nutné ho ještě formálně zrušit. Po uznání soluce jako samostatného důvodu zániku závazku zůstala akceptilace důvodem zániku závazku při jeho nesplnění, pouze na základě dohody obou stran.\nNa rozdíl od moderní dissoluce byla ale přísně formální, musela být provedena stejnou formou, jakou byla zřízena původní obligace (\"contrarius actus\"). Šlo-li např. o stipulaci, bylo možné ji zrušit tak, že se dlužník věřitele zeptal „quod ego tibi promisi habesne acceptum?“ (Máš přijato, co jsem Ti slíbil?) a věřitel odpověděl „habeo“ („Mám“). Jestliže nebyla dodržena předepsaná forma, změnila se uzavřená dohoda automaticky na neformální \"pactum de non petendo\", která ale nebyla podle \"ius civile\" soudně vynutitelná.\n"}
{"id": "997886", "url": "https://cs.wikipedia.org/wiki?curid=997886", "title": "Stephanie Brown-Traftonová", "text": "Stephanie Brown-Traftonová\n\nStephanie Brown-Traftonová (* 1. prosince 1979) je americká atletka, olympijská vítězka v hodu diskem.\n\nPoprvé startovala na olympiádě v Athénách v roce 2004, zde však nepostoupila do diskařského finále. Životního úspěchu dosáhla na olympiádě v Pekingu v roce 2008 - zvítězila v soutěži diskařek výkonem 64,74 m.\n\nJe mnohonásobnou mistryní USA v hodu diskem, její osobní rekord je 67,74 m z roku 2012.\nMěří 193 cm, váží 102 kg.\n\n"}
{"id": "997887", "url": "https://cs.wikipedia.org/wiki?curid=997887", "title": "Maritza Marténová", "text": "Maritza Marténová\n\nMaritza Martén García (* 17. srpna 1963 Havana) je kubánská atletka, olympijská vítězka v hodu diskem.\n\nV roce 1985 zvítězila na univerziádě v Kobe v hodu diskem. Na mistrovství světa v Římě o dva roky později skončila mezi diskařkami devátá, na dalším šampionátu v Tokiu v roce 1991 pak desátá. Největší úspěch pro ni znamenala sezóna 1992 – zvítězila na olympiáda v Barceloně a 18. července téhož roku si vytvořila osobní rekord 70, 68 m.\n"}
{"id": "997889", "url": "https://cs.wikipedia.org/wiki?curid=997889", "title": "Dark Lands", "text": "Dark Lands\n\nDark Lands je nezávislá česká videohra z roku 2013. Vytvořilo jis studio Mingle Games. Hra původně vyšla exklusivně pro Windows Phone. Později byla vydána i pro IOS a Android.\n\nHra vznikla po neúspěchu hry Dwarven Hammer, kterou Mingle Games vydalo v roce 2012 a problémech s vydavatelem, který odmítl hru Knight Runner. Zafinancována byla díky programu AppCamus. To však znamenalo, že má vyjít exklusivně pro Windows Phone a na ostatní platformy nejdříve až po třech měsících. Vývoj trval šest měsíců. Inspirací pro hru byly komiksy Franka Millera a hra Limbo. \n\nPo vydání si hru stáhlo přes 1 600 000 uživatelů a stala se nejúspěšnějším projektem zafinancovaným přes AppCamus. Port na další platformy se vývojáři rozhodli zafinancovat pře Kickstarter, ale nevybrali požadovanou částku, což je přinutilo najít vydavatele. Tím se stala společnost Bulkypix.\n\nHra je akční plošinovkou s prvky RPG. Hráč ovládá neustále běžící postavu a musí se dostat na konec levelu. V tom se mu snaží zabránit nepřátelé a pasti. Pastím se je nutné vyhnout, ale nepřátele lze zabít. Na rozdíl od většiny her podobného typu, zde hráč může zastavit svou postavu. To mu umožní se vyhnout některým pastím. Postava se automaticky zastaví, když potká nepřítele a hráč s ním poté bojuje. Musí se krýt před jeho výpady a sám zaútočit, když se nekryje. Na konci každého levelu je boss, kterého je nutné porazit, pro postup dál. V levelech se také sbírají gemy, za které si lze koupit lepší vybavení a také vylepšení.\n\n"}
{"id": "997890", "url": "https://cs.wikipedia.org/wiki?curid=997890", "title": "Jellina Zverevová", "text": "Jellina Zverevová\n\nJellina Zverevová (bělorusky Эліна Аляксандраўна Зверава, rusky Эллина Александровна Зверева) (* 16. prosince 1960 Dolgoprudnyj) je bývalá sovětská a později běloruská atletka, jejíž specializací byl hod diskem.\n\nSportovních úspěchů dosáhla až ve zralém věku. Ve čtyřiceti letech se stala v Sydney v roce 2000 olympijskou vítězkou v hodu diskem. Dvakrát zvítězila na mistrovství světa v hodu diskem – v roce 1995 a 2001 – tehdy se světovou šampionkou stala až po následné diskvalifikaci původní vítězky Rusky Sadovové. V roce 1997 vybojovala stříbrnou medaili. Na počátku devadesátých let byla diskvalifikována pro použití dopingu. Její osobní rekord v hodu diskem je 71,58 m z roku 1988.\n"}
{"id": "997893", "url": "https://cs.wikipedia.org/wiki?curid=997893", "title": "Slovjanoserbsk", "text": "Slovjanoserbsk\n\nSlovjanoserbsk (; – \"Slavjanoserbsk\") je sídlo městského typu v Luhanské oblasti na Ukrajině. Leží na pravém břehu Severního Doňce v Donbasu ve vzdálenosti 32 kilometrů na severozápad od Luhanska, správního střediska celé oblasti. Nejbližší nádraží je Zymohirja 15 kilometrů na jih. V roce 2013 žilo v Slovjanoserbsku přes sedm tisíc obyvatel.\n\nSlovjanoserbsk byl založen v roce 1753 pod jménem Podgornoje () srbskými kolonisty a jako vojenské sídlo na obranu hranic proti Turkům a Tatarům se stal jedním ze středisek Slovanosrbska (Slavjanoserbije).\n\nV roce 1784 byl povýšen na město a přejmenován na Doněckoje (\"Донецкое\"). V roce 1817 dostal jméno Slavjanoserbskoje (\"Славяносербское\"). V roce 1883 ztratil status města a v roce 1960 se stal sídlem městského typu.\n\nOd roku 2014 se nachází v části Donbasu kontrolované Novým Ruskem.\n\n"}
{"id": "997899", "url": "https://cs.wikipedia.org/wiki?curid=997899", "title": "Mutua Madrid Open 2014 – mužská dvouhra", "text": "Mutua Madrid Open 2014 – mužská dvouhra\n\nDo soutěže mužské dvouhry na tenisovém turnaji Mutua Madrid Open 2014 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech a dva hráči jako šťastní poražení.\n\nObhájcem titulu byl španělský první hráč světa Rafael Nadal, který soutěž opět vyhrál po finálové výhře nad desátým nasazeným Japoncem Kei Nišikorim. Asiat úvodní set získal poměrem 6–2. Druhý ztratil rozdílem dvou gamů 4–6 a ve třetí sadě za stavu 0–3 skrečoval pro poranění zad. Nadal si tak na okruhu ATP Tour připsal 63. kariérní titul ve dvouhře, třetí v probíhající sezóně a rekordní 27. turnajový vavřín v rámci série ATP Masters. Stal se také prvním hráčem, jemuž se podařila obhajoba na Madrid Open od jeho založení v roce 2002.\n\nOsm nejvýše nasazených hráčů mělo volný los do druhého kola.\n\n\n\n\n"}
{"id": "997901", "url": "https://cs.wikipedia.org/wiki?curid=997901", "title": "Hugo Feigl", "text": "Hugo Feigl\n\nHugo Feigl (15. března 1889 Praha – 5. února 1961 New York) byl pražský galerista.\n\nHugo Feigl byl nejmladším z šesti dětí pražského židovského advokáta Josefa Feigla. Jeho bratry byli malíř Friedrich (Bedřich) Feigl a spisovatel Ernst Feigl.\nJiž od studií na Staroměstském gymnasiu se zajímal o výtvarné umění a pokračoval v tom i za studia práv na pražské Universitě. Za války byl povolán na frontu a padl do ruského zajetí. Z vězení v Turkestánu unikl a dobrodružnou cestou pěšky, vlakem a na lodi se vrátil do Československa, kde dokončil studia roku 1920 a získal doktorát.\nRoku 1924 se oženil s Margaretou Mellerovou, dcera Marianne se narodila 1929.\nOd roku 1919 psal umělecké kritiky do pražských časopisů a novin (Prager Tagblatt, revue Umělecké besedy Život)\na od roku 1924 se stal galeristou (Galerie starých i moderních obrazů, Palác Koruna), organizátorem výstav a nakonec majitelem významné pražské galerie nesoucí jeho jméno (Galerie Hugo Feigl). \nZ Prahy uprchl před nacisty 15.3.1939 do Paříže a odtud do New Yorku. Manželka přijela do NY v květnu 1939, dcera se zachránila s dětským transportem Nicholase Wintona do Anglie v létě 1939.\nHugo Feigl otevřel roku 1943 vlastní galerii v New Yorku (Feigl Gallery, Madison Avenue 601) a vedl ji až do své smrti (1961). \nV USA se Feiglova galerie věnovala převážně modernímu německému a francouzskému umění (James Ensor, Oskar Kokoschka).\n\nJohannes Urzidil, Život s českými malíři, 2003, Musil V, nakl. Fraktál, Horní Planá, ISBN 80-902860-0-3, AJG Hluboká, ISBN 80-85857-63-4\nNová encyklopedie českého výtvarného umění (Dodatky), 2006, Academia, Praha, ISBN 80-200-1209-5\n\n"}
{"id": "997904", "url": "https://cs.wikipedia.org/wiki?curid=997904", "title": "Sabina Rojková", "text": "Sabina Rojková\n\nSabina Rojková (* 12. června 1997 Teplice) je česká divadelní a filmová herečka.\n\nOd dětství se věnuje herectví, zpěvu a tanci. Od svých 3 let se věnuje zpěvu. Od 6 let navštěvovala základní školu s rozšířenou výukou hudební výchovy a navštěvovat také hodiny tanečního divadla. Vystupovala na různých koncertech v dětském pěveckém sboru \"Poupata\". Navštěvovala Taneční divadlo Teplice a kratší dobu věnovala mažoretkám. V 9. letech navštěvovala hodiny herectví v Krušnohorském divadle Teplice. Od 6. třídy studovala na víceletém Gymnáziu J. A. Komenského, Navštěvovala paní Galinu Proklovou v Základní umělecké škole. Krátce dojížděla do Prahy na soukromé hodiny zpěvu k profesionální skladatelce Nikol Davídkové.\nV roce 2008 tančila v Krušnohorském divadle Teplice ve Styl-Dance, kde se věnovala standardním a latinskoamerickým tancům.\n\nV roce 2012 byla přijata na hudebně-dramatický obor (herectví) na Státní konzervatoři v Praze. Její spolužák je Vincent Navrátil, se kterým si v roce 2013 zahrála ve filmu \"Poslední cyklista\".\n\n\n\n\n"}
{"id": "997906", "url": "https://cs.wikipedia.org/wiki?curid=997906", "title": "Galerie Hugo Feigl", "text": "Galerie Hugo Feigl\n\nGalerie Hugo Feigl (1924–1930), Jungmannova třída. 38, Praha 1 (v prvním patře paláce pojišťovny Riunione Adriatica di Sicurtà), (1931- únor 1939) Masarykovo, později Rašínovo nábřeží 6 (dnes Galerie Hollar) patřila mezi nejvýznamnější pražské soukromé galerie v době První republiky.\n\nV roce 1924 si Hugo Feigl otevřel prodejní Galerii starých i moderních obrazů v prvním patře Paláce Koruna na Václavském náměstí 1, kde byla škola kreslení.\n\nNa podzim 1929, bezprostředně před následující premiérovou výstavou Prager Secession, uspořádal v prostorách Krasoumné jednoty v Pštrossově ulici výstavu Podobizny ze čtyř století, a následujícího roku tamtéž výstavu Krajiny ze čtyř století (1930).\n\nŠlo o objevné výstavy starého umění ze sbírek významných pražských rodin, jejichž realizace dokládá Feiglovy úzké kontakty na nejvýznamnější pražské sběratele JUDr. Pavla Bächera, Oskara Federera, Richarda Morawetze, Hanuše Ringhoffera, Prokopa Tomana, JUDr. Otakara Herolda, JUDr. Friedricha Petřiny, Jindřicha Waldese, ing. Františka Vejdělka, Maxe Haase-Wranau a další\n\nHugo Feigl byl hlavním organizátorem reprezentativní výstavy 48 převážně evropských židovských umělců 19. a 20. století v Gočárově paláci Fénix na Václavském náměstí roku 1930. Výstavu uspořádala Zemská organizace židovských žen v Čechách (WIZO).\n\nMezi vystavujícími byli Max Liebermann, Lesser Ury, Camille Pissarro, Marc Chagall, Jean Metzinger či Artur Segal, z českých Lotte Radnitz-Schrötter, Richard Schrötter a sochař Karl Vogel nebo ostravský malíř Salomon Salomonowitz.\n\nOd ledna 1931 Hugo Feigl provozoval spolu s obchodníkem umění Alfredem Flechtheimem Galerii Evropa v mezaninu paláce pojišťovny Dunaj na Národní třídě 10. Galerie byla zaměřena na velká jména moderního evropského umění, zejména francouzského a uspořádala tři výstavy:\n\n\nV dubnu 1931 Galerie Evropa zprostředkovala účast českých umělců na mezinárodní výstavě Calais des Beaux–Arts v Bruselu.\n\nPlánovaná velká Výstava francouzských a německých impresionistů, díla Vincenta van Gogha a moderní evropské grafiky se již neuskutečnily.\n\nParalelně s projektem Galerie Evropa zahájil Hugo Feigl vlastní výstavní činnost v Galerii Dr. Feigla v Paláci Riunione Adriatica na Jungmannově třídě 38, od roku 1936 na Masarykově nábřeží 8.\n\nHugo Feigl spolupracoval se zahraničními galeriemi v Paříži (Gertrude Steinová, Bernheim, Galerie Zach), Berlíně (Neue Kunsthandlung, Max Liebermann) a Rakousku, a s významnými českými historiky umění (ředitelem Moderní Galerie V. Kramářem, V. V. Štechem, A. Matějčkem, J. Pečírkou, V. Volavkou nebo H. Frankensteinovou, Fr. Kovárnou, J. R. Markem).\n\nBěhem své galerijní činnosti v Praze uspořádal Hugo Feigl celkem 63 výstav starého i moderního umění.\n\n\nVedle toho uspořádala galerie každoročně řadu prodejních výstav soudobých umělců.\n\n\n"}
{"id": "997908", "url": "https://cs.wikipedia.org/wiki?curid=997908", "title": "Eva Erbenová", "text": "Eva Erbenová\n\nEva Erbenová (* 1930 v Děčíně jako Eva Löwidt) je izraelská spisovatelka židovského původu.\n\nNarodila se v Děčíně v bohaté židovské rodině. Její matka byla Marta Löwidtová (* 17. 7. 1901) a otec byl inženýr Jindřich Löwidt (* 18. 1. 1895), který pracovala jako chemik a vedl továrnu na gumové výrobky ve Volyni. Oba její dědové byli podnikatelé a vlastnili továrnu (na rybí konzervy a na obuv). Měli služebnou Haglu. V dětství měla jezevčíka Bobíka. V 6 letech se přestěhovala s rodiči do vily pražských Strašnicích.\n\nPřed válkou tatínek měl možnost odjet s rodinou do Šanghaje, kde tehdy hledali chemiky a lékaře. Také mohla odjet s rodinnými přáteli do Ameriky, ale nechtěli opustit republiku.\n\nRoku 1941 byla deportována s rodinou do Terezína, kde účinkovala v dětské opeře \"Brundibár\". V roce 1944 byla deportována s maminkou do koncentračního tábora v Osvětimi. V dubnu 1945 se jí podařilo utéci z Pochodu smrti z Osvětimi až do tábora ve Svatavě na Sokolovsku. Maminka při pochodu zemřela vyčerpáním. Při jedné noční zastávce se zavrtala do slámy, a když se ráno probrala, pochod byl pryč. Zde ji našel polský chlapec, který zde byl na nucených pracích. Dal jí pít a jídlo, a poslal ji pryč, jelikož to byla stodola německého občana. Ve vesnici Postřekov se jí ujala rodina Jahnova, která ji vrátila zpět do života a skryli do konce války.\n\nPo válce jí našla teta v seznamu židovské obce, u které žila v Hermanově Městci, kde chodila do školy do 5. třídy. Poté odešla do sirotčince (Lauderova škola) a absolvovala ošetřovatelskou školu v Praze. Měla odejít do Austrálie, protože jí adoptovala australská rodina, ale potkala Petera, který byl s ní a s jejím otcem v koncentračním táboře Terezín.\n\nPo válce opět narůstal antisemitismus a jelikož pocházela z bohaté rodiny rozhodla se emigrovat. V srpnu 1948 odjela s manželem Petrem (o 10 let starším) do Paříže a tam se vzali, jelikož byla těhotná. Zde pracovala v OZ, instituce pro sirotky. Odtud chtěli odletět do Austrálie, ale nakonec v roce 1949 odpluli do Izraele, kde měl její manžel bratra. V Izraeli žije s rodinou v Aškelonu dodnes. Má 3 děti, devět vnuků a jedenáct pravnoučat. Jejích rodinným přítelem byl Arnošt Lustig.\n\nOvládá český, německý, hebrejský a maďarský jazyk.\n\nMá čestné občanství Postřekova.\n\n\n"}
{"id": "997909", "url": "https://cs.wikipedia.org/wiki?curid=997909", "title": "GitHub", "text": "GitHub\n\nGitHub je webová služba podporující vývoj softwaru za pomoci verzovacího nástroje Git. GitHub nabízí bezplatný Webhosting pro open source projekty. Od 7. ledna 2019 je možné ukládat bezplatně i soukromé repositáře (dříve po zaplacení měsíčního poplatku). Projekt byl spuštěn v roce 2008, zakladatelé byli Tom Preston-Werner, Chris Wanstrath a PJ Hyett.\n\nGitHub hostuje přes 100 milionů repozitářů (od dubna 2019). Pro uživatele poskytuje funkce sociálních sítí – notifikace o změnách, diskuze nad kódem, návrhy změn, či zasílání vlastních řešení (pull-requesty).\n\nProjekt byl napsán pomocí Ruby on Rails a jazyka Erlang.\n\nGitHub poskytuje další služby. Gist, jenž je součástí GitHubu, umožňuje verzování a rychlé sdílení kratších kódů.\n\nGitHub se převážně využívá pro programování.\n\nKromě zdrojového kódu GitHub podporuje navíc zde uvedené formáty a vlastnosti:\n\n\nMaskot GitHubu stylizovaný do podoby pětinohé kočky, navržen grafickým designerem Simonem Oxleym měl prvotně sloužit pouze jako klipart , jehož zakoupení bylo možné ve fotobance IStock.\n\nByl to právě Oxleyho úspěšný návrh loga pro Twitter, který zajistil zájem GitHubu o návrhářovu práci. Ilustrace pojmenovaná \"Octupuss\", kterou si GitHub vybral za své logo, byla však podle smlouvy IStocku pro tyto záměry neprodejná, což vedlo GitHub k vyjednávání s Oxleym za účelem zisku výjimečných práv na užití díla. Pro nabytí ilustrace jako obchodní značky GitHubu musel být nakonec \"Octupuss\" přejmenován na \"Octocat\". \n\nNato byl najat ilustrátor Cameron McEfee, aby přizpůsobil logo Octocat novým záměrům webové stránky a propagačních materiálů. Nejen McEfeem, ale také uživateli GitHubu byly dále vytvořeny různorodé variace loga, dostupné na webových stránkách The Octodex.\n\nGitHub spustil nový projekt nazvaný GitHub Student Developer Pack, který studentům poskytuje bezplatný přístup k oblíbeným vývojářským nástrojům a službám. Pro vytvoření programu navázal GitHub několik spoluprácí včetně Bitnami, Crowdflower, DigitalOcean, DNSimple, HackHands, Namecheap, Orchestrate, Screenhero, SendGrid, Stripe, Travis CI a Unreal Engine.\n\nV roce 2016 společnost GitHub oznámila zahájení programu GitHub Campus Experts, jehož cílem je zejména motivovat studenty, aby na svých univerzitách rozvíjeli technologické komunity. Program The Campus Experts je otevřen vysokoškolským studentům po celém světě a je jedním z hlavních způsobů, jakým GitHub financuje studentské akce a komunity. Aby se mohli žadatelé stát \"Campus Experty\", musí projít online školením skládající se z několika modulů navržených tak, aby u uchazečů rozvíjely vedoucí schopnosti. Členové Campus Experts mají přístup ke školení, financování a dalším zdrojům sloužícím k realizaci akcí a rozšiřování svých komunit.\n\nAtom, bezplatný open source textový editor.\n\nElectron, open source framework sloužící k vytváření desktopových aplikací.\n\n"}
{"id": "997910", "url": "https://cs.wikipedia.org/wiki?curid=997910", "title": "Xhoština", "text": "Xhoština\n\nXhoština (také xhosa nebo xhosaština, ) je jazykem Xhosů. Je jedním z úředních jazyků v Jihoafrické republice a v Zimbabwe. Xhoštinou mluví přes 8 milionů lidí, především v Jihoafrické republice. Patří mezi bantuské jazyky a podobně jako většina bantuských jazyků je tónovým jazykem. Charakteristickým znakem jazyka je časté použití mlaskavek. Xhoština se zapisuje latinkou.\n"}
{"id": "997912", "url": "https://cs.wikipedia.org/wiki?curid=997912", "title": "Psychobiologická teorie osobnosti", "text": "Psychobiologická teorie osobnosti\n\nPsychobiologická teorie osobnosti je součástí paradigmatu aplikované psychologie, zejména pak v oblastí kognitivní psychologie a ze svého významu i behaviorální neurobiologie. Jejím autorem je C. Robert Cloninger, psycholog, psychiatr a genetik pocházející ze Spojených států amerických, který se soustředí za prvé na objasnění neuro-fyzilogických korelátů temperamentových vlastností a za druhé na určení temperamentových dimenzí které slouží pro identifikaci míry té či oné vlastnosti (HELUS 2011).\n\nTato teorie se zabývá tím, jak působí chemické látky - na konstrukci a projevy lidského temperamentu. Základní premisou této teorie je koinónia psychologické a biologické části člověka. Jde o toxikaci neuronové sítě (především mozku, který je zodpovědný za lidské myšlení) interními - vlastními látkami jako je dopamin, noradrenalin, testosteron, estrogen aj.. Protože toxikace se projevuje především v oblasti mozku, tak je přímým faktorem ovlivňujícím lidské myšlení a zejména působí na oblasti mimo naše vědomí, čili v podvědomí. Podle této teorie existují právě tři oblasti temperamentu - \"vyhledávání nového\" (behaviorální aktivace, dopamin), \"vyhýbání se poškození\" (behaviorální inhibice, serotonin), \"závislost na odměně\" (behaviorální podpora, noradrenalin)(Cloninger in HOSEY 2005). Zabývá se účinkem i externích látek - dodanými z vnějšího prostředí jako je ethanol, botulotoxin, atropin, kofein, tein aj.\n\nTato teorie je přínosná při takových problémech, jako je vinna a nevinna lidského jednání. Tím právě bývá zájmem nejenom psychologie ale též sociologie, která se také zabývá lidským jednáním, jeho vzorci, fenomény a možným směřováním za specificky daných podmínek sociálních situací, čili interakcí. Nicméně psychobiologická teorie osobnosti není všemi přijímána neb mozek se podařilo prozkoumat zhruba z 10 % a tak se může jevit tato teorie jako nereprezentativní.\n\n\n"}
{"id": "997913", "url": "https://cs.wikipedia.org/wiki?curid=997913", "title": "Giro d'Italia 2014", "text": "Giro d'Italia 2014\n\nGiro d'Italia 2014 byl 97. ročník tohoto závodu. Start proběhl 9. května 2014 ve městě Belfast ve Velké Británii, cíl závodu byl v Terstu.\n\n"}
{"id": "997915", "url": "https://cs.wikipedia.org/wiki?curid=997915", "title": "Doutnákový zámek", "text": "Doutnákový zámek\n\nDoutnákový zámek je nejstarší typ zámku na palných zbraních. K iniciaci výstřelu je zde třeba zapálit doutnák neboli lunt. Začal se používat v 15. století v arkebuzách a mušketách. Technologie se rozšířila do Asie (Indie, Čína a Japonsko), kde se udržela až do konce 19. století. V evropských armádách se udržela do roku 1720, kdy byla kompletně nahrazena křesadlovým zámkem.\n\nNa vrchu hlavně byla \"pánvička\" - jamka spojená zátravkou s vnitřkem hlavně. Později se stala pánvička samostatnou součástí montovanou na bok hlavně. Tím bylo umožněno míření po uvolněné horní hraně hlavně. Někdy byla pánvička chráněná samostaným krytem. Střelný prach se nasypal do hlavně, tam se utěsnil a doplnil střelou a menší část se nasypala do pánvičky. Nad pánvičkou byla na páčce ve tvaru písmene \"S\" upevněna zápalná šňůra nazývaná \"lunt\", což byl v podstatě doutnající provázek napuštěný octanem hlinitým. Tvar ohnuté páky připomínal svým tvarem jméno hada. Latinsky Serpens znamená had. Tento název byl někdy používán pro tento zámek a přeneseně i na celu zbraň. \nPrvní doutnákové zámky neměly spoušťový mechanismus. Střelný prach se zapaloval přitažením spodní části páčky přidržující lunt. To přiblížilo doutnající lunt k pánvičce, střelný prach se vznítil a přes kanálek se zapálila prachová náplň v hlavni. Pozdější konstrukce doutnákového zámku už měly spoušťovou páku, kterou udržovala v základní poloze pružina.\n\nPřed vynálezem doutnákového zámku se střelec musel těsně před výstřelem soustředit na ruční zapálení střelného prachu v pánvičce, což zaměstnalo jeho ruce a zároveň tak nemohl mířit. To negativně ovlivňovalo jeho schopnost zasáhnout cíl, ve srovnání s lukostřelci byli tedy mušketýři pomalí a neefektivní. Doutnákový zámek uvolnil střelci ruce, umožnil mu mířit a střílet současně, pozdější typy zbraní s tímto zámkem měly i mířidla.\n\nDoutnákový zámek je levný a jednoduchý, díky čemuž se zbraně s touto konstrukcí objevovaly ještě v 19. století (mimo Evropu a Severní Ameriku).\n\nZbraně s tímto zámkem měly množství nevýhod:\n\n\n"}
{"id": "997917", "url": "https://cs.wikipedia.org/wiki?curid=997917", "title": "Kolečkový zámek", "text": "Kolečkový zámek\n\nKolečkový zámek je typ spoušťového mechanismu na středověkých palných zbraních nabíjených zepředu. Její princip je zhruba podobný mechanismu v dnešních zapalovačích.\n\nVynález zámku se připisuje norimberskému hodináři Johannu Kiefussovi, podle jiných pramenů byl ale původním autorem Leonardo da Vinci. První kolečkové zámky se začaly používat začátkem 16. století, ale protože byly příliš komplikované a drahé, výrazněji se nerozšířily a později byly vytlačeny křesadlovými zámky.\n\nZapalovací mechanismus sloužil, podobně jako u všech předovek, k zapálení střelného prachu na \"pánvičce\" umístěné poblíž hlavně a k přenosu ohně přes malý otvor, tzv. zátravku, na prachovou nálož v hlavni.\n\nHlavní částí mechanismu bylo ocelové, po obvodu zdrsněné kolečko, které bylo spojeno se silnou listovou pružinou. Mělo ve středu čtyřhranný otvor, kterým se dalo pomocí klíče natahovat, podobně jako mechanické hodinky. Kolečko bylo umístěno na boku zbraně, nad ním byl pohyblivý kohoutek, ve kterém byl upevněn pyrit nebo pazourek. Kohoutek byl zajištěn v \"bezpečné\" poloze dále od kolečka a pánvičky.\n\nV bojové situaci se kohoutek přesunul nad pánvičku. Po stisknutí spouště se roztočilo kolečko, z pánvičky se odsunul případný kryt a kohoutek se přitiskl na kolečko. Pyrit na roztočeném kolečku vykřesal jiskry, které zažehly prach na pánvičce, vzniklý oheň prohořel (prošlehnul) zátravkou do hlavně a zápálil zde prachovou náplň. Plyny vzniklé hořením střelného prachu vymetly střelu.\n\nKolečkový zámek vylepšil odolnost zbraně vůči dešti a odstranil zápach a záři charakteristickou pro doutnající doutnák doutnákového zámku. Jelikož na pánvičce se střelným prachem byl kryt, zbraň s kolečkovým zámkem bylo možné po natažení pružiny ukrýt například pod oblečení. Na kolečkovém zámku se již objevily první pojistky. Tento zámek umožnil vznik kompaktnějších palných zbraní s ovládáním jednou rukou - pistolí.\n\nJelikož kolečkový zámek byl komplikovaný a náročný na preciznost, zbraně s tímto typem zámku byly velmi drahé a málo rozšířené. Nejčastěji byly používány jako lovecké zbraně pro šlechtu.\n\n\n"}
{"id": "997925", "url": "https://cs.wikipedia.org/wiki?curid=997925", "title": "Gheorghe Gheorghiu-Dej", "text": "Gheorghe Gheorghiu-Dej\n\nGheorghe Gheorghiu-Dej (rumunsky: [ɡe̯orɡe ɡe̯orˈɡi.u deʒ], 8. listopadu 1901, Bârlad – 19. března 1965, Bukurešť) byl rumunský politik, prezident (předseda dočasného prezídia Rumunské lidové republiky, předseda Státní rady Rumunska) v letech 1961–1965 a druhý premiér (předseda Rady ministrů) socialistického Rumunska v období od 2. června 1952 do 2. října 1955. Navzdory měnícím se státním funkcím byl rozhodující osobností rumunské politiky v celém období 1947–1965, neboť v této době zastával pozici generálního tajemníka Komunistické strany Rumunska (přesněji v období 1944–1954, 1955–1965), která byla od roku 1947 v zemi hegemonní silou.\nNarodil se v rodině chudého dělníka jako Gheorge Gheorgiu. V roce 1933 se společně s ostatními členy komunistické strany zúčastnil protestu železničářů, za který ho soud v Bukurešti odsoudil. Během vlády diktátora Iona Antonesca byl v koncentračním táboře, odkud se mu v srpnu roku 1944 podařilo uprchnout a o rok později získat post generálního tajemníka ústředního výboru komunistické strany. Roku 1947 se jeho Stalinem podporovanému křídlu podařilo ovládnout stranu a roku 1952 posílil svou osobní moc (respektive moc své \"vězeňské frakce\"), když se mu podařilo ze strany vyloučit neformální vůdkyni Anu Pauker (z tzv. \"moskevské frakce\"), zastávající post ministryně zahraničí, když využil jejího židovského původu a obvinil ji ze sionistického spiknutí (podobný scénář jako u Slánského procesu v Praze, Ana Pauker však nebyla popravena).\n\nNavzdory velmi úslužné pozici vůči Stalinovi, Gheorgiu-Dej nakonec, po roce 1956, položil základy velmi nezávislé pozice Rumunska v tzv. východním bloku. Nespokojený s reformami Nikity Sergejeviče Chruščova soustředil se na samostatnou politiku Rumunské lidové republiky. V roce 1957 z Rumunska odešla sovětská vojska, v posledních letech své vlády navazoval i diplomatické vztahy se západními zeměmi, včetně USA. Navzdory tomu nikdy příliš neochably politické represe a jeho režim byl mnohem tvrdší než například Titův v Jugoslávii, který se rovněž odklonil od Moskvy. Na tuto politiku pak navázal Nicolae Ceaușescu (dlouho Gheorgiův chráněnec), který se pozice generálního tajemníka strany ujal roku 1965, poté co Gheorgiu-Dej zemřel na rakovinu plic. Konspirační teorie tvrdily, že se rakovina u něj rozvinula v důsledku ozáření během jeho návštěvy Moskvy.\n\n"}
{"id": "997927", "url": "https://cs.wikipedia.org/wiki?curid=997927", "title": "Rolls-Royce 10 HP", "text": "Rolls-Royce 10 HP\n\nAutomobil s názvem Rolls-Royce 10 HP byl prvním vozem, který byl vyprodukován pod značkou Rolls-Royce. Stalo se tak na základě dohody, kterou mezi sebou uzavřeli Charles Rolls a Henry Royce 23. prosince roku 1904. Na autosalónu v Paříži byl vůz představen spolu s modely 15 HP, 20 HP a 30 HP. Royce byl zatím označen jako výrobce a Rolls jako prodejce, k oficiálnímu sloučení firem pod jeden název došlo až o dva roky později, přestože vozy už označení nesly.\n\nVůz 10 HP byl výsledkem konstruktérského snažení Henryho Royce. Bylo to první auto, které vyrobil. Jako základ mu posloužil francouzský automobil značky Decauville, který si sám pro sebe sehnal z druhé ruky. Jeho prototyp 10 HP byl tišší, než všechny ostatní vozy. Již v roce 1903 měl Royce vyrobené tři kusy.\n\nPůvodní motor, pod jehož konstrukčními plány je podepsán Henry Royce, měl obsah 1800 ccm a výkon lehce přes 9 koní. Tento vodou chlazený dvouválec posléze Royce zvětšil na 1995 ccm a přidal vylepšenou klikovou hřídel. Výkon se tak vyšplhal na 12 koní a maximální rychlost vozu činila 63 km/h. Brzdilo se buď motorovou brzdou, ovládanou nožním pedálem, nebo brzdou ruční, která blokovala zadní kola pomocí bubnových brzd.\n\nPůvodně bylo zamýšleno vyrobit 20 kusů ,ale nakonec zůstalo u konečné číslovky 16. Stalo se tak hlavně proto, že dvouválcový motor přestal být pro značku zajímavý. Poslední \"desítka\" byla vyrobena v roce 1906.\n\nVozidla byla dodávána zákazníkům bez karosérie. Každý kupec si pak sehnal svého klempíře a měl tak exemplář přesně dle svých představ.\n\nZ šestnácti vyrobených kusů se dnešních dnů dočkaly čtyři: nejstarší z nich, pocházející z roku 1904 se prodalo v aukci za neuvěřitelných 3,2 milionů GPB (asi 107 mil. Kč) a nyní se nachází v soukromé sbírce. Další kousek, z roku 1905 patří skotskému muzeu vědy, zhruba stejně starý vůz pak ještě vlastní Bentley motors. A ještě byl měl existovat jeden kousek, o kterém se moc neví a taktéž se nalézá v soukromé sbírce. \n"}
{"id": "997928", "url": "https://cs.wikipedia.org/wiki?curid=997928", "title": "Starosta (rozcestník)", "text": "Starosta (rozcestník)\n\nStarosta může být:\n\n\n\n\npodobné názvy (geografie):\n\n"}
{"id": "997929", "url": "https://cs.wikipedia.org/wiki?curid=997929", "title": "Filip Müller", "text": "Filip Müller\n\nFilip Müller (3. ledna 1922, Sereď, Československo – 9. listopadu 2013) byl jedním z mála členů Sonderkommanda, který přežil Osvětim, největší vyhlazovací tábor nacistického Německa.\n\nByl svědkem vyhlazení a zplynování více než milionu lidí, přežil a po válce napsal jeden z klíčových dokumentů popisujících holokaust. V jeho knize \"Eyewitness Auschwitz - Three Years in the Gas Chambers\" (\"Očitý svědek Osvětimi. Tři roky v plynových komorách\"), kterou vydal v roce 1979, popisuje „život“ v systému koncentračních a vyhlazovacích táborů Osvětim-Březinka.\n\nV dubnu 1942 odjel Müller, kterému bylo dvacet let, s jedním z prvních transportů do Osvětimi, kde mu bylo na předloktí vytetováno číslo 29236. Byl přidělen na stavbu krematoria a instalaci plynových komor. Zažil příjezdy mnoha židovských rodin a společenství, přičemž jeho úkolem bylo spálit mrtvá těla v krematoriu. Nacisté ho dočasně ponechávali naživu, protože měl přidělený úkol provádět kremaci těl.\n\nPřed lidmi, mezi kterými pracoval před plynovou komorou a v ní, musel předstírat, že se jim nic nestane. Jeho rolí bylo vstoupit po procesu zplynování s ostatními pracovníky Sonderkommanda do plynové komory, kde prohledávali a třídili těla, která následně nakládali a odváželi do spalovacích pecí, kam je „cpali“, aby shořeli co nejrychleji. Oblečení mrtvých bylo shromážděno a vydezinfikováno a veškeré hodnotné předměty byly zabaveny příslušníky SS nebo schovány vězni, kteří je potom měnili za jídlo a další potřeby.\n\nVe své knize mimo jiné popsal, jak snědl jídlo, které nalezl v plynové komoře mezi mrtvými těly.\n\nTaké popsal, jak se při psychické krizi pokusil o spáchání sebevraždy tím, že vstoupil do plynové komory s ostatními odsouzenými na smrt. V této souvislosti ve své knize připomněl příběh československých občanů, kteří při vstupu do plynové komory zpívali \"Ha-Tikvu\" a \"Kde domov můj\". Müller se v této chvíli rozhodl připojit ke skupině svých krajanů a vstoupit společně s nimi do plynové komory, ale jedna dívka mu to rozmluvila s tím, že by měl přežít a vyprávět o těchto událostech, aby neupadly v zapomnění.\n\nPřestože se svou prací musel podílet, pokud chtěl přežít, na těch nejstrašnějších činech, došel k názoru, že musí zůstat naživu, protože on a jeho spolupracovníci budou pravděpodobně jediní přeživší, kteří mohou podat svědectví o událostech ve vyhlazovacím táboře Osvětim. Pracoval jako vězeň Sonderkommanda až do evakuace Osvětimi v lednu 1945 a dočkal se svobody v květnu 1945 v pomocném táboře koncentračního tábora Mauthausen.\n\nFilip Müller poprvé svědčil po osvobození během svého uzdravování v nemocnici. Toto svědectví však bylo vydáno v české sbírce, která ve své době vůbec nevstoupila do veřejného povědomí. Toto svědectví bylo znovu otištěno v knize \"The Death Factory\" (\"Továrna na smrt\") v roce 1966. Müller svědčil v druhém osvětimském procesu ve Frankfurtu v roce 1964 a je také jedním z nejdůležitějších svědků ve filmovém dokumentu francouzského režiséra Clauda Lanzmanna \"Šoa\". Od roku 1969 žil v západní Evropě.\n\nMüller, Filip: Eyewitness Auschwitz - Three Years in the Gas Chambers. Chicago 1979. 180 stran. ISBN 1-56663-271-4.\n"}
{"id": "997940", "url": "https://cs.wikipedia.org/wiki?curid=997940", "title": "Seznam impaktových vědeckých časopisů vydávaných v Česku", "text": "Seznam impaktových vědeckých časopisů vydávaných v Česku\n\nSeznam vědeckých časopisů s nenulovým impakt faktorem (IF), které jsou vydávány v České republice. Hodnoty IF jsou za rok 2012.\n"}
{"id": "997941", "url": "https://cs.wikipedia.org/wiki?curid=997941", "title": "Jan Med", "text": "Jan Med\n\nJan Med (13. dubna 1916, Jihlava – 25. ledna 2011) byl salesiánský kněz a misionář.\n\nJan Med pocházel z rodiny, která měla osm dětí. Jeho starší bratr – Oldřich – se rovněž stal salesiánským knězem. \n\nJan odešel k salesiánům do Fryštáku ve 13 letech. V roce 1933 zahájil noviciát na Slovensku. V listopadu 1935 odjel přes Itálii do Indie. V roce 1943 tam byl vysvěcen na kněze.\n\nZaložil školu Dona Bosca v Tirupatturu v Tamilnádu. Podílel se rovněž na založení teologické univerzity v Bangalore a univerzity Dona Bosca v Maram. Otec Med je mnoha Indy považován za svatého muže, protože v této zemi nezištně pomáhal mnoha lidem. Jeho cílem bylo šířit vzdělání mezi lidmi v obtížně přístupných horských oblastech, aniž by přitom byly potlačeny jejich tradice a kultura. \n\nJe autorem několika knih, jeho nejznámějším dílem je sborník duchovních písní.\n"}
{"id": "997946", "url": "https://cs.wikipedia.org/wiki?curid=997946", "title": "Jiří Malíř", "text": "Jiří Malíř\n\nJiří Malíř (* 10. června 1949 Zlín) je přední český historik se specializací na dějiny politických stran v Českých zemích a na česko-německé vztahy. Věnuje se i specifikům moravského vývoje.\n\nV současné době působí jako vedoucí Historického ústavu na Filozofické fakultě Masarykovy univerzity v Brně, kromě toho je členem několika vědeckých a vlastivědných organizací a předsedou či členem řady redakčních rad. Spolu s Pavlem Markem stál v čele autorského kolektivu mimořádně rozsáhlé monografie o politických stranách v českých zemích a Československu od roku 1861. Významná je též jeho ediční činnost, zejména v podobě sborníků připravených ve spolupráci s kolegy Hanušem a Fasorou.\n\n\n\n\n"}
{"id": "997950", "url": "https://cs.wikipedia.org/wiki?curid=997950", "title": "Michael Glawogger", "text": "Michael Glawogger\n\nMichael Glawogger (3. prosince 1959, Graz, Rakousko – 22. dubna 2014, Monrovia, Libérie) byl rakouský filmový režisér a scenárista, známý pro svou činnost na poli dokumentárních filmů. V letech 1981 až 1982 studoval na sanfranciském uměleckém institutu a následně na vídeňské filmové akademii. Mezi jeho nejznámější filmy patří například \"Megacities\" (1998), \"Dělníkova smrt\" (2005) či \"Sladký život kurev\" (2011). Zemřel v roce 2014 v Libérii, kde pracoval na svém připravovaném dokumentárním filmu; příčinou úmrtí byla malárie.\n\n\n"}
{"id": "997953", "url": "https://cs.wikipedia.org/wiki?curid=997953", "title": "Kateřina Tudorovna", "text": "Kateřina Tudorovna\n\nKateřina Tudorovna (2. února 1503 – 10. února 1503) byla sedmým a posledním dítětem krále Jindřicha VII. Tudora a královny Alžběty z Yorku. Narodila v Toweru a tam taky zemřela o několik dní později. Její matka Alžběta z Yorku zemřela krátce po porodu. Stále truchlila pro svého nejstaršího syna Artura Tudora, který zemřel. Krátce na to Alžběta z Yorku otěhotněla. Brzy na to dostává infekci po těhotenství a umírá dne 11. února 1503, na své třicáté sedmé narozeniny. Kateřininími staršími sourozenci byli Artur Tudor, Markéta Tudorovna, Jindřich VIII. Tudor, Alžběta Tudorovna, Marie Tudorovna a Edmund Tudor.\n"}
{"id": "997958", "url": "https://cs.wikipedia.org/wiki?curid=997958", "title": "František Polášek (církevní právník)", "text": "František Polášek (církevní právník)\n\nFrantišek Polášek (28. června 1934, Nevšová – 13. září 2015, Olomouc) byl český římskokatolický kněz, církevní právník a papežský prelát, emeritní kanovník Metropolitní kapituly u svatého Václava v Olomouci. Od roku 1991 byl arcidiecézním postulátorem beatifikačního procesu Anny Marie Zelíkové TOCarm.\n\nVystudoval Cyrilometodějskou bohosloveckou fakultu v Litoměřicích, kde také 27. června 1965 přijal kněžské svěcení. Poté působil jako farní vikář v Místku, v roce 1969 krátce v prostějovské farnosti u kostela Povýšení sv. Kříže a následně v Šumperku, odkud excurrendo spravoval farnost Bratrušov. Roku 1972 byl ustanoven administrátorem ve Střílkách a v roce 1985 se stal farářem v Holešově. Vedle toho působil u církevního soudu v Olomouci, a to od roku 1982 jako soudce, od roku 1989 jako viceoficiál, v letech 1998 až 2013 jako soudní vikář (oficiál) a poté opět jako viceoficiál. Od roku 1992 vyučoval na Cyrilometodějské teologické fakultě Univerzity Palackého, kde se věnoval především manželskému a procesnímu právu. Dne 1. července 1994 se stal kanovníkem Metropolitní kapituly u svatého Václava v Olomouci, jímž zůstal až do svého emeritování v roce 2013. V červnu 2004 jej papež Jan Pavel II. jmenoval kaplanem Jeho Svatosti a v březnu 2010 se František Polášek stal papežským prelátem.\n\n"}
{"id": "997959", "url": "https://cs.wikipedia.org/wiki?curid=997959", "title": "Josef Krejčí (kněz)", "text": "Josef Krejčí (kněz)\n\nJosef Krejčí (3. března 1927 Praha – 13. ledna 2014 Trento) byl český římskokatolický kněz, biblista a pedagog.\n\nMaturoval v roce 1946 na reálném gymnáziu v Praze. Poté odešel studovat teologii na Lateránskou papežskou univerzitu do Říma, kde v letech 1946–1950 získal základní vzdělání v oboru teologie. Ve studiích však pokračoval a v roce 1952 získal licenciát teologie a v roce 1956 i doktorát teologie po předložení disertační práce s názvem: „Kázání v provensálských klášterech v 6. století“.\n\nZ důvodu politického převratu v Československu v roce 1948 se nemohl vrátit do vlasti, rozhodl se tedy zůstat v emigraci a stal se exulantem. Na kněze byl vysvěcen 22. prosince 1951 a od roku 1952 až do své smrti působil v pastoraci tridentské arcidiecéze.\nSvá další studia na Papežském biblickém ústavu v Římě, v letech 1958–1960, zakončil specializovaným licenciátem Písma svatého. Studijní pobyt na \"École biblique et archéologique française\" v Jeruzalémě absolvoval v letech 1960–1961 jako \"Élève titulaire\". Jeho závěrečná práce nesla název: „Pozemkový majetek ve starém Izraeli“.\n\nV letech 1962–1963 pracoval v \"Centru pro automatizaci literární analýzy\" v Gallarate v Itálii na zpracování kumránských textů. V letech 1966–2003 vyučoval úvod do Písma svatého a starozákonní biblistiku na diecézním Teologickém učilišti v Tridentu v Itálii. Zároveň celá devadesátá léta 20. století působil souběžně na Katolické teologické fakultě UK v Praze.\n\nV češtině i západních jazycích publikoval odborné i popularizující články a recenze na biblická, většinou starozákonní témata. V Čechách je jeho nejznámější prací česká exilová monografie podrobně komentující konstituci Dei Verbum.\n\nRedigoval upravené římské vydání Nového zákona Ondřeje M. Petrů, v němž se zejména podílel na revizi výkladových částí.\n\n"}
{"id": "997961", "url": "https://cs.wikipedia.org/wiki?curid=997961", "title": "Lady Bianca", "text": "Lady Bianca\n\nLady Bianca, rodným jménem Bianca Thornton (* 8. srpna 1953) je americká bluesová zpěvačka. Svou profesionální kariéru zahájila ve svých sedmnácti letech. V roce 1976 odehrála turné s Frankem Zappou (záznam z tohoto turné vyšel v roce 2009 na albu \"Philly '76\"). Během osmdesátých let vystupovala s Van Morrisonem v jeho skupině jako doprovodná zpěvačka. Během své kariéry spolupracovala i s dalšími hudebníky, mezi které patří například Country Joe McDonald, Jon Hendricks, Taj Mahal, Maria Muldaur nebo Sly & the Family Stone. Tři z jejích sólových alb byly nominovány na cenu Grammy.\n\n\n"}
{"id": "997966", "url": "https://cs.wikipedia.org/wiki?curid=997966", "title": "Benmont Tench", "text": "Benmont Tench\n\nBenmont Tench (* 7. září 1953) je americký hudebník. Od roku 1976 působí spolu s kytaristou Tomem Pettym ve skupině The Heartbreakers, se kterou byl v roce 2002 uveden do Rock and Roll Hall of Fame. Své vůbec první sólové album nazvané \"You Should Be So Lucky\" vydal až v roce 2014 u vydavatelství Blue Note Records. Během své kariéry spolupracoval i s dalšími hudebníky, mezi které patří například Joe Cocker, Ringo Starr, Bob Dylan, David Crosby nebo skupina The Rolling Stones.\n"}
{"id": "997967", "url": "https://cs.wikipedia.org/wiki?curid=997967", "title": "Sára Venclovská", "text": "Sára Venclovská\n\nSára Venclovská (* 8. září 1986, Brno, Československo) je česká herečka.\n\nStudovala klaunskou scénickou a filmovou tvorbu na brněnské JAMU u profesora Ctibora Turby. Na brněnské FAVU studovala dva roky obor tělový design.\n\nOd roku 2010 byla stálou členkou souboru HaDivadlo. Účinkuje také v sestavě Služebníci Lorda Alfréda. Zaujala v monodramatu Rape me, které bylo napsáno přímo pro ni. Spolupracuje s brněnským Divadlem Bolka Polívky, kde vystupuje ve dvou inscenacích. Od roku 2017 je členkou souboru Klicperova divadla v Hradci Králové.\n\n\n\n\n"}
{"id": "997968", "url": "https://cs.wikipedia.org/wiki?curid=997968", "title": "Laurențiu Buș", "text": "Laurențiu Buș\n\nLaurențiu Cosmin Buș [laurenciu kosmin buš] (* 27. srpna 1987, Kluž, Rumunsko) je rumunský fotbalový záložník, který hraje v ruském klubu FK Jenisej Krasnojarsk.\n\nS klubem FC Oțelul Galați vyhrál první rumunskou ligu (v sezóně 2010/11) a následně v červenci 2011 i rumunský Superpohár (po výhře 1:0 nad FC Steaua București). V utkání Superpoháru vstřelil vítězný gól.\n\nV únoru 2013 přestoupil do ruského klubu FK Jenisej Krasnojarsk.\n\nLaurențiu Buș reprezentoval Rumunsko v mládežnické kategorii do 19 let.\n\n"}
{"id": "997971", "url": "https://cs.wikipedia.org/wiki?curid=997971", "title": "Jan Hodas", "text": "Jan Hodas\n\nJan Hodas (* 14. února 1992, v Hradci Králové) je český fotbalový útočník, od ledna 2014 působící v FK Loko Vltavín.\n\nSvoji fotbalovou kariéru začal v Hradci Králové, kde se v roce 2011 propracoval přes všechny mládežnické kategorie do prvního mužstva. V A-týmu Votroků zatím na svojí výraznější šanci čeká. Na jaře 2012 hostoval v FK Bohemians Praha. V průběhu podzimní částí sezony 2012–2013 odešel hostovat do Čáslavi. V srpnu 2012 prodloužil s Hradcem smlouvu do léta 2015. V roce 2013 odešel na další hostování do Pardubic a před jarní částí sezony 2013–2014 zamířil hostovat do Loka Vltavín.\n\n"}
{"id": "997978", "url": "https://cs.wikipedia.org/wiki?curid=997978", "title": "Valentin Paquay", "text": "Valentin Paquay\n\nValentin Paquay, O.F.M. (17. listopadu 1828, Tongeren – 1. ledna 1905, Hasselt) byl belgický katolický duchovní, člen řádu františkánů a je blahoslavený katolické církve.\n\nNarodil se 17. listopadu 1828 v Tongerenu Henrymu a Anně Nevenové, jako pátý z 11 dětí. Jeho rodiče byli hluboce věřící, a proto děti byly vychovávany v souladu s těmito normami. Po základní škole vstoupil do školy v Tongerenu kterou měli na starost Kanovníci Svatého Augustina kde se věnoval studiu literatury. Roku 1845 byl přijat do semináře St-Trond kde studoval rétoriku a filosofii. O dva roky později mu zemřel otec a se souhlasem své matky vstoupil do Řádu menších bratří. Dne 3. října 1849 vstoupil do noviciátu v Thieltu a dne 4. října 1850 složil věčné sliby do rukou otce Ugolina Demonta, poté se věnoval dále studiu. Na kněze byl vysvěcen 10. června 1854 v Lutychu. Po vysvěcení byl poslán do Hasseltu, kde zůstal po zbytek svého života. Působil jako strážce a vikář řádu. Roku 1890 a 1899 byl jmenován provinciálem. Otec Valentin žil hlubokou františkánskou spiritualitou. Byl velmi dobrý kazatel a používal taková slova, aby mu lidé rozuměli. Byl velmi oddaný eucharistii a Nejsvětějšímu srdci Ježíšovu a měl taky velkou úctu k Panně Marii. Jako františkán ji uctíval především jako Pannu Marii Neposkvněnou. Zemřel 1. ledna 1905 v Hasseltu. Byl blahořečen 9. listopadu 2003 papežem Janem Pavlem II..\n\n"}
{"id": "997980", "url": "https://cs.wikipedia.org/wiki?curid=997980", "title": "Serie A 1983/84", "text": "Serie A 1983/84\n\nSoutěžní ročník Serie A 1983/84 byl 82. ročník nejvyšší italské fotbalové ligy a 52. ročník od založení Serie A. Soutěž začala 11. září 1983 a skončila 13. května 1984. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Cagliari Calcio, AC Cesena a US Catanzaro sestoupili do druhé ligy. Opačným směrem putovali tři týmy, jimiž byli Milán AC (vítěz druhé ligy), SS Lazio, Calcio Catania.\n\nTitul v soutěži obhajoval klub AS Řím, který v minulém ročníku získal 2. prvenství v soutěži.\n\n\nNejlepším střelcem tohoto ročníku Serie A se stal opět francouzský útočník Michel Platini. Hráč Juventus FC vstřelil 20 branek.\n"}
{"id": "997982", "url": "https://cs.wikipedia.org/wiki?curid=997982", "title": "Mingrelština", "text": "Mingrelština\n\nMingrelština (též megrelština, gruzínsky dříve odišuri) je zanský jazyk, kterým hovoří Mingrelové. Je rozšířen převážně na území Mingrelie, jednoho z regionů Gruzie.\n\nMingrelština patří mezi kartvelské jazyky. Genealogicky nejblíže má k lazštině.\n\nU většiny Mingrelců panuje diglosie: postavení vyššího jazyka zaujímá gruzínština, oproti které je mingrelština užívána především v neformální komunikaci a spíše v ústní podobě.\n\nVýjimku tvoří např. periodikum Gal (dle stejnojmenného Abchazského města, ve kterém vychází). Uveřejnuje texty psané nejen abchazsky a rusky, ale také mingrelsky.\n\nPřesnější počet mluvčích mingrelštiny je obtížné určit.\n\nMingrelština má dvě gramatická čísla: jednotné a množné (značené sufixem \"-ep\" po kmeni před pádovou koncovkou). S dalšími kartvelskými jazyky sdílí absenci gramatického rodu.\n\nPro tento jazyk se uvádí devět pádů: nominativ, ergativ, genitiv, dativ, benefaktiv, ablativ, lativ, adverbiál, instrumentál. Některé klasifikace považují benefaktiv, lativ a adverbiál za jeden pád s různými funkcemi, předpokládají tedy nejspíše společný původ koncovek těchto pádů.\n\nNominativní tvary též mohou sloužit ve vokativní funkcí, výjimečně jsou doplněny částicí \"o\" před jménem.\n\n"}
{"id": "997983", "url": "https://cs.wikipedia.org/wiki?curid=997983", "title": "Castelo Branco", "text": "Castelo Branco\n\nCastelo Branco je město ve středním Portugalsku. Má zhruba 38 000 obyvatel.\n\nLeží v regionu Centro v provincii Beira Baixa. Je okresním městem a centrem městské oblasti s asi 54 600 obyvateli.\n\nMěsto vzniklo na místě římské pevnosti, z čehož se odvíjí i jeho název. V současnosti zde sídlí několik významných podniků.\n"}
{"id": "997985", "url": "https://cs.wikipedia.org/wiki?curid=997985", "title": "Palác Stoclet", "text": "Palác Stoclet\n\nPalác Stoclet (, ) je vila ve stylu vídeňské secese a art deco v Belgii. Nachází se v obci Woluwe-Saint-Pierre Bruselského regionu. V letech 1905 až 1911 ji dal postavit bankéř a sběratel umění Adolphe Stoclet podle návrhu českého architekta působícího v Rakousku Josefa Hoffmanna. Na výzdobě interiéru se podílel Gustav Klimt. Patří k nejluxusnějším soukromým domům dvacátého století.\n\nOd roku 2009 je budova zapsána na UNESCO. Nadále je soukromým majetkem rodiny Stoclet a není přístupná veřejnosti.\n"}
{"id": "997987", "url": "https://cs.wikipedia.org/wiki?curid=997987", "title": "MullMuzzler", "text": "MullMuzzler\n\nMullMuzzler byl progresivní metalový hudební projekt zpěváka formace Dream Theater Jamese LaBrieho, který vznikl před jeho sólovým projektem z roku 2005. Seskupení hudebníků bylo vytvořeno ze zpěváka samotného, Matta Guilloryho, Mika Manginiho a Mika Keneallyho. Nahrávací společnost nedovolila LaBriemu pro tento projekt použít jeho jméno a on se proto rozhodl, že jejich produkce bude vydávána pod společným názvem \"MullMuzzler\". Postupně se LaBriemu podařilo vydavatele přesvědčit, aby bylo jeho jméno použité, ale i tak se alba seskupení nemohou označovat jako jeho sólové projekty.\n\n"}
{"id": "997988", "url": "https://cs.wikipedia.org/wiki?curid=997988", "title": "Alex Paterson", "text": "Alex Paterson\n\nAlex Paterson, rodným jménem Duncan Alexander Robert Paterson (* 15. října 1959, Battersea, Londýn), známý také jako Dr. Alex Paterson, je anglický hudebník a spoluzakladatel ambient house skupiny The Orb. Je zároveň jediným členem tohoto seskupení, který v něm účinkuje od jeho vzniku nepřetržitě.\n\nPaterson v letech 1970-1979 navštěvoval v Oxfordshire školu Kingham Hill School. Spolu s ním byl na škole i Martin „Youth“ Glover, který byl producentem kapely Killing Joke. V 80. letech se Paterson stal roadiem (členem technického personálu), někdy i DJ, na koncertních turné kapely Killing Joke.\n\nPozději byl Paterson zaměstnán jako člen divize A&R hudebního vydavatelství EG Records. Koncem 80. let byl diskžokejem a spolu s členem uskupení The KLF Jimmym Cautym, začali pod názvem The Orb s nahrávkami experimentovat ve stylu ambientní hudby a dub music. Paterson značku The Orb udržuje i po Cautyho odchodu. V The Orb se s ním dodnes na více projektech vystřídalo mnoho dalších hudebníků.\n\nS Cautym Alex Paterson později vystupoval v dalším společném projektu s názvem Transit Kings. Spolu s Krisem Westonem, Robertem Frippem a Thomasem Fehlmannem Paterson hrál ve skupině, která si říkala FFWD.\n"}
{"id": "997991", "url": "https://cs.wikipedia.org/wiki?curid=997991", "title": "Grand Forks", "text": "Grand Forks\n\nGrand Forks je město ve Spojených státech amerických, ve východní části státu Severní Dakota na hranici s Minnesotou. Je sídlem okresu Grand Forks County, má rozlohu 49,9 km² a žije zde 49 321 obyvatel (údaje z roku 2000). Je to třetí nejlidnatější město Severní Dakoty a spolu s městem East Grand Forks (Minnesota) vytváří aglomeraci.\n\nLeží v oblasti velkých prérií, na pravém břehu řeky Red River, v nadmořské výšce 255 m. Ve městě sídlí University of North Dakota, nejstarší univerzita ve státě. Západně od města se nachází mezinárodní letiště Grand Forks International Airport.\n"}
{"id": "997992", "url": "https://cs.wikipedia.org/wiki?curid=997992", "title": "John Michell", "text": "John Michell\n\nJohn Michell (25. prosince 1724 − 29. dubna 1793) byl anglický filosof a geolog, který se zasloužil o získání poznatků o černých dírách ve vesmíru. Michell vytvořil teorii, na jejímž základě platí, že těleso, jehož poloměr je 500krát větší než poloměr Slunce a zároveň má stejnou hustotu, by mělo na povrchu únikovou rychlost rovnou rychlosti světla a proto by bylo neviditelné.\n"}
{"id": "997996", "url": "https://cs.wikipedia.org/wiki?curid=997996", "title": "Francisco Coll y Guitart", "text": "Francisco Coll y Guitart\n\nSvatý Francisco Coll y Guitart (18. května 1812, Gombrèn – 2. dubna 1875, Vic) byl španělský katolický duchovní, člen řádu dominikánů a zakladatel kongregace.\n\nNarodil se 18. května 1812 v Gombrèn. Byl poslední z deseti dětí. Ve věku deseti let byl poslán do semináře ve Vicu. Vystudoval roku 1830 a téhož roku vstoupil do Řádu kazatelů v Gironě. Po složení slavných slibů byl roku 1831 vysvěcen na jáhna. Roku 1835 byli řády násilně potlačovány a bratr Francisco, byl nucen opustit klášter a stal se sekulárním dominikánem.\n\nNa kněze byl vysvěcen 28. května 1836. Po vysvěcení nabídl služby svému biskupovi a 40 let vykonával službu misionáře ve farnostech na severovýchodě Španělska. Byl kazatelem lidových misií. Modlil se dlouhé hodiny a věnoval hodně času k přípravě kázání. Spolupracoval s diecézními knězi, jezuity, klaretiány, augustiniány a také s dominikány. Se svým přítelem Svatým Antoniem Maríou Claretem založil Apoštolské přátelství pro evangelizaci roku 1846.\n\nKázal pro řeholnice, vězně, děti, navštěvoval nemocné a vždy nabázel k velké úctě k Panně Marii. Jeho úplná důvěra v Boha a apoštolská horlivost ho motivovalo shromáždit skupinu žen které se rozhodli, následovat Kristovo volání. Roku 1850 byl jmenován ředitelem Sekulárního řádu dominikánských terciářů. Umožnil mu založit roku 1856 Sestry dominikánky od Zvěstování Panny Marie které řešily problémy křesťanské formace dívek. Před svou smrtí ztratil zrak. Zemřel 2. dubna 1875 ve Vicu. Jeho tělo bylo vystavěno v kapli a poté bylo pohřbeno na místní hřbitov. Později byly ostatky přesunuty do kaple v mateřském domu kongregace. Blahořečen byl 29. dubna 1979 papežem Janem Pavlem II. a svatořečen 11. října 2009 papežem Benediktem XVI..\n\n"}
{"id": "997997", "url": "https://cs.wikipedia.org/wiki?curid=997997", "title": "Tatrovický buk", "text": "Tatrovický buk\n\nTatrovický buk je památný strom – vysoký, rozložitý buk lesní (\"Fagus sylvatica\") s bohatě zavětvenou, rozložitou korunou nepravidelného tvaru, který roste v obci Tatrovice ve svahu nad rodinným domem čp. 14. Na první pohled jsou nápadné mocné kořenové náběhy. Strom je součástí oboustranné bukové aleje, která v minulosti pravděpodobně tvořila přirozenou hranici dnešní úvozové cesty.\n\nStrom má měřený obvod 390 cm (měření 2010). Za památný byl vyhlášen v roce 2012 jako strom s významným vzrůstem.\n\n\n"}
{"id": "997998", "url": "https://cs.wikipedia.org/wiki?curid=997998", "title": "Mia Tyler", "text": "Mia Tyler\n\nMia Tyler, rodným jménem Mia Abagale Tallarico (* 22. prosince 1978, Lebanon, New Hampshire, USA) je americká modelka, herečka, producentka a mluvčí kampaně za zdravé sebevědomí. Je známá svou charismatickou osobností a přitažlivým vzhledem i přes nadměrné hmotnosti, které je zastánkyní a na kterou je hrdá. Je dcerou slavného rockového zpěváka Stevena Tylera ze skupiny Aerosmith a nevlastní sestrou herečky Liv Tyler.\n\nMia Tyler se narodila v Lebanonu ve státě New Hampshire, rodičům Stevenu Tylerovi a matce, herečce a modelce Andyho Warhola a groupie Cyrindě Foxe. Její původní příjmení Tallarico má původ v otcově občanském jménem: Steven Tyler má italské kořeny z otcovy strany. Po narození své dcery napsal Tyler skladbu „Mia“, která vyšla na albu Aerosmith s názvem \"Night in the Ruts\" (1979).\n\nMia vyrůstala v úplné rodině v New Hampshire, která však žila bohémským životem, proto se o ni starala také chůva. Otec, drogově závislý hudebník, trávil mnoho času na turné, matka nechávala kolem domu nedbale poházené a vyprázdněné nádobky od kokainu a věnovala se nočnímu životu. Její rodiče se rozvedli v roce 1987.\n\nDo roku 1988 žila v přesvědčení, že je jedináček, dokud se na koncertě Aerosmith nesetkala Liv Tyler, toho času Liv Rundgren, která oplývala velkou vzhledovou podobností. Následně po setkání zašla nevlastní sestra Liv za svou matkou Bebe Buell a zeptala se, zda je Steven Tyler jejím otcem. Ta přiznala, že jí skutečnost utajovala z důvodu Tylerovi drogových a sexuálních excesů a nechtěla, aby Liv vyrůstala v přítomnosti drogově závislého otce.\n\nMia si k sestře Liv vytvořila velmi blízký vztah. Časem se však smířila i s rodiči, s nimiž měla v teenagerském věku vztah vyhrocený. V roce 1990 se přestěhovala do New Yorku, kde začala navštěvovat školu Manhattan's Professional Children's School.\n\nKdyž jí bylo sedmnáct let, objevila se v televizním pořadu \"House of Style\" hudební stanice MTV. V té době spadala pod módní agenturu Wilhelmina a objevovala se v elitních magazínech jako \"Seventeen\", \"Teen\", \"Teen People\", \"Mode\", \"Us\", \"Jump\", \"YM\", \"Moxie Girl\" nebo populárním \"Vogue\". Objevila se však i na titulní stránce časopisu \"Flare\". Jako modelka také pracovala v Mekkách módního průmyslu, New Yorku a Paříži.\n"}
{"id": "998000", "url": "https://cs.wikipedia.org/wiki?curid=998000", "title": "John Cocke", "text": "John Cocke\n\nJohn Cocke (30. května 1925, Charlotte, Severní Karolína, USA − 16. července 2002, Valhalla, New York, USA) byl americký informatik. Je známý zejména díky práci v oblasti architektury počítač] a optimalizace kompilátorů. Je považován za původce RISC architektury procesorů (s redukovanou instrukční sadou). Je také jedním ze spoluobjevitelů Cockeovo-Youngerovo-Kasamiho algoritmu (běžně známého jako CYK algoritmus) pro určování příslušnosti znakového řetězce do jazyka generovaného danou bezkontextová gramatikou. V roce 1987 dostal Turingovo cenu.\n"}
{"id": "998001", "url": "https://cs.wikipedia.org/wiki?curid=998001", "title": "Edenred", "text": "Edenred\n\nEdenred je společnost specializující se na zaměstnanecké benefity, konkrétně stravenky a poukázky na kulturu, sport či zdravotní péči. Vznikla v roce 2010 oddělením se od skupiny Accor. Nejznámější produkt, poukázka (stravenka) \"Ticket Restaurant®\", byla poprvé představena ve Francii v roce 1962. Od té doby expandovala do celého světa, včetně České republiky.\n\nSpolečnost Edenred se zabývá předplacenými digitálními službami pro firmy a instituce. Patří mezi provozovatele elektronických stravenek (pod názvem \"Ticket Restaurant® Card\"), za které získala ocenění IT projektu roku 2015. Je také hlavním partnerem evropského projektu \"FOOD\", který přispívá k propagaci zdravé životosprávy zaměstnanců během pracovního dne a k boji s obezitou.\n\nPo vyčlenění ze skupiny Accor Group v červnu 2010 vznikla samostatná společnost Edenred se sídlem v Paříži. V roce 2009 koupila společnost Edenred CZ (tehdy ještě s původním názvem Accor Services CZ) české firmy skupiny Exit group a k 1. 11. 2010 je spojila do jedné společnosti Edenred CZ, s. r. o.\n\nV současnosti společnost existuje ve 42 zemích světa na pěti kontinentech (Severní a Jižní Amerika, Evropa, Asie a Afrika) a má kolem 6300 zaměstnanců. Své služby poskytuje 41 milionům uživatelů z 660 000 firem a veřejných institucí, kteří je uplatňují u téměř 1 400 000 partnerských provozoven.\n\nSpolečnost v roce 2016 v ČR v rámci boje s obezitou zahájila program Firma na talíři. Mezi další projekty s podporou Edenred patří Evropský program na podporu zdravého a vyváženého stravování FOOD (Fighting Obesity through Offer and Demand) nebo Den země, Světový den výživy, Do práce na kole, Rodiče na start (Aperio – Společnost pro zdravé rodičovství) a další.\n\nVe světě i v České republice zahrnuje portfolio společnosti Edenred produkty a služby pro soukromé firmy i veřejné instituce. Jedná se o zaměstnanecké benefity, řízení firemních nákladů, motivace a odměny, veřejné sociální programy. Zároveň společnost Edenred usiluje o přechod z papírových poukázek na elektronické předplacené karty doprovázené aplikacemi pro mobilní zařízení (TicketCard) a webovými službami. Poukázky Edenred přinášejí daňová zvýhodnění firmám i jejich zaměstnancům. S pomocí poukázek lze snížit daně a pojistné placené za zaměstnance a přitom zvýšit čistý příjem zaměstnanců.\n\nPapírové poukázky\n\nDigitální poukázky a karty\n\n\"TicketCard by Edenred\" je mobilní aplikace společnosti Edenred CZ, s. r. o., pro držitele stravenkových karet Ticket Restaurant® Card a volnočasových karet Ticket Benefits® Card. Zdarma poskytuje funkce pro správu a používání karet. Aplikace vyhledává provozovny akceptující karty, zobrazuje aktuální disponibilní zůstatek na kartě, poslední transakce na kartě. Aplikace je dostupná pro iOS, Android i Windows.\n\n"}
{"id": "998003", "url": "https://cs.wikipedia.org/wiki?curid=998003", "title": "Beja", "text": "Beja\n\nBeja je město v okrese Beja v regionu Alentejo v Portugalsku. Má přes 20 tisíc obyvatel. Mají zde základnu portugalské vzdušné síly.\n\nHrad na vrcholku kopce dominuje městu. Spolu s opevněním byl postaven králem Denisem Portugalským ve 12. století na pozůstatcích římského \"castellum\". Skládá se ze stěn se čtyřmi čtvercovými věžemi a centrální věží (\"Torre de Menagem\"), která je s výškou 40 m nejvyšší v Portugalsku. Vrchol věže je dosažitelný po 197 schodech. Z věže se rozprostírá krásný výhled na opevnění, které mělo kdysi 45 věžiček a 5 bran. Hrad v současnosti slouží jako malé vojenské muzeum.\n\nNáměstí uprostřed hradu je pojmenované po Gonçalo Mendes da Maia zvaném \"O Lidador\", rytíři, zabitého při bitvě s Maury v roce 1170.\n\nBílý latinsko-vizigótský kostel Santo Amaro, zasvěcený svatému Amarovi, který stojí hned u hradu, je jedním ze čtyř předrománských kostelů v Portugalsku. Dnes je to muzeum vizigótského umění.\n\nToto regionální muzeum bylo založeno v letech 1927 a 1928 na místě předchozího kláštera řádu \"Convento de Nossa Senhora da Conceição\", rozpuštěného v roce 1834. Tento františkánský klášter byl založen v roce 1459 Infante Fernandem, vojevůdcem z Viseu a Bejy. Výstavba trvala do roku 1509. Muzeum vlastní významnou sbírku vlámského, španělského a portugalského malířství z 15. až 18. století.\n\nArcheologická sbírka muzea zahrnuje například vizigótské a římské artefakty, vykopávky z doby bronzové.\n\n\n"}
{"id": "998005", "url": "https://cs.wikipedia.org/wiki?curid=998005", "title": "Benigno Aquino", "text": "Benigno Aquino\n\nBenigno Aquino, celým jménem Benigno Simeon \"Ninoy\" Aquino, Jr. (27. listopadu 1932, Concepcion - 21. srpna 1983, Manila) byl filipínský politik, vůdce opozičního boje proti diktátorovi Ferdinandovi Marcosovi. Při vystupování z letadla na letišti v Manile byl roku 1983 zastřelen najatým vrahem. Jeho smrt vedla k největším protivládním protestům v dějinách země, které nakonec katapultovaly jeho ženu Corazon Aquinovou do pozice nového vůdce filipínské opozice. Corazon Aquinová se nakonec stala v roce 1986 prezidentkou Filipín., v roce 2010 se prezidentem stal jejich syn Noynoy Aquino.\n\nNarodil se ve městě Concepcion v provincii Tarlac, která se nachází 100km severně od hlavního města Manily. Jeho rodina patřila mezi bohaté filipínské klany, jejichž příjem pocházel hlavně z vlastnictví půdy. Benignův otec Benigno S. Aquino starší, byl během druhé světové války členem vlády, která spolupracovala s okupačními japonskými silami.Benigno Aquino se stal v svých 17 letech nejmladším válečným zpravodajem z Koreje. Po návratu z této země byl vyznamenán filipínským prezidentem (\"Philippine Legion of Honor\").\n\nPo válce byl Aquino jedním z vyjednavačů, kterým se podařilo dosáhnout bezpodmínečné kapitulace hnutí \"Hukbalahap\" (vojenská odnož komunistické strany Filipín), které bojovalo proti japonské okupaci a později proti západním silám na Filipínách.\n\nJeho politická kariéra začala zvolením starostou města Concepcion. Měl v té době pouze 22 let, což byl nejnižší věk starosty, který byl do té doby na Filipínách zaznamenán. Ve věku 27 let se stal viceguvernérem provincie Tarlac. O dva roky později byl zvolen za guvernéra této provincie a ve věku 34 let byl zvolen senátorem.Ve filipínském Senátu se začal jeho politický konflikt s Ferdinandem Marcosem. Již během prvního roku působení v senátu varoval veřejnost před tehdy ještě nediktátorsky vládnoucím Marcosem. Upozorňoval na jeho neobvyklé budování armády, snahy o uzurpování moci a porušování demokratických principů v zemi. Tato varování zazněla pouze čtyři roky před vyhlášením stanného práva na Filipínách a přeměnou demokratického režimu na diktátorský.\n\nAquino několikrát slovně napadl Marcose za mnohamilionové extravagantní excesy jeho ženy Immeldy. Marcos ho v hněvu často nazýval \"rozený lhář\". V té době se očekávalo, že Aquino bude příští prezident Filipín. Jejich vzájemný konflikt se vyostřil poté, co vybuchly dva granáty na Plaza Miranda. Na tomto náměstí se v době výbuchů konal politický mítink Liberální strany, které byl Aquino členem.\n\n21. září 1972 Ferdinand Marcos vyhlásil stanné právo. Téměř okamžitě byl Aquino zatčen a obviněn z mnoha trestných činů . Proces trval roky. Během něj Aquino protestoval proti průběhu procesu hladovkou, která ho málem stála život. V roce 1977 byl shledán vinným a odsouzen k smrti zastřelením.\n\nBěhem pobytu ve vězení Aquino utrpěl sérii srdečních infarktů. Odmítl však být operován na Filipínách. Nakonec mu bylo umožněno vycestovat do USA, kde mu udělali srdeční bypass. Po operaci strávil sedm let v USA v dobrovolném exilu. Nadále přitom tvrdě kritizoval Marcosův režim.\n\nV roce 1983 se rozhodl po letech vrátit na Filipíny. Marcosův zdravotní stav se zhoršoval a Aquino viděl možnost klidné demokratické transformace země. Byl si však vědom rizika; před příletem do Manily upozorňoval novináře, aby měli připravené kamery, protože, pokud se ho pokusí zastřelit, tak vše proběhne velmi rychle.\n\n21. srpna roku 1983 přistálo jeho letadlo na letišti v Manile. Aquino stačil udělat pouze několik kroků na filipínské půdě, než byl zastřelen. Výstřel směřoval z krátké vzdálenosti do týla jeho hlavy. Aquinova smrt otřásla domácím i světovým veřejným míněním a byla spouštěčem politických změn, které vedly k znovunastolení demokracie na Filipínách.\n\n"}
{"id": "998006", "url": "https://cs.wikipedia.org/wiki?curid=998006", "title": "Miro Pogran", "text": "Miro Pogran\n\nMiro Pogran (* 1964, Bratislava) je akademický malíř, grafik a ilustrátor. V Bratislavě navštěvoval Střední umělecko průmyslovou školu (SUPŠ). Poté odjel do Prahy, kde vystudoval animovanou tvorbu na Vysoké škole uměleckoprůmyslové (VŠUP) pod vedením profesora Miloslava Jágra.\n\nVýtvarník má za sebou množství kolektivních i samostatných výstav doma i v zahraničí. Několikrát se zúčastnil \"Bienále ilustrací\" v Bratislavě i výstav \"Le immagini della fantasia\" v italském Sármede. V roce 2000 byl pozván k účasti na přehlídce \"Současné slovenské ilustrace\" v Norsku a na Islandu. Od té doby se jeho tvorba také pravidelně objevuje na výstavách \"I colori del sacro\" v italské Padově. Samostatně vystavoval například v německých městech Hannover, Kolín či Berlín, v České republice v Galerii Františka Drtikola, Galerii Perla, Židovském muzeu v Praze, v Galerii DNM a dalších.\n\nVe své tvorbě používá různých technik. Maluje olejem, kreslí pastelem, věnuje se grafice v podobě litografií. Jeho zájem se nejprve soustředil na židovskou tematiku. V roce 2005 v Galerii Františka Drtikola představil výtvarník cyklus grafik \"„Kámen, který mluví...“\". Inspirací mu byly staré, dávno zapomenuté a zpustlé židovské hřbitovy. Technikou frotáže sejmul otisky náhrobních kamenů, které posloužily jako základ a pozadí vícebarevných litografických tisků symbolizujících smutnou skutečnost, která se váže k historii a pobytu Židů v našich zemích. Tento cyklus byl delší dobu hlavním tématem jeho práce a objevil se na výstavách v židovských muzeích v Praze a Bratislavě.\n\nDalším důležitým milníkem v jeho tvorbě bylo pozvání, aby svou tvorbu představil na výstavách v Japonsku. Tam postupně vystavoval ve městech jako je Nagano, Shizuoka, Fujieda nebo Kakegawa. Dohromady v této vzdálené krajině strávil umělec několik měsíců. Kromě výstav obrazů se také věnoval spolupráci s keramikem Kazumou Nakano. Z této spolupráce vznikla sada malovaných keramických mís. Japonsko se Mirovi Pogranovi vrylo do srdce a proto se po návratu zpět do České republiky v jeho dílech objevuje mnoho témat a motivů souvisejících se zemí vycházejícího slunce. To dosvědčila i výstava \"Haiku v zahradě Sošintei\" na „japonském“ statku v Nedrahovicích.\nVýtvarník rovněž ilustroval mnoho učebnic a dětských knih, mezi jinými například \"Slnečný lúč Svetláčik\", \"Misálek pro nejmenší\" nebo \"Jakou mám náladu\". Jeho autorská kniha nese název \"Příběh o prameni\".\n\n"}
{"id": "998007", "url": "https://cs.wikipedia.org/wiki?curid=998007", "title": "Domové", "text": "Domové\n\nDomové jsou indoevropská etnická skupina žijící především v severní Africe, na Blízkém a Středním Východě a v Indii. Celkový počet Domů je přes dva miliony, z toho asi jeden milion žije v Egyptě a půl milionu v Turecku. Původně žili v Indii, z níž odešli někdy v 6. století, tedy zřejmě dříve než Romové, s nimiž jinak sdílejí řadu podobností.\n"}
{"id": "998010", "url": "https://cs.wikipedia.org/wiki?curid=998010", "title": "Gabriel Paraschiv", "text": "Gabriel Paraschiv\n\nGabriel Ioan Paraschiv (* 27. března 1978, Moreni, Rumunsko) je bývalý rumunský fotbalový záložník, který ukončil kariéru v rumunském klubu FC Oțelul Galați.\n\nS klubem FC Oțelul Galați vyhrál první rumunskou ligu (v sezóně 2010/11) a následně v červenci 2011 i rumunský Superpohár (po výhře 1:0 nad FC Steaua București).\n\nV prosinci 2013 ukončil profesionální hráčskou kariéru.\n\nGabriel Paraschiv reprezentoval Rumunsko v jediném utkání, nastoupil za A-mužstvo 20. srpna 2008 proti Lotyšsku (výhra 1:0).\n\n"}
{"id": "998012", "url": "https://cs.wikipedia.org/wiki?curid=998012", "title": "Jacques-Désiré Laval", "text": "Jacques-Désiré Laval\n\nBlahoslavený Jacques-Désiré Laval (18. září 1803, Croth – 9. září 1864, Port Louis) byl francouzský katolický kněz a člen Kongregace Svatého Ducha.\n\nNarodil se 18. září 1803 v Crothu. Byl dítětem úspěšného fármáře. Jeho strýc byl kněz, a vyrůstal ve zbožné rodině. Když mu bylo sedm let, zemřela mu matka. Vzdělával se v Évreux na Collège Stanislas de Paris. Zpočátku se rozhodoval o cestě kněžství nebo medicíně. Roku 1830 získal lékařský diplom a praxi měl v Saint-André a Ivry-la-Bataille. Znovu zkoumal jeho výběr po řidičské nehodě. Vybral si kněžství, ukončil svou praxi a vstoupil do semináře v Saint-Sulpice. Na kněze byl vysvěcen roku 1838 a dva roky působil jako farní kněz. Toužil po aktivnější službě a proto vstoupil do Kongregace Svatého Ducha. Dne 14. září 1841 byl poslán jako misionář na Mauricius a zde zůstal 23 let ve službě lidem. Žil tam s chudými lidmi a bývalými otroky, naučil se jejich jazyky a učil je se postit když bylo málo potravin. Spal v balicích bednách. Jeho zkušenosti v medicíně se mu hodily při jeho misijích. Pracoval na zlepšení podmínek zemědělství, sanitace, medicíny a vědy. Byl velmi úspěšný v obrácení lidí na křesťanství. Ve své farnosti měl 67 000 konvertitů. Byl blahořečen 29. dubna 1979 papežem Janem Pavlem II.. Spolu s Franciscem Collem y Guitartem byli prvními blahořečenými Jan Pavla II.\n\nZázrak na jeho přímluvu, který byl uznán dne 7. července 1977, bylo okamžité uzdravení Josepha Edgradiho Beauboise ze závažné kožní nemoci na krku a hlavě, když se modlil u hrobky otce Lavala.\n\n"}
{"id": "998019", "url": "https://cs.wikipedia.org/wiki?curid=998019", "title": "Emil Konečný", "text": "Emil Konečný\n\nEmil Konečný (19. března 1916 Praha – 23. září 2005 Praha) byl český herec.\n\nMaturoval v roce 1934 a následně až do zavření českých škol Němci studoval architekturu v Brně. Současně se vzdělával v herectví na Konzervatoři v Brně. Již během studia vystupoval příležitostně v menších rolích v Zemském divadle v Brně, od roku 1940 zde získal angažmá. Následně působil v divadle v Plzni (1942–1943) a v pražském Divadle na Vinohradech (1943–1945) . V letech 1945 až 1984 byl členem činohry pražského Národního divadla . Působil také jako rozhlasový herec.\n\n\n"}
{"id": "998020", "url": "https://cs.wikipedia.org/wiki?curid=998020", "title": "Ági Gubik", "text": "Ági Gubik\n\nÁgi Gubik, známá jako Ági Gubiková, Gubik Ágnes (* 4. únoru 1977, Želiezovce) je slovenská herečka maďarské národnosti. Účinkuje v divadle v Budapešti, maďarských seriálech, v maďarských, slovenských ale tak českých filmech.\n\n\n\n"}
{"id": "998021", "url": "https://cs.wikipedia.org/wiki?curid=998021", "title": "Kateri Tekakwitha", "text": "Kateri Tekakwitha\n\nSvatá Kateri Tekakwitha (1656, Auriesville – 17. dubna 1680, Kahnawake) byla americká katolická laička a panna.\n\nNarodila se roku 1656 ve vesnici indiánského kmene Mohawků Ossernenon blízko dnešního Auriesville ve státě New Yorku. Byla dcerou náčelníka (\"sačema\") Želvího klanu kmene Mohawků, který vyznával tradiční irokézské náboženství. Její matka Tagascouita byl křesťanka z kmene Algonquinů, která byla zajata Mohawky a přinucena vdát se za jejich náčelníka. Dívenka dostala po narození tradiční jméno Tekakwitha. Její dětství nebylo šťastné, když jí byly čtyři roky, její rodnou vesnici postihla epidemie neštovic, její rodiče zahynuli, malá Tekakwitha nemoc přežila, ale téměř oslepla a její obličej byl po zbytek života zjizvený. Matka jí však před smrtí stačila sdělit základní poučení o křesťanství. Poté žila ve vesnici Caughnawaga u svého strýce, mohawského lovce a rolníka. Učila se dovednostem indiánských dívek, jako bylo zpracování kůží, pletení košíků a pěstování kukuřice či tykví na poli. V této době se poprvé setkala s Evropany, holandskými obchodníky, z pevnosti Albany, kteří s Mahawky obchodovali.\nRoku 1666, když bylo Tekakwithě 10 byli Mohawkové a ostatní kmeny Irokézů napadeni Francouzi a jejich spojeneckými Indiány. Dívka a její rodina museli uprchnout před nepřáteli do lesů a jejich vesnice i pole byly zničeny. Tímto útokem donutili Francouzi Irokéze (k nímž patřili i Mohawkové) k uzavření míru. Jeho podmínkou mimo jiné bylo, aby Irokézové ve svých osadách přijali francouzské misionáře z řádu jezuitů. Jezuité se snažili indiánům vyjít vstříc a zdůrazňovali paralely mezi křesťanstvím a tradičními náboženskými systémy. Např. pro Království nebeské používali tradiční mohawské slovo \"karonhià\", označující mýtický horní svět, kde přebývají duchové zemřelých (obdoba známých \"Věčných lovišť\" v náboženství prérijních Indiánů).\nTekakwithin adoptivní otec nebyl misionářům moc nakloněný, protože záhy po svém příchodu obrátili na křesťanství jeho nejstarší dceru a odvedli ji do misie Sault-Saint-Louis v Kahnawake poblíž Montrealu. Nyní nechtěl ztratit Tekakwithu, a proto jí zakázal s misionáři stýkat.\nRoku 1669 byli Mohawkové napadeni algonkinskými kmeny z Nové Anglie (šlo o několik kmenů, jež Francouzi nazývali jednotně Loups – vlci). Tekakwitha a ostatní dívky pomáhaly při obraně vesnice a společně s misionářem Jeanem Pierronem ošetřovaly raněné bojovníky. Když byli Algonkiné poraženi, Mohawkové jich několik zajali a umučili u kůlů ve své vesnici, přestože se jim v tom Jean Pierron snažil zabránit. Jezuita umírající zajatce u kůlů alespoň pokřtil. Nedlouho poté slavili Mohawkové Slavnost mrtvých, společnou pro všechny Irokézy. Při tomto obřadu byli exhumováni všichni zemřelí za posledních 10 let, lidé se s nimi podruhé loučili a vyprovázeli jejich duše na pouť do horního světa \"karonhià\". Do vesnice Caughnawaga přišli na slavnost lidé z dalších irokézských skupin – Oneidové a Onondagové se svým náčelníkem Garakontié. Otec Pierron kritizoval Slavnost mrtvých a pokusil se Irokézy obrátit na křesťanství. Mohawkové ho odmítli, ale Onongadové se svým náčelníkem ho vyslechli. Náčelník Garakontié se dal nedlouho poté pokřtít.\nMladí muži neměli o Tekakwithu zájem kvůli její zjizvené tváři. Strýc se ji pokusil provdat za mladého bojovníka, ale Tekakwitha ho nemilovala a odmítla s ním žít. Když roku 1675 do vesnice Caughnawagy přišel misionář Jacques de Lamberville, dívka s ním odešla do misie Sault-Saint-Louis v Kahnawake nedaleko Monteralu v dnešní Kanadě. Jezuité byly překvapeni jejím chováním a znalostí křesťanské víry. Pojmenovali jí \"Lilie z Agniers\". Byla pokřtěna roku 1676 na Velikonoční neděli a dostala jméno Kateri (Kateřina) podle Svaté Kateřiny Sienské. Složila slib panenství a zbytek života strávila v misii. Věnovala se ručním pracem, zemědělství a modlitbám za mír mezi osadníky a jednotlivými kmeny původních obyvatel. Zemřela 17. dubna 1680 v misii Kahnawake ve 24 letech následkem vyčerpání z předvelikonočního postu, který podkopal její křehké zdraví.\nBlahořečena byla 22. června 1980 papežem Janem Pavlem II. a svatořečena 21. října 2012 papežem Benediktem XVI. Je uctívána jako patronka sirotků, severoamerických Indiánů, ekologie a Environmentalismu. K jejím atributům patří lilie a želva.\n"}
{"id": "998023", "url": "https://cs.wikipedia.org/wiki?curid=998023", "title": "Ondřej Koplík", "text": "Ondřej Koplík\n\nOndřej Koplík (* 23. února 1979, Brno, Československo) je český operní zpěvák.\n\nPo studiích na Biskupském gymnáziu v Brně získal angažmá ve sboru Janáčkovy opery Národního divadla v Brně. V letech 2000 – 2005 studoval operní zpěv na JAMU. Pravidelně se účastnil Rossiniho operního festivalu v Pesaru, letních interpretačních kurzů u Bruno de Simone) v Itálií a absolvoval soukromé lekce u Bojidara Nikolova ve (Vídni).\n\nV lednu 2006 se stal zastupujícím členem sboru v Divadle Spolkového města Bonn. V září 2006 získal stálé angažmá v drážďanské Semperoper jako člen tamního operního sboru. Mezi lety 1993 a 2006 působil také jako varhaník a později i sbormistr v bazilice Nanebevzetí panny Marie na Starém Brně. V říjnu 2006 začal soukromě studovat operní zpěv u Matthiase Beutlicha v Drážďanech. Na pražské AMU vystudoval operní zpěv u doc. Magdalény Hajóssyové.\nZ četných rolí ztvárněných za studií převážně v Komorní opeře JAMU lze jmenovat např. Kapitán Macheat (Britten: Žebrácká opera), Adrian Prochorov (Tučapský: Majitel pohřebního ústavu), Adolf (Janáček: Počátek románu), Jephta (Carissimi: Jephta), Monostatos (Mozart: Kouzelná flétna), Števa (Janáček: Její pastorkyňa), Mikeš (Martinů: Mikeš z hor). V opeře v Ústí nad Labem potom Camille de Rosillon (F. Lehár: Veselá vdova) nebo Requiem (G. Verdi).\n\nOd roku 2009 je v angažmá jako sólista opery v Moravském divadle Olomouc. V roce 2011 ztvárnil ústřední roli (Mr. Snow) při světové premiéře původní čínské opery Journey to the West. Následně se zúčastnil operního koncertního turné v Číně a Mongolsku. V prosinci 2012 opět účinkoval v Číně, tentokrát při novoročním operním galakoncertu v Qintai Concert Hall, s filharmonií Wuhan.\n\nV současné době spolupracuje také s Národním divadlem Brno. V rámci Janáčkova festivalu 2011 vystoupil také v Národním divadle Brno jako Lumír v Janáčkově Šárce (světová premiéra původní verze z roku 1887) nebo jako host Komorní opery JAMU v inscenaci Zápisník zmizelého. V rámci téhož festivalu roku 2012 vystoupil v Národním divadle Brno v trojroli v inscenaci Osud (L. Janáček). V Národním divadle moravskoslezském (Ostrava) účinkuje v různých inscenacích. V Životě prostopášníka (I.Stravinskij) také účinkoval v pražském Národním divadle, při festivalu Pražské jaro 2012.\n\nV roce 2013 absolvoval turné po Německu a Švýcarsku, kde vystupoval jako Alfredo Germont v La Traviatě (G. Verdi). V této inscenaci nadále účinkuje v divadle F. X. Šaldy v Liberci, kde od roku 2014 vystupuje také jako hrabě Boleslaw Baranski v inscenaci Polská krev (O. Nedbal).\n\nMoravské divadlo Olomouc\n\nNárodní divadlo Brno\n\nNárodní divadlo moravskoslezské\n\nV roce 2009 založil spolu s kolegy Janem Šťávou a Lucií Kašpárkovou (nyní Mečlovou) umělecké sdružení Wopera-sérija, jehož prostřednictvím se snaží moderním a netradičním přístupem přiblížit klasickou operu i \"nezasvěceným\" a nalézat tak pro tento žánr stále nové publikum i v 21. století.\n\n"}
{"id": "998024", "url": "https://cs.wikipedia.org/wiki?curid=998024", "title": "Černožice (nádraží)", "text": "Černožice (nádraží)\n\nČernožice jsou jednokolejná mezilehlá zastávka nacházející se v rovném úseku trati 031, vedoucí z Pardubic do Liberce. V roce 2013 zde proběhla modernizace nástupiště, kolejového svršku i odvodnění.\n"}
{"id": "998026", "url": "https://cs.wikipedia.org/wiki?curid=998026", "title": "Zavíječ zimostrázový", "text": "Zavíječ zimostrázový\n\nZavíječ zimostrázový (\"Cydalima perspectalis\") je druh motýla z čeledi travaříkovitých (Crambidae). V České republice se stal známějším kvůli své populační explozi počínaje přibližně rokem 2016 v rámci postupného šíření tohoto nepůvodního druhu napříč teplejšími oblastmi Evropy. Housenky tohoto motýlka východoasijského původu konzumují listy i čerstvé letorosty zimostrázu až na silnější větve. Předpokládá se, že se náhodně šíří s výpěstky.\n\nV ČR napadá keře zimostrázu, jiné rostliny nepoškozuje. Housenka oplétá rostlinu zámotkem podobně jako předivky, zpravidla však nevytváří celistvý pokryv. Nakousané listy odumírají a schnou, rostlina často působí zcela odumřelým dojmem, po čase ale obrůstá. Primární poškození je estetické, v případě výrazného přemnožení může docházet k holožíru.\n\nSvětle zelené, řídce ochlupené housenky mají na hřbetě černé pruhy, hlava je černá a lesklá. Vzrostlé housenky dosahují délky až 4 cm. V Evropě mívá druh dvě generace za rok, v původní vlasti je to mnoho generací ročně.\nDruh je původní ve východní Asii (Japonsko, Čína, Tchaj-wan, Korea, oblast Dálný východ státu Ruská federace a Indie). Jedná se o druh hmyzu, jenž je v Evropě označen jako invazivní. První záznamy o výskytu v Evropě pochází z Německa z roku 2006, následně ze Švýcarska a Nizozemska v roce 2007; z Francie, Velké Británie a Rakouska v roce 2009. V roce 2011 byl druh poprvé zaznamenán v Maďarsku, Rumunsku a Turecku. Druh je také znám ze Slovenska a Belgie.\nDruh byl zaznamenán v roce 2011 v NP Podyjí během faunistických výzkumů (Šumpich, 2011) a v roce 2013 v Brně.\n\nPředpokládá se i \nPoškozené letorosty, skeletované listy, pavučinky - zápředky, trus, housenky.\n\n"}
{"id": "998034", "url": "https://cs.wikipedia.org/wiki?curid=998034", "title": "François de Montmorency-Laval", "text": "François de Montmorency-Laval\n\nSvatý François de Montmorency-Laval (30. dubna 1623, Montigny-sur-Avre - 6. května 1708, Québec) byl francouzský katolický kněz a biskup Québecu.\n\nNarodil se 30. dubna 1623 v Montigny-sur-Avre. Od mládí měl touhu stát se knězem. Měl sen se stát také misionářem a následoval jezuitského kněze Rhodese, který cestoval na Dálný východ ale tento projekt padl protože král Ludvík XIV. chtěl aby se stal prvním biskupem Nové Francie. Na biskupa byl vysvěcen 8. prosince 1658. Rozhodl se zasvětit Katedrálu Neposkvrněnému početí Panny Marie ke které měl velkou oddanost. \n\nMladý prelát jenž mu bylo 35 let, přišel dne 16. června 1659 do Quebecu. Přivítali ho tam s velkou radostí. Jeho prvním cílem bylo prosazovat energicky Kanadskou církev. Otcům jezuitům svěřil apoštolát indiánské misie. Roku 1663 založil Velký seminář v Quebecu a o pět let později založil Menší seminář. Chtěl putovat po celé své diecézi a dávat svátost biřmování, chodil dlouhé vzdálenosti pěšky, v zimě měl na sobě sněžnice. Měl štěstí pokřtít indiána Daniela Garakontia. Za úsilí biskupa Lavala církev v Kanadě rostla, ale ne bez velkých obtíží. Po svém příjezdu do Quebecu si uvědomil, morální poruchy způsobené obchodem s ohnivou vodou v koloniích. Proti této pohromě biskup bojoval. Modlitby za ukončení pohromy svěřil sestře Kateřině od Svatého Augustina. Šel za králem Francie na protest a když se vrátil zpátky byl překvapen ukončením obchodu s ohnivou vodou. \n\nZemřel 6. května 1708 v Québecu.\n\nProces byl zahájen 24. září 1890 a to v arcidiecézi Québec. Dne 28. února 1960 uznal papež Jan XXIII. jeho hrdinské ctnosti.\n\nDne 15. března 1980 uznal papež Jan Pavel II. zázrak na jeho přímluvu. Blahořečen byl 22. června 1980.\n\nDne 3. dubna 2014 jej papež František ekvipolentně svatořečil.\n\n"}
{"id": "998063", "url": "https://cs.wikipedia.org/wiki?curid=998063", "title": "Cantillonův efekt", "text": "Cantillonův efekt\n\nCantillonův efekt vyjadřuje v teorii peněz rozdílnost vlivu peněz na ekonomiku v závislosti na tom, jak a ke komu se dodatečné finanční prostředky dostanou. Pojmenován je po pařížském bankéři irského původu Richardu Cantillonovi (1680–1734), který jako jeden z prvních autorů pojednal systematicky o ekonomii ve svém spise \"Pojednání o povaze obchodu\". \n\nPokud se peníze dostanou do rukou těch, kteří je vydávají na spotřebu, roste tržní poptávka a také cenová hladina. Pokud se však dostanou do rukou obchodníků a výrobců, pak jsou vydávány více na investice a roste spíše výroba a obchod.\n\nCantillon popsal první případ na těžbě zlata a stříbra z dolů, kdy peníze přicházejí do rukou majitelů dolů a jejich dělníků. Ti je pak utrácejí převážně za spotřebu, roste poptávka i tržní ceny a dochází k inflaci. Tímto efektem byla hnána např. inflace ve Španělsku 16. století, kdy do Španělska proudily drahé kovy z amerických dolů, růst domácí poptávky však nebyl podložen odpovídajícím růstem domácí výroby. \n\nOpačným případem je příliv peněz v důsledku aktivní obchodní bilance, kdy vývoz zboží a služeb převažuje nad dovozem. Do ekonomiky takto přicházejí peníze směřující do rukou obchodníků a výrobců, kteří (sami dost bohatí) nezvyšují tolik svou spotřebu, ale investují do rozšiřování svých podniků. V takovém případě tedy místo spotřeby a cenové hladiny roste objem obchodu a výroby.\n"}
{"id": "998071", "url": "https://cs.wikipedia.org/wiki?curid=998071", "title": "Karl Türk (poslanec Říšské rady)", "text": "Karl Türk (poslanec Říšské rady)\n\nKarl Türk (1840 Krnov – 30. dubna 1908 Holčovice) byl rakouský lékař a politik německé národnosti ze Slezska, v 19. století poslanec Říšské rady.\n\nProfesí byl lékařem. Od roku 1891 až do své smrti působil ve slezských Holčovicích. Publikoval články v denním tisku novinách a psal sociální romány a dramata.\n\nV 80. letech 19. století se zapojil do celostátní politiky. Ve volbách do Říšské rady roku 1885 byl zvolen a zastupoval zde kurii venkovských obcí, obvod Opava, Bílovec atd. Do parlamentu se po jisté přestávce vrátil ve volbách do Říšské rady roku 1897, nyní za všeobecnou kurii, 1. volební obvod: Opava, Bruntál. V roce 1897 se profesně uvádí jako lékař a statkář, bytem Holčovice.\n\nKromě toho zasedal i jako poslanec Slezského zemského sněmu. Mandát na zemském sněmu zastával až do své smrti.\n\nPoliticky patřil k všeněmcům Georga von Schönerera a spolu s několika dalšími podobně orientovanými poslanci založil v roce 1887 v Říšské radě nacionalistický klub \"Deutschnationaler Verband\". V roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů. V roce 1889 přednesl na Říšské radě řeč, v níž kritizoval potlačování národních práv etnických Němců v Rakousku a použil v této souvislosti slovní spojení \"Irredenta Germanica\". V roce 1898 publikoval osmdesátistránkový spis \"Böhmen, Mähren und Schlesien\", v němž vylíčil dějiny Rakouska po roce 1848 jako sled nepřátelských kroků vůči Němcům, na němž měli mít podíl Češi, Židé, šlechta, katolický klérus a němečtí liberálové. Čechy označoval za slovansky mluvící Němce. Kandidoval neúspěšně i ve volbách do Říšské rady roku 1907.\n\nKarl Türk zemřel v dubnu 1908. Byl pohřben na hřbitově v Holčovicích.\n\nJeho syn z prvního manželství Wilhelm Türk (1871–1917) pracoval jako primář Josefovy nemocnice ve Vídni a pedagog na Vídeňské univerzitě. Byl odborníkem na hematologii. V medicíně se po něm jmenuje Türkův roztok.\n"}
{"id": "998072", "url": "https://cs.wikipedia.org/wiki?curid=998072", "title": "José de Anchieta", "text": "José de Anchieta\n\nJosé de Anchieta (19. března 1534, San Cristóbal de La Laguna – 9. června 1597, Reritiba) byl španělský katolický duchovní, člen řádu jezuitů a misionář.\n\nNarodil se 19. března 1534 v San Cristóbal de La Laguna. Roku 1551 vstoupil do noviciátu jezuitů. Když byl v noviciátu, měl luxaci páteře a byl poslán do Brazílie. Roku 1553 přistál v Bahii a usadil se v São Vicente, kde zjistil, že by se mohl naučit jazyk lidí Tupi-Guaraní. V lednu 1554 doprovázel otce Manuela de Nóbrega do malé vesnice, kde doufal, že zde založí misii a školu. Poté co přišli do vesnice, hned druhý den slavili mši. Ten den měl svátek Svatý Pavel, a proto podle něho pojmenovali misii. Jeho úkolem bylo učit gramatiku a katechetickou výuku domácích portugalských dětí a také latinu. V této oblasti zůstal dvě desetiletí. Napsal gramatiku jazyka lidí Tupi a slovník tohoto jazyka. V roce 1563 odešel s otcem Nóbregou vyjednat mír mezi Portugalci a Tamoyci (kmen, který někdy napadal misie). Musel zůstat u Tamoyců jako rukojmí 3 měsíce. Během doby, kdy byl rukojmím, skládal báseň na oslavu Panny Marie. Psal ji latinsky do vlhkého písku na mořském břehu a učil se ji na nazpaměť. Poté báseň, když se vrátil zpět do Sao Vicenta, přepsal na papír; měla 4 172 řádků. Roku 1577 jej jezuitský nadřízený otec Everard Mercurian jmenoval provinčním představeným jezuitů v Brazílii. Zemřel 9. června 1597 v Reritibě. Blahořečen byl 22. června 1980 papežem Janem Pavlem II. a dne 3. dubna 2014 byl papežem Františkem ekvivalentně svatořečen.\n\n"}
{"id": "998073", "url": "https://cs.wikipedia.org/wiki?curid=998073", "title": "Mezinárodní televizní festival v Monte Carlu", "text": "Mezinárodní televizní festival v Monte Carlu\n\nMezinárodní televizní festival v Monte Carlu je prestižní televizní festival, který se koná každoročně už od roku 1961.\n\nV rámci filmového festivalu jsou udělovány tyto ceny:\na další.\n\nMezinárodní televizní festival v Monte Carlu 1962\n\nMezinárodní televizní festival v Monte Carlu 1964\n\nMezinárodní televizní festival v Monte Carlu 1965\n\nMezinárodní televizní festival v Monte Carlu 1966\n\nMezinárodní televizní festival v Monte Carlu 1967\n\nMezinárodní televizní festival v Monte Carlu 1968\n\nMezinárodní televizní festival v Monte Carlu 1969\nMezinárodní televizní festival v Monte Carlu 1970\n\nMezinárodní televizní festival v Monte Carlu 1975\n\nMezinárodní televizní festival v Monte Carlu 1981\n\nMezinárodní televizní festival v Monte Carlu 1998\n\nMezinárodní televizní festival v Monte Carlu 2001\n\nMezinárodní televizní festival v Monte Carlu 2011, \n\nMezinárodní televizní festival v Monte Carlu 2013\n\nMezinárodní televizní festival v Monte Carlu 2014\n\n"}
{"id": "998074", "url": "https://cs.wikipedia.org/wiki?curid=998074", "title": "Josef Jindřišek", "text": "Josef Jindřišek\n\nJosef Jindřišek (* 14. února 1981 v Plavech) je český fotbalový záložník či obránce, od ledna 2009 působící v Bohemians Praha 1905.\n\nSvoji fotbalovou kariéru začal v Sokolu Plavy, odkud ještě jako dorostenec zamířil nejprve v roce 1989 do Sokolu Držkov a následně se po dvou letech vrátil do Plavů. V roce 1995 přestoupil do Jablonce, kde se o 8 let později později propracoval do prvního mužstva. V zimním přestupovém období sezony 2006-2007 podepsal smlouvu se Sigmou Olomouc. Na podzim 2008 hostoval ve Fulneku a na jaře 2009 byl na hostování v Bohemians Praha, kam před sezonou 2009-2010 přestoupil. V létě 2013 se stal kapitánem mužstva. 7. 5. 2014 podepsal s vedením klubu novou smlouvu do 30. 6. 2016.\n\n"}
{"id": "998078", "url": "https://cs.wikipedia.org/wiki?curid=998078", "title": "Arthur Beer", "text": "Arthur Beer\n\nArthur Beer (28. června 1900 Liberec – 20. října 1980 Cambridge) byl německý astronom a popularizátor astronomie působící ve Spojeném království.\n\nNarodil se v Liberci středoškolskému profesorovi Johanu Beerovi. V rodném městě zůstal až do konce studií na střední škole. V roce 1924, v době vysokoškolských studií, onemocněl dětskou obrnou a musel se podrobit operaci, díky které znovu mohl chodit. Oženil se s Charlotte Verou Popielarskou a v roce 1927 obhájil disertaci \"K charakteristice spektroskopických dvojhvězd \"( \"\"). Poté začal pracovat na observatoři ve Vratislavi a Německé námořní observatoři v Hamburku. Od roku 1930 přednášel a popularizoval astronomii v hamburském planetáriu. Zároveň přispíval do mnoha časopisů a novin, tvořil rozhlasové pořady a příležitostně přednášel v Německu a Československu.\n\nV roce 1934 kvůli perzekuci židovských vědců nacisty emigroval do Cambridge, kam ho mj. doporučil i Albert Einstein. Tam zůstal až do odchodu do důchodu v roce 1967. V roce 1955 založil a rok vedl časopis pro moderní astronomii \"Vistas of Astronomy\".\n\nByl členem Královské společnosti astronomické a Mezinárodní astronomické unie.\n\nPo Arthuru Beerovi se jmenuje planetka 1896 Beer objevená v roce 1971 Lubošem Kohoutkem.\n\nV roce 1991 pojmenoval po Beerovi Pavel Vála svou soukromou astronomickou pozorovatelnu v Liberci-Ruprechticích.\n"}
{"id": "998079", "url": "https://cs.wikipedia.org/wiki?curid=998079", "title": "Michal Šmíd", "text": "Michal Šmíd\n\nMichal Šmíd (* 20. října 1986 v Praze) je český fotbalový obránce, od července 2012 působící v Bohemians Praha 1905. Je bývalým mládežnickým reprezentantem Česka.\n\nSvoji fotbalovou kariéru začal v pražské Slavii, odkud ještě jako dorostenec zamířil v roce 2002 do Libuše. V zimním přestupovém období sezony 2003–2004 se vrátil do Slavie, kde nastupoval pouze za B-mužstvo. V létě 2007 přestoupil do Dynama České Budějovice, odkud v roce 2009 zamířil na hostování do Dukly Praha po roce do týmu přestoupil. Před sezonou 2012–2013 zamířil na roční hostování s opcí do Bohemians Praha 1905 a před následujícím ročníkem do mužstva přestoupil.\n\nMichal Šmíd je bývalým mládežnickým reprezentantem Česka. V minulosti nastupoval za kategorie do 15 a 16 let.\n\n"}
{"id": "998080", "url": "https://cs.wikipedia.org/wiki?curid=998080", "title": "Karl Matzal", "text": "Karl Matzal\n\nKarl Matzal (24. ledna 1904 Uničov – Německo) původním jménem \"Karel Josef Mazal\" byl říšským úředníkem, členem Henleinovy Sudetedeutsche Partei, městským inspektorem v Odrách a dosazeným starostou města Vyškova. Též byl členem NSDAP ve funkci vedoucího propagandy. Od roku 1943 byl zástupcem místního vedoucího NSDAP. Dokonce byl přispívajícím členem SS, ale nikdy nebyl řádně přijat. Po válce v roce 1946 byl rozsudkem mimořádného lidového soudu odsouzen do těžkého žaláře na doživotí. V roce 1954 mu byl trest upraven na 15 let. Trest si odpykával v pracovním táboře v Mariánském Údolí u Olomouce. Zemřel v západním Německu.\n\nKarel Josef se narodil v Uničově do smíšeného manželství českému vězeňskému dozorci z Dědic u Vyškova Karlovi Mazalovi a němce Heleně Knefelové z Neue Neustadtu. Celé své dětství prožil v německy hovořícím prostředí.\n"}
{"id": "998081", "url": "https://cs.wikipedia.org/wiki?curid=998081", "title": "Almazna", "text": "Almazna\n\nAlmazna (; – \"Almaznaja\") je město v Luhanské oblasti na Ukrajině. Patří do aglomerace, jejímiž jádry jsou Alčevsk a Stachanov, pod který Almazna z hlediska správy náleží. V roce 2013 měla Almazna přes čtyři tisíce obyvatel.\n\nAlmazna leží na východě Donbasu, šest kilometrů na severozápad od Brjanky, sedm kilometrů jihozápadně od Stachanova a 65 kilometrů západně od Luhanska, správního střediska celé oblasti.\n\nAlmazna byla založena v roce 1870 pod jménem \"Izjum\" (). V roce 1878 byla přejmenována na současné jméno. Městem je od roku 1977.\n\n"}
{"id": "998086", "url": "https://cs.wikipedia.org/wiki?curid=998086", "title": "Asia Rocsta", "text": "Asia Rocsta\n\nAsia Rocsta je terénní automobil vyráběný korejskou automobilkou Asia Motors. Vyráběl se v letech 1985–1997.\n\nVýroba automobobilu Asia Rocsta byla zahájena v roce 1985, byla to kopie amerického Jeepu. Asia Rocsta (při čtení snad Korejci slyší zvuk obdobný \"rock star\" ( hvězda skal/hor), s pohonem 4x2 nebo 4x4. Do Anglie relativně úspěšně exportovali verzi s přiřaditelným pohonem předních kol. Jednalo se o civilní verzi 1/4-tuny, odvozené z Jeepu CJ-5. Automobil byl vybaven lehkým čtyřválcovým motorem a dieslovým motorem R2 (MAGMA) o obsahu 2184 cm³ nebo benzínovým motorem Mazda (z typu 626 jehož výroba skončila v roce 1992) o obsahu 1789 cm³. Pětistupňová převodovka byla manuální a manuální byly i uzávěrky volnoběžek v nábojích předních kol. Tuhé nápravy byly odpruženy listovými pery, vpředu byl zkrutný stabilizátor. Vůz byl 5+1místný hard-soft-top s rozvorem 2132 mm, délkou 3588 mm, šířkou 1688 mm, výškou 1820 mm, světlou výškou 20,5 cm, hmotností 1280 až 1330 kg a užitečnou hmotností až 480 kg. Stoupavost byla 97 % a boční náklon 46°. V Koreji měli také verzi s delším rozvorem 2730 mm délkou 4190 mm a výškou 1850 mm. Kromě Itálie (Rocsta Telonato/Hard Top) se auta prodávala v Německu, ve Velké Británii a v dalších zemích. Bohužel chyběla podpora výrobce. Kvalitně vyrobený vůz byl přitažlivou a levnou alternativou kompaktního terénního vozu pro mladé. V první polovině 90. letých 20. století se Rocsta účastnila Dakaru. V roce 1994 se objevila mírně modifikovaná Rocsta R2. Specificky připravené lehké terénní automobily se uplatnily v jihokorejské armádě pod názvem 1/4 t \"Utility Truck\" a též jeho těžší a větší sourozenec 5/4 t \"Shop Van\".\n"}
{"id": "998087", "url": "https://cs.wikipedia.org/wiki?curid=998087", "title": "Zdeněk Klesnil", "text": "Zdeněk Klesnil\n\nZdeněk Klesnil (* 28. října 1986 Kroměříž) je bývalý český fotbalový útočník. Kvůli zdravotním patáliím ukončil v sedmadvaceti letech aktivní hráčskou kariéru.\n\nPochází z Němčic u Hulína. V létě 2007 odešel z Hulína do Sigmy Olomouc, ale příliš se neprosadil. V 1. české lize debutoval v roce 2008 proti Jablonci. Stihl nastřádat 23 ligových startů a 6 branek. Jeho kariéru brzdilo zranění, kvůli posunutému obratli se zády a také se zadními stehenními svaly. V sezoně 2011/12 se mu zdařil atypický počin: vstřelil góly ve čtyřech odlišných fotbalových soutěžích – v divizi, MSFL, českém poháru a v 1. lize.\n\nPo třech sezonách šel do Opavy. V roce 2011 absolvoval návrat do Olomouce, hrál také za B-tým v divizním Šumperku. V létě 2013 měl jít hostovat do Bohemians 1905, nicméně pro zdravotní lapálie se vrátil do Olomouce. V červenci 2014 fotbalista s přezdívkou \"Kladivo\" ukončil ze zdravotních důvodů kariéru.\n\n"}
{"id": "998091", "url": "https://cs.wikipedia.org/wiki?curid=998091", "title": "Cambridgeská polemika", "text": "Cambridgeská polemika\n\nCambridgeská polemika (též nazývaná spor dvou Cambridgí) představuje spor dvou ekonomických škol mezi Cambridge v Anglii a Cambridge v Massachusetts v polovině dvacátého století, který se týkal způsobu, jak měřit kapitál.\n\nAnglickou stranu sporu představovali zejména Joan Robinsonová a Piero Sraffa z Univerzity v Cambridgi, zastupující tzv. italsko-cambridgeskou neoricardiánskou či postkeynesiánskou školu. Americkou stranu představovali např. Paul Samuelson a Robert Solow z Massachusettského technologického institutu (MIT), reprezentanti neoklasické ekonomie.\n\n"}
{"id": "998093", "url": "https://cs.wikipedia.org/wiki?curid=998093", "title": "Zdeněk Koukal (1984)", "text": "Zdeněk Koukal (1984)\n\nZdeněk Koukal (* 14. března 1984) je český fotbalový záložník, momentálně nastupuje za divizní celek FK Motorlet Praha.\n\nV červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.\n\n"}
{"id": "998095", "url": "https://cs.wikipedia.org/wiki?curid=998095", "title": "František Půža", "text": "František Půža\n\nFrantišek Půža (28. září 1872 Přibyslav – 2. března 1932 Přibyslav) byl český lékař, který se zabýval rovněž dějinami Přibyslavska.\n\nNarodil se jako prvý syn ze šesti dětí přibyslavského kováře a malorolníka Jana Půži. Po ukončení docházky do obecné školy v rodném městě pokračoval na gymnáziu v tehdy ještě Německém Brodě. Po maturitě se zapsal na lékařskou fakultu v Praze, kde promoval dne 30. září 1899. Ihned po studiích absolvoval na několika lékařských pracovištích tehdy předepsanou praxi, aby posléze nastoupil jako vojenský lékař do armády. Vojenské prostředí mu nebylo příliš vlastní, proto opustil armádu a nastoupil jako městský lékař v Kynšperku. V roce 1910 se vrátil do Přibyslavi jako obvodní lékař. Od roku 1912 zastával také funkci školního lékaře za konstantní částku 1 koruny za jednoho žáka a jeden školní rok. Městská pamětní kniha označuje MUDr. F. Půžu jako lékaře - lidumila.\n\nPřesáhl svým významem rámec města nikoli jako lékař, ale jako regionální historik. Třebaže se o historii zajímal ve volných chvílích, mohl by být považován za pouhého amatéra v tomto oboru, přesto jeho díla mají v mnoha směrech vysokou odbornou úroveň. Mnohdy se na jeho poznatky ve svých pracích odvolávají ještě dnes renomovaní historici. Zásluhy F. Půži jsou v tomto směru nemalé, i když dnešní bádání přináší nové poznatky, které byly v tehdejší době nedostupné.\n\nJeho nejznámějším dílem je \"Kronika přibyslavská\", která vyšla v roce 1914. Toto dílo je dodnes ve velké oblibě, v roce 2006 vyšla jeho reedice. Je poněkud udivující, že právě první vydání této knihy se setkalo s nepochopením u městské rady. František Půža nabídl totiž toto své ucelené dílo jako dar městu Přibyslav, ale byl odmítnut s tím, že město nemůže krýt výdaje spojené s vydáním. To však autora neodradilo, i když zarazilo a vydal kroniku vlastním nákladem. V roce 1931 se mu však dostalo satisfakce, protože byl obecním zastupitelstvem jmenován čestným občanem města. Zemřel roku 1932 dne 2. března na cestě za nemocným nížkovským pacientem.\n\nSpolu se svým bratrem Janem se stal iniciátorem založení muzejního spolku. A nejen to. Byl jeho aktivním členem, který obohatil činnost vznikajícího městského muzea nejedním exponátem, a nebo zajímavou historickou přednáškou.\nDále působil v řadách divadelních ochotníků a na dlouhá léta se stal režisérem tohoto spolku. Pod jeho vedením nastudovali místní herci řadu představeni.\n\nJiž za studií v Praze se stal členem místního Sokola, kde byl platným členem.\n\n\n"}
{"id": "998096", "url": "https://cs.wikipedia.org/wiki?curid=998096", "title": "Wilhelm Busch", "text": "Wilhelm Busch\n\nHeinrich Christian Wilhelm Busch (15. dubna 1832, Wiedensahl – 9. ledna 1908, Mechtshausen) byl německý malíř, grafik, ilustrátor, karikaturista a básník-humorista.\n\nStudoval nejdříve techniku, poté krátce malířství v Düsseldorfu a Antverpách, studium však přerušil kvůli onemocnění tyfem. Po vyléčení odešel na nějaký čas do Mnichova, kde se seznámil s tamními umělci a začal se živit publikováním karikatur a komiksů. Jeho nejznámějším dílem je dětská kniha \"Max a Moritz\", obsahující veršované a kresbami ilustrované příběhy dvou chlapců, poprvé souborně vydaná roku 1865. Protože vycházela v časopisech na pokračování, jde o první strip, tj. moderní komiks. V českém vydání byli uličníci přejmenováni na \"Vít a Véna\".\n\nNa přelomu 60. a 70. let Busch pobýval ve Frankfurtu nad Mohanem a věnoval se více klasické malbě. Zbytek života strávil převážně na venkově, ve svém rodišti Wiedensahlu u své sestry Fanny a poté v Mechtshausenu.\n\n"}
{"id": "998100", "url": "https://cs.wikipedia.org/wiki?curid=998100", "title": "Seznam dílů seriálu První republika", "text": "Seznam dílů seriálu První republika\n\nToto je seznam dílů seriálu \"První republika\". \"První republika\" je český historický seriál vysílaný Českou televizí na programu ČT1 od 17. ledna 2014. Seriál mapuje životy podnikatelské rodiny Valentových v období od začátku První republiky až do roku 1945.\n\n<onlyinclude></onlyinclude>\n\nV květnu 2014 ohlásila Česká televize přípravu druhé řady seriálu s 20 epizodami. Později byl počet epizod pro tuto sérii snížen na 13.\nJedna z hlavních postav seriál po druhé sérii opustila.\n\n"}
{"id": "998102", "url": "https://cs.wikipedia.org/wiki?curid=998102", "title": "Darko Bjedov", "text": "Darko Bjedov\n\nDarko Bjedov (* 28. března 1989, Bělehrad, Socialistická republika Srbsko, SFR Jugoslávie) je srbský fotbalový obránce, momentálně hostující v srbském celku FK Rad.\n\nS fotbalovou kariérou začínal v celku FK Radnički Obrenovač. V srpnu 2011 přestoupil do celku FK Čukarički a odtud v únoru následujícího roku do celku OFK Mladenovac. Po půl roce znovu změnil dres, když přestoupil do celku FK Timok Zaječar. V zimě 2013 jej zkoušel český prvoligový celek FC Vysočina Jihlava, ale trenéra ani vedení nepřesvědčil. V lednu 2014 zamířil na přestup do celku FK Inđija. V létě 2015 přestoupil do černohorského klubu FK Zeta Golubovci, ovšem po sezoně se vrátil do Srbska, do celku FK Javor Ivanjica.\n\n"}
{"id": "998105", "url": "https://cs.wikipedia.org/wiki?curid=998105", "title": "Vesnovka obecná", "text": "Vesnovka obecná\n\nVesnovka obecná (\"Cardaria draba\") je až půl metru vysoká, hluboko kořenící plevelná bylina s mnoha drobnými bílými květy. Je to druh z rodu vesnovka (\"Cardaria\") a někdy bývá považován za součást rodu řeřicha, tam je druh uváděn pod jménem \"Lepidium draba\".\n\nDruh je původem z oblastí okolo Středozemního moře, ze západní Sibiře, Přední a Střední Asie. Do dnešních dnů se druhotně rozšířil do Severní a Jižní Ameriky, Jižní Afriky i Austrálie. V České republice se v teplém planárním i kolinním stupni vyskytuje poměrně hojně, ve studenějším submontánním roste jen ojediněle a přechodně.\n\nVesnovka obecná vyhledává vysýchavé, na dusík a humus bohaté, kypré a dobře propustné půdy, snáší i zasolení. Původně rostla na polích, v sadech, vinohradech a chmelnicích, druhotně vyrůstá na náspech okolo cest a železničních tratí, na navážkách, rumištích, kompostech, ruderalizovaných travnatých plochách a na jiných narušovaných stanovištích.\n\nVytrvalá rostlina která je obvykle celá porostlá šedivými, jednoduchými chlupy s lodyhami dosahujícími do výše 30 až 50 cm. Z hrubého, silně rozvětveného kořene s dlouhými oddenky rostou hustě olistěné lodyhy jak plodné s květy, tak i sterilní bez květů. Vzpřímená, nevýrazně hranatá lodyha je porostlá krátkými chlupy směřujícími dolů. Přízemní a spodní lodyžní listy jsou řapíkaté, obvejčité, hluboce laločnaté až peřenodílné a v době kvetení bývají již suché. Střední a horní lodyžní listy jsou přisedlé, střelovitě objímavé, jejich čepele jsou až 10 cm dlouhé a 3 cm široké, podlouhlé neb elipsovité, po obvodě oddáleně laločnatě zubaté a zvlněné. Všechny listy obvykle mají z obou stran krátké šedivé chlupy, jen řidčeji jsou lysé. Sterilní lodyhy pouze pomáhají asimilovat zásobní látky (především škrob) pro kořenový systém, nejvíce zásob má na přelomu července a srpna a nejméně na jaře.\n\nDrobné čtyřčetné, oboupohlavné, dvouobalné květy vytvářejí na konci lodyh hustou chocholíkovou latu složenou z hroznů které se po odkvětu prodlužují. Široce vejčité kališní lístky, dlouhé až 2 mm, mají po okraji široký blanitý lem. Obvejčité bílé korunní lístky s krátkým nehtíkem jsou na vrcholu okrouhlé a bývají dlouhé až 4 mm. Čtyřmocné tyčinky s nitkami až 3 mm dlouhými nesou vejčité prašníky. Rostlina kvete v podmínkách ČR obvykle v květnu až červenci.\n\nPlod je dlouze stopkatá, obsrdčitá až obvejčitá, nafouknutá, lysá, nepukavá šešulka která má na konci dlouhou tenkou suchou čnělku s bliznou. Šešulka 3 až 5 mm dlouhá je dvoudílná, mívá nejčastěji celkem dvě semena a ve zralosti opadává celá nebo se rozpadá na dvě jednosemenné části. Vejčité nebo elipsoidní, zploštělé semeno bývá až 2 mm dlouhé, má hnědé osemení se šedým povlakem který po navlhčení silně lepí. Semena se šíří osivem, půdou, kompostem i nalepením na srst zvířat.\n\nVesnovka obecná je hemikryptofyt který se rozmnožuje vegetativně i generativně. Na neobdělávané půdě se množí hlavně semeny, na jedné lodyze může dozrát i několik tisíc semen, z nich okolo 80 % je schopno vyklíčit. Po vysemenění jsou semena po dobu 6 až 7 týdnů přísně dormantní. Na podzim větší část semen, která nejsou uložena hlouběji než 2 cm, vyklíčí a další díl semen spolehlivě klíčí až na jaře. V dalších létech životnost semen výrazně klesá.\n\nPo vyklíčení se asi po tři týdny vytváří přízemní růžice listů a mohutní kořen který záhy dosahuje délky 25 cm a dělí se do asi pěti laterálních kořenů s množstvím pupenů pro založení nových výhonků. Přes tři měsíce stará rostlina může mít za optimálních podmínek až 50 nadzemních výhonků které jsou rozrostlé do kruhu o průměru téměř 60 cm. Pokud má rostlina i nadále dobré podmínky může takto během jednoho roku z jednoho semínka vyrůst až 450 výhonků a vzniknout kolonie o průměru 3,7 m. V prvém roce kořeny rostliny proniknou do hloubky 60 cm, v druhém ještě o dalších 60 cm hlouběji.\n\nRozmnožování semeny je, i přes ohromné množství vyprodukovaných semen, na obdělávané půdě poměrně vzácné, mnohem častější se tam vesnovka obecná šíří dlouhými plazivými oddenky. Při zpracovávání půdy jsou po poli roznášeny úlomky křehkých kořenových výběžků s množství pupenů. Vývoj nových rostlin z pupenů na odlomcích kořenů je obdobný jako u semenáčů.\n\nTento druh zapleveluje na obdělávaných polích všechny plodiny, jednoleté i víceleté. Nejvíce škodí v trvalých kulturách, např. výrazně snižuje kvalitu píce. Semenáčky tohoto druhu jsou velmi citlivé k většině běžných herbicidů, rostliny vzniklé vegetativním množením jsou ale mnohem odolnější. Nepotvrdil se předpoklad z poloviny 20. století, který předvídal intenzivní rozmnožení vesnovky obecné na orné půdě. V současnosti se na polích vyskytuje jen okrajově a mnohem hojnější je mimo polní kultury.\n\nJejí ostře chutnající semena obsahující hořčičný olej a někdy bývala po usušení používána jako náhražka za plody pepře černého.\n\n\n \n"}
{"id": "998107", "url": "https://cs.wikipedia.org/wiki?curid=998107", "title": "Teemu Sippo", "text": "Teemu Sippo\n\nMons. Teemu Jyrki Juhani Sippo, S.C.I. (20. května 1947, Lahti) je finský katolický kněz, člen Misionářů Nejsvětějšího Srdce Ježíšova a emeritní biskup helsinský.\n\nNarodil se 20. května 1947 v Lahti. Byl luterán a roku 1966 konvertoval k Římskokatolické církvi. O čtyři roky později se rozhodl začít studovat, aby se stal knězem. Stal se členem kongregace Misionářů Nejsvětějšího Srdce Ježíšova. V roce 1970 začal studovat v semináři na Univerzitě Alberta Ludwiga v Freiburgu. Diplomovou práci psal o Zásadách protestantismu Paula Tilliche. Jeho poradce teze byl Karl Lehmann. Na kněze byl vysvěcen 28. května 1977.\n\nPůsobil v Helsinkách a v Jyväskylä. Dne 16. června 2009, papež Benedikt XVI. jmenován biskup diecéze Helsinky. Stal se nástupcem biskupa Józefa Wróbela který byl dne 28. června 2008 jmenován pomocným biskupem arcidiecéze Lublin a titulárním biskupem Suaským. Teemu Sippo byl vysvěcen na biskupa dne 5. září 2009 z rukou kardinála Karla Lehmanna a spolusvětiteli byli Józef Wróbel, S.C.I. a Czesław Kozon.\n\nDne 20. května 2019 přijal papež František jeho rezignaci na post biskupa Helsinek.\n"}
{"id": "998108", "url": "https://cs.wikipedia.org/wiki?curid=998108", "title": "Nemoc z povolání", "text": "Nemoc z povolání\n\nNemoc z povolání je taková nemoc, kdy chorobné změny na zdraví, které plynou z této nemoci, jsou v přímé souvislosti s výkonem povolání, tedy kdy se dá výkon povolání označit za jednoznačnou příčinu této nemoci.\n\nPlatná právní definice dle § 1 odst. 1 nařízení vlády č. 290/1995 Sb.: „\"Nemoci z povolání jsou nemoci vznikající nepříznivým působením chemických, fyzikálních, biologických nebo jiných škodlivých vlivů, pokud vznikly za podmínek uvedených v seznamu nemocí z povolání. Nemocí z povolání se rozumí též akutní otrava vznikající nepříznivým působením chemických látek.\"“\n\nVýčet nemocí z povolání uvádí příloha nařízení vlády č. 290/1995 Sb. Od 1. ledna 2017 má být problematika nemocí z povolání upravena zákonem č. 266/2006 Sb., o úrazovém pojištění zaměstnanců. V Mezinárodní klasifikaci nemocí není nemocem z povolání vyhrazen zvláštní oddíl, neboť nemoci z povolání jsou právnická, nikoliv medicínská kategorie.\n\nNemoc z povolání může mít charakter jak trvalý (chronický), tak charakter dočasný. V případě dočasného charakteru mizí chorobné změny buď léčbou nebo již pouhým opuštěním vykonávaného povolání. V případě trvalého (chronického) charakteru je na zvážení zaměstnance vykonávajícího rizikové povolání, zda je pro něj vhodné či žádoucí, aby i nadále pokračoval ve výkonu povolání, což je stejné rozhodování zrovna tak jako u jiných příčin nemocí (nevhodné prostředí, životospráva, nevyhovující mezilidské vztahy).\n\n\nNemoc za nemoc z povolání uznávají k tomu Ministerstvem zdravotnictví ČR ustanovená zdravotnická zařízení. Nesouhlasí-li postižený s obsahem posudku, může se proti němu odvolat.\n\nNemoc z povolání je charakterizována tělesnými klinickými příznaky a změnami, nezohledňují se změny vzniklé při duševní práci. S problematikou nemocí z povolání však úzce souvisí právě u duševní práce vznikající takzvaná „profesionální deformace“, kdy se jedná o jednostranné uplatňování návyků nebo způsobů jednání z povolání a jejich následné přenášení do situací běžného života. Tento jev lze sledovat například u vedoucích pracovníků nebo členů ozbrojených složek.Úzce související s nemocí z povolání je také syndrom vyhoření u pomáhajících profesí.S problematikou nemocí z povolání úzce souvisejí také pracovní úrazy (poskytování náhrad škod) a ohrožení nemocí z povolání.\n\n"}
{"id": "998109", "url": "https://cs.wikipedia.org/wiki?curid=998109", "title": "Přibyslav (zámek)", "text": "Přibyslav (zámek)\n\nZámek Přibyslav je původně renesanční zámek ležící ve stejnojmenném městě, s výraznými barokními a klasicistními úpravami. Dlouhou dobu byl v majetku rodu Dietrichsteinů, od 20. let 20. století v něm sídlilo městské muzeum a od 70. let 20. století zde bylo budováno hasičské muzeum. Je chráněn jako kulturní památka České republiky.\n\nKolem roku 1560 nechal Zachariáš z Hradce vystavět zámek na místě starého hospodářského dvora, který náležel k původnímu hradu. Původně vznikl jako lovecký zámeček a letní sídlo ve stylu italské renesance. Jeho obdélníková budova dnes tvoří zadní, jižní trakt čtyřkřídlého zámeckého areálu. Stavitelé nejspíš využili původní sklepení panského dvora, neboť v jihozápadním nároží zůstala dochována gotická křížová klenba na dvou kamenných sloupech. V dveřním ostění místnosti je také zachován erb pánů z Hradce s letopočtem 1565.\n\nDědicové Zachariáše z Hradce po jeho smrti prodali zámek Zejdlicům ze Šenfelda. Ti jej ztratili po bitvě na Bílé hoře, neboť patřili k protestantům a ubytovali u sebe „zimního krále“ Fridricha Falckého při jeho útěku z Čech. Zkonfiskovaný zámek koupil za 150 tisíc zlatých kardinál František z Dietrichsteina a v držení rodu Dietrichsteinů zůstal až do roku 1923.\n\nPoslední majitelkou panství byla hraběnka Festetitsová, která zámek po pozemkové reformě prodala Okresní správní komisi města Přibyslavi, která začala všechny obytné prostory pronajímat. Po roce 1945 pokračovala ve správě obytných částí domovní správa města, zatímco v nejstarší části zámku, v jeho zadním traktu byla expozice městského muzea. V roce 1976 zámek převzal Federální výbor svazu požární ochrany, který zde zřídil tematickou výstavu a metodické zařízení. V současnosti je zámek majetkem Sdružení hasičů Čech, Moravy a Slezska a sídlí zde Hasičské muzeum.\n\nZámecký komplex se rozkládá kolem dvou obdélníkových nádvoří. Nejstarší renesanční budova tvoří v současnosti jeho zadní trakt, původní sloh byl dlouho patrný v arkádovém ochozu s toskánským sloupořadím. V 18. století, nejspíše za Karla Maxmiliána z Dietrichsteina byl zámek rozšířen o severní barokní přístavbu s dnešním prvním nádvořím, která byla výrazně rozsáhlejší než původní budova. V roce 1767 spolu s městem vyhořel a byl záhy bez přílišných okras opraven. Mezi lety 1794 a 1810 byl klasicistně upraven a přizpůsoben novému účelu. V té době zde měli kanceláře i služební byty úředníci hospodářské správy polenského panství. V roce 1847 zámek znovu vyhořel a tehdejší vlastník František Josef z Dietrichsteina nechal upravit čelní fasádu v empírovém stylu. Severní průčelí zdobí erb rodu Dietrichsteinů, restaurovaný Petrem Mášou v roce 2007.\n\nMěstské muzeum, které v nejstarší části zámku sídlilo od 20. let 20. století, opustilo budovu v roce 1975, kdy na popud JUDr. Miroslava Řepiského začala rozsáhlá přestavba, zcela dokončená až počátkem 90. let. Muzejní exponáty byly odvezeny, včetně tzv. Žižkovy síně, otevřené teprve roku 1974. S postupující rekonstrukcí sem byly převáženy archivní materiály z pražského Hasičského domu. V roce 1983 byla otevřena Stálá výstava požární ochrany. Zajímavostí je, že se při rekonstrukci počítalo už pouze s elektrickým vytápěním, a tak zámek nemá žádný komín.\n\nV roce 1957 byla v zámeckém parku odhalena socha Jana Žižky z Trocnova od akademického sochaře Bohumila Kafky.\n\n"}
{"id": "998112", "url": "https://cs.wikipedia.org/wiki?curid=998112", "title": "Jaromír Málek", "text": "Jaromír Málek\n\nJaromír Málek (* 5. října 1943, Přibyslav) je český egyptolog, který působí od 60. let ve Velké Británii. Během své kariéry mj. vedl 3 roky Světovou egyptologickou společnost.\n\nProfesor Málek vystudoval egyptologii na Univerzitě Karlově, kde v roce 1969 obhájil doktorát. V současnosti je správcem archivu Griffith Institute na univerzitě v Oxfordu, kde též vyučuje.\n\n"}
{"id": "998113", "url": "https://cs.wikipedia.org/wiki?curid=998113", "title": "Anna Maria Taigi", "text": "Anna Maria Taigi\n\nBlahoslavená Anna Maria Giannetti Taigi (29. května 1769, Siena - 9. června 1837, Řím) byla italská katolická laička a terciářka Řádu trinitářů.\n\nNarodila se 29. května 1769 v Sieně. Byla dcerou lékárníka. Její rodina se přestěhovala do Říma kvůli finančnímu selhání a hledat práci. Začala studovat u Učitelek Venerini. Poté onemocněla neštovicemi, ve škole pro práci žen.\n\nZačala pracovat jako služka v Palazzo Maccarani Stati, kde potkala svého budoucího muže Domenica Taigi který byl služebníkem. V roce 1789 se spolu vzali a měli sedm dětí z nichž tři zemřel v kojeneckém věku. Roku 1790 u San Carlino alle Quattro fontane vstoupila do terciárcního řádu trinitářů.\n\nByla pokládána že vlastnila mystické vlastnosti a uměla léčit. Obrátila se na ni královna Marie Luisa Bourbonská protože trpěla záchvaty. Zemřela 9. června 1837 ve věku 68 let. Její tělo je uctíváno v Bazilika Svatého Chrysogona v Trastevere.\n\nDne 4. března 1906 byla papežem Piem X. prohlášena ctihodnou.\n\nBlahořečena byla 30. května 1920 papežem Benediktem XV..\n"}
{"id": "998114", "url": "https://cs.wikipedia.org/wiki?curid=998114", "title": "Jan Brod", "text": "Jan Brod\n\nJan Brod (19. května 1912 Nový Jičín – 10. února 1985 Hannover) byl český lékař, zakladatel české nefrologie, profesor Univerzity Karlovy a dvojnásobný exulant.\n\nPocházel ze židovské rodiny, po studiu a promoci na lékařské fakultě UK roku 1937 nastoupil jako asistent na I. interní klinice u profesora Kristiána Hynka. Brzy nato odjel na stáž do Vídně k prof. Hansi Eppingerovi a těsně před válkou emigroval, vstoupil do britské armády a sloužil v Severní Africe a v Itálii. Po válce byl na stáži u slavného internisty G. W. Pickeringa v Londýně a jako stipendista Rockefellerovy nadace u fyziologa Homera Smithe v New Yorku.\n\nPo návratu v roce 1951 musel opustit univerzitu a pracoval v Ústavu pro choroby oběhu krevního v Praze Krči, od roku 1961 jako jeho ředitel. V roce 1958 se stal prvním předsedou Československé nefrologické společnosti a shromáždil kolem sebe řadu mladých lékařů a fyziologů, kteří dosahovali vynikající výsledky. V roce 1963 předsedal Světovému nefrologickému kongresu v Praze.\n\nZabýval se zejména fyziologií ledvin a srdce v souvislosti s hypertenzí, její predikcí a terapií. Patřil k průkopníkům fyziologického chápání hypertenze a řady srdečních a ledvinových chorob.\n\nV roce 1968 se výrazně veřejně angažoval, se třemi kolegy v březnu napsal zprávu o stavu československého zdravotnictví a patřil mezi iniciátory petice Dva tisíce slov. Srpen 1968 jej zastihl v Jugoslávii. Odtud se nevrátil a emigroval do Německa, kde se stal profesorem a přednostou nově založeného nefrologického pracoviště na hannoverské univerzitě. Na odpočinek se chystal odstěhovat do anglického Leamington Spa, ale krátce po odchodu do důchodu v roce 1985 zemřel.\n\nČeští nefrologové založili \"Nadační fond Jana Broda\", který pořádá odborné konference „Brodovy dny“. Belgický Nadační fond dr. Paula Janssena uděluje od roku 1995 \"Cenu Jana Broda\" za vynikající práce v oboru nefrologie.\n\n\n\n"}
{"id": "998117", "url": "https://cs.wikipedia.org/wiki?curid=998117", "title": "Perseus (Lully)", "text": "Perseus (Lully)\n\nPerseus \"(franc. Persée, LWV 60)\" je francouzská opera \"(tragédie lyrique)\" od Jeana-Baptiste Lullyho. Libreto sepsal jeho dlouholetý spolupracovník Philippe Quinault, podle Proměn od Publia Ovidia Nasa. Opera měla premiéru 18. dubna 1682 v divadle Palais-Royal.\n\n\"Perseus\" je klasickou Lullyho operou. Skládá se z pěti dějství a prologu, který tradičně oslavuje krále Ludvíka XIV. Quinault se při psaní libreta opět inspiroval Ovidiovými \"Proměnami\" (jako již u opery \"Théseus\", či \"Isis\").\n\nPremiéru měl \"Perseus\" 18. dubna 1682 v divadle \"Palais-Royal\".\n\n21. července 1682, se mělo konat první představení \"Persea\" ve Versailles na Mramorovém nádvoří. Kvůli špatnému počasí se díky Lully iniciativě přesunulo do \"Grand Arena\" konírny, kterou pro tuto příležitost připravil Carlo Vigarani.\n\n\"Perseus\" byl hrán 16. srpna 1682 při příležitosti narození Ludvíka z Viennois, vévody burgundského, vnuka krále Ludvíka XIV.\nLully nabídl všem vstup na představení zdarma a během šestihodinového představení bylo pro všechny zdarma i víno.\n\n\"Persée\" byl v pařížské opeře uveden znovu bezprostředně po Lullyho smrti v dubnu 1687, další nastudování následovala v letech 1695, 1703, 1710, 1722 a naposledy 1737; při příležitosti těchto repríz byly často hrány parodie této opery v lidových pařížských divadlech. Ještě déle si tato opera zachovala popularitu u královského dvora: v letech 1746 a 1748 se hrála na královském zámku ve Fontainebleau a roku 1747 ve Versailles.\n\n\"Perseus\" se nedočkal takového rozšíření jako některé jiné Lullyho opery. Mimo Paříž jej uvedla ještě divadla v Lyonu (1695) a Marseille (1697). Za hranicemi Francie byl \"Perseus\" uveden ještě za Lullyho života v Bruselu (v divadle na Quai au Foin) roku 1682 a opět roku 1685, později též v novém Théâtre de la Monnaie v letech 1706 a 1713. Vedle toho se hrál v Amsterdamu v srpnu až září 1688.\n\nKdyž Lullyho opery opustily repertoár, přepracoval Quinaultovo libreto do tříaktové podoby Jean-François Marmontel pro skladatele F.-A. D. Philidora. Jeho opera \"Persée\" měla premiéru v pařížské opeře 27. října 1780. Marmontelovo přepracování Quinaultova textu bylo současníky značně kritizováno a opera celkově neměla úspěch.\n\nV moderní době měl \"Perseus\" premiéru na festivalu v Ambronay. Zkrácené dílo v komorním obsazení orchestru dne 26. září 1997 dirigent Jean-Luc-Impe se souborem Les Menus Plaisirs du Roy; o den později stejný soubor zahrál loutkovou parodii této opery pod názvem \"Polichinelle-Persée\". Další inscenaci uvedla „operní dílna“ v kanadském Torontu v listopadu 2000, dirigoval specialista na barokní hudbu Hervé Niquet; inscenace se opakovala v torontském Elgin Theatre v roce 2004 a je prvním a dosud posledním plným scénickým uvedením této opery; byla rovněž vydána na DVD. V koncertní podobě zazněl \"Perseus\" roku 2001 na festivalu barokní hudby v Beaune a v pařížském Cité de la musique, orchestr Les Talens Lyriques řídil Christophe Rousset a titulní roli zpíval Paul Agnew; živá nahrávka byla vydána na CD.\n\nPři příležitosti svatby Dauphina Ludvíka s Marií Antoinettou, byla 17. května 1770 otevřena Královská opera ve Versailles. Pro první představení v opeře, byl vybrán Lullyho \"Perseus\". Pro tuto zvláštní příležitost byli pověřeni skladatelé François Rebel, François Francœur, Bernard de Bury a Antoine Dauvergne, aby Lullyho dílo zrevidovali a upravili jej do modernější podoby a podle tehdejší společenské situace. Výsledkem byla čtyřaktová opera bez prologu, s mohutnějším orchestrem a choreografií. Árie jsou pompéznější, větší zastoupení má i sbor. Perseus byl ve své nové podobě uveden pouze dvakrát v roce 1770, avšak ve velkém obsazení; na scéně zpívalo 15 sólistů, 95 sboristů, 80 tanečníků, 100 statistů, 80 členů orchestru. Na představení bylo použito 530 kostýmů. Podle dobových zpráv se Marii Antoinettě, zvyklé na živější a modernější italskou operu, \"Perseus\" nelíbil a zejména ve dlouhých pauzách nutných pro přestavbu strojů se nudila.\n\nV moderní době byl Perseus z roku 1770 uveden v roce 2016 v instrumentální podobě souborem Le Concert Spirituel (dirigent Hervé Niquet) a zároveň byl také vydán ve studiové kvalitě a je dostupný online nebo na CD.\n\n(Zátoka) V klidné, líbezné zátoce očekávají Fronimos a Megathymos příchod Ctnosti (duet \"La Vertu veut choisir ce lieu\"). Ta se objeví v doprovodu svých následovníků, včetně Nevinnosti a Nevinných potěšení (sbor \"Ô Vertu charmante\"). Hledá zde útočiště před vrtkavou Štěstěnou, která pompou a nádherou odvádí lidi od Ctnosti (duet Fronima a Megathyma \"La grandeur brillante\"). Tu se vlídná krajina mění ve zdobnou umělou zahradu: přichází Štěstěna se svou družinou (pochod družiny Štěstěny). Nabízí Ctnosti smír, protože jí to nařídil slavný hrdina, který je miláčkem Ctnosti i Štěstěny zároveň. Ten dokonce odmítl světovládu, kterou mu Štěstěna nabízela, a k uctění Ctnosti uzavřel mír (duet Ctnosti a Štěstěny \"Sans cesse combatons\"). Družiny obou božstev pějí chválu na smír Ctnosti a Štěstěny a na mír (sbor \"Les Dieux ne l'ont donné que pour le bien du monde\", balet a sbor \"Quel heureux jour pour nous\").\n\n(Veřejné prostranství, velkolepě vyzdobené a připravené k slavnostním hrám na počest Junony) Etiopské království plení Gorgona Medusa, nástroj pomsty bohyně Junony, již urazila etiopská královna Kassiopeia přirovnáním své slávy k její. Královna se snaží usmířit bohyni obětmi a uspořádáním her k její oslavě, zatímco Kassiopein manžel Kéfeus s mladým hrdinou Perseem, který žije na etiopském dvoře, odcházejí žádat o pomoc Perseova otce, vládce bohů Jupitera (Kéfeova árie \"Les Dieux punissent la fierté\" a tercet Kéfea, Kassiopei a Meropé \"Ô Dieux qui punissez\").\n\nMeropé, Kassiopeina sestra, je zamilována do Persea (árie \"Je goûtais une paix heureuse\"). I když ví, že Perseus miluje Kéfeovu a Kassiopeinu dceru Andromedu, nedokáže svou lásku potlačit, ač ji Perseovi nedává najevo. Kassiopeia nedokáže zmírnit rozrušení své sestry a odchází raději připravovat hry (duet \"Le temps peut seul guérir\"). Meropé si zoufá, ale vkládá naděje do skutečnosti, že Andromeda je zaslíbena Kéfeovu bratru Fíneovi (monolog \"Ah! je garderai bien mon cœur\").\n\nAndromeda a Fíneus přicházejí v hádce. Princezna snoubenci potvrzuje, že si dodrží své povinnosti vůči němu, nemůže však popřít, že ho nemiluje, ani utišit Fíneovu žárlivost na Persea (duet \"Croyez-moi, croyez-moi, cessez de craindre\", Fíneova árie \"Non je ne puis souffrir\" a tercet s Meropé \"Ah! que l'amour cause d'alarmes!\").\n\nKassiopeia prosí Junonu o odpuštění a zahajuje slavnostní hry, začíná soutěž v tanci (balet, Kassiopeina invokace \"Ô Junon! puissante déesse\", sbor diváků \"Laissez calmer votre colère\" a balet). Ty se však brzy přeruší, když Amfimedon, Korités a Proténor přiběhnou se zprávou o novém řádění Medusy. Lid se rozuteče (sbor \"Fuyons ce monstre terrible\").\n\n(Zahrady u Kéfeova paláce) Zoufalá Kassiopeia se domnívá, že jediným způsobem, jak ochránit zemi od Junonina hněvu, je obrátit se na Jupitera skrze Persea, a toho následně odměnit Andromedinou rukou. Meropé a Fíneus protestují (duet \"Briserez-vous des nœuds\"). Fíneus si stěžuje i králi Kéfeovi, dovolává se daného slibu a zpochybňuje Perseův božský původ. Kéfeus oznamuje, že se Perseus nabídl utkat s Medusou a setnout jí hlavu. Fíneus zlostně odchází, zatímco ostatní doufají, že Perseus uspěje (tercet \"L'espoir dans nos cœurs doit renaître\").\n\nKrálovský pár odejde. V Meropé se svářejí cit: bojí se o Perseův život, na druhé straně však ví, že vítězství ho navždy připoutá k Andromedě (monolog \"Hélas! il va périr\"). Zvítězí u ni ušlechtilejší cit. Andromeda přichází, rovněž rozrušena starostí o Persea (árie \"Infortunes, qu'un monstre affreux\"). V rozhovoru s Meropé si vyjasňují vzájemnou situaci, a i když jsou sokyně v lásce, obě je spojuje strach o Persea a snaha ochránit ho před nebezpečím (duet \"Vous l'aimez… Ce héros d'expose pour nous\").\n\nPerseus vyhledává Andromedu a oznamuje jí svůj záměr. Ta se jej nejdříve snaží odradit od výpravy tím, že i po jeho případném vítězství že zůstane věrna Fíneovi. Když však Perseus setrvává na svém úmyslu, přiznává mu svou lásku a zapřísahá ho, aby se nevystavoval jisté smrti. Perseus však věří své odvaze a božské přízni (duet \"Ah! le péril est extrême\").\n\nZ podsvětí se vynoří Merkur, zastavuje Persea a nabízí mu pomoc bohů, kteří na Jupiterův pokyn připravili hrdinovi dary. Skupina Kyklopů mu přináší meč od Vulkána, houf bojovných nymf diamantový pás od Pallas Athény a podsvětní božstva Plutonovu přilbu (balet Kyklopů, balet válečných nymf, árie nymfy \"Qoe la valeurs et la prudence\", balet podsvětních božstev, sbor \"Que l'enfer, la terre et les cieux\"). V doprovodu Merkura odlétá Perseus za svým cílem.\n\n(Sluj Gorgon) Medusa vypráví svůj příběh – byla kdysi nesmírně krásná, ale vzbudila žárlivost Pallas Athény, která ji i její sestry Euryalé a Sthenó proměnila v ohavná monstra s hady místo vlasů, před jejichž pohledem vše zkamení. Medusa nyní pouští hrůzu tam, kde kdysi okouzlovala (recitativ a árie Medusy \"J'ai perdu la beauté qui me rendit si vaine… Je porte l'épouvante\", tercet Gorgon \"Ô le doux emploi pour la rage\"). Řízná hudba ohlašuje příchod Merkura. Medusa se domnívá, že některý z bohů chce opět její služby, a ptá se, kde je třeba projevit nelítostnou krutost, jíž se od bohů naučila. Merkur ji lituje a nabízí všem třem sestrám odpočinek, a ačkoli se Gorgony zpěčují, všechny je uspí (árie Merkura \"Ô tranquille sommeil\" a tercet Gorgon \"Non, non, non, non ce n'est que pour la colère\").\n\nPoté přivede Merkur Persea. Perseus dobude hrdinného vítězství a za pomoci božských darů usekne spící Meduse hlavu a schová si ji do torny. Krev Medusy plodí příšery (balet příšer). Zbývající Gorgony se budí a chtějí se pomstít (duet \"Tu fair périr Méduse, ah!\"), ale Persea činí Plutonova přilba neviditelným. Merkur jej posílá pryč na okřídleném voze a sám zahání Gorgony i příšery do podsvětí.\n\n(Skalnatý mořský břeh) Etiopané radostně očekávají návrat Persea, o jehož vítězství se doslechli (sbor \"Courons, courons tous admirer\"). Jen Meropé je malomyslná a Fíneus zuří žárlivostí; z těchto myšlenek je vyruší náhlý příchod bouře (duet \"Nous ressentons mêmes douleurs … Une tempête soudaine\"). Námořník Idás přináší zprávu o žalostném zvratu osudu: stále rozezlená Juno pozvala na pomoc Neptuna a jeho pomocníci Tritoni se zmocnili Andromedy. Brzy ji, přivázanou zde na skále, má pozřít mořská nestvůra. Všichni lkají (sbor \"Ô sort inexplorable!\"), jen Fíneus raději uvidí princeznu být potravou netvora než nevěstou rivala (árie \"L'Amour meurt dans mon cœur\"). Tritonové a Nereidy přivádějí a připoutávají Andromedu (sbor Etiopanů \"Divinités des flots\" a sbor Tritonů a Nereid \"Tremblez, superbe reine\"). Kassiopeia Kéfeus hořekují a královna prosí, aby její vinu bohové nemstili na nevinné dceři. Ale ani jejich slzy, ani nářek Etiopanů (sbor Etiopanů a Tritonů \"Le monstre approche de ces lieux\") mořskými polobohy nepohnou. Andromeda jde na smrt statečně a jen lituje, že ztrácí naději na manželské štěstí s Perseem.\n\nPříšera se vynoří z oceánu, ale Perseus přilétne a v boji ji zahubí (sbor Tritonů a Etiopanů \"Téméraire Persée\"). Tritoni a Nereidy uznávají porážku a zmizí, zatímco Etiopané, včetně námořníků a námořnic, zpěvem a tancem oslavují Perseovo vítězství i Andromedino osvobození (sbor \"Le monstre expire sous ses coups… Le monstre est mort\", balet a sbor \"Que n'aimiez-vous? … Honorons à jamais\"). \n\n(Prostranství připravené pro sňatek Persea a Andromedy) Rezignovaná Meropé si opět zoufá a žádá smrt, aby si pro ni přišla (\"O Mort! venez finir mon destin déplorable\"). Zato Fíneus se stále snaží překazit Perseův a Andromedin sňatek a pomstít se. Neusmířená Juno mu přitom přislíbila podporu. Meropé se k jeho pomstě přidává (duet \"Heureux qui peut goûter une douce vengeance\").\n\nPerseus, Andromeda, král, královna a ostatní svatebčané přicházejí k obřadu vedenému veleknězem boha Hyména (árie velekněze \"Hymen! ô doux Hymen\" a sbor \"Chantons Hymen, que tes chaînes sont belles\"). Přibíhá Meropé, která opět změnila názor, a varuje Persea před nebezpečím, které mu Fínea hrozí. Radí mu, aby prchl, ale Perseus se chce sokovi postavit. Nastává boj mezi Fíneovou družinou s ozbrojenci Kéfea a Persea (balet a sbor \"Cédez, cédez à notre effort\"). V šarvátce je zabita Meropé, pak ale Perseus ukáže Fíneovi a jeho vojákům hlavu Medusy a všichni zkamení (kvartet \"Qu'il n'échappe pas\").\n\nNa zem se snese Venušin palác. Venuše oznamuje všem konec utrpení, Jupiterovu přízeň a Junino usmíření. Poté odnáší Kéfea, Kassiopeiu, Persea i Andromedu na nebesa, zatímco dvořané a Etiopané dosvědčují svou radost tancem a zpěvem (balet a sbor \"Héros victorieux, Andromède est à vous\").\n\n\n"}
{"id": "998118", "url": "https://cs.wikipedia.org/wiki?curid=998118", "title": "Nostra Signora del SS. Sacramento e Santi Martiri Canadesi (titulární kostel)", "text": "Nostra Signora del SS. Sacramento e Santi Martiri Canadesi (titulární kostel)\n\nNostra Signora del SS. Sacramento e Santi Martiri Canadesi je kardinálský titulární kostel ustanovený dne 5. února 1965 papežem Pavlem VI. Tento kostel se nachází na \"Via Giovanni Battista De Rossi 46.\" Prvním titulárním kardinálem se stal Maurice Roy, arcibiskup Québecu. \n\n"}
{"id": "998122", "url": "https://cs.wikipedia.org/wiki?curid=998122", "title": "Lukáš Žejdl", "text": "Lukáš Žejdl\n\nLukáš Žejdl (* 7. srpen 1991, Československo) je český hokejista. Hraje na postu útočníka. Hraje je za tým HC Oceláři Třinec] (2016) a je na hostování v BK Mladá Boleslav.\n\nStatistiky Lukáše Žejdla\n\n"}
{"id": "998123", "url": "https://cs.wikipedia.org/wiki?curid=998123", "title": "Jarabá skala (Bukovské vrchy)", "text": "Jarabá skala (Bukovské vrchy)\n\nJarabá skala ( , 1199 a 1167 m n. m.) je dvouvrcholová hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Čelo (1158 m) na východě a Ďurkovec (1188 m) na západě. Z vyššího západního vrcholu vybíhá na sever zalesněná rozsocha směřující přes vrchol Paporina (1199 m) k vrcholu Jawornik (1020 m) a klesající do údolí Wetliny. Vrcholem hory probíhá hranice mezi polským NP Bieszczady a slovenským NP Poloniny. Na Slovenské straně se rozkládá NPR Jarabá skala.\n\n\n\n"}
{"id": "998125", "url": "https://cs.wikipedia.org/wiki?curid=998125", "title": "Büdelsdorf", "text": "Büdelsdorf\n\nBüdelsdorf ( , ) je město v německé spolkové zemi Šlesvicko-Holštýnsko, ležící v okrese Rendsburg-Eckernförde. Je partnerským městem české Přibyslavi.\n"}
{"id": "998127", "url": "https://cs.wikipedia.org/wiki?curid=998127", "title": "Mook en Middelaar", "text": "Mook en Middelaar\n\nMook en Middelaar je obec v nejsevernějším výběžku nizozemské provincie Limburk. Obec se nachází asi 100 km od hlavního města provincie Maastrichtu a rozkládá se na ploše 18,81 km², z nichž 1,42 km² zabírají vodní plochy. Od roku 1994 je partnerským městem české Přibyslavi.\n\n\nLeží v lesnaté krajině zvlněné morény, vytvořené během poslední doby ledové, asi před 160 000 lety. V Plasmolenu byly nalezeny pozůstatky římské vily z 2. století našeho letopočtu a na břehu řeky Mázy se nachází pozůstatky římského mostu ze 4. století.\n\nMookerheide ležící na okraji Mooku se 14. dubna 1574 stala svědkem bitvy, v níž se za osmdesátileté války střetlo španělské vojsko pod vedením Sancha Avilského s rebelským vojskem Ludvíka Nasavského, který zde padl.\n\nNejspíše od 17. století byly na Mookerheide zbudovány obranné pozice Mookerschans a Heumense schans. V té době oblast Mookerheide dosahovala až k hradbám města Nijmegenu. Historické opevnění Mookerheideschans bylo později obnoveno a poskytuje výhled do údolí Mázy.\n\nMiddelaar náležel ke geldernskému vévodství či k Horním Geldrám. V průběhu války o španělské dědictví byl okupován pruskými vojáky a zůstal německou obcí ještě asi sto let, do roku 1814.\n\nZa druhé světové války se zdejší oblast stala dějištěm prudkých bojů. Silné opevnění na brabantské straně Mázy a železniční most mezi Mookem a Katwijkem, vyhozený do povětří zastavily v květnu 1940 invazní jednotky. V září 1944 se Mook, Plasmolen a Middelaar ocitly na frontové linii a válka jim způsobila značnou zkázu. Spojenci pod palbou německých děl pálících z lesů poblíž Groesbeeku museli obsadit Heumenský most přes maas-waalský kanál, který byl významným uzlem operace Market Garden. Prudké boje způsobily pohyb fronty, jehož vlivem vesnice, jejíž většina domů byla zasažena dělostřelbou, přešla několikrát z rukou do rukou. Padlí vojáci byli posléze pohřbeni na Mookském vojenském hřbitově. Většina obyvatel Mooku a Middelaaru opustila své domovy a přečkala boje ve skrytu až do osvobození.\n\nV souvislosti s betonářským průmyslem se na polích podél řeky Mázy těžil písek (tzv. Cuyksesteeg), což následně vedlo v oblasti mezi Middelaar a Mookerheide ke vzniku rekreačních jezer Mookerplassen. Po několika záplavách v 80. a 90. letech byla k ochraně před dalšími povodněmi zbudována odnímatelná hráz.\n\nMook a okolí obsluhují tři autobusové linky. Je zde vlakové nádraží Mook-Molenhoek.\n\n"}
{"id": "998131", "url": "https://cs.wikipedia.org/wiki?curid=998131", "title": "Doktrína mzdového fondu", "text": "Doktrína mzdového fondu\n\nDoktrína mzdového fondu je termín pocházející z raných ekonomických teorií. Je to teorie poptávky po pracovní síle, která tvrdí, že zaměstnavatel musí disponovat dostatečným kapitálem, z něhož by mohl vyplácet mzdy pracovníků v průběhu výroby. \n\nJe tedy založena na předpokladu, že mzdy zaměstnanců představují formu kapitálu a vyplácejí se z fondu, který zaměstnavatel nashromáždil před vyrobením zboží, z předchozích zisků. Z teorie vyplývá, že jedinou možností zvýšení mezd i zaměstnanosti je akumulovat větší zisk.\n\nZ krátkodobého hlediska je mzdový fond v běžném období tvořen veškerým výstupem předcházejícího období, který je zmenšen o část, jíž podnikatel hradí své vlastní potřeby. Touto veličinou je pak limitováno celkové množství výstupu, který lze v běžném období vynaložit na mzdy. Mzdový fond se může zvětšovat vlivem technologického rozvoje.\n"}
{"id": "998133", "url": "https://cs.wikipedia.org/wiki?curid=998133", "title": "CONS", "text": "CONS\n\nCONS spojovaná síťová služba ( ), je jedním ze dvou typů protokolů síťové vrstvy v OSI; druhým je CLNS (nespojovaná síťová služba) Connectionless. Obě služby jsou popsány v ITU-T doporučení X.213.\n\nZa prototypický příklad CONS se obvykle bere X.25 s určitými úpravami.\n\nMezi protokoly, které poskytují CONS službu, patří:\n\n\n\n"}
{"id": "998137", "url": "https://cs.wikipedia.org/wiki?curid=998137", "title": "Mutua Madrid Open 2014 – ženská dvouhra", "text": "Mutua Madrid Open 2014 – ženská dvouhra\n\nDo soutěže ženské dvouhry na tenisovém turnaji Mutua Madrid Open 2014 nastoupilo šedesát čtyři hráček. Z kvalifikace postoupilo osm tenistek po výhrách ve dvou kolech. Dvojnásobnou obhájkyní titulu byla americká světová jednička Serena Williamsová, která před čtvrtfinálovým duelem s Petrou Kvitovou z turnaje odstoupila pro poranění levého stehna.\n\nVítězkou se stala osmá nasazená Ruska Maria Šarapovová, jež postoupila do finále podruhé v řadě. Na rozdíl od předešlého ročníku v něm dokázala vyhrát nad rumunskou turnajovou čtyřkou Simonou Halepovou po třísetovém klání 1–6, 6–2 a 6–3. Vybojovala tak druhý titul v probíhající sezóně a 31. singlový vavřín na okruhu WTA Tour. V následné pondělní klasifikaci žebříčku WTA z 12. května se posunula před Srbku Jankovićovou na 7. místo, Halepová zůstala na 5. pozici.\n\n\n\n\n"}
{"id": "998138", "url": "https://cs.wikipedia.org/wiki?curid=998138", "title": "František Rýpar", "text": "František Rýpar\n\nFrantišek Rýpar (23. března 1925 Starý Hrozenkov – 7. května 2014 Vatikán) byl český římskokatolický kněz působící v období komunistické totality v úřadech Římské kurie, koadjutor vatikánské Baziliky sv. Petra.\n\nPo komunistickém převratu v roce 1948 odešel na studia do Říma. Na kněze byl vysvěcen 22. prosince 1951 v Lateránské bazilice. Dlouhá léta svého kněžského působení pracoval ve vatikánské kongregaci pro biskupy. Vztah k Československu a poté k České republice stále udržoval. Zajímal se o vývoj římskokatolické církve v komunistickém i postkomunistickém prostoru střední Evropy a o životě své rodné brněnské diecéze. Zabýval se sociálním učením církve, na toto téma také publikoval v roce 1988 vyučovací text „\"Sociální nauka církve\"“. Brněnský biskup Vojtěch Cikrle mu v prosinci 2007 udělil za obětavou kněžskou službu medaili sv. Petra a Pavla a v únoru 2014 byla Rýparovi udělena biskupem Cikrlem pamětní medaile sv. Cyrila a Metoděje.\n\nZemřel v noci z 6. na 7. května 2014 ve Vatikánu ve věku 89 let. Poslední rozloučení proběhlo v pátek 9. května 2014 v 11 hodin v bazilice svatého Petra ve Vatikánu, ve které vykonával službu koadjutora. Poté byl uložen do vatikánského kněžského hrobu na Campo Verano.\n\n\n"}
{"id": "998139", "url": "https://cs.wikipedia.org/wiki?curid=998139", "title": "Mutua Madrid Open 2014 – mužská čtyřhra", "text": "Mutua Madrid Open 2014 – mužská čtyřhra\n\nDo soutěže mužské čtyřhry na tenisovém turnaji Mutua Madrid Open 2014 nastoupilo dvacet čtyři dvojic. Obhájcem titulu byl nejlepší pár světa amerických bratrů Boba a Mika Bryanových.\n\nDeblovou soutěž vyhrála šestá nasazená kanadsko-srbská dvojice Daniel Nestor a Nenad Zimonjić, když ve finále zdolala bratry Bryanovi po dvousetovém průběhu 6–4 a 6–2. Oba šampióni se tak vrátili do první desítky žebříčku ATP ve čtyřhře, když ve vydání z 12. května 2014 Nestor figuroval na 7. místě a Zimonjićovi patřila 10. příčka.\nVšech osm nasazených párů mělo volný los do druhého kola.\n"}
{"id": "998142", "url": "https://cs.wikipedia.org/wiki?curid=998142", "title": "Mutua Madrid Open 2014 – ženská čtyřhra", "text": "Mutua Madrid Open 2014 – ženská čtyřhra\n\nDo soutěže ženské čtyřhry na tenisovém turnaji Mutua Madrid Open 2014 nastoupilo dvacet osm dvojic. Obhájcem titulu byl rusko-český pár Anastasija Pavljučenkovová a Lucie Šafářová, který ve čtvrtfinále vyřadila španělsko-kazašská dvojice Anabel Medinaová Garriguesová a Jaroslava Švedovová.\n\nSoutěž vyhrál druhý pár světa Sara Erraniová a Roberta Vinciová z Itálie, když si ve finále poradil poměrem 6–4 a 6–3 se španělskou dvojicí Garbiñe Muguruzaová a Carla Suárezová Navarrová, startující na divokou kartu.\n\nSemifinalistka Sie Su-wej se po turnaji posunula do čela žebříčku WTA ve čtyřhře (vydání z 12. května 2014), kde doplnila úřadující první hráčku klasifikace Šuaj Pchengovou. Stala se tak první tchajwanskou světovou jedničkou v historii a třetí Asiatkou na čele deblové klasifikace WTA.\nČtyři nejvýše nasazené páry měly volný los do druhého kola.\n"}
{"id": "998146", "url": "https://cs.wikipedia.org/wiki?curid=998146", "title": "Sekvoj v Kostelní Bříze", "text": "Sekvoj v Kostelní Bříze\n\nSekvoj v Kostelní Bříze byl památný strom sekvojovec obrovský (\"Sequoia gigantea\") v severozápadní části CHKO Slavkovský les v Kostelní Bříze v okrese Sokolov. Rostl v prostoru zahradnictví bývalé zámecké zahrady. Přestože nevynikal svoji výškou, jako tisícileté sekvojovce v Národním parku Sequoia v Kalifornii, patřil mezi několik málo exemplářů v Čechách. Mimořádné je ovšem to, že rostl v nadmořské výšce okolo 600 m. O vzácném stromu se dochovaly některé známé skutečnosti. V místní kronice je zaznamenána událost z noci na 21. srpna 1975. Tehdy za velice silné bouřky do stromu uhodil blesk, který sloupl asi 2 metry kůry. Pod ní se ve dřevě stromu objevila stará jizva, která ukázala, že do stejného místa udeřil blesk v minulosti již vícekrát. Exotickému stromu se stala osudnou krutá zima 1978–1979, kdy vzácný velikán umrzl. Koruna stromu sahala do výšky 17 m, obvod nápadně kuželovitého kmene měřil 361 cm.\n\nStrom byl chráněn od roku 1979 do roku 1993, kdy byla jeho právní ochrana zrušena. Nebyl pokácen a suché torzo původního kmene postupně obrostlo břečťanem.\n\nV roce 2009 získala Březová, pod níž Kostelní Bříza spadá, dotaci na revitalizaci zámeckého parku v Kostelní Bříze. Firma, která revitalizaci prováděla, se rozhodla zasadit nedaleko vstupu do parku na dohled od mrtvého stromu jeho nástupce. Do parku byl dovezen ze školky v Německu 4,5 m vysoký nový sekvojovec. Během první zimy ztratil několik spodních větví, ale v dalších se mu už dařilo.\n\n\n"}
{"id": "998149", "url": "https://cs.wikipedia.org/wiki?curid=998149", "title": "Campo Verano", "text": "Campo Verano\n\nCampo Verano (italsky \"Cimitero del Verano\") je hřbitov v Římě, který byl založen na počátku devatenáctého století. Hřbitov je v současné době rozdělen do sekcí: židovský hřbitov, katolický hřbitov a památník obětem I. světové války.\n\nVerano (oficiálně \"\"cimitero comunale monumentale Campo Verano\"\") se nachází v římské čtvrti Tiburtino, poblíž baziliky \"San Lorenzo fuori le mura\". Název verano je odvozen ze starověkého latinského místního názvu \"Ager Veranus\" (Veranovo pole), na jehož území se dnes hřbitov nachází.\n\nV místě se nacházely starověké křesťanské katakomby, avšak současný hřbitov byl založen až během Napoleonova království v Itálii v letech 1807–1812, kdy architekt Giuseppe Valadier, byl pověřen po vydání Saint-Cloudského ediktu ( \"Décret Impérial sur les Sépultures\"), týkající se pohřebnictví, vybrat toto pohřebiště, ležící za městskými hradbami. Papežské úřady mají dodnes určitou kontrolu nad správou hřbitova. \n\n\n"}
{"id": "998153", "url": "https://cs.wikipedia.org/wiki?curid=998153", "title": "Lauren Mitchellová", "text": "Lauren Mitchellová\n\nLauren Mitchellová (* 23. července 1991 Perth) je australská sportovní gymnastka, mistryně světa v prostných z Rotterdamského šampionátu 2010 a vicemistryně světa na kladině a prostných z Londýnského šampionátu 2009. Představuje druhou gymnastku australské historie, která vybojovala medaili na mistrovství světa a první, jež si z této vrcholné akce odvezla zlatý kov.\n\nRoku 2007 debutovala v ženské kategorii a stala se australskou mistryní na kladině. Na Mistrovství světa byla členkou australského týmu, který ve víceboji nesplnil očekávání a skončil na 11. místě. Na svém nejsilnějším nářadí – kladině, se probojovala do finále, v němž se umístila na 5. příčce. Vyrovnala tak nejlepší australský výkon ze světových šampionátů, když shodného výsledku před ní dosáhla pouze Monette Russová. Mitchellová po skončení uvedla, že byla před finále nervózní, ale využila naučené předstírání klidného vzezření.\n\nPo vydařeném debutu se představila v několika mezinárodních soutěžích. Z německého DTB Cupu si odvezla stříbro na kladině a bronz z prostných. Na přípravném olympijském závodu Good Luck v Pekingu obsadila druhou pozici na kladině.\n\nRoku 2008 reprezentovala Austrálii v týmové soutěži víceboje na Letních olympijských hrách v Pekingu, kde Australanky dosáhly na šestou příčku.\n\nV červenci 2009 vyhrála národní šampionát ve víceboji jednotlivkyň, probíhající v rodném Perthu, když její celková známka činila 112,325 bodu. Další tituly přidala také na bradlech, kladině, a v prostných. V říjnu odcestovala na londýnské Mistrovství světa, kde obsadila čtvrtou pozici ve víceboji jednotlivkyň. Umístění představovalo částečně zklamání, protože na bronzovou příčku Japonky Koko Curumiové ztratila pouze 0,025 bodu. O medaili ji tak připravilo snížení 0,1 bodu na prostných při vykročení z vymezeného území. Přesto si z britské metropole odvezla dva stříbrné kovy poté, co docvičila jako vicemistryně světa na kladině a prostných.\n\nNa Hrách Commonwealthu 2010 v Dillí vyhrála s australským družstvem zlato ve víceboji. Vrcholnou formu předvedla i v individuálních startech, když další tři zlaté medaile přidala na bradlech, kladině a ve víceboji jednotlivkyň. Sbírku doplnila o stříbrný kov z prostných. Čtyřmi zlaty tak vyrovnala rekord Her Commonwealthu mezi gymnastkami, když stejný výkon před ní zaznamenala jen Kanaďanka Lori Strongová na aucklandských Hrách 1990. K nim přidala dvě stříbra, o jedno více než Mitchellová. Výkon Australanky zvyšoval fakt, že před dillijskými hrami procházela téměř jeden rok zraněními ruky, hlezna a třísla.\n\nPoté se zúčastnila Mistrovství světa v Rotterdamu, kde skončila šestá ve víceboji jednotlivkyň a stejné umístění dosáhla i s australským družstvem ve víceboji týmů. Následoval největší úspěch dosavadní kariéry, když vybojovala zlatou medaili v prostných. Stala se tak historicky první australskou gymnastkou, která dobyla titul světové šampiónky. Jediné australské zlato před ní získal kolega Philippe Rizzo, jenž roku 2006 zvítězil na hrazdě v dánském Aarhusu. Šampionát uzavřela čtvrtou příčkou z kladiny.\n\nSvětový titul okomentovala slovy: „\"Znovu jsem se musela podívat na výsledkovou tabuli … Myslím, že jsem se téměř rozplakala. Nemyslela jsem si, že je to tak dobrý výkon jako obvykle, ale zřejmě byl\"…,“ a dodala: \"„Chci potvrdit, že na prostných patřím do první trojky ... a rozhodčím chci dokázat, že Austrálie drží krok se světem\".“\n\nV listopadu se uskutečnil stuttgartský Světový pohár DTB Pokal, kde triumfovala ve třech disciplínách – prostných (14,275 bodu), na kladině (15,325 bodu) a hrazdě (14,150 bodu). Stala se tak prvním australským gymnastou, jenž vybojoval tři zlaté kovy z jediného podniku světového poháru.\n\nDalší dvě zlata přidala na konci listopadu během světového poháru Grand Prix v Glasgowě, a to na kladině (14,675 bodu) a v prostných (14,800 bodu). Provedení sestavy na hrazdě znamenalo bronzový kov (13,725 bodu).\n\nPo skončení sdělila dojmy: „\"Bylo to úžasných několik měsíců, ne jen pro mě ale pro celý australský tým. Účast na Hrách Commonwealthu se stala velkou příležitostí startovat na velké události, což znamenalo zkušenost před světovým šampionátem. Ten byl velkým cílem celého družstva\".“\n\nVe floridském Jacksonvillu se 5. března zúčastnila soutěže AT&T American Cup, kde obsadila šesté místo ve víceboji.\n\nV rozhovoru s Alexou Ainsworthovou z Universal Sports se vyjádřila na dresu blížících se olympijských her v Londýně. Hlavní trenérka Peggy Liddicková „\"nepodporuje příliš mnoho změn v olympijském sezóně, proto se většina inovací uskuteční tento rok a jestliže se nestanou stabilní součástí, pak je nepoužijeme\"“.\n\nNa červencovém Japan Cupu, odehrávajícím se v Tokiu, skončila ve víceboji čtvrtá s kombinovaným výsledkem 53,750 bodu, když do sestavy prostných zakomponovala nové prvky. Stejné umístění zaznamenal i australský výběr ve víceboji družstev.\n\nNa konci července triumfovala na mistrovství Austrálie ve víceboji, přeskoku, na kladině a prostných.\n\nV rámci kvalifikačních závodu australských gymnastů mezi 17.–18. zářím konaných v canberrském Australském sportovním institutu byla zařazena do národního týmu pro tokijské mistrovství světa, probíhajícím od 8. do 16. října. Výjimečného výkonu dosáhla na přeskoku, když její známka činila 15,300 bodu. Další zlato přidala v prostných.\n\nJako členka australské skupiny dospělých trénovala pod vedením Peggy Liddickové.\n\nNa australském šampionátu v Sydney nestartovala ve víceboji. Shodný bodový zisk 9,000 bodu na kladině i v prostných jí v národním mistrovství zajistil zlaté medaile z obou disciplín. Událost představovala součást olympijské kvalifikace australských gymnastů.\n\nNásledoval Pacific Rim Championships, kde dosáhla šestého místa ve víceboji jednotlivkyň. V průběhu roku se potýkala s problémy ramena.\n\nV polovině června se stala součástí 12členné olympijské skupiny ve sportovní gymnastice, jejíž příprava finišovala v Australském sportovním institutu.\n\nDne 21. června byla s ostatními oficiálně zařazena do australské olympijské výpravy mířící na Hry XXX. letní olympiády do Londýna. Olympijská příprava také zahrnovala zvládání reakcí na blesky fotoaparátů během soutěží, které oslňujícími záblesky ruší gymnasty a vyvádějí z koncentrace.\n\nPři cestě na olympiádu nepociťovala žádný nadměrný tlak na svou osobu vzhledem k nemalým očekáváním. Jejím cílem bylo postoupit do finále jednotlivých nářadí. Ve víceboji, na přeskoku a kladině však neprošla sítem kvalifikace. Pátou pozici pak obsadila v sestavě prostných.\n\n"}
{"id": "998156", "url": "https://cs.wikipedia.org/wiki?curid=998156", "title": "Milan Doudera", "text": "Milan Doudera\n\nMilan Doudera (1. leden 1993 v Horním Bezděkově, Česká republika) je český hokejista. Hraje na postu obránce. \n\nV anketě Sportovec Kladenska za rok 2013 se umístil na 5. místě mezi jednotlivci.\n\nStatistiky Milana Doudery\n\n\n"}
{"id": "998157", "url": "https://cs.wikipedia.org/wiki?curid=998157", "title": "Adeodatus (papež)", "text": "Adeodatus (papež)\n\nJméno Adeodatus nosili dva papežové římskokatolické církve. Jméno je latinskou složeninou slov: \"A Deo datus\", což znamená \"Od Boha daný\".\n\n"}
{"id": "998158", "url": "https://cs.wikipedia.org/wiki?curid=998158", "title": "Tomáš Plíhal", "text": "Tomáš Plíhal\n\nTomáš Plíhal (28. březen 1983, Frýdlant, Česká republika) je český hokejista. Hraje na postu útočníka. Momentálně si hledá angažmá.\n\nStatistiky Tomáše Plíhala\n"}
{"id": "998160", "url": "https://cs.wikipedia.org/wiki?curid=998160", "title": "Vladimír Roth", "text": "Vladimír Roth\n\nVladimír Roth (25. červen 1990, Praha, Česká republika) je český hokejista. Hraje na postu obránce.\n\n\nStatistiky Vladimíra Rotha\n"}
{"id": "998162", "url": "https://cs.wikipedia.org/wiki?curid=998162", "title": "Leo Verkauf", "text": "Leo Verkauf\n\nLeo Verkauf (28. listopadu 1858 Lvov – 30. prosince 1933 Vídeň) byl rakouský právník a politik německé národnosti a židovského původu, koncem 19. století poslanec Říšské rady.\n\nOd roku 1880 studoval Vídeňskou univerzitu. Roku 1884 získal titul doktora práv. Působil jako advokát. Byl aktivní v Sociálně demokratické straně Rakouska. Specializoval se na otázky sociální politiky. Publikoval spis o hornické stávce v Rakousku a další odborné a politické studie.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen a zastupoval všeobecnou kurii, 3. volební obvod: Cheb, Aš atd. V roce 1897 se profesně uvádí jako právní poradce, bytem Vídeň.\n\nV roce 1917 se uvádí jako zástupce sociálně demokratických nemocničních pokladen (pojišťoven). Účastnil se tehdy porady ohledně nového zákona regulujícího působnost těchto sociálních ústavů.\n"}
{"id": "998164", "url": "https://cs.wikipedia.org/wiki?curid=998164", "title": "Dívka s perlou (film)", "text": "Dívka s perlou (film)\n\nDívka s perlou (anglicky \"Girl with a Pearl Earring\") je americký dramatický film z roku 2003. Film režíroval Peter Webber. Film je založený na románu stejného jména od spisovatelky Tracy Chevalierové. Hlavní role se ujala herečka Scarlett Johansson, která hraje mladou dívku ze 17. století jménem Grieta.\n\nFilm měl premiéru v Anglii během roku 2003.\n\nVnitřně osamělý umělec brzy objeví, že rozpačitá služebná má nejen cit pro malování obrazů, ale že dokáže chápat i jeho složitý vnitřní svět. Hodiny společně strávené v malířově ateliéru se mění ve vzácný čas prodchnutý mlčenlivým souzněním. Mezi Griet a umělcem vzniká křehký vztah, který malířova rodina nemůže nevycítit.\n"}
{"id": "998165", "url": "https://cs.wikipedia.org/wiki?curid=998165", "title": "Eduard Zeller (politik)", "text": "Eduard Zeller (politik)\n\nEduard Zeller (16. září 1857 Městec Králové – 10. prosince 1915 České Budějovice) byl rakouský politik německé národnosti z Čech, koncem 19. století poslanec Říšské rady.\n\nPůvodním povoláním byl košíkář. Byl aktivní v Sociálně demokratické straně Rakouska. Po krátkou dobu vedl dělnický spolek \"Svornost\" v Litoměřicích. Od roku 1882 byl redaktorem listu \"Hlas lidu\" v Teplicích. Toho roku byl v procesu se severočeskými sociálními demokraty odsouzen na pět měsíců do vězení. Pak odešel do Bavorska a později do Švýcarska. V období let 1885–1894 působil jako prezident německých dělnických spolků v Ženevě. Následně se vrátil do Rakouska-Uherska a byl zaměstnán v okresní nemocenské pokladně v Teplicích. Spoluzakládal lokální list \"Die Freiheit\".\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen a zastupoval všeobecnou kurii, 5. volební obvod: Žatec, Přísečnice atd. V roce 1897 se profesně uvádí jako úředník plynárny, bytem Teplice.\n\nUvádí se též jako předseda odborového svazu řemeslníků. Zemřel v prosinci 1915.\n"}
{"id": "998166", "url": "https://cs.wikipedia.org/wiki?curid=998166", "title": "Kostel Narození svatého Jana Křtitele (Přibyslav)", "text": "Kostel Narození svatého Jana Křtitele (Přibyslav)\n\nKostel Narození svatého Jana Křtitele, jehož dnešní barokní podoba pochází z roku 1750, se nachází v centru Přibyslavi. Svatostánek na jeho místě ale stával podstatně dříve, už kolem roku 1265. Spolu s vedle stojící věží je kostel chráněn jako kulturní památka.\n\nPůvodní kostel byl vzhledem k době svého vzniku postaven v gotickém slohu a byl menších rozměrů než současná stavba. Za husitských válek byl velmi poničen vojsky Jana Žižky.\n\nV roce 1750 rozhodl majitel panství Karel Maxmilián z Ditrichštejna o stavbě nového kostela na místě původního. Základní kámen byl položen 1. dubna téhož roku, slavnostně vysvěcen byl kostel v roce 1753.\n\nV roce 1767 však kostel, stejně jako celou Přibyslav, zasáhl požár. Poškodil střechu kostela i blízkou gotickou věž, v níž byl žár tak silný, že roztavil zvony i hodinový stroj. Střechu se podařilo opravit ještě téhož roku.\n\nV roce 1890 byly koupeny nové varhany za 2 860 zlatých. Tato částka byla získána ze záduší kostela Šenfeldského.\n\nV roce 1891 restauroval interiér kostela A. Sucharda. I poté pokračovaly další úpravy kostela – když byla např. původní dřevěná podlaha nahrazována kamennou dlažbou, bylo nalezeno několik fragmentů původního gotického zdiva, dlažby a několik náhrobních desek. Po Druhém vatikánském koncilu byla odstraněna barokní mříž, která oddělovala presbytář od zbylé části kostela.\n\nPři odvlhčování zdiva byly při archeologickém průzkumu prozkoumány výkopy, ale i zrušené okolní hroby. V roce 2002 byla zahájena přístavba sakristie a byla opravena bývalá hřbitovní zeď.\n\nStavba s křížovou lodí má sedlovou střechu se sanktusníkem, v příčné i podélné lodi se nacházejí vždy dva oltáře. Strop zdobí rodový erb Ditrichštejnů s výraznými vinařskými noži.\n\nV západním průčelí jsou niky se sochami svatého Jana Nepomuckého a svatého Jana Křtitele, štít průčelí je osazen sochou Immaculaty.\n\nPrvní zmínka o věži, která patřila k původnímu hradnímu opevnění, pochází z roku 1497. Vchod se nachází ve výšce 7 metrů a vedou k němu dřevěné schody, které se při ohrožení nepřítelem daly rychle odstranit. Ochranou obyvatel byla vedena i stavba průchodu do druhého patra věže, který je tak úzký, aby při průniku nepřátel do věže dal obráncům možnost jej rychle zabarikádovat nebo zazdít.\n\nVěž má výšku 30,96 m. Není již možné zjistit, kdy byla dokončena; obílena a omítnuta byla až v roce 1600.\n\nUž roku 1604 ale blesk zapálil tehdejší šindelovou střechu a krovy, shořelo i vnitřní schodiště a podlahy. Věž pak byla „provizorně“ zakryta, což se však nezměnilo až do roku 1681. Koncem století dostala věž báň – na jejím vrcholu ale nebyl vztyčen kříž, ale hvězda. Byla znakem toho, že nešlo o objekt církevní, ale patřící k obrannému systému města.\n\nDalší požár věž postihl v roce 1767, kdy roztavil i zvony. Věž byla opět provizorně zakryta. Z okolních obcí si Přibyslav vypůjčila malé zvonky, aby nezůstala zcela bez zvonů. Žádosti o finanční zdroje u majitelů panství byly neúspěšné, roku 1803 se proto Přibyslav rozhodla opravit věž na vlastní náklady. Necelých 6 metrů zničeného horního zdiva se město rozhodlo ubourat, čímž přišel o bydlení hlásný, jehož byt se nacházel právě zde.\n\nV odbourané horní části bývaly také věžní hodiny, které obec nutně potřebovala. Rozhodla se je proto \"provizorně\" umístit do horní části protáhlého gotického okna. Tam zůstaly dodnes, o řadu let později se objevily ciferníky v oknech obrácených na další tři světové strany.\n\nV roce 1994 dostala věž nové zvony – Maria a Jan – o váze 395, resp. 293 kg.\n\nKostel býval obklopen hřbitovem, který je dnes již zrušený. Na jeho existenci ale upomíná několik dochovaných náhrobků.\n\nV blízkosti kostela se nachází mariánský sloup, který v roce 1998 zhotovil akademický sochař a rodák z Přibyslavi Roman Podrázský. Jde o jediný mariánský sloup, který byl na území nynější České republiky vysvěcen ve 20. století.\n"}
{"id": "998167", "url": "https://cs.wikipedia.org/wiki?curid=998167", "title": "Útěk do Budína", "text": "Útěk do Budína\n\nÚtěk do Budína (slovensky \"Útek do Budína\") je koprodukční (česko-slovensko-maďarský) film natočený podle stejnojmenného románu Vladislava Vančury.\n\nPoznámka: Pro televizi byl zpracován jako pětidílný seriál.\n"}
{"id": "998168", "url": "https://cs.wikipedia.org/wiki?curid=998168", "title": "Eliel Saarinen", "text": "Eliel Saarinen\n\nEliel Gottlieb Saarinen (20. srpna 1873, Rantasalmi – 1. července 1950, Bloomfield Hills) byl finský architekt, průkopník moderní finské architektury. Jeho nejslavnější stavbou je Hlavní nádraží v Helsinkách. Je držitelem Zlaté medaile AIA. Jeho syn Eero Saarinen byl rovněž slavným architektem.\n\nV letech 1893–97 studoval současně malířství a architekturu na technické univerzitě v Helsinkách. Na škole se seznámil s Hermanem Geselliusem a Armasem Lindgrenem, s nimiž v roce 1896 založili architektonickou kancelář pod názvem Gesellius, Lindgren, Saarinen. Mezi Saarinenovy nejvýraznější díla z tohoto období patří Finský pavilon pro Světovou výstavu v Paříži roku 1900, Finské Národní muzeum v Helsinkách (1900) a jeho vlastní dům Hvitträsk u Helsinek (1902), v němž měl i kancelář. Saarinenův styl, zpočátku inspirovaný vídeňskou secesí, se brzy stal velmi osobitým a dnes je znám pod názvem národní romantismus. Vyvrcholil v návrhu Hlavního nádraží v Helsinkách, s nímž autor v roce 1904 vyhrál soutěž. Projekt se realizoval v letech 1910–1914 a ovlivnil architekturu mnoha železničních stanic nejen ve Finsku.\n\nV roce 1904 se Saarinen oženil se sestrou Hermana Geselliuse, sochařkou Louise Geselliusovou. V roce 1905 se jim narodila dcera Eva-Lisa Pipsan a v roce 1910 syn Eero, později rovněž architekt, který s otcem v počátcích své kariéry úzce spolupracoval.\n\nKromě architektury se Saarinen věnoval i designu nábytku a koberců. Nejznámější jsou jeho židle \"Hannes Chair\" (1908), navržená pro bratra bankéře, podle kterého je i pojmenována, a \"White Chair\" (1910), navržena přímo do zimní zahrady autorova domu. V roce 1922 navrhl design finské marky.\n\nV letech 1910–1915 zpracoval urbanistický projekt města Munksnäs-Haga. V letech 1917–1918 pracoval na urbanistickém projektu Helsinek. Věnoval se i urbanistickému rozvoji zahraničních měst, v roce 1912 vyšla jeho brožura věnovaná problémům Budapešti a v roce 1913 vyhrál první místo v mezinárodní soutěži s návrhem na celkové urbanistické řešení Tallinnu.\n\nV roce 1922 vyhrál Saarinen druhé místo v mezinárodní soutěži s návrhem \"Tribune Tower\" v Chicagu. Protože vyhrál druhé místo, jeho návrh nebyl realizován v Chicagu, ale v Houstonu v Texasu, kde byl nazván Gulf Building (1929). Díky soutěži architekt opustil Finsko a v roce 1923 se přestěhoval do USA, kde zůstal až do smrti. Jeho prvním americkým domovem bylo město Evaston v Illinois, kde pracoval na projektu rozvoje Chicaga. Od roku 1924 začal působit jako profesor na Michiganské univerzitě.\n\nV roce 1925 dostal nabídku navrhnout areál školy \"Cranbrook Educational Center\" v Bloomfield Hills v Michiganu. Centrum vzniklo s myšlenkou vytvořit ekvivalent německého Bauhausu. Komplex zahrnuje mimo jiné i Akademii umění, na níž od roku 1926 Saarinen učil a později se stal jejím prezidentem (v roce 1932). V roce 1949 projektoval kostel \"Christ Church\" v Minneapolis.\n\nEliel Saarinen zemřel v roce 1950 v USA a pohřben je ve finském městě Hvitträsk.\n\n"}
{"id": "998169", "url": "https://cs.wikipedia.org/wiki?curid=998169", "title": "Marek Trončinský", "text": "Marek Trončinský\n\nMarek Trončinský (* 13. září 1988, Ústí nad Labem) je český hokejista. Hraje na postu obránce. Momentálně hraje za tým HC Verva Litvínov.\n\nStatistiky Marka Trončinského\n"}
{"id": "998170", "url": "https://cs.wikipedia.org/wiki?curid=998170", "title": "Luigi Federico Menabrea", "text": "Luigi Federico Menabrea\n\nLuigi Federico Menabrea, od roku 1860 hrabě Menabrea, od roku 1875 markýz z Valdory (4. září 1809, Chambéry – 24. května 1896, Saint-Cassin) byl italský inženýr, matematik, generál, politik a diplomat, v letech 1867 až 1869 ministerský předseda Italského království.\n\nStudoval matematiku a inženýrství v Turíně, po získání doktorátu působil jako profesor. Na vědeckém kongresu v Turíně roku 1840 poznal Charlese Babbage, jednoho ze zakladatelů informatiky, a na svých seminářích dále rozvíjel jeho myšlenky. Menabreův článek \"Notions sur la machine analytique de Charles Babbage\" (1842) lze dokonce považovat za první odborný článek o informatice vůbec. Vědecky tvořil také v oblasti teoretické mechaniky, spolu s Carlem Albertem Castiglianem formuloval zákonitost dnes označovanou jako Castiglianova věta.\n\nRoku 1848 byl zvolen členem piemontského parlamentu a král Karel Albert Sardinský ho vyslal na diplomatickou misi. Roku 1859 se stal generálmajorem a velitelem ženijního vojska. Účastnil se tažení v Lombardii a obléhání pevnosti Gaeta. Roku 1860 byl povýšen na generálporučíka, jmenován senátorem a získal titul hraběte. V letech 1861–1862 byl ministrem námořnictva, v letech 1862–1864 ministrem veřejných prací. Od 27. října 1867 do 13. května 1869 byl premiérem.\n\nPo rezignaci na post premiéra byl jmenován vyslancem v Londýně, později působil i v Paříži. Roku 1875 získal titul markýze. Z veřejného života odešel roku 1892.\n"}
{"id": "998174", "url": "https://cs.wikipedia.org/wiki?curid=998174", "title": "Římskokatolická farnost Přibyslav", "text": "Římskokatolická farnost Přibyslav\n\nŘímskokatolická farnost Přibyslav je územní společenství římských katolíků s farním kostelem Narození svatého Jana Křtitele v rámci vikariátu Havlíčkův Brod královéhradecké diecéze.\nPrvní zmínka o Přibyslavi pochází z roku 1257.\nFarářem je od roku 2015 P. Mgr. Pavel Sandtner, jako farní vikář zde působí P. Zdeněk Sedlák. \n\nVe farnosti se pravidelně koná tříkrálová sbírka. Farnost se rovněž účastní projektu Noc kostelů.\n\nVe farní stodole a areálu farnosti se konají koncerty a hudební festival Přibyslavské Nocturno.\n\n"}
{"id": "998176", "url": "https://cs.wikipedia.org/wiki?curid=998176", "title": "Mistrovství světa v ledním hokeji 2014 – kanadské bodování", "text": "Mistrovství světa v ledním hokeji 2014 – kanadské bodování\n\nTento článek udává postavení hráčů v kanadském bodování na Mistrovství světa v ledním hokeji 2014.\n\n\"Aktuální k 22. květnu, 9.00\"\n"}
{"id": "998177", "url": "https://cs.wikipedia.org/wiki?curid=998177", "title": "Financial Times", "text": "Financial Times\n\nThe Financial Times (FT) je anglický mezinárodní deník, který klade důraz na zpravodajství o světové ekonomice. \"Financial Times\" založili v roce 1888 James Sheridan a Horatio Bottomleyse sídem v Londýně a jsou vlastněny japonskou společností Nikkei od roku 2015. V roce 1945 byl deník \"Financial Times\" sloučen se svým největším konkurentem – novinami \"Financial News\".\n\n\"Financial Times\" si denně přečte v průměru 2.2 milionu lidí na světě (údaj k listopadu 2011). Webová stránka \"ft.com\" má 4.5 milionu registrovaných uživatelů, více než 600,000 platících uživatelů a více než 285,000 předplatitelů. Samostatná čínská verze webových stránek deníku má 1.7 milionu registrovaných uživatelů. Všech pět světových edic (britská, evropská, asijská, americká a blízkovýchodní) má v současné době (léto 2014) denní náklad přes 230,000 kopií, přičemž je zároveň denně prodáno více než 350,000 digitálních kopií.\n\nNejvětším soupeřem deníku \"Financial Times\" je americký mezinárodní ekonomický deník \"The Wall Street Journal\", který je vydáván newyorskou společností News Corp.\n\n\"Financial Times\" byly během prvního měsíce své existence v roce 1888 vydávány pod názvem \"London Financial Guide\" (Londýnský finanční rádce), ale již od 13. února 1888 nesou svůj dnešní název. Noviny byly zpočátku čtyřstránkové a byly orientovány na čtenáře v rámci londýnské finanční komunity (City of London). Od ledna 1893 začaly \"Financial Times\" vycházet na světle růžovém papíře – jednak aby se odlišily od starší a respektovanější konkurence, \"Financial News\", a jednak z důvodu ceny tisku, neboť nebělený papír byl levnější. V roce 1945 byly \"Financial Times\" s \"Financial News\" spojeny a papír lososové barvy je dnes dražší než bílý novinový papír. V roce 1957 koupila deník společnost Pearson PLC.\n\nDeník \"Financial Times\" se začal přetvářet a růst především v 70. letech 20. století. Postupně se mu zvyšoval počet stran, počet čtenářů, rozsah zpravodajství i počet zahraničních korespondentů. Růst deníku byl způsoben začínající globalizací a ustavení angličtiny jako jazyka mezinárodního obchodu. V roce 1979 byla vytištěna první evropská verze novin. Dnes jsou \"Financial Times\" mezinárodními novinami s tiskem ve 22 lokacích a s 5 mezinárodními edicemi, které pokrývají Spojené království, kontinentální Evropu (a Afriku), Severní Ameriku, Asii a Blízký Východ.\n\n\"Financial Times\" vychází denně od pondělí do soboty. Díky poloze a počtu svých korespondentů jsou mimo jiné považovány za hlavní zdroj informací v otázkách Evropské unie, eura a evropské ekonomiky vůbec. Webová stránka \"ft.com\" začala fungovat v květnu 1995 a od roku 2002 začala nabízet nadstandardní služby pro předplatitele. První americká edice \"Financial Times\" vyšla v roce 1997.\n\nDeník \"Financial Times\" vydával v letech 2000 až 2012 německou verzi \"Financial Times Deutschland\", jejíž zpravodajský a editorský tým sídlil v Hamburku. \"Financial Times Deutschland\" vycházely po celou dobu své existence v nákladu pod 100,000 kopií. Byly od počátku spojené s německou nakladatelskou společností Gruner + Jahr. Německé verzi \"FT\" se nikdy nepodařilo dosáhnout zisku, naopak za 12 let své existence vytvořila ztrátu ve výši 250 milionů eur a proto bylo její vydávání k 7. prosinci 2012 ukončeno.\n\nPodle Global Capital Markets Survey (Průzkum světových kapitálových trhů), který měří čtenářské zvyklosti mezi nejdůležitějšími pracovníky největších světových finančních institucí, jsou \"Financial Times\" považovány za nejdůležitější finanční tisk, přičemž zasahují 36% výše zmíněného čtenářstva. Týdeník \"The Economist\", který je z 50% vlastněn deníkem \"Financial Times\", ovlivňuje 32% těchto čtenářů a deník \"The Wall Street Journal\" 25% z nich.\n\nStejně tak průzkum mezi členy Worldwide Professional Investment Community (Světové společenství profesionálních investic) umístil \"Financial Times\" na první místo jako nejdůvěryhodnější zdroj finančních a ekonomických zpráv. Na druhém místě pak skončil deník \"The Wall Street Journal\" a na třetím místě týdeník \"The Economist\".\n\nObsah deníku \"Financial Times\" je složen ze dvou částí. První sekce obsahuje domácí a mezinárodní zpravodajství, komentáře redakce a redaktorů a názory světových politiků, akademiků a komentátorů. Druhou sekci novin představují finanční data a zpravodajství o společnostech a trzích.\n\nSobotní verze deníku, která se jmenuje \"Financial Times Weekend\", je rozsáhlejší a de facto obsahuje i čtení na víkend, jak tomu bývá v angloamerických tištěných médiích zvykem. Jednou měsíčně vychází zároveň se sobotním vydáním i magazín \"How to Spend\" (Jak utrácet), jehož obsah je věnován luxusu – bytům, domům, automobilům, jachtám, módě, cestování, umění, jídlu a podobně.\n\n\"Financial Times\" mají 475 novinářů, přičemž 110 z nich pracuje mimo Velkou Británii. V roce 2006 došlo ke snížení počtu členů redakce z 525 na současný počet 475. Mezi nejvýznamnější členy redakce patří hlavní ekonomický komentátor Martin Wolf, hlavní mezinárodně-politický komentátor Gideon Rachman nebo vedoucí FT kanceláře ve Washingtonu Edward Luce. Šéfredaktorem \"Financial Times\" je od roku 2006 Lionel Barber.\n\nDeník podporuje volný trh a je zastáncem globalizace. V 80. letech 20. století podporoval ekonomickou politiku Margaret Thatcherové a Ronalda Reagana, nicméně od britských parlamentních voleb v roce 1992 je spíše na straně Labouristické strany. Postoje redakce je většinou proevropský, nicméně redakce nepodporuje členství v eurozóně. \"Financial Times\" nesouhlasily s válkou v Iráku. V amerických prezidentských volbách podporovaly \"Financial Times\" Baracka Obamu, jak proti Johnu McCainovi v roce 2008, tak proti Mittu Romneymu v roce 2012.\n\nSpolečnosti Pearson PLC patří kromě \"Financial Times\" polovina akcií týdeníku \"The Economist\" a také prodává další mediální produkty s ekonomickým zaměřením – na příklad FT Business, FT Search Inc., FT Money, FT Knowledge, FT Predict.\n\n\"Financial Times\" také publikují řadu tržních indexů – zejména FTSE 100 (společně s Londýnskou burzou).\n\n"}
{"id": "998178", "url": "https://cs.wikipedia.org/wiki?curid=998178", "title": "Asia Motors", "text": "Asia Motors\n\nAsia Motors byla korejská automobilka. Asia měla továrnu ve městě Kwangju. Od roku 1976 se akcie se akcie společnosti Asia Motors staly z 28,3 % majetkem automobilky Kia (součást firmy Kia později připadla Mazdě), a roku 1999 se stal 51% vlastníkem firem Asia a Kia koncern Hyundai. Tímto krokem Asia, značka aut z let 1965 až 2000, prakticky zanikla. Kromě terénních automobilů vyráběla dodávky, nákladní automobily a autobusy.\n"}
{"id": "998180", "url": "https://cs.wikipedia.org/wiki?curid=998180", "title": "Rudolf Ludmila", "text": "Rudolf Ludmila\n\nRudolf Ludmila (16. prosince 1872 Soběslav – 13. června 1953 Praha), byl český kreslíř a malíř, učitel na základní škole v Přibyslavi.\n\nV roce 1981 dostudoval na Učitelském ústavu v Soběslavi, po absolvování rok pracoval jako podučitel v Přibyslavi. Než se vrátil v roce 1903 zpět do Přibyslavi, učil mezi lety 1892 až 1903 na několika školách; učil v Kraborovicích, Malči, Světnově, Vojnově Městci, Stržanově, Škrdlovicích, Běstvině a Horním Studenci. Roku 1903 se oženil s dcerou přibyslavského cukráře Annou Němcovou a usadil se. O rok později nastoupil na místní základní školu, nyní již jako řádný učitel, kde působil až do roku 1933.\n\nMimo učení se věnoval také malířství a kreslířství, mezi jeho hlavní temata patřilo hlavně město Přibyslav a jeho okolí, mimo vlastní tvorby překresloval i starší díla z tématu. Podílel se na prvním vydání Kroniky přibyslavské; zároveň vedl a propagoval místní divadelní ochotnický soubor. Rudolf Ludmila se zajímal také o hasičské samaritánství, stal se členem sboru dobrovolných hasičů v Přibyslavi a posléze v roce 1926 byl určen krajským samaritánským náčelníkem pro oblast Praha–Tábor. V roce 1942 se všech hasičských funkcí dobrovolně vzdal.\n\nSe svou ženou Annou měli syna Jaroslava. Nedlouho poté, co jeho manželka Anna v roce 1944 zemřela, se Rudolf Ludmila přestěhoval za rodinou svého syna do Prahy. Zde 13. června 1953 zemřel.\n\n"}
{"id": "998183", "url": "https://cs.wikipedia.org/wiki?curid=998183", "title": "Žižkova mohyla", "text": "Žižkova mohyla\n\nŽižkova mohyla u Přibyslavi je pomník husitského vojevůdce Jana Žižky odhalený 20. září 1874. Autorem návrhu je významný novorenesanční architekt Antonín Wiehl. Mohyla stojí 3 km severně od města Přibyslav v obci Žižkovo Pole na místě, kde měl údajně 11. října 1424 v náručí Michala Koudele ze Žitenic Žižka zemřít. Toto místo smrti však je sporné. Údajné přesné místo připomíná veliký kříž uprostřed pole. Mohyla je asi 10 m vysoká, podle některých zdrojů 15 m nebo 16 m.\nMohyla stojí v současnosti (2014) na katastru obce Žižkovo Pole, pozemek i mohylu však vlastní město Přibyslav.\n\nNa místě Žižkova úmrtí podle pověsti později vyrostl bezový keř, který tam rostl i v pozdějších časech, v 16. století je zde zmiňována i hruška.\n\nPozemek o výměře 300 čtverečních sáhů pro mohylu zakoupil v roce 1862 Julius Grégr od rolníka Víta Kárníka z čp. 31 Šenfeldu a věnoval ho pražské jednotě Sokol. V roce 1869 podal člen pražského Sokola a přibyslavský rodák Jan Otto v Národních listech návrh, aby zde byla vybudována kamenná mohyla. Na návrh pomníku vypsal výbor pro jeho postavení v roce 1867 soutěž a ve dnech 12. - 26. 2. 1871 byla uspořádána výstava přihlášených návrhů. V soutěži zvítězil Antonín Wiehl se svým návrhem z roku 1870, který se tak stal Wiehlovou první realizací. Mohylu podle vítězného návrhu postavil havlíčkobrodský stavitel Josef Šupich (1842–1923), žák Josefa Zítka, a byla odhalena 20. září 1874. Slavnostní odhalení 20. září 1874 u příležitosti 450. výročí Žižkova úmrtí organizoval František Ladislav Rieger a zúčastnilo se ho kolem 20 000 lidí.\n\nPražský Sokol vydal k této příležitosti provolání, kde se mj. píše: \"Čtyřistapadesát roků dospěje v několika dnech, co na pustém poli poblíže Přibyslavě dějův a bouří plný život svůj dokonal Jan Žižka z Trocnova. Čtyřistapadesát slávy a běd, rozkvětu a pohrom přešlo od té doby přes národ náš a v trpkosti pohrom těchto, v hlubokosti ponížení a poroby duševní i hmotné i památka hrdiny tohoto zakalila se v paměti lidu zastíněná a znetvořená stranickým líčením pozdějších věků. Nižádným pomníkem, nižádnou památkou ruka lidská neoznačila místo, na němž dech svůj hrdinný vypustil národa českého válečník neslavnější, a co více, muž, který nejmohutněji pocítiv v útrobách svých násilí i křivdu, spáchané na národě českém a na svobodě a svědomí upálením Husovým, sám celé Evropě vstříc se postavil a hrdinstvím i nezištností svou celý národ český v století 15. vyhlazení a odrození uchránil. ... Však proto i dnes nevděkem a potupou by bylo národu znova vzkříšenému, aby nesvětil a nepoctil památku předních bojovníků svých na poli bojů hmotných i duchovních, dnes nevděkem a potupou by bylo, aby v zapomenutí a v nepovšimnutí zůstávalo místo tak památné, tak významné, jakým jest poslední lůžko Žižkovo u Přibyslavě.\" \n\nV roce 1916 byla Žižkova mohyla i s celým přilehlým okolím darována Sokolu v Přibyslavi, později se stala majetkem Města Přibyslav.\n\nV roce 2003 byla mohyla zrekonstruována, restaurátorské práce vedli restaurátoři Petr Máša a Jaroslav Máša .\n\nOd 3. 5. 1958 je mohyla zapsaná do státního seznamu nemovitých památek.\n\nMohyla se skládá se ze čtyř částí:\n\nPodle Wiehlova návrhu bylo kolem pomníku v době realizace osazeno železné zábradí a vysázeny stromy.\n\nŽižkova mohyla stojí u silnice č. 351 a autem je možné se k ní dostat buď od České Bělé přes Žižkovo Pole, nebo z Dobrou (místní část Přibyslavi), nejbližší vlaková zastávka je v Přibyslavi, od níž je dostupná pěšky (3 km).\n\n\n"}
{"id": "998184", "url": "https://cs.wikipedia.org/wiki?curid=998184", "title": "Františka Kolářová-Vlčková", "text": "Františka Kolářová-Vlčková\n\nFrantiška Kolářová-Vlčková (19. ledna 1883 Česká Jablonná – 16. února 1956 Pořežín) byla česká spisovatelka a profesorka. Přednášela na Pedagogické akademii v Bratislavě a Vysoké škole zemědělské v Praze.\n\nRodačka z České Jablonné byla jednou ze čtyř dcer tamního rolníka Josefa Vlčka (1853–1916) a jeho manželky Františky, rozené Bořilové (1863–1940). Rodina bydlela v domě č. 13. Františka byla prvorozená, mladší sestry byly Justina Zdenka (* 1884), Bohumila (* 1891) a Emilie (* 1896). Zprvu navštěvovala školu ve Vepřové a později nově otevřenou školu v samotné České Jablonné. V roce 1894 odešla na studium měšťanské školy za strýcem Aloisem Vlčkem do Domažlic. Poté pět let studovala klášterní školu v Chrudimi, kde získala učitelské vzdělání.\n\nOd roku 1903 začala – při dalším studiu – učit v Horním Studenci u Chotěboře a poté v Kamenici nad Lipou až do roku 1919. Od roku 1908 přitom studovala na Filozofické fakultě v Praze. Od roku 1919 nastoupila jako profesorka pedagogiky v Banské Bystrici. V letech 1929–1938 pak působila v Bratislavě až do svého penzionování.\n\nKolem roku 1930 se v Bratislavě provdala za elektroinženýra a zbrojního odborníka Jana Koláře (* 1883), který však zemřel poměrně mlád už 30. března 1934. Kolářová se v roce 1938 přestěhovala do Prahy. Brzy po roce 1950 se přistěhovala ke své nejmladší sestře Emilii, provdané Hladíkové do Pořežína, nynější součásti Velké Losenice.\n\nZemřela 16. února 1956 v Pořežíně na mozkovou mrtvici a byla pohřbena v rodinném hrobě v Přibyslavi.\n\nKolářová napsala pět vesnických románů: \n\nPo smrti manžela vydala v roce 1936 pod názvem \"Na vlnách revoluce v zemi věčných ohňů\" jeho vzpomínky na léta 1910–1923, v nichž popsal své působení v ruském Petrohradě, v ázerbájdžánském Baku a v Persii i návrat do Košic.\n\n"}
{"id": "998187", "url": "https://cs.wikipedia.org/wiki?curid=998187", "title": "Salomon August Andrée", "text": "Salomon August Andrée\n\nSalomon August Andrée (18. října 1854 – říjen 1897) byl švédský vzduchoplavec, který se neúspěšně pokusil o dosažení severního pólu pomocí balonu.\n\nVystudoval Královský technologický institut ve Stockholmu a pracoval na patentovém úřadu. V letech 1882 až 1883 se zúčastnil vědecké výpravy na Špicberky, kterou vedl Nils Gustaf Ekholm. Inženýr Andrée byl nadšený propagátor balonového létání, v roce 1895 přednesl ve švédské akademii návrh na dobytí severního pólu vzdušnou cestou. Jeho plán finančně podpořil Alfred Nobel.\n\nAndrée sestrojil vodíkem plněný balon \"Örnen\" (Orel) a v květnu 1897 odjel lodí na Špicberky. 11. července téhož roku balon, jehož posádku tvořili kromě Andréeho Knut Fraenkel a Nils Strindberg, odstartoval z ostrova Danskøya směrem k severnímu pólu. Od té doby výpravu nikdo nespatřil. Záhadu jejího zmizení vysvětlila až v roce 1930 posádka norské lodi \"Bratvaag\", která nalezla na Bílém ostrově pozůstatky členů expedice. Vyšlo najevo, že balon se v arktických podmínkách brzy pokryl námrazou a ztěžkl tak, že se navzdory vyhazování zátěže neudržel ve vzduchu a 14. července ztroskotal na 83. rovnoběžce. Posádka se vydala pěšky po ledě zpátky na Špicberky a počátkem října všichni její členové zahynuli na Bílém ostrově, patrně na otravu z masa ledních medvědů, kterým se po vyčerpání zásob museli živit. Jejich pozůstatky byly převezeny do Švédska a slavnostně pohřbeny na stockholmském hřbitově Norra Begravningsplatsen.\n\nJan Troell natočil v roce 1982 o osudu této expedice dobrodružný film \"Let Orla\", který byl nominován na Oscara za nejlepší neanglicky mluvený film. \n\n \n"}
{"id": "998188", "url": "https://cs.wikipedia.org/wiki?curid=998188", "title": "Pět civilizovaných kmenů", "text": "Pět civilizovaných kmenů\n\nPět civilizovaných kmenů (angl. \"Five civilized tribes\") je společné označení pro pět etnických skupin severoamerických indiánů – Čerokíe, Čokty, Kríky, Čikasavy a Seminoly. Jedná se o kmeny obývající oblast jihovýchodu dnešních Spojených států, odkud byli mezi lety 1828–1838 jejích příslušníci vysídleni do oblasti tehdejší Louisiany na západ od řeky Mississippi. Tam bylo na základě dekretu \"The Indian removal Act\" roku 1830 zřízeno Indiánské teritorium, kde měli původní obyvatelé zákonem zajištěno právo na tradiční způsob života a nedotknutelnost půdy. Proces vysídlení je znám jako Cesta slz, neboť při něm z celkového počtu 70 000 přemisťovaných indiánů zemřela následkem hladu, vyčerpání, špatného zacházení a chorob (hlavně cholery a tyfu) téměř třetina – nejméně 20 000 osob, hlavě dětí, žen a starců. Přestože měli indiáni při Cestě slz k dispozici koně a vozy, většina jich musela jít pěšky, pod dohledem americké kavalerie. Jednalo se v podstatě o pochod smrti. Délka trasy (z dnešní Alabamy, Georgie, Jižní Karolíny a Floridy do Oklahomy se pohybovala kolem 1000–1300 km.\nPojem Pět civilizovaných kmenů byl používán již před vysídlením těchto etnik v 18. stol. Jednalo se o usedle žijící zemědělce, kteří sídlili ve velkých osadách, označovaných jako města. Vyznačovali se demokratickým společenským systémem, o záležitostech kmene rozhodoval mírový náčelník ve spolupráci s radou starších, zatímco v době války zodpovědnost přecházela na válečného náčelníka. ženy měly u těchto kmenů vysoké postavení, existovala zde rovnost pohlaví. Např. u Čerokíů ženy vlastnily většiny prostředků včetně domů a polí. Zemědělství bylo značeně vyspělé – pěstovali hlavně kukuřici, tabák, fazole, dýně a zeleninu, naopak rybolov, lov a sběr měly jen doplňkový význam. \nVůči bílým osadníkům se tito indiáni většinou chovali smířlivě a přátelsky, již od 18. stol. začali přebírat tradice evropské kultury, např. oděv, obydlí, částečně i křesťanské náboženství a vytvářeli smíšené rodiny s osadníky, hlavně Francouzi a Skoty. To byl hlavní důvod, proč si získali pověst civilizovaných kmenů.\n\nČerokíové (\"Cherokee\", z kríkského \"Tchiloki\" – \"Mluví jinou řečí\", vlastní název \"Ani Yun wiya\" – \"Praví lidé\") jsou z Pěti civilizovaných kmenů nejpočetnější a jako jediní hovoří jazykem z irokézské rodiny. Původně žili v Jižní Karolíně a Georgii, v oblasti Appalačského pohoří a Great Smoky Mountains, kde vytvořili silnou konfederaci sedmi mateřských měst. Do své konfederace přijali i příslušníky jiných kmenů, např. Šóníů, Lenapů, ale i uprchlé černé otroky. Na počátku 19. stol. se pokoušeli vytvořit vlastní stát, nejvýznamnějším náčelníkem této doby byl John Ross, který se snažil o spolupráci s vládou USA, ale bojoval proti vysídlení kmene. To se mu však nepovedlo a roku 1833 byli Čerokíové donuceni nastoupit Cestu slz. Jen malá část dokázala uprchnout do Severní Karolíny a usadila se na pozemcích, které indiánům věnovali zdejší farmáři. Jejich potomci dosud žijí v Great Smoky Mountains. Roku 1821 sestavil vzdělaný Čerokí Sequoyah slabičné písmo, v němž začaly vycházet knihy i noviny. Za americké občanské války bojovali Čerokíové na straně Konfederace. Počet současných Čerokíů dosahuje 316 080 osob, z nichž 10 400 dosud hovoří původním jazykem.\n\nKríkové (\"Creek\", \"Maskoki\", \"Muscogee\") se tradičně dělí na početnější Horní Kríky a méně početné Dolní Kríky. Na území Arkansasu, Georgie a Alabamy vytvořili mocnou federaci, čítající více než 50 poměrně velkých měst. Každému městu vládl mírový náčelník \"miko\" ve spolupráci s radou starších. Po roce 1730 ke své konfederaci přijali Načezy, Alabamy a další méně početné kmeny. V 18. stol. udržovali dobré vztahy s Brity i Španěly a část kmene se smísila se Skoty. Ze smíšených rodin pocházeli i významní náčelníci konce 18. a počátku 19. stol. Alexander MacGilavry a William MacIntosh. V době americké Války za nezávislost i války roku 1812 bojovali Kríkové na straně Britů, což proti tím ještě více obrátilo zášť a nedůvěru Američanů. V letech 1813–1814 proti sobě Horní a Dolní Kríkové bojovali v občanské válce rudých holí. Nejednotnost Kríků usnadnila Američanům jejich porážku a vysídlení. Část Kríků byla do Indiánského teritoria vystěhována již roku 1828, zbytek je následoval roku 1836. Kríkové hovoří jazykem z maskogiské rodiny. Ze 70 500 Kríků hovoří původním jazykem již jen necelých 5000 osob.\n\nSeminolové (\"Seminole\", vlastní jméno \"Kaniuksalgi\" – \"Poloostrované) jsou potomci části Dolních Kríků, kteří se počátkem 18. stol. na Floridě smísili se zbytky tamních etnik Timukuů a Kalusů, jejichž kmeny zničili Španělé již počátkem 18. století.\nVysídlení odolávali déle než Kríkové. Pod vedením náčelníka Osceoly americké armádě vzdorovali ve třech seminolských válkách až do roku 1842. Poté byla většina Seminolů vysídlena, pouze malé části se podařilo před vojáky ukrýt do nepřístupných bažin v Everglades, kde jejich potomci přežívají dodnes.Vzhledem ke svému způsobu života v bažinách měli kulturu odlišnou od ostatních čtyř kmenů. Lov a rybolov pro ně měly větší význam, žili v chýších na kůlech, zastřešených palmovými listy zvaných \"čikí\" a zhotovovali dlabané kánoe z kmenů stromů. Známé jsou jejich pestré tradiční oděvy, vytvořené metodou patchworku. z dnešních 36 170 Seminolů žije asi 18 000 v Oklahomě a 15 570 na Floridě, původním jazykem, který má dva dialekty, hovoří necelých 5000 osob, žijících vesměs na Floridě.\n\nČikasavové (vlastní název \"Chicksaw\" - \"Lidé od řeky Čika\") jsou z pěti kmenů nejméně početní. jejich společnost se dělila na dvanáct matrilineárních klanů a žili v sedmi městech – \"Tuskahaw\", \"Dlouhé město\", \"Velké město\", \"Měděné město\", \"Čapka a péro\", \"Červená tráva\" a \"Dosud stojí\". Každé město řídil velký náčelník \"mingo\" ve spolupráci s radou starších. Byli značně bojovní, válčili se svými příbuznými Čokty, Tuniky, Kríky a Čerokíji. Roku 1540 porazili španělského conquistadora Hernanda de Sota. Čikasavové se svými spojenci Načezy bojovali v 18. stol. i proti Francouzům a často přepadali francouzské lodi na Mississippi. Prosluli složitým tetováním, jímž si zdobili i obličeje. Byli i zdatní obchodníci a jejich jazyk, blízce příbuzný jazyků Kríků sloužil v 18. stol. mezi indiány jihovýchodu Severní Ameriky jako lingua franca. Již v 18. století začali chovat koně a dobytek. Proti vysídlení do Indiánského teritoria bojovali ze všech pěti kmenů nejdéle, až do roku 1850. Dodnes žijí v Oklahomě, kde se věnují pěstování kukuřice a chovu dobytka. Počet Čikasavů dosahuje asi 38 000 osob, hlavně míšenců, původní jazyk vymírá, v roce 2012 jím hovořilo posledních 75 osob starší generace.\n\nČoktové obývali původně oblast dnešních států Louisiany a Mississippi. Byli početní a mírumilovní zemědělci. Již roku 1534 se s nimi setkal Álvar Núñez Cabeza de Vaca. V 18. stol. se stali spojenci Francouzů v bojích proti Načezům a Čikasavům. Čoktové byli vášnivými hráči lakrosu, utkáními v lakrosu řešili konflikty mezi jednotlivými skupinami i se sousedními kmeny. Často se zdobili malováním červenou barvou, tetováním a praktikovali i deformace lebek. Již v 18. stol. byli částečně christianizováni ze strany Francouzů, přesto si udrželi některé tradiční rituály, např. orlí tanec nebo tanec kalumetu. Jako jedni z mála severoamerických indiánů používali k lovu foukačky. Jejich vysídlení v letech 1830–1833 se obešlo bez boje, při Cestě slz však zemřelo více než 5000 Čoktů. Nadále se však chovali vůči bělochům přátelsky a roku 1847 zachránili dodávkami potravin i finanční pomocí několik tisíc hladovějících irských osadníků. Jazyk Čoktů patří k maskogijské rodině a pochází z něj např. název Oklahoma (doslova \"Červená země\"). Počet Čoktů včetně míšenců v současné době dosahuje asi 160 000 osob, z nichž asi 10 400 hovoří původním jazykem.\n\n\n"}
{"id": "998190", "url": "https://cs.wikipedia.org/wiki?curid=998190", "title": "MUV 73", "text": "MUV 73\n\nMUV 73 (úvodní zkratka je odvozena z označení „motorový univerzální vozík“ a je užívaná i pro drezíny na ostatních železnicích) je pracovní drezína k údržbě kolejového svršku a k přepravě čety pracovníků spolu s materiálem po železničních tratích o rozchodu 1435 milimetrů. V počtu osmi kusů, označených M1–M8 (resp. MUV 73.001–008, nikoliv v tomto pořadí), je využíván Dopravním podnikem hlavního města Prahy na tratích pražského metra.\n\nVozíky byly postaveny v letech 2002–2004 Jihlavskou lokomotivní společností na pojezdu a rámu starších motorových vozíků pražského Dopravního podniku MUV 72M (M1–M5 z roku 1974) a MUV 69 (M6–M8 z let 1981/1982). Vpředu umístěná kabina má tvar skříňového typu a u předního i zadního čela má umístěn ovládací pulty určené pro řízení. Na obou bočních stranách kabiny se nacházejí dveře. Prostor uvnitř kabiny je možné využít k přepravě až čtyř osob. Zadní část vozidla je vybavená plošinou sloužící pro přepravu materiálu.\n\nUniverzální vozík je poháněn dieselovým motorem značky Deutz (\"Deutz BF 6M 1013C\") s výkonem 120 kW. Motor je umístěn kolmo vzhledem k podélné ose vozítka v kapotovaném krytu za jeho kabinou. Motor je poháněn motorovou naftou, které se do nádrží vozíku vejde 220 litrů. Přenos výkonu motoru na hnací nápravy je proveden elektricky (střídavě stejnosměrně), a z toho důvodu je k motoru připojen trakční alternátor \"Siemens Drásov 1FC2 282-4\". Ten je pomocí pevného spojení uchycen k mezirámu, jenž je pružnými pryžokovovými bloky uložen přímo na rámu vozidla. Pro pohon kompresoru a nabíjecího alternátoru jsou použity klínové řemeny. Trakční alternátor Siemens Drásov napájí přes trakční usměrňovač dva trakční motory TE 023, jenž jsou zapojeny do série. Tyto motory jsou spolu s čelní převodovkou na nápravě uloženy pomocí valivých ložisek. Chlazení motoru vozidla je kapalinové.\n\nNa vozíku je využívána vzduchotlaková brzda ovládaná brzdičem DAKO-BP, jímž je řízen i případný brzdič přívěsu, který plní okruh samočinné brzdy motorového vozu a lze s jeho pomocí brzdit a odbrzďovat spolu s hnacím vozem také přívěsné vozy, které jsou za hnací vozidlo připojené. Na zajišťovací, tedy parkovací, brzdu slouží čtyři pružinové válce umístěné po dvou na každé nápravě. Brzdí-li se vzduchotlakovou brzdou, slouží tyto válce jako běžné brzdové válce s tím rozdílem, že pružina je stlačena silou pístu ve druhé komoře. Jakmile se tlakový vzduch z této komory vypustí, dojde díky pružině ve válci k vysunutí pístnice a tak k vyvození potřebné síly pro zabrzdění či zajištění vozidla.\n\n"}
{"id": "998191", "url": "https://cs.wikipedia.org/wiki?curid=998191", "title": "Roland (Lully)", "text": "Roland (Lully)\n\nRoland \"(LWV 65)\" je francouzská opera \"(tragédie lyrique)\" od Jeana-Baptiste Lullyho. Libreto sepsal jeho dlouholetý spolupracovník Philippe Quinault, podle Ariostovy básně \"Orlando Furioso\". Opera měla premiéru 8. ledna 1685 ve Versailles.\n\nPodobně jako většina ostatních Lullyho oper, má i \"Roland\" alegorický prolog a pět dějství.\n\n\"Roland\" je klasickou Lullyho operou, složenou z pěti dějství a prologu. Quinault se při psaní libreta inspiroval Ariostovou básní \"Orlando Furioso (česky: Zuřivý Roland)\".\nNa rozdíl od většiny Lullyho oper není libreto \"Rolanda\" inspirováno klasickou mytologií, ale na příběhu středověkého rytířství. Předchozí Lullyho opera Amadis (1684) a následující Armide (1686) jsou rovněž inspirované středověkými příběhy. Je to dáno zejména tím, že Lullyho a Quinaultova díla reflektovala aktuální smýšlení Ludvíka XIV. Ten byl koncem 70. a začátkem 80. let 17. století pod vlivem své tehdejší milenky Madame de Maintenon (která postupně vytlačila poživačnější Madame de Montespan), a proto u dvora klesal počet a nákladnost slavností a představení a zavládla spíše nábožnější atmosféra (která však nikdy zcela nepřevládla), díky čemuž byl pravý čas na operu s křesťanskou tematikou.\nOpera však měla i vlastenecký charakter. Rytíř Roland se narodil ve Francii a byl hrdinou \"Písně o Rolandovi (franc. La Chanson de Roland\"), tedy jedné z nejstarších francouzských literárních památek z 11. století.\n\nPremiéru měl \"Roland\" 8. ledna 1685 ve \"Versailles\", v podání herců z Národní pařížské opery.\n\n8. března 1685, se konalo první představení \"Rolanda\" v divadle Palais-Royal.\n\nNové inscenace \"Rolanda\" v sídle pařížské opery, Théâtre du Palais-Royal, byly připraveny v letech 1690, 1705, 1709, 1716, 1727, 1743 a naposledy v roce 1755 s hudebními úpravami Louise Auberta. Reprízy v 18. století byly často provázeny parodiemi souběžně hranými v lidových divadlech (Théâtre Italien aj.), včetně loutkových. Zvláštní oblibě se \"Roland\" nadále těšil i u královského dvora: na žádost Ludvíka XIV. jej soubor pařížské opery provedl ve Versailles v lednu 1690, ve Velkém Trianonu v lednu 1691 a opět ve Versailles roku 1697 při příležitosti svatby králova vnuka vévody burgundského. Přízeň této opeře věnovala později i královna Marie Leszczyńská, která ji dala provést ve Versailles roku 1732, i její snacha a manželka následníka trůnu princezna Marie Josefa Saská, z jejíhož podnětu se \"Roland\" hrál roku 1749 ve Versailles a o rok později na zámku ve Fontainebleau.\n\nVedle Paříže byl \"Roland\" uveden v jiných francouzských městech, totiž v Lyonu (1691, 1740, 1749–1750), Rouenu (1693), Marseille (1694), před rokem 1720 ještě v Lille a také v Metách.\n\nMimo Francii se \"Roland\" hrál vedle Amsterdamu (1686) v první polovině 18. století zejména v Bruselu (Théâtre de la Monnaie): doloženy jsou inscenace v letech 1706, 1721, 1726 a 1741. Podle zachované partitury s poznámkami jej ještě před rokem 1686 uvedli rovněž v markrabské rezidenci v Ansbachu.\n\nKdyž Lullyho opery opustily repertoár, upravil Quinaultovo libreto do tříaktové podoby Jean-François Marmontel. Tuto verzi zhudebnil skladatel Niccolò Piccinni a měla premiéru v pařížské opeře v lednu 1778. Jednalo se o Piccinniho první francouzskou operu a právě jí zahájil estetickou debatu („querelle“) mezi zastánci svého italského stylu opery seria a zastánci reformního stylu Ch. W. Glucka.\n\nV moderní době zazněl Lullyho \"Roland\" poprvé koncertně a ve zkrácené verzi ve Wolfson Hall londýnské nemocnice Charing Cross Hospital, a to 14.–15. ledna1983. Představení připravila amatérská operní společnost Opera Integra (zopakovala ho v červenci 1983 v kostele Christ Church v londýnské čtvrti Spitalfields). První úplnou a profesionální inscenaci uvedlo pařížské Théâtre des Champs-Elysées (premiéra 26. listopadu 1993) v koprodukci s operním divadlem v Montpellieru (Opéra de Montpellier). Dirigoval René Jacobs a titulní roli zpívali v Paříži José Van Dam a v Montpellieru Laurent Naouri. Novou inscenaci uvedly na přelomu let 2003 a 2004 opera v Lausanne a divadlo v Nîmes; dirigent Christophe Rousset přitom tohoto \"Rolanda\" představil rovněž koncertně divákův v Bruselu (Palais des Beaux-Arts), Montpellieru a Amsterdamu (Concertgebouw).\n\n\"Dále se v opeře vyskytuje sbor víl, ostrovanů, pastýřů a pastýřek, hrdinů a následovníků Slávy.\"\n\nDémogorgon, praotec všech bohů, svolal do svého paláce génie a nymfy a oznamuje jim, že „největší z hrdinů“ zvítězil nad svými nepřáteli a uložil jim mír; nyní je možné opět oddat se rozkoším a hrám (recitativ Démogorgona \"Le Ciel m'a fait votre roi\" a duet se sborem \"On n'entend plus le bruit des armes\"). Víty tančí a zpívají o hrůzách války a slastech míru (sbor \" Que la guerre est effroyable!\" a menuet). Démogorgon oznamuje, že dnes svou hrou oživí příběh francouzského rodáka Rolanda ukazující, do jakých omylů může zavést Láska srdce, které opomíjí Slávu (duet a sbor \"Allons faire entendre nos voix\"). Géniové a víly zkoušejí tance a zpěvy, které hodlají v představení použít (gigue, gavota a zpěv jedné z víl se sborem \"C'est l'Amour qui nous menace\"). Na závěr všichni ještě jednou provolávají slávu vítězi, který přinesl opět mír (duet a sbor \"Le vainqueur a contraint la guerre\").\n\n(Samota v lese) Čínská královna Angelika je rozrušena; v jejím srdci se bouřlivě sváří láska a hrdost (árie \"Ah! que mon cœur est agité!\"). Její důvěrnice Témire si to vysvětluje tím, že královna očekává vzácný dar od slavného vojevůdce Rolanda, který pro ni vybojoval mnohá vítězství. Vděčnost, kterou Angelika Rolandovi dluží, ji spíše tíží. Myslí na Rolandovu chrabrost a lásku k ní a obává se, že podlehne (árie \"Je songe, autant que je puis\"). Témire v podlehnutí Rolandovi neshledává nic zavrženíhodného (árie \"Aimez Roland à votre tour\"), jenže Angelika prozrazuje, že její podlehnutí se týká Médora, prostého afrického vojáka, kterého našla zraněného v lese a vyléčila, přičemž se do něj zamilovala (recitativ \"Mon cœur était tranquile\"). Témire jí radí, aby Médora co nejdříve poslala pryč, protože tato láska nemá smysl, a Angelika tak hodlá s těžkým srdcem učinit.\n\nMédor přichází, domnívaje se být sám, a bolestně přemítá o své nenaplnitelné lásce ke královně (árie \"Ah! quel tourment\"). Když se objeví Angelika, zdraví ji a ohlašuje příchod Rolandových poslů. Jeho povzdech svědčí o závisti vůči Rolandovi, Angelika mu tedy dává najevo, že Rolanda za manžela nechce a že se hodlá vrátit do vlasti sama. Zároveň se ptá Médora, zda je ochoten jí splnit každé přání, a když ten přisvědčí (v árii \"Vous servir est ma seule envie\"), žádá ho, aby odešel. Médor tvrdí, že bez ní chce zemřít, to mu však Angelika zakazuje: nezachraňovala jeho život nadarmo (árie \"Vivez, conservez mon ouvrage\"). Život bez Angeliky je však pro Médora nepředstavitelný (árie \"Vous voulez que je vive\"), ale je nucen královnu poslechnout.\n\nAngelika si uvědomuje, že již Médora neuvidí (árie \"Je ne verrai plus ce que j'aime\"), a zmítá se mezi přáním dostát svému rozhodnutí (v čemž ji podporuje Témire) a touhou povolat Médora zpět (duet Angeliky a Témire \"Le secours de l'absence\").\n\nPřichází Rolandovo poselstvo z Východních ostrovů a Ziliante, kníže tohoto lidu, předává Angelice dar od Rolanda – skvostný orientální náramek (pochod, Ziliantův recitativ \"Au généreux Roland\" a jeho árie se sborem \"Triomphez, charmante reine\"). Lidé z Východních ostrovů tančí a dva z nich zpívají o tom, jak v jejich zemi je láska bez starostí a jak nikdo z lásky nepronásleduje někoho, kdo ji neopětuje (kuplet \"Dans nos climats\").\n\n(Pramen Lásky v hloubi lesa) Angelika, následovaná unavenou a reptající Témire, bloudí lesem. Vydala se do něj, aby našla pramen Nenávisti a zbavila se pomocí jeho vody lásky k Médorovi, cesta ji však přivádí vždy znova k pramenu Lásky. Témire se domnívá, že by její paní lék na lásku našla, kdyby ovšem skutečně chtěla (árie \"Vous devez vous guérir du mal qui vous possède\"). Ale Angelika se už nesnaží najít pramen Nenávisti, než přestat Médora milovat, raději chce zemřít. Témire (a jeden muž a jedna žena z Angeličina doprovodu) litují srdce, které vzplanulo láskou, protože tento oheň je těžké uhasit (tercet \"Non, on ne peut pas trop plaindre\"). Pak vidí Angeika přicházet Rolanda a učiní se neviditelnou pomocí kouzelného prstenu, který si vloží do úst.\n\nRoland ke královně spěchá, ale když mu před očima zmizí, trpce si stěžuje na její počínání Témire (recitativ a árie \"Belle Angélique, enfin, je vous trouve en ces lieux… Quelle cruauté! Quel mépris!\"). Témire se ho snaží uklidnit. Roland si je vědom toho, že spěchaje za svou milovanou nechal na holičkách krále Francie, zatímco Paříž ohrožují Afričané. Naposledy volá Angeliku (árie \"Angélique; en vain j'appelle\"), pak se rázně rozhoduje s láskou k nevěrné královně skoncovat (árie \"Le dépit était ma flamme\"), ale jeho rozhodnutí je marné, nedokáže své city překonat (árie \"Angélique. ingrate, inhumaine\").\n\nKdyž odejde, Angelika vyplivne prsten a vysvětluje své důvěrnici, že zmizela, aby její přítomnost nedávala Rolandovi klamné naděje, zatímco její srdce směřuje jinam (árie \"Mon cœur est engagé, Roland ne peut me plaire\"). Výčitky Témire utne a rozdychtěně očekává Médora (árie \"C'est l'Amour qui prend soin de lui-même\"). Přichází Médor; je stále rozhodnut vzít si život, pokud ho nemůže věnovat Angelice (doprovázený recitativ a árie \"Agréables retraites… Fontaine, que d'une eau si pure\"). Angelika vystoupí z úkrytu a zadrží jej; přiznává se mu ke své lásce a k úmyslu pojmout jej za manžela a učinit králem Číny. Médorovy nesmělé námitky o rozdílu v urozenosti odmítá (árie \"Ma gloire murmure en ce jour\"). Médor je zcela ohromen (árie \"Témoins du désespoir dont mon cœur fut pressé\").\n\nVyrojí se zástup lesních bytostí: amorů, sirén, vodních božstev, nymf a sylvánů, jakož i sbor šťastných milenců a milenek; tančí a zpívají kolem pramene Lásky, Angeliky a Médora (sbor \"Aimez, aimez-vous\", gavota, duet dvou šťastných milenek \"Qui goûte de ces eaux\", balet a sbor \"Que pour jamais un nœud charmant nois lie… Tendres amours\").\n\n(Mořský přístav) Témire přesvědčuje Médora, aby odplul Angeličinými loděmi a zachránil se před hněvem svého soka Rolanda. Médor jí nedůvěřuje, protože byla vždy proti němu, a zároveň se obává, zda mu královna – nyní ve společnosti Rolanda – zachová věrnost, protože stále nemůže uvěřit její přízni (árie \"S'il fait que ma felicité\" a \"Je n'osais pas espérer\"). Oba ustoupí do ústraní, když se blíží Angelika a Roland.\n\nRoland stále předkládá Angelice svou lásku a vytýká jí krutost. Angelika se ho snaží přesvědčit, ať ji k lásce nenutí. Ale Roland, který kvůli ní opustil svou vojenskou výpravu, se nedá zviklat (árie \"J'abandonne ma gloire, et la laisse ternir\"). Roland začíná mít podezření, že má u Angeliky rivala, a varuje, že se případnému soku pomstí. Angelika tedy obrátí a předstírá, že jeho prosbám podléhá (árie \"Votre constance est triomphante\"). Nadšený Roland s ní chce odejít někam, kde budou sami (árie \"En des lieux écartés, dans une paix profonde\"). Angelika jej posílá napřed.\n\nMédor se objeví a vyčítá Angelice zradu, ale ta mu vysvětluje, že má o něj strach (árie \"Médor, je tremble pour vous\"). Médor se ničeho nebojí a je ochoten i zemřít, pokud by měl ztratit svou milovanou ve prospěch Rolanda (árie \"Roland va m'ôter\"), ale Angelika jej chce naživu a ujišťuje o své lásce. Chce jen Rolanda odlákat a pak mu unikne pomocí čarovného prstenu; Médor ať na ni čeká v přístavu, a jakmile se Angelika vrátí, odplují spolu do Číny (milostná scéna, v ní též: árie Angeliky \"Médor, je tremble pour vous\", árie Médora \"Roland va m'ôter\", duet \"Je ne veux que votre cœur\", árie Médora \"Vous me quittez et je demeure\", árie Angeliky \"Vivez pour moi\" a duet \"Vivons, l'amour nous y convie\").\n\nPak Angelika představuje svému lidu Médora jako budoucího krále a nařizuje, aby mu poddaní vzdali čest. V rozsáhlém zpěvu a tanci lid slavnostně přijímá Médora za krále a manžela své královny a přeje mu lásku i šťastnou vládu (balet, chaconne a sbor \"C'est Médor qu'une reine si belle… Heureux Médor! quelle gloire… Que l'amour en tous lieux vous enchante\").\n\n(Jeskyně uprostřed háje) Na tohoto odlehlé místo přichází Roland. Má se zde potkat s Angelikou, která pod důvěryhodnou záminkou zmizela pomocí svého prstenu a dala si s ním ze schůzku. Roland stále věří, že konečně získal její lásku (árie \"L'objet qu m!enchante\"). Jeho společník Astolfe mu vyčítá, že opustil své vojsko ve chvíli, kdy Francii hrozí nebezpečný útok nepřátel (árie \"Cet empire en vous seul a mis son espérance\"). Ale Roland myslí jen na Angeliku a Astolfovy výzvy, aby jakožto hrdina zvítězil i nad láskou, odmítá a posílá ho pryč (árie Rolanda \"Je vois l'Amour qui s'aprête\", árie Astolfa \"Le grand cœur de Roland\").\n\nO samotě hledá Roland Angeliku a netrpělivě čeká na západ slunce, po němž se s ní má sejít. U vchodu do jeskyně nalezne slova napsaná rukama dvou milenců. Poznává rukopis Angeliky a pomalu vyluští, že se jedná o vzájemné vyznání lásky Angeliky a jemu neznámého muže jménem Médor. (scéna Rolanda střídající árie a doprovázený recitativ: \"Ah! J'attendrai longtemps!... Ce que je lis m'apprend que l'Amour a conduit… Que Médor est heureux!\"). Pak slyší přicházet skupinu pastýřů a pastýřek.\n\nZatímco Roland hledá po okolí Angeliku, doprovázejí pastýři snoubence Coridona a Bélisu, kteří se zítra žení. Zpívají o tom, jak je tento hájek příznivý milencům, a přejí milencům věčnou ládku (sbor \"Quand on vient dans ce boccage\", duet \"Vivez en paix\" a sbor \"Aimez toujours de même\"). Coridon a Bélise si slibují věrnou lásku (duet \"J'aimerai toujours ma bergère\") a zpívají, že by své místo nevyměnili ani s Angelikou a Médorem. To zaslechne Roland a vyptává se pastýřů, odkud znají ta jména. Coridon a Bélise Rolandovi vyprávějí o tom, jak ve zdejším lese nalezla Angelika zraněného Médora, vyléčila ho a nakonec učinila tohoto vojáka bez urozenosti i majetku králem, přičemž odmítla stovky nejurozenějších nápadníků. Před očima pastýřů prý složili svatební slib a Bélisin otec Tersandre je odvedl do nejbližšího přístavu.\n\nTersandre přichází požehnat snoubencům a zahání starosti (árie se sborem \"Allez, laissez-nous, soins fâcheux\"). Roland se od něho dozvídá, že Angelika a Médor jsou již na cestě do dalekých krajin. Je nadmíru rozrušen, pastýři se domnívají, že láskou. Tersandre se ho snaží uchlácholit (árie \"Qui suit les amoureuses loix\"). Pak ale zanotuje s pastýři píseň na počest lásky Angeliky a Médora (árie a sbor \"Bénissons l'amour d'Angélique\"). To Rolanda rozzuří a pastýři se v děsu rozprchnou.\n\nRolanda, který se cítí zrazen, se zmocňuje šílenství. Ničí nápis v jeskyni, láme větve a odvaluje kameny, trhá své šaty a nakonec má iluzi, že hovoří s Furií, kterou vysílá podsvětí, aby jej věčně trápila (scéna šílenství, doprovázený recitativ a árie \"Je suis trahi!... Témoins d'une odieuse flamme\").\n\n(Palác moudré víly Logistille) Rolandovo šílenství působí značné potíže pro francouzské vojsko a Astolfe se přichází poradit o pomoc k moudré víle Logistille (árie Astolfa \"Sage et divine fée, à qui tout est possible\"). Víla se již postarala o to, aby byl Roland přenesen do jejího paláce a kouzlem udržován v klidném spánku, avšak dosud se jí nepodařilo ho úplně vyléčit: její hlas sice dokáže otřást podsvětím a utišit hrom, ale ukonejšit srdce zraněné láskou je mnohem obtížnější (árie \"Vos justes voeux sont prévenus\" a \"Je puis des éléments intrrompre la guerre\").\n\nVíla dává přinést spícího Rolanda a povolává své víly, aby sladkým zvukem a tančenými obřady překonnaly kouzlo lásky („symfonie‟, árie víly \"Par le secours d'une douce harmonie\" a sbor víl \"Heureux qui se défend toujours\"). Poté Logistille přivolá z podsvětí stíny slavných hrdinů minulosti, aby jí pomohly vyvést Rolanda z jeho zbloudění a vzbudily v něm touhu vrátit se k válečné slávě (doprovázený recitativ \"Ô vous dont le nom est plein de gloire\" a árie víly se sborem hrdinů \"Roland, courez aux armes\").\n\nRoland se budí a seznává své poblouznění; stydí se za své počínání, když byl zaslepen láskou a chce se hanbou uchýlit do ústraní (recitativ \"Quel secours vient me dégager?\"). Ale víla astíny hrdinů jej utěšují slovy, že nikdo není bez slabosti, a Roland se přidává k jejich volání do zbraně (\"Allons, courons aux armes\"). Víly a stíny hrdinů projevují svou radost nad Rolandovým rozhodnutím tancem (balet). Do boje jej provází Sláva, před ním letí Hrůza a za ním následuje Věhlas. Zpěvem a tancem víl, hrdinů a družiny Slávy vyprovázejícími Rolanda opera končí (balet a sbor \"La Gloire vous appelle\").\n\n\n\n"}
{"id": "998192", "url": "https://cs.wikipedia.org/wiki?curid=998192", "title": "Městské muzeum Přibyslav", "text": "Městské muzeum Přibyslav\n\nPřibyslavské Městské muzeum bylo založeno v roce 1921. Udržuje sbírku přírodovědných, místopisných, starožitných a národopisných předmětů, které během své historie získalo zejména z darů svých příznivců.\n\nPlány na založení muzea se objevily již koncem 19. století, velkou inspirací pro ně byla Národopisná výstava českoslovanská v Praze 1895. Záhy se však pro město stala hlavní prioritou výstavba nové školy. V prosinci 1908 vznikl muzejní odbor při městském zastupitelstvu – ve věci se tehdy angažoval zejm. lékař a kronikář František Půža, jeho bratr Jan a ředitel místní školy Emanuel Činčera. Předsedou odboru se stal starosta města František Niklfeld. Na jeho výzvu přinášeli soukromí dárci předměty, které chtěli muzeu věnovat. Pro sbírky ještě nebyly vyčleněny prostory, proto byly ukládány v přibyslavské škole.\n\nMuzejní plány však odsunula do pozadí první světová válka. Teprve v roce 1920 se tak vývoj v této oblasti posunul dopředu. Dne 1. listopadu tohoto roku se konala ustavující valná hromada, na které byl založen \"Muzejní spolek v Přibyslavi\". Podle stanov byl účelem spolku \"„přírodovědný, místopisný, dějepisný, statistický, starožitný a národopisný výzkum okresu přibyslavského“\" a zachovávání příslušných předmětů a památek.\n\nDíky rolníkovi Františku Šmirousovi, který podporoval snahy o posílení národního cítění a který tehdy vedl Okresní správní komisi, získalo budoucí muzeum prostory pro instalaci sbírek v přibyslavském zámku. Za tyto zapůjčené prostory navíc nemuselo platit nájem.\nJiž v roce 1928 získalo muzeum většinou z darů svých příznivců 1320 předmětů. Byly mezi nimi obrazy, knihy, písemnosti, poštovní známky nebo mince. O rok později šlo již o 2470 exponátů.\n\nČinnost muzea negativně poznamenala druhá světová válka, omezeně ale fungovalo dál. V roce 1951 však práce Muzejního spolku ustala docela. Jeho sbírky a majetek začal spravovat Městský národní výbor, který ale muzeu nevěnoval mnoho pozornosti.\n\nNa sklonku 70. let bylo potřeba rekonstruovat zámek, kde byly sbírky muzea uloženy. Provedený stavební průzkum objektu totiž ukázal vážné narušení statiky zdiva a střechy. Při chvatném stěhování byla řada předmětů přestěhována bez inventarizace a kvalitního zabalení. Některé z nich pak byly uloženy na místech, kde byly vystaveny prachu a vlhkosti, jiné byly během stěhování pravděpodobně i odcizeny. Po více než 20 let tak byly mnohé historicky nebo umělecky cenné předměty uloženy v nevyhovujících podmínkách.\n\nV létě roku 1998 se muzejní sbírky začaly stěhovat do zrekonstruované budovy Starého špitálu. Zde však zůstaly jen po sedm let, poté byly znovu přemístěny, a to do Kurfürstova domu na přibyslavském náměstí.\n\n"}
{"id": "998195", "url": "https://cs.wikipedia.org/wiki?curid=998195", "title": "Shkodran Mustafi", "text": "Shkodran Mustafi\n\nShkodran Mustafi [škodran mustafi] (* 17. dubna 1992, Bad Hersfeld, Německo) je německý fotbalový obránce a reprezentant albánského původu, v současnosti hraje v klubu Arsenal FC. Mistr světa z roku 2014. Mimo Německo působil na klubové úrovni v Anglii, Itálii a Španělsku.\n\nMustafi se narodil v německém lázeňském městě Bad Hersfeld albánské rodině původem z Gostivaru. Na mládežnické úrovni hrál nejprve za lokální týmy 1. FV Bebra a SV Rotenburg, poté zamířil do klubu Hamburger SV. V roce 2009 přestoupil do anglického celku Everton FC, kde podepsal smlouvu do roku 2012. Zájem měly i další anglické týmy Manchester City FC, Newcastle United FC a německá Borussia Dortmund. V dresu Evertonu debutoval v profesionálním fotbale pod trenérem Davidem Moyesem, šlo o závěrečný zápas základní skupiny I 17. prosince 2009 proti běloruskému mužstvu FK BATE (porážka 0:1), na hřiště se dostal v 76. minutě. Byl to zároveň jeho jediný start v A-mužstvu, další příležitost nedostal, nemá tedy na kontě ani jeden zápas v Premier League za Everton.\n\nV lednu 2012 odešel zadarmo do italského klubu Sampdoria Janov, který hrál tehdy Serii B.\n\nV srpnu 2014 po mistrovství světa v Brazílii přestoupil do španělského celku Valencia CF, kde podepsal pětiletou smlouvu. Po dvou letech ve Valencii přestoupil koncem srpna 2016 do anglického Arsenalu.\n\nMustafi reprezentoval Německo v mládežnických kategoriích U16, U17, U18, U19, U20 a U21. Zúčastnil se domácího Mistrovství Evropy hráčů do 17 let 2009, kde Německo porazilo ve finále Nizozemsko 2:1 po prodloužení. Na tomto turnaji vstřelil jeden gól v utkání s Tureckem (výhra 3:1). Mladí Němci se tímto kvalifikovali na Mistrovství světa hráčů do 17 let 2009 v Nigérii, kde vypadli v osmifinále s pozdějším vítězem turnaje Švýcarskem po výsledku 3:4.\n\nNa konci února 2014 jej trenér Německa Joachim Löw nominoval do A-mužstva Německa pro přátelský zápas s Chile (5. března 2014, výhra Německa 1:0), v něm ale příležitost na hřišti nedostal. Debutoval až 13. května 2014 v přátelském zápase v Hamburku proti Polsku (remíza 0:0).\n\nJoachim Löw jej zařadil i do širší nominace pro Mistrovství světa ve fotbale 2014 v Brazílii. Po zranění Marco Reuse se dostal v červnu 2014 i do závěrečné 23-členné nominace, ačkoli jako obránce nebyl přímou náhradou. Trenér Löw se však rozhodl posílit obranu týmu, neboť v ofenzivě spatřoval velkou kvalitu i bez Reuse. V osmifinále s Alžírskem postoupilo Německo po výsledku 1:2 po prodloužení. Mustafi musel v 70. minutě střídat, natrhl si v zápase zadní stehenní sval a na šampionátu si už nezahrál. S týmem nakonec získal zlaté medaile, jeho spoluhráči porazili ve finále 1:0 Argentinu.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2.\n\n"}
{"id": "998196", "url": "https://cs.wikipedia.org/wiki?curid=998196", "title": "Šadda", "text": "Šadda\n\nŠadda neboli tašdíd (\"شَدَّة\", doslova „důraz“) je diakritické znaménko používané v arabském písmu, které označuje zdvojení příslušné souhlásky, například ve slově رُمَّان \"rummán\" - \"granátové jablko\". Má podobu dvojitého obloučku a umisťuje se nad písmeno.\n\nŠadda je vyobrazena v íránském znaku. Nachází se nad špicí meče a symbolicky tak znásobuje jeho sílu.\n"}
{"id": "998198", "url": "https://cs.wikipedia.org/wiki?curid=998198", "title": "Peter Lorre", "text": "Peter Lorre\n\nPeter Lorre, původním jménem László Löwenstein (26. června 1904, Ružomberok – 23. března 1964, Los Angeles), byl americký herec a režisér židovského původu narozený na území dnešního Slovenska.\n\nNarodil se v židovské rodině v Ružomberoku. Když mu byly čtyři roky, jeho matka zemřela. Roku 1913 se rodina přestěhovala do Vídně, kde absolvoval základní a střední školu. Zde začal také s herectvím, když navázal spolupráci s vídeňským umělcem Richardem Teschnerem. Spolu působili kromě Vídně i ve Vratislavi a Curychu.\n\nV roce 1920 přišel do Berlína, kde poznal Bertolda Brechta a účinkoval v jeho hře \"Happy End\". Zde přijal umělecké jméno Peter Lorre.\n\nPo nástupu nacismu v Německu v roce 1933 Lorre odešel nejdříve do Paříže a později do Londýna. V Londýně potkal režiséra Alfreda Hitchcocka, který ho obsadil do svého filmu \"Muž, který věděl příliš mnoho\", ztvárnil jednu z hlavních postav. V roce 1935 odešel Lorre z Londýna do Hollywoodu, kde účinkoval v sérii detektivek \"Mr. Motto\". Po účinkování v menších produkcích přišly úspěchy v podobě noirového filmu \"Maltézský sokol\" (1941) a melodramatu \"Casablanca\" (1942), který získal čtyři Oscary, a kde Lorre ztvárnil roli Ugarteho.\n\nPo druhé světové válce zaujal například hlavní rolí v detektivním dramatu \"The Verdict\" (1946), kde si zahrál po boku Sydneyho Greenstreeta, svého nejčastějšího \"spoluhráče\" – potkali se v devíti filmech, včetně \"Cassablancy\". Ztvárnil rovněž roli sluhy Conseile v hollywoodské verneovce \"Dvacet tisíc mil pod mořem\", která byla doceněna až v pozdějších letech jako předzvěst steampunkové estetiky. Sám Lorre režíroval a napsal scénář k artovému německy mluvenému snímku \"Der Verlorene\" (1951).\n\nByl třikrát ženatý. Poprvé se Celií Lovsky (1934-1945), podruhé s Kaaren Verneovou (1945-1950) a nakonec s Anne Marie Brenningovou (1953 – 1964), se kterou měl jedinou dceru Catharine.\n\n\n"}
{"id": "998202", "url": "https://cs.wikipedia.org/wiki?curid=998202", "title": "Keřkov", "text": "Keřkov\n\nKeřkov () je základní sídelní jednotka, která je součástí města Přibyslav a místní části Dobrá. Prochází tudy silnice I. třídy č. 19 spojující Havlíčkův Brod a Žďár nad Sázavou. \n\nNa místě Keřkova stávala původně tvrz, jejímž majitelem býval jistý Křek. Keřkov je vžitým názvem od roku 1404, kdy na místě bývalé tvrzi stával dvůr na kterém se chovaly převážně ovce. Jeden z majitelů Keřkovského dvora býval vůdcem husitského vojska při nájezdu do Saska roku 1429.\n\n\n"}
{"id": "998203", "url": "https://cs.wikipedia.org/wiki?curid=998203", "title": "Pracovní sobota v Maďarsku", "text": "Pracovní sobota v Maďarsku\n\nPracovní sobota v Maďarsku je taková sobota, která předchází nebo následuje týdnu, ve kterém připadl svátek na úterý nebo čtvrtek. V takovém případě se víkend nejbližší svátku prodlužuje na čtyři dny, tj. pondělí před svátkem či pátek po svátku se počítá jako den pracovního volna (platí sobotní jízdní řády a otevírací doby). Tento volný den se pak nahrazuje sobotou.\n\nPříklad: V roce 2014 připadl 1. květen (svátek) na čtvrtek, v pátek 2. května bylo volno. Sobota 10. května 2014 byla pracovní den.\n\nV roce 2020 budou pracovními sobotami dny 29. srpna a 12. prosince.\n"}
{"id": "998205", "url": "https://cs.wikipedia.org/wiki?curid=998205", "title": "Stará věznice v Umeå", "text": "Stará věznice v Umeå\n\nStará věznice v Umeå (\"Umeå gamla fängelse\" či \"länscellfängelset\") byla dokončena roku 1861. Věznice byla jednou z mála budov, která neshořela při požáru města v roce 1888. Je jednou z nejstarších zachovalých budov a je památkově chráněna od roku 1992. Jako vězení sloužila až do roku 1981, během let 1980-1990 se tam konaly divadelní hry. V roce 2007-2008 byla věznice přestavěna na hotel.\n\nStará věznice byla jednou z asi 20 oblastních věznic navržených Wilhelmem Theodorem Anckarsvärdem, který byl architektem vězeňských budov v letech 1855-1877.\nToto vězení bylo postavené v americkém filadelfském systémovém modelu, což mezi jinými věcmi znamenalo, že běžné cely byly nahrazeny individuálními celami, kde vězni jsou schopni přemýšlet o svém osudu. Bylo zde celkem 24 cel ve dvou podlažích umístěných podél vnějších zdí tak, aby se každému vězni dostalo denního světla. V budově byly i kanceláře a obytné prostory. Věznice byla jednou z mála staveb, které přežily ohromný požár roku 1888. Také jižní dřevěná palisáda přežila požár a současným návštěvníkům dává představu o tvaru vězeňského vycházkového dvora.\nVěznice je nyní nejstarší stojící kamennou budovou v Umeå a je jedním z nejlépe zachovaných vězení v zemi. Využívána byla až do roku 1981. V současné době je majetkem \"Statens fastighetsverk\" (národním majetkem) a roku 1992 se stala národní památkou.\n\nNež se stal šéfredaktorem místních novin \"Västerbottens-Kuriren\", strávil Gustav Rosén (1876-1942) tři měsíce v tomto vězení v roce 1916. Byl odsouzen za pomluvu městského nejvyššího policejního úředníka. To bylo vyvrcholením tak zvaných \"Umeåbraken\" (rvaček), které přitahovaly širokou pozornost celého národa.\n\nOd roku 1987 po většinu 90. let 20. století byla budova a vycházkový dvůr využívány amatérskou divadelní skupinou \"Grotteatern\" a nezávislou divadelní skupinou \"Profilteatern\". Při stém výročí ničivého požáru z roku 1888 skupina Grotteatern v roce 1988 vytvořila divadelní produkci nazvanou \"Spelet om den stora branden\" (Hry o velkém ohni, autor Frank Kelber) na starém vězeňském dvoře. Obě skupiny, Grotteatern i Profilteatern, poté hrály v létě svá představení na vězeňském vycházkovém dvoře.\n\nV roce 2007-2008 byla budova přestavěna na hotel s 23 jednolůžkovými pokoji, 2 rodinnými pokoji a jedním dvojlůžkovým pokojem, s konferenčním sálem pro schůzky a oslavy. Může ubytovat až 50 lidí. Nabízí lůžka se společnými sprchami a toaletami. V přístavku na dvoře je kavárna Café Göteborg.\n"}
{"id": "998206", "url": "https://cs.wikipedia.org/wiki?curid=998206", "title": "Hesov", "text": "Hesov\n\nHesov je základní sídelní jednotka, která je součástí města Přibyslav. Hesov se jmenuje podle místního podnikatele a majitele dvora, stavebníka Josefa Hesse, který v místě postavil v roce 1838 obecní cihelnu.\n\nHesovský dvůr je spjat svou historií s podnikatelem a stavebníkem Josefem Hessem, rodákem z Nemyšli (* 3. dubna 1780). Ten zde zakoupil v roce 1838 dvůr a postavil obecní cihelnu, kolonii domků a svou výstavní vilu. Pozemku se tehdy říkalo „v Kytlovu“ nebo též „U studánky“, a tak rozrůstající se vesnice získala svůj německý název Schönbrunn („Krásná studna“). Dne 12. května 1850 byla ves vysvěcena a pokřtěna podle zakladatele Hesov. Sám Josef Hesse zemřel o dva roky později, 24. dubna 1852.\n\nNa poli nazývaném „Na zadním Keništi“ nebo „Na zadní Jenči“, které Josef Hesse od Přibyslavi odkoupil, postavil dvůr a škrobárnu. Později v Hesově působila škrobárenská společnost Amylon a v její budově roku 1924 zahájila provoz pozdější známá mlékárenská společnost Pribina.\n\n\n"}
{"id": "998209", "url": "https://cs.wikipedia.org/wiki?curid=998209", "title": "Dvorek (Přibyslav)", "text": "Dvorek (Přibyslav)\n\nDvorek () je základní sídelní jednotka která, je součástí města Přibyslav. První zmínka o Dvorku u Přibyslavi je z roku 1579 o lese Puši. Jenž se nacházel na místě dnešního Dvorka. Na jihozápadě od Dvorka leží odloučená část a velmi malá osada Uhry. Která je poprvé připomínána okolo roku 1830.\n\nDvorek je poprvé zmiňován v souvislosti s lesem Puš, který se nacházel na místě dnešního Dvorku. Místo bylo původně v majetku kláštera v Pohledu. Tento les pohledská abatyše prodala v roce 1579 přibyslavským měšťanům.\n\n"}
{"id": "998211", "url": "https://cs.wikipedia.org/wiki?curid=998211", "title": "Martin Réway", "text": "Martin Réway\n\nMartin Réway (* 24. ledna 1995 Praha) je slovenský hokejista, hráč týmu Rytíři Kladno z Extraligy ledního hokeje. Po odchodu z AHL posílil tým KHL HC Slovan Bratislava \n\nSvým stylem bývá přirovnáván ke slovenskému hokejistovi Žigmundu Pálffymu. V sezoně 2016/2017 mu bylo zjištěno, že má zánět srdečního svalu v důsledku virového onemocnění, dnes by měl být v pořádku. V roce 2019/2020 se stává hráčem týmu Rytíři Kladno.\n\nRéway se narodil v Praze slovenským rodičům. Na mládežnické úrovni působil v ČR nejprve v klubu hc apex Praha a potéHC Slavia Praha. Po přestěhování na Slovensko do Dolného Kubína (ve 12 letech) hrál za MHK Dolný Kubín a poté za MHK Martin. Následně hrál opět v Praze, tentokrát v mládežnickém týmu HC Sparta Praha. V roce 2012 odešel do týmu Gatineau Olympiques v kanadské Quebec Major Junior Hockey League.\n\nV roce 2013 ho draftoval ze 116. místa kanadský klub NHL Montreal Canadiens. Před sezonou 2014/15 se vrátil ze zámoří do HC Sparta Praha, a začlenil se do A-týmu hrajícího českou extraligu. V průběhu podzimu 2014 měl bilanci téměř 1 kanadský bod na zápas.\n\nReprezentoval Slovensko na mistrovství světa dvacetiletých v letech 2013, 2014 a 2015.\n\nV květnu 2014 ho trenér Slovenska Vladimír Vůjtek vzal na mistrovství světa 2014 v Bělorusku. Na MS 2015 v České republice s ním trenér Vůjtek původně počítal, ale na šampionát nakonec neodcestoval, dle oficiálního vyjádření týmového lékaře nebyl kvůli chorobě dopsán na soupisku.\n\nNový reprezentační trenér Zdeno Cíger ho vzal na MS 2016 v Moskvě a Petrohradu.\n\nStatistiky reprezentace na Mistrovstvích světa a Olympijských hrách:\n\n"}
{"id": "998213", "url": "https://cs.wikipedia.org/wiki?curid=998213", "title": "Augustin Bedřich Čepl", "text": "Augustin Bedřich Čepl\n\nAugustin Bedřich Čepl (11. srpna 1820 Přibyslav (nejisté) – 11. srpna 1891 Přibyslav) byl kupec, český vlastenec a mecenáš, starosta Přibyslavi.\n\nByl kupcem v Přibyslavi v domě v čp. 66 a osobním přítelem Karla Havlíčka Borovského.\n\nV roce 1848 se angažoval v organizaci národní občanské stráže (gardy). Její útvar 24 dobrovolníků na pomoc Praze se ale vrátil z Chrudimi zpět po vyslechnutí posledních zpráv o dění v Praze. Dne 13. července 1850 proběhla první volba městské rady podle nového obecního řádu. Augustin Bedřich Čepl byl zvolen druhým radním (starostou byl zvolen Karel Hesse, prvním radním František Brichca). V roce 1861 byl zvolen starostou. V roce 1862 hostil nejvýznamnější hosty odhalení pamětní desky na rodném domě Karla Havlíčka Borovského v Borové. V lednu 1865 byl potvrzen ve funkci starosty města. V roce 1877 byl zvolen prvním okresním starostou. Tento úřad zastával do roku 1869. Dne 16. února 1869 po předešlých nehodách rezignoval na funkci starosty města Přibyslavi.\n\nV roce 1868 byl jedním ze iniciátorů tábora lidu na Žižkově poli „k povznesení kleslého stavu rolnického, průmyslu, obchodu a blahobytu vůbec“, který se uskutečnil 12. července 1868 navzdory zákazu c. k. okresního soudu v Přibyslavi. Za to mu byla udělena pokuta 100 zlatých. Dne 30. května 1870 odmítl účast v zemské podkomisi pro upravení daně pozemkové. Do funkce byl znovu zvolen v srpnu 1877 a vykonával ji až do září 1890.\n\nV roce 1857 finančně podpořil částkou 189 zlatých a 28 krejcarů vznik ochotnického spolku;. Stalo se tak po prvním občanském maškarním plesu. Následně se stal ředitelem tohoto spolku. Tuto funkci vykonával až do roku 1863, kdy jeho funkci převzal Dr. Juren. Výtěžek ochotnických představení byl použit na opravu sochy sv. Václava a božích muk.\n\nV roce 1862 byl vykonán pokus založit v Přibyslavi místní jednotu. Počet zájemců byl však malý a proto se přibyslavští zájemci přihlásili za členy sousedních jednot v Polné a v Německém Brodě. Starosta Čepl si ale opatřil sokolský kroj a nosil jej veřejně.\nZemřel 11. srpna 1891. Městský úřad vyvěsil při této příležitosti prapor na zvonici při kostele sv Narození svatého Jana Křtitele a bylo zvoněno umíráčkem. Protože Augustin Bedřich Čepl přestoupil od katolického vyznání k evangelickému, farář František Knob proti tomuto protestoval a místodržitelství mu dalo za pravdu. Městská rada se v tomto odvolala k ministerstvu kultu a vyučování. Jejich odvolání bylo ale v roce 1895 ministerstvem zamítnuto. Pohřben byl v evangelické části nového hřbitova.\n\n"}
{"id": "998215", "url": "https://cs.wikipedia.org/wiki?curid=998215", "title": "Jeff Healey", "text": "Jeff Healey\n\nJeff Healey, rodným jménem Norman Jeffrey Healey (25. března 1966 − 2. března 2008) byl kanadský zpěvák a kytarista.\n\nV dětství byl adoptován a své pravé rodiče nikdy nepotkal; když mu byl jeden rok, ztratil kvůli retinoblastomu, nádoru oka, zrak. Jeho oči byly chirurgicky odstraněny a nahrazeny očními protézami. Na kytaru se kvůli své slepotě naučil tak, že ji měl položenou v klíně. Svou první skupinu nazvanou Blue Direction založil v patnácti. Od poloviny osmdesátých let vystupoval se skupinou The Jeff Healey Band.\n\nMimo kytary hrál také na trubku a klarinet v jazzové skupině Jazz Wizards. Rovněž byl sběratelem starých gramofonových desek, kterých vlastnil více než 30 000. V lednu 2007 podstoupil operaci, při které mu byly odstraněny metastatické tkáně z obou plic; v předchozích měsících mu byly z nohou odstraněny sarkomy. Zemřel na rakovinu plic v březnu 2008. O rok později byl uveden do Terry Fox Hall of Fame.\n\n\n"}
{"id": "998216", "url": "https://cs.wikipedia.org/wiki?curid=998216", "title": "Starý špitál (Přibyslav)", "text": "Starý špitál (Přibyslav)\n\nStarý špitál v Přibyslavi nechal v roce 1692 vystavět kníže Ferdinand z Ditrichštejna. Stalo se tak na žádost přibyslavských konšelů, neboť město se po třicetileté válce jen s velkými obtížemi zvládalo starat o chudé, které válka připravila o domov. Město z tohoto důvodu pro stavbu poskytlo pozemek. Na štítě špitálu, který byl v dané době chápán spíše jako chudobinec než jako nemocnice, je proto dodnes zobrazen znak Ditrichštejnů. Svou funkci plnil zhruba 250 let.\n\nŠpitál je chráněn jako kulturní památka.\n\nPůvodní špitál, který vzal zasvé při obrovském požáru města v roce 1767, byl dvouštítový gotický dům s vysokými střechami, pokrytými šindelem. Poté byl opraven již pouze jako jednoštítový.\n\nPodle zakládací listiny byl určen pro 7 starých žen z Přibyslavi a Polné (kde vznikl obdobný útulek pro muže) na počest Panny Marie Sedmibolestné. Jejich chudobu musel potvrdit vrchnostenský úřad a ještě i přibyslavský farář.\n\nTzv. panský chudobinec fungoval ještě ve 30. letech 20. st., např. v říjnu 1932 v něm bylo ubytováno 11 žen.\n\nK posluze a vaření měly ubytované špitálnice hospodyni. Týdně měly nárok na 1,5 funtu (asi 0,84 kg) masa. Čtrnáctkrát do roka o svátcích jim byl příděl ještě zvýšen. Byly rovněž stanoveny normy ročního přídělu sýra, tuku, soli, mléka, zelí, mrkve, ale i mýdla, svíček nebo dřeva na vaření. Každá přitom měla denně nárok na 2 žejdlíky piva, což zhruba odpovídá dvěma dnešním malým pivům. Jednou za tři roky měly nárok na nové šaty a jednou za 6 let nový plášť.\n\nK jejich povinnostem patřila každodenní účast na mši a odpoledním požehnání. Špitál mohly opouštět pouze ve dvojicích a musely jej hlásit hospodyni. \"„Do výčepních místností měly vstup zakázán pod hrozbou vyloučení ze špitálu,\"\" uvádí Oldřich Málek v publikaci Přibyslavského městského muzea.\n\nPo rekonstrukci v roce 1998 byl objekt využíván jako městské muzeum a informační centrum. Poté se stal prostorem pro pořádání výstav a koncertů.\n"}
{"id": "998217", "url": "https://cs.wikipedia.org/wiki?curid=998217", "title": "Kostel svaté Kateřiny Alexandrijské (Stříbrné Hory)", "text": "Kostel svaté Kateřiny Alexandrijské (Stříbrné Hory)\n\nKostel svaté Kateřiny Alexandrijské je osamoceně stojící kostel obklopený hřbitovem, nalézající se jižně od obce Stříbrné Hory. Stojí na místě původní gotické stavby, ze které se dochoval hrotitý portál mezi podvěžím a lodí. Kostel je chráněn jako kulturní památka.\n\nPrvní písemná zmínka o zdejším kostele pochází z roku 1265, ale z listinných dokumentů je zřejmé, že svatostánek zde stál již o mnoho let dříve. Založili jej pravděpodobně němečtí horníci, kteří zde těžili stříbrnou rudu. Místní hornické sídliště se tehdy nazývalo Monte Herlivini (Hory Herlivinovy). Nejprve spadal kostel pod přibyslavskou duchovní správu, po založení kláštera v Pohledu přešel pod jeho správu.\n\nV době husitských válek byl kostel v roce 1424 vypálen a zřejmě zaniklo i okolní, už tak řídké osídlení. Až dokumenty z roku 1692 referují o výstavbě nové věže se zvonicí. V roce 1728 byl nicméně kostel kvůli celkové zchátralosti zbořen a poté znovu vystavěn. Počátkem 19. století se o jeho demolici uvažovalo znovu. Soudně pak byl patronát nad kostelem přiřčen vrchnosti v Polné, které tak připadlo i finanční břemeno spojené s opravou. Kostel se však podařilo zachránit.\n\nV roce 1843 byly z kostela odcizeny dva zvony. V květnu 1969 vyhořel po zásahu bleskem, tři roky nato byl nicméně znovu otevřen. Později byl však tolikrát vykraden, že dnes již jeho inventář neobsahuje žádné cenné ani historicky zajímavé předměty.\n\nV kostele se konají bohoslužby každou 3. neděli v měsíci.\n"}
{"id": "998218", "url": "https://cs.wikipedia.org/wiki?curid=998218", "title": "Gamla bron", "text": "Gamla bron\n\nGamla bron (Starý most) je nejstarší stojící most přes řeku Ume o délce 301 metrů, byl postaven v roce 1863 a v současnosti je přístupný pouze pěším a cyklistům.\n\nPřed výstavbou mostu byl možný přechod přes řeku Ume pouze po ledě v zimě a v ostatních ročních obdobích přívozem. Během druhé ruské okupace Umeå při Finské válce v roce 1809 Rusové postavili pontonový most z klád přes řeku, který byl krátce poté zničen jarní povodní. Stavba mostu přes řeku byla dlouho považována za příliš nákladnou, až guvernér Västerbottenu Gustaf Munthe, který nastoupil do úřadu v roce 1856, se začal zajímat o problematiku a nechal prověřit, kde by bylo možné most postavit a jaká by byla cena výstavby. Průzkum ukázal, že vhodné místo je pouze mimo město, proti proudu řeky a náklady na samotnou stavbu by činily 65.450 švédských korun. Další doprovodné náklady by zvýšily celkové náklady na 86.000 švédských korun.\nSe stavbou mostu bylo započato v roce 1860, otevřen byl v roce 1863 a po dlouhou dobu se za použití mostu platilo mýtné. Po deseti letech bylo zjištěno, že původní dřevěnou konstrukci je třeba vyměnit, takže v letech 1894-1895 byla nahrazena ocelovou a most získal vzhled, který má dodnes. V roce 2013 byly objeveny závady na konstrukci, které bylo nutno opravit. \n"}
{"id": "998219", "url": "https://cs.wikipedia.org/wiki?curid=998219", "title": "Seznam cizinců v HC Oceláři Třinec", "text": "Seznam cizinců v HC Oceláři Třinec\n\nToto je seznam cizinců, kteří alespoň jednou nastoupili za hokejový tým HC Oceláři Třinec hrající v české hokejové extralize. \n"}
{"id": "998221", "url": "https://cs.wikipedia.org/wiki?curid=998221", "title": "Lucky Peterson", "text": "Lucky Peterson\n\nLucky Peterson, rodným jménem Judge Kenneth Peterson (* 13. prosince 1964) je americký zpěvák, kytarista a hráč na klávesové nástroje. Hudbě se věnoval již od dětství, neboť jeho otec − sám bluesový hudebník − vlastnil klub The Governor's Inn v Buffalu. Sám mladý Peterson v klubu již od dětství vystupoval a když mu bylo pět let, objevil jej zde Willie Dixon. Za jeho pomoci v roce 1969, ve věku pěti let, Peterson vydal své debutové album. V té době rovněž vystuopil v řadě televizních pořadů. Později vydal mnoho dalších alb.\n\n"}
{"id": "998222", "url": "https://cs.wikipedia.org/wiki?curid=998222", "title": "Bruno Taut", "text": "Bruno Taut\n\nBruno Taut, celým jménem Bruno Julius Florian Taut (4. května 1880, Kaliningrad – 24. prosince 1938, Istanbul) byl německý architekt a urbanista židovského původu. Významný představitel expresionismu a funkcionalismu. Byl průkopníkem v používání kombinace skla, kovů a betonu. Mezi modernistickými architekty byl výjimečným užitím barev. Snažil se sjednotit místní architektonické tradice (japonské, turecké) s idejemi modernismu. Tautovou nejznámější stavbou je budova Skleněného pavilonu s duhovou kopulí z roku 1914, kterou navrhl pro výstavu Deutscher Werkbundu v Kolýně nad Rýnem.\n\nPo skončení vysoké školy nastoupil na odbornou školu konstrukčního designu v tehdy německém Královci, dnešním ruském Kaliningradu. Po studiích nastoupil do ateliéru secesního architekta Bruno Möhringa. Roku 1904 ho zaměstnal inovativní architekt Theodor Fischer. Poté odešel do Berlína, kde studoval na tamní Technische Hochschule v Charlottenburgu dějiny umění a městské plánování. V roce 1910 si se svým bratrem, Maxem Tautem, otevřeli vlastní kancelář v Berlíně, která dobře fungovala až do nástupu první světové války. Trvalý dopad na Tautovu tvorbu měl výlet do Anglie, který mu doporučil architekt Hermann Muthesius, aby pochopil modernistické změny v koncepci městské zeleně. Před válkou nedostával mnoho zakázek, mimo jiné i kvůli svým sympatiím k socialismu.\n\nPo válce byl Taut díky svým teoriím označen za vedoucí osobnost \"nové objektivní architektury\". V letech 1912 až 1915 dokončil projekty dvou bytových domů v Magdeburgu, které byly přímo ovlivněny humánním funkcionalismem a konceptem zahradních měst. Po první světové válce odešel na krátké období do Moskvy. Od roku 1921 do roku 1923 zastával post hlavního architekta města Magdeburg, kde navrhování několik obytných čtvrtí. V roce 1924 se stal vedoucím společnosti GEHAG (tato společnost stále existuje), která se zabývala výstavbou bytů. Také navrhl několik velkých vydařených obytných komplexů. Především obytný komplex \"Hufeisensiedlung\" ve tvaru podkovy z roku 1925. Ceněn byl i návrh komplexu \"Onkel Toms Hütte\" (Chaloupka strýčka Toma) z roku 1926 v Zehlendorfu. Návrhy obsahovaly kontroverzní moderní střechy, přirozené osvětlení, provětrávání, zahrady a velkorysé vymoženosti jako plyn, elektrické osvětlení a koupelny. Kritici z pravé části politického spektra protestovali, že tyto komplexy jsou pro \"obyčejné lidí\" příliš luxusní a plýtvají prostředky, nicméně Taut měl zastání v pokrokovém starostovi Berlína Gustavu Bössovi a v letech 1924 až 1931 nakonec v Berlíně postavil více než dvanáct tisíc bytů.\n\nV letech 1932 a 1933 pobýval Taut v Sovětském svazu, kde pracoval na několika administrativních stavbách. V únoru 1933 se vrátil domů, kde však bylo nepříznivé politické prostředí, protože nacistická strana získala na síle. Taut začal být pronásledován kvůli své náklonnosti k sociálnědemokratickým myšlenkám, pobytu v komunistickém Sovětském svazu i svému židovskému původu a už po dvou týdnech musel Německo opustit. Nejdříve odešel do Švýcarska, pak do Takase v Japonsku, kde napsal tři významné knihy o japonské kultuře a architektuře a také vyráběl nábytek. Ve volném čase se také věnoval malování a tento jeho koníček bezpochyby ovlivnil jeho práci s barvami v architektuře. Jasné a zářivé barvy uplatnil už v jednom ze svých prvních projektů v bytovém domě Falkenberg v Berlíně (1912). Barevností se Taut výrazně lišil od svých modernistických současníků Miese van der Roheho, Le Corbusiera i Waltera Gropiuse. Le Corbusier prý jednou prohlásil: \"Můj bože, ten Taut je barvoslepý!\"\n\nV roce 1936 se Taut přestěhoval do Turecka, kde působil až do své předčasné smrti v roce 1938. Pracoval zde na katedře architektury Univerzity výtvarného umění. Navrhl řadu vzdělávacích budov v Ankaře a Trabzonu pro turecké ministerstvo školství. Z nich nejvýznamnější je fakulta jazyků, dějin a geografie na ankarské univerzitě. Tautovou poslední prací byl katafalk použitý při pohřbu Mustafa Kemala Atatürka, který dokončil 21. listopadu 1938, měsíc před vlastní smrtí. Taut byl pohřben jako jediný nemuslim na ankarském vojenském hřbitově Edirnekapı Şehitliği.\n\n"}
{"id": "998223", "url": "https://cs.wikipedia.org/wiki?curid=998223", "title": "Norra skenet", "text": "Norra skenet\n\nNorra skenet (Polární záře) je socha od Ernsta Nordina, švédského sochaře a malíře, a je symbolem univerzity v Umeå. \n\nV souvislosti s návrhem na univerzitní kampus v Umeå byla vyhlášena celostátní soutěži, kterou vyhrál Ernst Nordin s návrhem Norra skenet v roce 1967. Socha byla postavena na jiném místě v kampusu v roce 1969, ale v roce 1995 byla přemístěna, aby se vytvořil prostor pro budovu vzdělávání učitelů.\n\nSocha má diagonální kompozici se čtyřmi nohami, připomínající polární záři a tvoří ji svařované čtvercové trubky z leštěné nerezové oceli s integrovaným světlometem.\n"}
{"id": "998225", "url": "https://cs.wikipedia.org/wiki?curid=998225", "title": "Eduard Maur", "text": "Eduard Maur\n\nEduard Maur (* 1. dubna 1937 Plzeň) je český historik, odborník na hospodářské a sociální dějiny raného novověku a historickou demografii.\n\nVystudoval dějepis a češtinu na Filozofické fakultě Univerzity Karlovy v Praze a zůstal zde jako vědecký pracovník Ústavu československých, resp. českých dějin, kde působí doposud. V letech 1993–2000 jej vedl, dnes je jeho emeritním členem. Současně přednáší v Ústavu historických věd Filozofické fakulty Univerzity Pardubice. V 90. letech působil jako hostující profesor na několika francouzských univerzitách (Lille, Paříž, Montpellier), účastnil se též mezinárodních vědeckých projektů ve spolupráci s historiky Rakouska a Německa. Kromě výše uvedených témat se věnuje problematice historického vědomí a regionálním dějinám jihozápadních Čech. Je členem několika redakčních rad a vedoucím redaktorem ročenky \"Historická demografie\". V roce 2008 obdržel Cenu Učené společnosti ČR.\n\n\n\n"}
{"id": "998230", "url": "https://cs.wikipedia.org/wiki?curid=998230", "title": "Silnice II/350", "text": "Silnice II/350\n\nSilnice II/350 je pozemní komunikace v Kraji Vysočina, která spojuje městys Štoky se silnicí II/343. Ve Štokách odbočuje na okružní křižovatce na náměstí ze silnice II/348, následně křižuje silnici I/38 a dále prochází těmito sídly:\nSeverně od Herálce na úrovňové křižovatce ústí do silnice II/348, a to v jejím úseku mezi Svratkou a Kameničkami.\n\nČerpací stanice je v Přibyslavi, avšak mimo trasu II/350. Celková délka této silnice je zhruba 47 km.\n\n"}
{"id": "998231", "url": "https://cs.wikipedia.org/wiki?curid=998231", "title": "Pierre-Michel Lasogga", "text": "Pierre-Michel Lasogga\n\nPierre-Michel Lasogga (* 15. prosince 1991, Gladbeck, Německo) je německý fotbalový útočník, v současnosti působí v německém klubu Hamburger SV.\n\nLasogga začal profesionální kariéru v klubu Bayer 04 Leverkusen, kde v roce 2010 odehrál 5 zápasů za čtvrtoligovou rezervu. V létě 2010 odešel do tehdy druholigového klubu Hertha BSC Berlin. 2. září 2013 odešel na roční hostování do týmu Hamburger SV. Po sezoně do Hamburku přestoupil.\n\nPierre-Michel Lasogga reprezentoval Německo v mládežnické kategorii U21. Hrál v kvalifikaci na Mistrovství Evropy hráčů do 21 let 2013.\n\nNa konci února 2014 jej trenér Německa Joachim Löw nominoval do A-mužstva Německa pro přátelský zápas s Chile (5. března 2014, výhra Německa 1:0), v něm ale příležitost na hřišti nedostal.\n\n"}
{"id": "998234", "url": "https://cs.wikipedia.org/wiki?curid=998234", "title": "Přibyslav (jméno)", "text": "Přibyslav (jméno)\n\nPřibyslav je mužské křestní jméno, znamená „Ten, komu mohutní sláva“.\nSvátek (jmeniny) má v České republice 27. ledna, v kalendáři byl uváděn v letech 1954-1977, nyní je upřednostňována pro vyšší četnost Ingrid. Domácí podoby tohoto jména jsou Přibík, Přibišek, Sláva, Přiba.\n"}
{"id": "998253", "url": "https://cs.wikipedia.org/wiki?curid=998253", "title": "Karl Heinrich Seibt", "text": "Karl Heinrich Seibt\n\nKarl Heinrich Seibt (Karel Jindřich Seibt, 21. března 1735, Marienthal (Horní Lužice) – 2. dubna 1806, Praha) byl osvícenský kněz, filosof, pedagogický reformátor, profesor a rektor pražské univerzity.\n\nPrvní vzdělání získal v klášteře Marienthal v Lužici a gymnázium studoval u piaristů v Kosmonosích. V letech 1751-1756 studoval filosofii a práva na pražské univerzitě a pak do roku 1762 v Lipsku, kde ho ovlivnil hlavně spisovatel a literární vědec J. Ch. Gottsched. Kvůli sedmileté válce se vrátil do Prahy, kde přednášel na Lužickém semináři. Roku 1762 byl jmenován profesorem estetiky a pedagogiky v Praze, kde 23 let přednášel o morálce, německé literatuře a historii, pedagogice a filosofii. Jako osvícenec měl velký vliv na J. Dobrovského, J. Jungmanna a další české obrozence, přestože byl jeden z prvních profesorů, kteří v Praze přednášeli německy (místo dřívější latiny).\n\nOd roku 1766 byl tajemníkem pražského arcibiskupa a přednášel církevní dějiny v pražském semináři. Po zrušení jezuitského řádu roku 1775 se stal ředitelem filosofické fakulty a čtyř pražských českých gymnázií (německých bylo 9), pro něž vypracoval i studijní řád. Za pomoc při reformách školství byl 1779 jmenován císařským radou, 1783 byl rektorem univerzity, 1794 byl povýšen do rytířského stavu a 1801 odešel do důchodu.\n\n\n\n\n"}
{"id": "998255", "url": "https://cs.wikipedia.org/wiki?curid=998255", "title": "Silnice II/351", "text": "Silnice II/351\n\nSilnice II/351 je pozemní komunikace v Kraji Vysočina spojující město Chotěboř s městysem Dalešice. V roce 2017 má dojít k opravám silnice v Třebíči, primárně na křižovatce se silnicí II/399. Dne 29. března 2018 se konal seminář spolku Regio 2020, kdy starostové obcí a další účastnici řešili úpravy obchvatu městyse Vladislav na silnici I/23 a úpravy silnice II/351 z Třebíče do Valče.\n\nNa jihovýchodě Chotěboře odbočuje ze silnice II/345 a dále prochází těmito sídly:\n\nNa jižním okraji Dalešic ústí na úrovňové křižovatce do silnice II/399.\n\nV roce 2017 proběhla rekonstrukce silnice mezi Třebíčí a Valčí. Rekonstrukce byla kritizována, protože investor stavby silnici výrazně zúžil. Šířka silnice byla dle pravidel srovnána na šířku pruhu 3 metry, tj. na některých místech tak silnice byla zúžena. Celková cena rekonstrukce dosáhla 95 milionů Kč. První část rekonstrukce proběhla v délce přibližně 11 kilometrů z Třebíče do Valče, silnice byla zúžena na normovanou šířku dle normy S 7,5. Řidiči i zaměstnanci jaderné elektrárny Dukovany, ke které silnice vede toto zúžení kritizovali. Bývalý senátor a předseda sdružení Energetické Třebíčsko Vítězslav Jonáš kritizoval kraj Vysočina a vyzval hejtmana Jiřího Běhounka k nápravě. Hejtman reagoval velmi stručně s tím, že Vítězslav Jonáš obdrží písemnou odpověď. Zmínil také, že operační program silnici nedovolil rozšířit, takže se museli přizpůsobit normě dle počtu obyvatel dotčených obcí. Zbylá část silnice má být také rekonstruována v souladu s normou S 7,5. Chybou dle Aleše Kratiny (předseda krajské dopravní komise) bylo to, že kraj nevyhlásil tuto silnici za tzv. páteřní krajskou silnici, kdyby jí byla bývala byla, tak by zřejmě rozšířena byla.\n"}
{"id": "998258", "url": "https://cs.wikipedia.org/wiki?curid=998258", "title": "Leon Goretzka", "text": "Leon Goretzka\n\nLeon Goretzka (* 6. února 1995, Bochum, Německo) je německý fotbalový záložník a reprezentant, od roku 2018 hráč klubu FC Bayern Mnichov.\n\nLeon Goretzka začal s fotbalem v klubu Werner SV 06 Bochum, než v roce 2001 přešel do VfL Bochum, v jehož dresu debutoval v profesionálním fotbale 4. srpna 2012 v utkání 2. Bundesligy proti Dynamu Drážďany. Na konečné výhře 2:1 se podílel jedním vstřeleným gólem.\n\nV červnu 2013 přestoupil do prvoligového FC Schalke 04. V lednu 2018 oznámil vedení Schalke, že neprodlouží smlouvu a v létě téhož roku přestoupí do FC Bayern Mnichov.\n\nLeon Goretzka reprezentoval Německo v mládežnických kategoriích U16, U17, U19, a U21. Zúčastnil se Mistrovství Evropy hráčů do 17 let 2012 ve Slovinsku, kde Německo prohrálo ve finále s Nizozemskem v penaltovém rozstřelu. Na tomto turnaji byl kapitánem a vstřelil dvě branky (v semifinále s Polskem vítězný gól a ve finále s Nizozemskem).\n\nZúčastnil se LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\nV A-mužstvu Německa debutoval 13. května 2014 v přátelském zápase v Hamburku proti reprezentaci Polska (remíza 0:0).\nTrenér Německa Joachim Löw jej zařadil do širší nominace pro Mistrovství světa ve fotbale 2014 v Brazílii. Kvůli zranění ale musel být z nominace vyřazen.\n\n"}
{"id": "998261", "url": "https://cs.wikipedia.org/wiki?curid=998261", "title": "Josef Reinsberg", "text": "Josef Reinsberg\n\nJosef Reinsberg (18. srpna 1844 Přibyslav – 29. ledna 1930 Praha) byl český lékař, profesor soudního lékařství na lékařské fakultě Univerzity Karlovy, později děkan této fakulty a rektor univerzity (1898–1899), poslanec Českého zemského sněmu, přispěvatel Ottova slovníku naučného.\n\nNarodil se 18. srpna 1844 v Přibyslavi. V roce 1864 absolvoval gymnázium v Klatovech a 19. března 1870 byl promován na pražské lékařské fakultě.\n\nPracoval nejprve jako externí lékař chirurgického oddělení ve všeobecné nemocnici, pak jako asistent porodnické kliniky prof. Jana Strenga. Roku 1871 získal místo městského a továrního lékaře v Žamberku. O dva roky později se tam stal panským lékařem a ordinářem v Kateřinské nemocnici v Žamberku.. Zároveň působil jako soudní lékař u okresních soudů v Hradci Králové, Rokytnici a Žamberku i u hradeckého krajského soudu. Roku 1874 si založil soukromou chemickou laboratoř.\n\nPo absolvování zkoušek byl 12. ledna 1879 jmenován zeměpanským okresním lékařem pro klatovský zdravotní obvod.\n\nKaždoročně podnikal studijní cesty do rakouských univerzitních měst. Roku 1883 pobýval na stáži v Mnichově. O rok později byl přijat na českou univerzitu, kde zakládal ústav pro soudní lékařství. V červenci 1885 byl jmenován mimořádným a v červenci 1886 řádným profesorem. Kromě soudního lékařství přednášel i o veřejném zdravotnictví, zdravotní policii a hygieně. Širšímu publiku byly určeny jeho přednášky o pomoci v náhlém nebezpečí života. Když r. 1896 zemřel profesor Václav Bělohradský, vyučoval Reinsberg několik let soudní lékařství i na právech.\n\nV letech 1891, 1896 a 1903 zastával funkci děkana lékařské fakulty. Roku 1899 byl jmenován rektorem české univerzity. Po dobu rektorské funkce byl rovněž virilním poslancem Českého zemského sněmu.\n\nPedagogické činnosti se vzdal r. 1908 ze zdravotních důvodů.\n\nCelý život byl veřejně činný. Jako medik byl mezi zakladateli Spolku českých mediků, kde spolu s Vítězslavem Janovským vydával časopis a byl rovněž zvolen předsedou. Společně s jednatelem spolku Štěpánem Pučálkou nechal od Petra Maixnera namalovat portrét J. E. Purkyně a věnoval jej fyziologickému ústavu. Účastnil se rovněž shromažďování české lékařské terminologie.\n\nV Žamberku zavedl večerní přednášky v živnostenské a učňovské škole. Působil tam i v obecním zastupitelstvu, městské radě, jako náměstek purkmistra a okresní starosta. Při odchodu byl jmenován čestným občanem. V Klatovech spoluzakládal Literární jednotu.\n\nV Praze byl v letech 1885-1908 soudním lékařem u zemského soudu, od roku 1896 u rozhodčího soudu úrazové pojišťovny a v letech 1885-1912 členem zemské zdravotní rady a městské zdravotní komise. Od roku 1886 byl činný ve Spolku českých lékařů, kde zastával funkci starosty. Po odchodu dr. Chodounského redigoval \"Časopis českých lékařů\".\n\nOd roku 1885 pořádal populární přednášky ve prospěch podpůrných studentských spolků i při slavnostních příležitostech. Jako rektor univerzity zahájil 5. dubna 1899 sérii lidových přednášek pro širokou veřejnost, zorganizovaných hlavně zásluhou Otakara Hostinského a jeho kolegů z filosofické fakulty.\n\nPodílel se také na získávání finanční podpory pro studenty. Byl spoluzakladatelem (s prof. Jarníkem) a prvním předsedou velké studentské jídelny (Mensa Academica) a po úmrtí prof. Antonína Friče převzal vedení podpůrného Husova fondu.\n\nByl rovněž krátce předsedou národopisné společnosti a účastnil se vedení národopisné výstavy r. 1895.\n\nJosef Reinsberg se dne 3. října 1871 v Lovčicích oženil s Annou, rozenou Havlíčkovou (1850–??), dcerou místního poštmistra. Manželé Reinsbergovi měli devět dětí, z nichž některé zemřely předčasně.\n\nZemřel 29. ledna 1930, pohřben byl na Olšanech.\n\nByl autorem řady studií, uveřejněných v odborných časopisech, např.:\n\nSamostatně vyšly např.:\n\nPřispíval do Ottova slovníku naučného pod značkou \"Rg\".\n\n\n"}
{"id": "998262", "url": "https://cs.wikipedia.org/wiki?curid=998262", "title": "Přibyslav (hrad)", "text": "Přibyslav (hrad)\n\nPřibyslav je zaniklý hrad ve stejnojmenném městě.\n\nByl vystavěn v první polovině 13. století, tedy v době, kdy se zde dolovalo stříbro. Vyrostl však na jiném místě než dnešní zámek, na skalnatém ostrohu nad řekou Sázavou, východně od kostela. Iniciátorem stavby byl nejspíše Přibyslav z Polné.\n\nV období husitských válek byl majitelem hradu Čeněk z Ronova, který se přidal na stranu husitských protivníků a podílel se na vyvraždění táborů v Chotěboři roku 1421. O tři roky později přitáhli husité s Janem Žižkou v čele k Přibyslavi, hrad obléhali, nakonec dobyli a město vypálili. Sám Žižka však při obléhání padl. V roce 1431 byl hrad znovu obléhán, tentokrát neúspěšně rakouským vévodou Albrechtem.\n\nHrad byl silně poškozen a ač byl ještě na počátku 16. století částečně obyvatelný, postupně pustl. Kámen z jeho zdí byl postupně rozebírán a použit na opravy domů. Naposledy se v pramenech objevuje v roce 1515 a v roce 1547 je již označen jako pustý. V městských knihách se pak místo označuje Na pustém zámku. Na jeho místě vyrostly domy.\n\nStavební podobu hradu neznáme. Stával v prostoru ulice Vyšehrad a čelní příkop pravděpodobně probíhal Husovou ulicí. Jediný pozůstatek zdiva u parcely 134/II byl v roce 2002 poškozen při stavbě nájezdu, částečně odsekán a nahrazen moderním zdivem.\n\n"}
{"id": "998266", "url": "https://cs.wikipedia.org/wiki?curid=998266", "title": "Jang Jün (politik)", "text": "Jang Jün (politik)\n\nJang Jün (, † 54 př. n. l.) byl čínský politik a básník chanské doby.\n\nJang Jü se narodil v 90. letech 1. století př. n. l., byl synem kancléře (\"čcheng-siang\") Jang Čchanga († 74 př. n. l.) a dcery historika S’-ma Čchiena. Dostal vynikající vzdělání. Roku 71 př. n. l. vstoupil do státních služeb, přičemž těžil z vlivu bratra Jang Čenga. Byl rychle povyšován, pohyboval se v císařově doprovodu. Roku 66 př. n. l. se podílel na odhalení spiknutí rodu Chuo, císař ho odměnil titulem markýze z Pching-tchung (). Po dalších povýšeních zaujal funkci velitele císařské družiny (, \"kuang-lu-sün\"), jednoho z devíti dvorských ministrů, přičemž zodpovídal za jmenování státních úředníků. \n\nStudoval historii, jeho nejvýznamnějším činem bylo zveřejnění S’-ma Čchienových \"Zápisků historika\", dosud uložených u rodiny Jangů.\n\nRoku 55 př. n. l. však neustál dvorské intriky, když byl po obvinění z kritiky císař Wu-tiho zbaven funkce a vyloučen z úřednického stavu (tj. degradován na řadového poddaného). Usadil se na venkově, psal básně o potěšeních venkovského života, napsal mimo jiné svůj slavný dopis \"Odpověď Sun Chuej-cungovi\", roku 54 př. n. l. byl však popraven.\n"}
{"id": "998269", "url": "https://cs.wikipedia.org/wiki?curid=998269", "title": "Maximilian Arnold", "text": "Maximilian Arnold\n\nMaximilian Arnold (* 27. května 1994, Riesa, Německo) je německý fotbalový záložník, v současnosti působí v klubu VfL Wolfsburg. Hraje na pozici ofenzivního středopolaře.\n\nMaximilian Arnold debutoval v profesionálním fotbale v dresu VfL Wolfsburg 26. listopadu 2011 v bundesligovém utkání proti FC Augsburg (porážka 0:2).\n\nMaximilian Arnold reprezentoval Německo v mládežnických kategoriích U16, U17, U18, U19, U20 a U21.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti. Mladí Němci vypadli v semifinále proti Portugalsku.<br>\nZúčastnil se i Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Dostal se do jedenáctičlenné All-star sestavy šampionátu.\n\nV květnu 2014 jej trenér Německa Joachim Löw nominoval do A-mužstva Německa pro přátelský zápas s Polskem. Debutoval 13. května v Hamburku, Německo se rozešlo s Polskem smírně 0:0.\n\n"}
{"id": "998271", "url": "https://cs.wikipedia.org/wiki?curid=998271", "title": "Jang Jün", "text": "Jang Jün\n\nJang Jün je čínské jméno vícero osob:\n\n"}
{"id": "998272", "url": "https://cs.wikipedia.org/wiki?curid=998272", "title": "Randy Holden", "text": "Randy Holden\n\nRandy Holden (* 2. července 1945) je americký rockový kytarista a zpěvák.\n\nSvou kariéru zahájil počátkem šedesátých let, kdy vystupoval s řadou různých skupin, například s bluesrockovou kapelou The Iridescents či The Fender IV, kteří hráli surf rock. V letech 1965 až 1967 vedl skupinu Sons of Adam, se kterou dělal například předskokana skupině The Rolling Stones. Následně se stal členem skupiny The Other Half, odkud následně přešel do skupiny Blue Cheer, ve které hrál v letech 1968 až 1969 (se skupinou nahrál album \"New! Improved! Blue Cheer\").\n\nRoku 1969 vydal své první album nazvané \"Population II\", ale kvůli jeho neúspěchu se přestal věnovat hudbě. V první polovině devadesátých let se opět začal věnovat hudbě a vydal několik studiových alb. V roce 2011 vydal společné album se zpěvačkou Jaclyn Guthrie nazvané \"Touch of Heaven\"\n\n\n"}
{"id": "998273", "url": "https://cs.wikipedia.org/wiki?curid=998273", "title": "Léon Bakst", "text": "Léon Bakst\n\nLéon Nikolajevič Bakst, rusky Лео́н Никола́евич Бакст, původním jménem Lev Samojlovič Rosenberg (, Grodno – 28. prosince 1924, Paříž) byl ruský malíř židovského původu.\n\nNarodil v židovské rodině v Bělorusku. Vystudoval umění na Akademii v Petrohradě. Na studiích si přivydělával ilustrováním knih pro různá nakladatelství. První samostatnou výstavu měl v roce 1889. Před jejím otevřením se rozhodl vystavovat pod příjmením svých příbuzných z matčiny strany, Baxterových.\n\nV letech 1893–1897 působil v Paříži. Studoval zde na Julianově akademii. Jeho přítelem se zde stal Sergej Ďagilev, který ho uvedl do světa divadla. Bakst začal pro divadlo navrhovat kostýmy a kulisy, zejména pro \"Ballets Russes\". Bakstovy kostýmy jsou řazeny k secesi. Kombinovaly barvy ruského venkova a orientálního umění.\n\nTaké učil kreslit děti velkovévody Vladimíra Alexandroviče. V roce 1902 dostal zakázku od cara Mikuláše II., pro kterého měl namalovat obraz ze setkání ruských námořníků v Paříži. Byl rovněž vlivným učitelem – jeho žákem byl v letech 1908–1910 Marc Chagall. Došlo však mezi nimi nakonec k roztržce, když Bakst Chagallovi rozmlouval odchod do Paříže (který mu nakonec zajistil úspěch).\n\nNavzdory úspěchům v Rusku, čelil zde Bakst silnému antisemitismu, a proto se v roce 1912 usídlil natrvalo v Paříži. Zde roku 1924 i zemřel.\n\n"}
{"id": "998278", "url": "https://cs.wikipedia.org/wiki?curid=998278", "title": "Pohled (zámek)", "text": "Pohled (zámek)\n\nZámek Pohled, česky též Frántal, (německy Frauental), latinsky Vallis Sancta Mariae či Vallis beatae Virginis, vzniklý přestavbou gotického ženského cisterciáckého kláštera založeného v roce 1256 nebo 1267, se nachází na pravém břehu řeky Sázavy v obci Pohled v okrese Havlíčkův Brod. Je nejvýznamnější památkou obce.\n\nNěmecky se zámek (resp. klášter) původně jmenoval Der lieben Frauen Tal (\"Údolí blahoslavené Panny Marie\"), ve zkrácené verzi Frauental (česky též \"Údolí panen\", v doslovném překladu \"Ženské údolí\"). Z německého \"Frauental\" pochází i další české označení Frántal.\n\nDnešní barokní budova, původně klášterní konvent, pochází z let 1689–1690, přiléhá ze severní strany ke kostelu, je patrová a má půdorys písmene H; v přízemí jsou zazděné arkády, do patra vede monumentální schodiště.\n\nCelý areál zámku je chráněn jako kulturní památka České republiky.\nSoučástí areálu je kostel svatého Ondřeje, původně klášterní kostel Nanebevzetí Panny Marie. Kostel stál v Pohledu už před založením kláštera, při výstavbě klášterního kostela však byl zbořen. Klášterní kostel byl vybudován v letech 1265–1277 a po poškození obnoven v 2. polovině 15. století. Tribuna jeptišek i budova fary, původně proboštství, jsou přičítány Janu Blažeji Santini-Aichelovi.\n\nU kostela stojí taky osmiboká kaple Všech svatých z roku 1693.\n\nZámek byl založen v roce 1267 či 1256 šlechtičnami z rodu Vítkovců, a byl podřízen opatství Sedlec. Podle Františka Teplého to byly Kateřina, Jitka a Barbora, dcery Vítka II. z Hradce.. Dnes víme, že jde o mylnou informaci. Klášter založili sestry, ale byli z vítkovského rodu pánů z Landštejna. Jedná se o dcery zakladatele rodu Vítka z Klokot (Wittigo de Glogkot), syna Vítka z Prčice. Nejstarší jeho dcera paní Ludmila z Lomnice (před 1257 - 1265) byla provdána za pana Markvarta z Hrádku sídlícího na tvrzi v Nové Říši u Dačic. Další Vítkovou dcerou je Gertruda z Lomnice. Následuje JItka \"Jutta\" z Lomnice (? - 1267). Ta byla provdána za pan Kunu z Chlumu.Poslední ze sester byla paní Kateřina z Lomnice (? - 1265). Právě ona společně se sestrami zakládají ženský cisterciácký klášter Pohled. Kateřina se stává je první abatyší a mezi prvními řádovými sestrami jsou Gertruda a dcery nejstarší sestry Ludmily paní Alžběta \"Eliška\" z Hrádku a paní Velena z Hrádku. Smil z Lichtenburka uvádí, že Uta z Chovan získala v roce 1267 ves Pohled od bratrů Bodizlava a Bartoloměje a jejich švagrové Osanny, v roce 1269 potvrdil založení kláštera Přemysl Otakar II., jehož žena Kunhuta Uherská ho vzala pod svou ochranu; to samé učinil roku 1271 pražský biskup Jan III. z Dražic a v roce 1272 i papež Řehoř X.\n\nZa vlády Oty Braniborského byl klášter vydrancován vojskem a až do roku 1300 byl pustý. Roku 1329 klášter vyhořel a následujících 22 let (do roku 1251) byl opět pustý.\n\nV letech 1422 a 1424 ho vyplenili husité. Podle místní (málo pravděpodobné) legendy zemřeli Jan Žižka a další husité po otráveném jídle od zdejších jeptišek, které se tak mstily za své předchozí hromadné znásilnění.\n\nVe 2. polovině 15. století byl klášter obnoven, roku 1639 ho vydrancovali Švédové, v letech 1652–1690 byl přestavěn v barokním slohu. Za správy abatyší Konstancie Marie Marquartové (spravovala klášter v letech 1690–1716) a Kandidy Marešové (1751–1766) došlo v klášteře k rozsáhlé výstavbě a rozšíření a nákupu dalšího inventáře.\n\n20. března 1782 v 11 hodin dopoledne byl v rámci josefinských reforem klášter zrušen a v Pohledu byla zřízena farnost. Pak klášter sloužil ještě 10 let karmelitánkám, které sem přišly z kláštera u sv. Josefa v Praze.\n\nZkonfiskovaný klášter byl pronajat Joštovi z Jihlavy, který zde provozoval továrnu na sukna. Roku 1807 koupil panství Josef hrabě z Unwerthu, jehož rodovým sídlem byl Mníšek pod Brdy. Podle inventáře se v konventu nacházely v jednotlivých celách jen kamna, dveře, okna s mřížemi, takže převzal spíše polorozpadlou středověkou tvrz. Jelikož neměl s chotí Annou žádné potomky, zdědil panství v roce 1824 jeho synovec Eugen hrabě Sylva Tarouca (1813–1877). Ten také provedl zásadní přestavbu šlechtického sídla a po spojení rodových erbů nesl jméno Silva-Tarouca-Unwerth.\n\nNa konci roku 1864 hrabě Eugen Unwerth zámek prodal hraběnce Klotildě Clam-Gallasové z Dietrichsteina (1828–1899), provdané za hraběte Eduarda z Clam-Gallasu. Z manželství pošly děti: František, Eduardina (1851–1925) a Klotilda (1859–1947). V roce 1898 činila výměra panství Polná-Přibyslav a Pohled celkem 8 590,5 ha, z toho 4 818 ha lesa, 2 333 ha polí, 686 ha luk a 141,5 ha rybníků. Dne 31. října 1899 zemřela hraběnka Klotilda Clam-Gallasová z Ditrichštejnu a panství Polná-Přibyslav s Pohledem zdědily její dcery, které s připojeným panstvím Žďár nad Sázavou spravovaly všechna tři panství společně. Panství Polná-Přibyslav s přilehlým malým panstvím Vojnův Městec zahrnoval rozsáhlé lesní celky Městec, Cikháj, Sklené, Světnov, Slavkovice, Polák, Veselí, Najdek, Račín, Ransko, Sopoty, Pohled, Borová a Dobroutov.\n\nV první etapě pozemkové reformy v roce 1921 byl majetek dcer Eduardiny (Ediny) Khevenhüller-Metsch (provdané za Johann Karl Khevenhüller-Metsch) a Klotildy Festetics (provdané za maďarského hraběte Kolomana Festetics von Tolna) dány Státním pozemkovým úřadem do záboru, jednalo se o velkostatek Pohled: Dolní Dvůr, Keřkov, Žďár do 40 procent výměry; velkostatek Polná-Přibyslav: Polná, Přibyslav, Ovčín (nyní část města Přibyslav-Ronov nad Sázavou), Ronov. V Německém Brodu sídlil přídělový komisař Státního pozemkového úřadu, provádějící pozemkovou reformu na velkostatcích Pohled, Polná, Přibyslav, Želiv, Větrný Jeníkov, Zámek-Žďár a Rozsochatec. \n\nPřibližně 180 ha zemědělských pozemků bylo propachtováno a značná část byla následně rozparcelována. Zámek v Polné se svými parkány, zahradami, věží a nádvořími obdržela tělocvičná jednota Sokol a Spolek městského muzea v Polné. Hospodářský dvůr v Termesivech „Juliin Dvůr” měl v pachtu Viktor Turnovský, z něho vytvořený zbytkový statek Juliin Dvůr o rozloze 68 ha v druhé etapě pozemkové reformy koupilo za přídělovou cenu 580.000,- Kč Družstvo pěstitelů zemáků v Německém Brodě (sociálních demokratů), které získalo i zbytkové statky Keřkov a Dolní Dvůr o rozloze 185 ha. Na statcích provozovalo šlechtitelskou stanici. Zbytkový statek Ovčín u Ronova o rozloze 30 ha koupil za 109.000,- Kč Klusáček Heroš (Ludvík) a zbytkový statek Velký Dvůr o rozloze 36 ha za 120.000,- Kč Družstvo Záborná u Polné. V roce 1925 prodaly sestry Eduardine Khevenhüller-Metsch a Klotilda Festetics (spolumajitelka) z velkostatku v Železných Horkách Horní dvůr čp. 12 se špýcharem za 8.100,- Kč Kč Josefu a Františkovi Starým a Tomášovi a Vincencii Šímovým. \n\nPo smrti hraběnky Eduardiny připadl celý majetek (s výměrou 13 279 ha zemědělské půdy, z toho 12 100 ha lesa) sestře Klotildě, která jako dědičku a spolumajitelku ustanovila svou neteř Eleonoru Clam-Gallas (1887–1967), provdanou za prince Karl V. von Schwarzenberg, podruhé za hraběte Zdenko Radslav Kinsky z Vchynic a Tetova. Združstevněny byly také škrobárenské průmyslové podniky, které obdržela Rolnická společnost AMYLON: v Ronově n. S., v Přibyslavi, v Nížkově, v Polné, ve Žďáře na Moravě, v Pohledských Dvořácích a v Něm. Brodě; syrobárny v Ronově n. S. a ve Žďáře na Moravě (Zemědělské akciově továrny »AMYLON«). \n\nPo ukončení lesní reformy na velkostatcích Pohled, Polná, Přibyslav, Žďár a Vojnův Městec obdrželo největší část lesních pozemků v r. 1930 utvořené Lesní družstvo v Přibyslavi s lesními revíry Sklené, Světnov, Slavkovice, Polák, Veselí, Ransko, část Račína a Borová o výměře kolem 5 513 ha lesní půdy a Lesní družstvo v Polné s revíry Dobroutov o výměře kolem 729 ha, jemuž později připadly i některé obecní a selské lesy. Lesní revír Sopoty připadl Ministerstvu národní obrany. Zbytky panských lesů s revíry Městec, Cikháj, Najdek a část Račína o výměře 5 624 ha byly nadále podřízeny lesnímu úřadu na zámku Žďár, přičemž Pohled byl v roce 1938 oddělen a spravován samostatně. V roce 1939 byla na velkostatek uvalena vnucená správa. Hraběnka Klotilda Festetics von Tolna obývala zámek až do začátku druhé světové války.\n\nV roce 1945 přešel konfiskovaný majetek na Národní pozemkový fond v Praze, který na základě rozhodnutí ministerstva zemědělství přidělil zámek za odhadní cenu 537 000 Kčs obci. (inventář byl rozvezen jinam pro muzejní účely) Obec Polná využívala zámek už od roku 1949 jako ZDŠ a po smrti hraběnky až do 80. let část přízemí jako nájemní byty. Hospodářské objekty a dvory si ponechalo ministerstvo zemědělství a po zabrání dvora a pozemků bývalé akciové společnosti Amylon a dalších menších pozemků zřídilo Státní statek Polná, spadající pod ředitelství v Havlíčkově Brodě. Koncem 50. let obhospodařoval Státní statek Polná již 1000 ha půdy. V roce 1951 připojilo k Československému státnímu statku, hospodářství Polná vyvlastněný zbytkový statek Ovčín (na Zápeklí). Postupným slučováním vznikl v roce 1960 Šlechtitelský a semenářský státní statek Polná s provozovnami: farma „A“ za Horním městem, farma „B“ za Ovčínem, Měšín, Jeclov, Skrýšov, Vysoké Studnice, Řehořov, Kamenice a Záborná. Statek obhospodařoval 3 014 ha půdy (r. 1963 Semenářský státní statek Polná, r. 1976 sloučen se Státním statkem Jihlava pod koncern „Oseva”.\n\nV roce 2011 byl zámek Pohled po několika letech jednání prodán společnosti H. H. Holding z Frýdlantu na Liberecku vlastněné Petrem Zázvorkou. Obec Pohled zámek musela prodat, protože se před rokem těžce zadlužila při výstavbě nové školy, kdy došlo k tomu, že musela vracet státní dotace.\n\nV areálu zámku se dnes (2014) nachází např. výcviková stáj Terezovský dvůr a zahradnictví.\n\nV roce 2007 o klášteru natočil režisér Robert Sedláček dokument pro Českou televizi Brno v rámci cyklu \"\".\n\n\n"}
{"id": "998279", "url": "https://cs.wikipedia.org/wiki?curid=998279", "title": "Hotel Don Giovanni", "text": "Hotel Don Giovanni\n\nHotel Don Giovanni (dříve také \"Rogner Dorint Don Giovanni\") v Praze, pojmenovaný podle Mozartovy opery a provozovaný původně řetězcem Rogner, od let 1999–2000 řetězcem Dorint a od roku 2016 řetězcem Czech Inn Hotels, je hodnocen čtyřmi hvězdičkami. Stojí v nejjižnějším cípu Žižkova, u hranice Vinohrad a Strašnic, na adrese Vinohradská 2733/157a, v oblasti Hagiboru u stanice metra a autobusového terminálu Želivského, v klínu mezi ulicemi Vinohradská, Izraelská a Pod židovskými hřbitovy, v městské památkové zóně Vinohrady, Žižkov, Vršovice. Budova od autora Ivo Nahálky, byla postavena v letech 1993–1995 firmou PSJ a.s. Mezi architekty je módní zmiňovat tuto stavbu jako příklad děsivé a nepovedené nové architektury.\n\nPozemek patřil před výstavbou hotelu městské části Praha 3. Zatímco zastupitelé za KSČM chtěli, aby městská část pozemek pronajala, pravice prosadila prodej pozemku za 80 milionů Kč rakouské firmě. Komunisté tvrdí, že se jim ve stavební komisi podařilo zabránit ještě mnohem horším variantám a že to mohla být ještě mohutnější a nabubřelejší krabice.\n\nStavba byla zahájena v roce 1993 a hotel byl slavnostně otevřen 1. května 1995 či 28. dubna 1995.\n\nHotel byl otevřen rakouskou společností Rogner. V roce 1999 do něj 50 % vstoupila německá společnost Dorint a hotel nesl název \"Rogner Dorint Don Giovanni\". Od března 2000 byl jediným provozovatelem nejsilnější německý hotelový řetězec Dorint Hotels & Resorts. Ten přestavbou změnil hotel, do té doby považovaný za turistický, na kongresový, čímž se podařilo výrazně zvýšit jeho využitost. Ve svém propagačním rozhovoru datovaném rokem 2008 v kontextu s udělením ocenění za rok 2000 v rámci skupiny Dorint uvádí, že v předchozím roce pod vedením ředitele Wernera J. Koppela měl hotel 90% obsazenost. V době rozhovoru disponoval největší ubytovací kapacitou ze všech hotelů řetězce Dorint.\n\nV červenci 2011 Lidové noviny jmenovaly hotel Don Giovanni mezi pražskými hotely, které hledají kupce. V polovině roku 2013 iDnes.cz psala, že podle lidí z branže patří mezi pět luxusnějších pražských hotelů, které jsou na prodej.\n\nZačátkem roku 2016 německá společnost Dorint prodala hotel za cenu v řádu stovek milionů Kč české společnosti Czech Inn Hotels a skupině zahraničních investorů. Czech Inn Hotels se stala novým provozovatelem hotelu, název Dorint Don Giovanni byl opět zkrácen na Hotel Don Giovanni. Nová ředitelka hotelu Markéta Hedejová oznámila záměr investovat v průběhu roku 2016 několik desítek milionů korun do zvýšení standardu vnitřního vybavení.\n\nČtyřboká stavba se zvlněnými stěnami a nárožními rondely má připomínat jedno velké divadlo, střední část má jako skleněná socha připomínat zlomená srdce, která za sebou Don Giovanni zanechával.\n\nSalónky v hotelu jsou pojmenovány podle postav opery Don Giovanni. Ve vitrinách jsou vystaveny originální kostýmy herců z premiéry. Nad vstupním schodištěm visí puklé srdce z keramiky a kovu výtvarníka Laštovičky. Hotel má vlastní kongresové zázemí. Kongresová hala na 420 m², vybudovaná po roce 2000, může být mobilními stěnami přepažena na tři samostatné místnosti.\n\nHotel projektoval architekt Ivo Nahálka ze společnosti Archina, s. r. o. Byl inspirován motýlími křídly, jež narůžovělou hmotu hotelu rozehrávají okolo středu se schodišti. Hmotová a výšková omezení územním plánem by podle Nahálky vedla v podání jiných ateliérů k poměrně neohrabané krychli, zatímco použitím křivky vycházející z přírody bylo docíleno dynamiky a jistého odlehčení hmoty. Funkcionalismus a minimalismus označil Nahálka za odpad architektury, protože opomíjejí oblast krásy a tvořivosti, naopak obdivuje secesi a její sepětí s přírodou. Ostré hrany považuje za jedové šípy bránící přirozenému proudění energie. Nové skleněné domy vyrůstající po světě jsou jeden jako druhý, nemají vztah k místu ani funkci. Do „opravdové architektury“ – v protikladu k „průmyslovému stavebnictví“ – podle Nahálky patří barva, detail, hra s materiálem a prvky vycházející z přírody. Hotel obhajoval Nahálka slovy: „Lidé dnes na krásu nejsou zvyklí, proto mají tendenci naše stavby označovat za kýč.“ Sám se však prý nesetkal od hoteliérů ani hotelových hostů s negativními názory na tento hotel.\n\nPodle svého webu na doméně řetězce Dorint hotel „vyzařuje šarm fantastických starých časů zcela moderním způsobem“ a „připodobňuje hotelovou halu k velkému divadlu, jemuž vévodí socha samotného skladatele v životní velikosti“.\n\nArchitekt Zdeněk Lukeš, historik architektury, v roce 2001 napsal, že hotel Don Giovanni je neuvěřitelně podbízivá a pokleslá architektura, pyšná a nabubřelá, která možná potvrzuje slova známého architekta a teoretika Roberta Venturiho, že architektonicky kvalitní hotel je bílou vránou. V roce 2013 Lukeš v rozhovoru pro E15 tuto stavbu uvedl jako první a jediný příklad kýče nedůstojného místa, kde stojí, a označil ji za typ architektury, která Prahu dehonestuje; mimochodem je prý i technické provedení stavby v tomto případě žalostné. V rozhovoru pro Naši rodinu v roce 2013 Lukeš uvedl, že není žádný soudce architektury a navíc to, co se nám dnes nelíbí, mohou příští generace hodnotit příznivěji, ale jsou stavby, s nimiž se smířit nemůže, a kdyby třeba takový hotel Don Giovanni, skutečný Kýč s velkým „K“, někdo zboural, nestýskalo by se mu po něm ani trochu.\n\nPodle článku MF Dnes z roku 2003 tato stavba vyvolala značné rozpaky a mnohdy i ostrou polemiku a podle některých architektů jde o podbízivou a pokleslou architekturu, která nabubřele dominuje svému okolí, podobně jako hotel Four Seasons. Václav Aulický, autor žižkovské televizní věže, tehdy uvedl, že osobně ho budova hotelu Don Giovanni nechává lhostejným, ale mezi dominanty, které výrazně ovlivnily svou lokalitu, jistě patří.\n\nJan Kaplický, autor nerealizovaného projektu budovy Národní knihovny na Letné (tzv. blobu), podle Evy Jiřičné prý na „hrůzný hotel“ Don Giovanni reagoval velmi agresivně a křičel: „a tohle postaví padesát metrů od Kafkova hrobu!“\n\nJan Štípek, předseda České komory architektů, v roce 2007 zmínil, že nekvalitní architekturu do Česka nepřinášejí jen zahraniční investoři a architekti (jako u smíchovského hotelu Mövenpick), protože hotel Don Giovanni „je dílem místního architekta a je to taky hrůza“.\n\nPetiční výbor Malešice bez mrakodrapů v roce 2007 tvrdí, že postup způsobující soustavný úbytek zeleně a realizaci předimenzovaných staveb je příznačný pro Prahu 10, na jejímž území byly provedeny nejhorší účelové úpravy územního plánu a postaveny nejhorší stavby v hlavním městě Praze. Hotel Don Giovanni je pak uváděn jako první z „jasných příkladů“, a to přesto, že se nachází na území Prahy 3, byť na samé hranici Prahy 10.\n\nOficiální zpráva pro UNESCO z roku 2008 o stavu péče o historické jádro Prahy jmenuje tento hotel mezi 16 stavbami, které jsou proporčně naddimenzované vůči historickým dominantám uplatňujícím se v panoramatu historického jádra Prahy, z čehož pouze dvě stavby byly postaveny po roce 1992 (tou druhou je LightHouse v Holešovicích).\n\nV červnu 2008 Magistrát hlavního města Prahy v závazném stanovisku orgánu státní památkové péče k výstavbě tzv. budovy Krystal v památkové zóně na parcele západně od budovy bývalého Strojimportu, zmiňuje mezi stávajícími dominantami této lokality „těžkopádnou budovu hotel Don Giovanni“, a návrh novostavby hodnotí kladně mimo jiné s tím, že „v předprostoru významné křižovatky vytvoří žádoucí architektonickou protiváhu slohově obtížně definovatelnému hotelu Don Giovanni“.\n\nArchitekt Jan Linek v roce 2010 v článku chválícím sousedící stavbu označil tento hotel za „nepochopitelnou architektonickou kreaci“ vytvářející nad stanicí metra urbanistický point de vue Vinohradské třídy, avšak jehož módní tvarování oko kolemjdoucího spíše odrazuje.\n\nLidovky.cz v roce 2010 na základě anket v odborném i denním tisku a po konzultaci s rapperem Vladimir 518 a architektem Svatoplukem Sládečkem jej v roce 2010 zařadily (jako šestý) mezi deset „nejnenáviděnějších“ českých staveb, které nejsou předmětem sporu mezi moderními architekty a nechápavou veřejností, ale které „kritizují všichni“. Podle článku redaktorky Kozlové je tento hotel nejvýraznějším příkladem tzv. podnikatelského baroka, které je mutací ušlechtilých myšlenek architektonického postmodernismu. Podle architekta Sládečka tato budova vadí hlavně odborníkům, přičemž Sládečka odpuzuje tím, že je „neohrabaná“.\n\nPublicista Jaroslav Veis v Českém rozhlase v roce 2012 označil hotel Don Giovanni za „přímo kvintesenci šerednosti“, která se, na rozdíl od žižkovské televizní věže, která už dospěla do přijatelnosti, nikdy nezmůže na umístění v nějakém soupisu nejšerednějších staveb světa, které jsou jinak turistickým lákadlem a soupisem staveb kontroverzních a provokativních.\n\nPředvolební Haló noviny na podzim 2012 v otázce komunistickému senátorskému kandidátovi Pavlu Ambrožovi označily v souvislosti s architektonickou hodnotou Prahy a její ochranou hotel Don Giovanni za nejošklivější novodobou stavbu.\n\nJakub Potůček, historik architektury, kurátor Národní galerie a její výstavy o architektuře s rudou hvězdou „bez stigmat a bez předsudků“, v roce 2013 v odpovědi na otázku, kterou ze staveb z období socialismu by zbořil, řekl, že by boural spíše ty, které byly postaveny až po roce 1989. V mnoha ohledech jsou prý zrůdnější i arogantnější, neboť zastupují finanční či jiné zájmy úzce privilegované vrstvy. Po úvodních vyhýbavých slovech, že této kacířské otázce by se měl historik architektury rozhodně vyhnout, a částečné obhajobě kontroverzního dejvického hotelu Praha, jehož plánované bourání se v té době horlivě diskutovalo, nakonec řekl: „Pokud bych tedy mohl něco zbořit, pak by to rozhodně byl vinohradský hotel Don Giovanni.“\n\nPortál iDnes.cz v únoru 2013 uspořádal v rubrice Praha a střední Čechy anketu o nejošklivější dům v Praze. Většina architektů oslovených MF Dnes uvedla hotel Don Giovanni, kterému přezdívali „dort“ či „růžový pařez“ a který novináři v titulku článku nazvali „růžovým dortem“. Profesor architektury Petr Ulrich řekl, že bezpochyby je ukázkou urbanistické necitlivosti a jistého pseudopojetí soudobosti, a obzvláště pohled zdálky je „lahůdka“.\nArchitekt Jakub Fišer uvedl, že stavby, které jsou nešetrné ke svému okolí, narušují panoráma města, urbanismus a které ho naštvou vždy, když se ocitne v jejich blízkosti, jsou v Praze dvě – budova Národního archivu na Chodově a hotel Don Giovanni. Tyto prý skutečně příšerné. Architekt Petr Burian stavbu charakterizoval slovy: neadekvátní měřítko poškozující horizont, mizerná proporce, vyprázdněný fasádní formalismus, zkrátka příliš silná koncentrace hnusu na jednom místě. Ve čtenářském hlasování na internetu však z 12 předvybraných staveb zaujal až třetí místo, se značným náskokem jej předstihly budova Federálního shromáždění a hotel Pyramida.\n\nPodle článku redaktorky Kazdové v iDnes.cz v roce 2014 se z tohoto hotelu stala legenda a celebrita mezi architektonickým děsem.\n\n"}
{"id": "998280", "url": "https://cs.wikipedia.org/wiki?curid=998280", "title": "Havlíčkobrodský vikariát", "text": "Havlíčkobrodský vikariát\n\nHavlíčkobrodský vikariát je územní společenství farností římskokatolické církve v okolí Havlíčkova Brodu, města v severních částech Kraje Vysočina. Je jedním ze čtrnácti vikariátů, které tvoří Královéhradeckou diecézi České církevní provincie. Součástí vikariátu jsou tyto farnosti:\n"}
{"id": "998282", "url": "https://cs.wikipedia.org/wiki?curid=998282", "title": "Jan Bechyně", "text": "Jan Bechyně\n\nJan Bechyně může být:\n\n"}
{"id": "998283", "url": "https://cs.wikipedia.org/wiki?curid=998283", "title": "Taťjana Samojlovová", "text": "Taťjana Samojlovová\n\nTaťjana Jevgeněvna Samojlovová (rusky \"\"; 4. května 1934 Leningrad – 4. května 2014 Moskva) byla ruská divadelní a filmová herečka. Jejími nejvýznamnějšími filmovými rolemi byly hlavní role ve filmech Jeřábi táhnou v roce 1957 a Anna Karenina v roce 1967.\n\nTaťjana Samojlovová se narodila v Leningradě v roce 1934, jejím otcem byl herec Jevgenij Valerianovič Samojlov a matkou Zinaida rozená Levinová. Jejím prastrýcem byl Konstantin Sergejevič Stanislavskij.\n\nV roce 1937 se celá rodina přestěhovala do Moskvy, kde otec začal pracovat u Vsevoloda Emiljeviče Mejercholda.\n\nSamojlovová vystudovala herectví na Ruské akademii divadelního umění a hrála v několika divadlech, mj. ve Vachtangovově divadle.\n\nVe filmu se poprvé objevila v roce 1956. Mezinárodní proslulost jí ale přinesla až role Veroniky ve filmu Jeřábi táhnou v roce 1957, za které získala ocenění na filmovém festivalu v Cannes.\n"}
{"id": "998285", "url": "https://cs.wikipedia.org/wiki?curid=998285", "title": "Jindřich II. Navarrský", "text": "Jindřich II. Navarrský\n\nJindřich II. Navarrský (18. dubna 1503, Sangüesa – 25. května 1555, Hagetmau) byl nejstarší syn Jana III. Navarrského a jeho manželky Kateřiny I. Navarrské, která byla sestrou a dědičkou Františka I. Navarrského.\n\nKdyž Kateřina I. Navarrská zemřela v exilu v roce 1517, Jindřich byl prohlášen králem Navarry. Jindřich převzal práva na trůn Navarry, který zpochybnil Ferdinanda II. Aragonského. Na přímluvu francouzského krále Františka I. Francouzského, Jindřich přijal titul krále této země a titul hraběte z Foix. Po marném jednáním Noyonie v Montpellieru v roce 1516 a o dva roky později, Jindřich se svými spojenci podnikli kroky k zajištění skutečné suverenity nad královstvím. Francouzští vojáci obléhali zemi, ale byli nakonec vyhnáni Španěly. V roce 1525 byl Jindřich uvězněn po bitvě u Pavie, ale utekl. V roce 1526 se Jindřich oženil s Markétou Navarrskou, sestrou Františka I. Francouzského a vdovou po vévodovi z Angoulême. S Jindřichem měla dvě děti, Johanu III. Navarrskou a Jana. Jindřich, který sympatizoval s hugenoty, zemřel v Pau 25. května 1555.\n"}
{"id": "998288", "url": "https://cs.wikipedia.org/wiki?curid=998288", "title": "Wu-ti (Chan)", "text": "Wu-ti (Chan)\n\nWu-ti (; 156 – 87 př. n. l.), vlastním jménem Liou Čche (), plným posmrtným jménem Siao-wu-ti ( byl sedmý císař dynastie Chan, vládnoucí v letech 141–87 př. n. l. Vládl mimořádně dlouho – 54 let. Během jeho panování říše Chan získala nová území, císař vybudoval silný centralizovaný stát prostřednictvím omezením moci lenních knížat a reorganizace správy ideologicky podepřené konfucianismem, který se stal státní ideologií.\n\nRozsah říše Chan dosáhl za vlády Wu-tiho vrcholu – na ve stepích severně od Číny bojovaly chanské armády se Siung-nu. Při hledání spojenců proti nim císař vyslal poselsvo k Tocharům (Jüe-č’ům) žijícím ve střední Asii, aliance sice uzavřena nebyla, nicméně obchod se střední Asií kvetl. na jihu chanské armády dobyly země kmenů Min-jüe a Nan-jüe ve Fu-ťienu, Kuang-tungu, Kuang-si a severním Vietnamu. Na východě si Wu-ti podrobil Koreu. Finanční náročnost vojenských výbojů přinesla nutnost reforem státních financí, daně byly zvýšeny, zaveden státní monopol na prodej soli a železa. Císař podporoval i kulturu, za jeho vlády se rozvíjela poezie a hudba.\n\nZatímco jeho předchůdci sympatizovali s taoismem, Wu-ti vládl pomocí konfuciánských a legistických postupů a učinil konfuciánství státní ideologií. Na návrh Tung Čung-šua a Kung-sun Chunga zřídil Vysoké učení \"Tchaj-süe\", kde budoucí úředníci, nadaní muži vybíraní regionálními úřady, studovali knihy konfuciánského kánonu. Osobně však císař věřil v taoismus směru Chuang-Lao, ve svých pozdějších letech se zaměřil zejména na hledání nesmrtelnosti. Podezřívavost císaře však vyústila v hony na čarodějníky, kterým roku 91 př. n. l. padlo za oběť na deset tisíc lidí.\n\n"}
{"id": "998290", "url": "https://cs.wikipedia.org/wiki?curid=998290", "title": "Pľaša", "text": "Pľaša\n\nPľaša ( , 1162 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Kurników Beskid (1037 m) na severozápadě a Ďurkovec (1188 m) na jihovýchodě. Vrcholem prochází hranice mezi slovenským NP Poloniny a polskou CHKO Cisna-Wetlina. Na slovenské straně se rozkládá NPR Pľaša.\n\n\nPľaša je národní přírodní rezervace v oblasti Poloniny. Nachází se v katastrálním území obce Stakčín v okrese Snina v Prešovském kraji. Území bylo vyhlášeno či novelizováno v letech 1967, 1984, 1988 na rozloze 110,8 ha. Ochranné pásmo nebylo stanoveno.\n\n"}
{"id": "998291", "url": "https://cs.wikipedia.org/wiki?curid=998291", "title": "Václav Kural", "text": "Václav Kural\n\nVáclav Kural (25. června 1928 Plzeň – 25. června 2011 Praha) byl český historik. Odborně se zaměřoval na česko-německé vztahy ve 20. století, protifašistický odboj a pražské jaro 1968.\n\nPo absolutoriu Vojenské politické akademie v Praze nastoupil do Vojenského historického ústavu, kde v 60. letech zastával post výkonného místopředsedy pro ve Výboru pro dějiny protifašistického odboje, kde také spolupracoval s Janem Kuklíkem, Robertem Kvačkem, Josefem Novotným, Janem Křenem a Alenou Hájkovou. Protože se angažoval v obrodném procesu tzv. pražského jara, musel po nástupu normalizace akademickou dráhu opustit a následujících dvacet let se živil jako čerpač a topič. Publikoval v samizdatu a v roce 1984 se podařilo díky intervenci západoněmeckých politiků uskutečnit jeho hostování na Univerzitě v Brémách. Patřil k čelným představitelům opozičního Klubu Obroda.\n\nPo roce 1989 působil jako vedoucí pracovník v Ústavu mezinárodních vztahů při Ministerstvu zahraničních věcí, zasedal v Komisi vlády ČSFR pro analýzu období 1967–1970 a byl členem Česko-německé komise historiků. Též se angažoval jako předseda Kruhu občanů České republiky vyhnaných v roce 1938 z pohraničí. Za svou práci v žánru literatury faktu obdržel Cenu Miroslava Ivanova (2001) a jako člen kolektivu autorů knihy \"Rozumět dějinám\" je držitelem též Ceny Egona Erwina Kische (2003).\n\n\n\n"}
{"id": "998292", "url": "https://cs.wikipedia.org/wiki?curid=998292", "title": "Čelo (Bukovské vrchy)", "text": "Čelo (Bukovské vrchy)\n\nČelo ( , 1158 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Jarabá skala (1199 m) na severozápadě a Borsuk (991 m) na jihovýchodě. Vrcholem prochází hranice mezi polským NP Bieszczady a slovenským NP Poloniny. Jihozápadní svahy spadají do údolí Čelianského potoka, severní do údolí potoka Tarnica a východní do údolí potoka Beskidnik.\n\n\n\n"}
{"id": "998293", "url": "https://cs.wikipedia.org/wiki?curid=998293", "title": "Nabytí od neoprávněného", "text": "Nabytí od neoprávněného\n\nNabytí od neoprávněného, dříve také \"nabytí od nevlastníka\", představuje zvláštní způsob originárního nabytí vlastnictví. Spočívá v tom, že nabyvatel získá do svého vlastnictví určitou věc od zcizitele, o kterém je v dobré víře, že je jejím vlastníkem nebo jinak oprávněným vlastnictví k věci převést, ačkoli tomu tak není, a aniž by zároveň došlo k vydržení tohoto vlastnického práva. V zájmu ochrany dobré víry nabyvatele (\"dobrověrný nabyvatel\") tak dochází k zásahu do vlastnického práva původního skutečného vlastníka, kterému neoprávněný zcizitel způsobil škodu, a zároveň k prolomení už římské právní zásady „nikdo nemůže na druhého převést více práv, než má sám“ (\"nemo plus iuris ad alium transferre potest, quam ipse habet\").\n\nPodle českého práva lze takto získat do vlastnictví i věci nemovité, německé (§ 932–936 BGB) nebo rakouské právo (§ 367 ABGB) to umožňuje pouze u movitých věcí.\nV českém právu taková možnost nebyla původně zákonem obecně upravena, konkrétními výjimkami bylo např. nabytí od nepravého dědice podle § 486 občanského zákoníku nebo koupě zboží podle § 446 obchodního zákoníku. Obecně ji začala zavádět až judikatura Ústavního soudu, která se v této otázce ocitla v dlouhotrvajícím rozporu s judikaturou Nejvyššího soudu. \n\nNejvyšší soud argumentoval, že každá možnost nabytí vlastnického práva musí být upravena zákonem a že pokud by byla připuštěna pouze na základě dobré víry nabyvatele, nebyl by to jen významný zásah do ústavně zaručeného práva vlastnit majetek, ale stal by se také obsoletním institut vydržení, který umožňuje získat vlastnictví na základě oprávněné držby a po uplynutí zákonem stanovené doby (u movitých věcí tři roky, u nemovitých věcí deset let). \n\nÚstavní soud ale vyšel ze své dřívější rozhodovací praxe ohledně situací, kdy ve vztahu mezi původním vlastníkem a jeho právním předchůdcem došlo k odstoupení od smlouvy o převodu věci, což už ale nemohlo mít vliv vůči třetím osobám, tedy i vůči novému nabyvateli. Shledal, že se takový právní závěr týká i dalších situací, kdy dojde ke zrušení původní kupní smlouvy nebo jiného nabývacího titulu původního nabyvatele z jiného důvodu, nebo je-li dokonce předchozí právní jednání absolutně neplatné a tedy nový nabyvatel získal nemovitou věc od nevlastníka. Ovšem s tou podmínkou, že ji získal v dobré víře. Zdůraznil, že se zde střetává princip ochrany dobré víry a důvěry nabyvatele v akty státu (katastr nemovitostí) s principem ochrany vlastnického práva původního vlastníka, které zasluhují totožnou ústavní ochranu. Obecné soudy se tedy mají dobrou vírou nabyvatele zabývat a s přihlédnutím ke konkrétním okolnostem konkrétního případu poměřovat význam obou základních práv, přičemž vše sice svědčí spíše pro ochranu dobré víry, ale např. v situaci, kdy k převodu vlastnictví dojde podvodně, bude na místě dát přednost obnovení původního vlastnického práva. \n\nNejvyšší soud nicméně neshledal důvod pro odklon od své konstantní judikatury, neboť Ústavní soud tak judikoval jen senátně a nepřekonal tím dle jeho názoru dosavadní závěry pléna, z nichž vyplývá, že nestanoví-li tak výslovně zákon, vlastnické právo k nemovitosti nelze nabýt na základě pouhé dobré víry. Od ní se tedy neodvíjí bezprostřední nabytí vlastnictví, ale jen oprávněná držba a možnost věc získat po uplynutí zákonem předepsané doby vydržením.\n\nTento závěr však Ústavní soud odmítl, zůstal u své dosavadní judikatury a zdůraznil, že jeho senátní nálezy mají stejnou závaznost jako nálezy plenární, přičemž je není možné nerespektovat s poukazem na to, že po rozhodnutí velkého senátu Nejvyššího soudu by věc mohla být přehodnocena pouze plénem Ústavního soudu. Nejvyšší soud se tak měl dopustit postupu \"ultra vires\" (mimo svou pravomoc).\n\nNejvyšší soud proto přehodnotil svou judikaturu a ačkoli poukázal na to, že Ústavní soud nevyjasnil koexistenci institutu vydržení vedle nabytí vlastnického práva na základě dobré víry, konstatoval, že i podle dřívější právní úpravy bylo možné nabýt vlastnické právo k nemovité věci od nevlastníka, a to na základě dobré víry nabyvatele v zápis do katastru nemovitostí.\n\nObčanský zákoník ve svém základním ustanovení § 1111 obecně stanoví, že vlastníkem movité věci se stane ten, kdo ji objektivně získal v dobré víře v oprávnění převodce na něj vlastnické právo převést (požadavek dobré víry vůči předchůdci platí podle § 1112 i pro další právní nástupce). Předpokladem pro takové nabytí vlastnictví je také řádný právní titul, např. kupní smlouva, tedy že kupující je vzhledem ke všem okolnostem přesvědčen, že věc kupuje od jejího vlastníka. Původní vlastník tím automaticky o své vlastnictví přijde a zůstane mu pouze právo na náhradu vzniklé škody vůči neoprávněnému převodci. To ale neplatí tehdy, jestliže věc ztratil nebo o ni přišel jiným způsobem, za který hrozí trestní stíhání, pak se může na novém vlastníkovi reivindikační žalobou domáhat vydání věci. Nemožnost věc získat zpět i v případě její ztráty nebo třeba krádeže je při zachování podmínky dobré víry nabyvatele zákonem stanovena jen pro nerozlišitelné věci jako jsou peníze () a v několika případech věcí nezapsaných ve veřejném seznamu (): byla-li taková věc získána ve veřejné dražbě, od podnikatele v rámci jeho činnosti, za úplatu od toho, komu ji vlastník pouze svěřil (nájemce, uschovatel apod.), od neoprávněného dědice anebo při obchodu s investičním nástrojem, cenným papírem nebo listinou vystavenou na doručitele či při obchodu na komoditní burze. Zmíněná výjimka pro podnikatele nicméně neplatí v případě použitých movitých věcí ze zastaváren, antikvariátů, autobazarů atd., kde se původní vlastník opět může do tří let od ztráty nebo svémocného odnětí věci domáhat jejího vrácení (). \n\nPodle českého práva je od roku 2015 () navíc možné nabýt od nevlastníka, resp. od neoprávněné osoby také věc zapsanou ve veřejném seznamu, zejména tedy nemovitou věc zapsanou v katastru nemovitostí. Jde o projev \"zásady materiální publicity veřejných seznamů\", z níž plyne, že zapsanému stavu je nutno dát při rozporu se skutečným právním stavem přednost. Nabytí od neoprávněného na základě takovéhoto zápisu je ovšem zase podmíněno dobrou vírou nabyvatele, dále úplatností právního jednání, kterým byla věc získána, a tím, že oprávnění zcizitele věc převést vyplývalo z daného veřejného seznamu. Výjimkou jsou nicméně nezbytné cesty, výměnky a ta věcná práva, která vznikají ze zákona, jako jsou veřejnoprávní omezení ve formě různých inženýrských sítí apod., jenž od neoprávněné osoby nabýt nikdy nelze (; ochrana původního vlastníka je pak zakotvena v ustanoveních § 985 a 986). Občanský zákoník kromě toho v rámci svých přechodných ustanovení k procesu právního sjednocování pozemků a staveb na nich vystavěných (\"superficies solo cedit\") zná i specifický případ nabytí od neoprávněného. Nabyvatel pozemku získá do svého vlastnictví také stavbu, která původně nebyla jeho součástí, jestliže byl v dobré víře, že tomu tak naopak je. Dřívější vlastník stavby pak má ovšem vůči zciziteli právo na náhradu ve výši ceny stavby ().\n"}
{"id": "998294", "url": "https://cs.wikipedia.org/wiki?curid=998294", "title": "Židovská komunita v Přibyslavi", "text": "Židovská komunita v Přibyslavi\n\nŽidovská komunita v Přibyslavi nebyla příliš početná, žilo zde několik židovských rodin. Od roku 2006 je na nádvoří Městského muzea a knihovny umístěna pamětní deska obětem holokaustu, která připomíná tři místní rodiny vyvražděné nacisty v koncentračních táborech.\n\nOd roku 2014 by měly být u domů patřících původně židovským rodinám Hoffmannových, Reinigerových a Lieblových instalovány stolpersteiny, pamětní kameny nesoucí jejich jména a stručné příběhy. \n\nVšichni přibyslavští Židé byli za války transportováni do Terezína a poté dál na východ, do Treblinky nebo do Majdanku, kde byli zavražděni.\n"}
{"id": "998298", "url": "https://cs.wikipedia.org/wiki?curid=998298", "title": "Hana Dumková", "text": "Hana Dumková\n\nHana Dumková (15. května 1847 Praha – 14. února 1920 tamtéž) byla česká odborná spisovatelka, autorka kuchařských knih.\n\nPodle matriky se narodila 15. května 1847 v Praze v č. 771-I (dnes již neexistující dům na Starém Městě) jako Johanna Carolina Hartmann(ová), nemanželská dcera Barbory Hartmannové; otec nebyl v matrice uveden. Zveřejněné životopisy nicméně většinou uvádějí rok narození 1851 bez přesného data.\n\n28. září 1867 se na Vyšehradě provdala za Josefa Dumka (1844-1903), zemědělského radu a odborného spisovatele. Z jejich dětí se nejvíce proslavila herečka Hana Benoniová a na přelomu století i Josef Dumek mladší (1869-1950), literárně činný důstojník rakouské armády a podnikatel.\n\nZemřela 14. února 1920 v Praze na chřipku. Pohřbena byla na Vyšehradě.\n\nNěkdy bývá uváděna s křestním jménem Hanna, popř. v německých vydáních jako Hanna Dumek.\n\nPřispívala do hospodářských časopisů a proslavila se jako autorka kuchařek. Knižně vyšly např.:\n\nv němčině:\n\n"}
{"id": "998299", "url": "https://cs.wikipedia.org/wiki?curid=998299", "title": "Viminál", "text": "Viminál\n\nViminál, italsky \"Colle Viminale\", je pahorek na severním okraji starověkého Říma (rione Monti), severně od Kolosea a blízko nádraží Termini. Je to je nejmenší ze „Sedmi pahorků“, na nichž stál starověký Řím. V \"Palazzo del Viminale\" sídlí italské ministerstvo vnitra..\n\nSe sousedním Kvirinálem tvořil původně jeden pahorek a podle pověsti zde sídlili Sabinové. Na Viminálu byly Diokleciánovy lázně (kde je dnes Teatro dell’Opera) a pretoriánský tábor, jinak to byla obytná čtvrť.\n\n\n"}
{"id": "998300", "url": "https://cs.wikipedia.org/wiki?curid=998300", "title": "Camillo Caccia Dominioni", "text": "Camillo Caccia Dominioni\n\nCamillo Caccia Dominioni (7. února 1877, Miláno – 12. listopadu 1946, Řím) byl italský katolický duchovní a kardinál.\n\nNarodil se 7. února 1877 v Miláně. Studoval ve Vyšším semináři v jeho rodném městě a poté na Papežské Gregoriánské univerzitě, kde dostal doktorát z kanonického práva. Na kněze byl vysvěcen 23. září 1899 z rukou Blahoslaveného Andrea Carla Ferrariho. Dále studoval na Papežské církevní akademii. Jako kněz působyil v Římě. Dne 24. září 1914 byl jmenován kaplanem Jeho Svatosti a 16. června 1921 mistrem papežské komory. Téhož měsíce a roku byl ustanoven apoštolským protonotářem. V únoru 1922 byl znovu zvolen mistrem papežské komory. Byl také kanonikem patriarchální Vatikánské baziliky.\n\nDne 16. prosince 1935 byl papežem Piem XI. jmenován kardinálem-jáhnem s diakonií S. Maria in Domnica. Téhož dne se stal protojáhnem Kolegia kardinálů. Zúčastnil se konkláve roku 1939.\n\nZemřel 12. listopadu 1946 v Římě na srdeční onemocnění. Jeho tělo odpočívá v kryptě Baziliky Svatého Ambrože a Karla v Římě.\n\n\n"}
{"id": "998301", "url": "https://cs.wikipedia.org/wiki?curid=998301", "title": "Seznam dílů seriálu Julie Lescautová", "text": "Seznam dílů seriálu Julie Lescautová\n\nToto je seznam dílů seriálu \"Julie Lescautová\". Francouzský televizní seriál \"Julie Lescautová\" z pera Alexise Lecayea, který se vysílal od 9. ledna 1992 až do 23. ledna 2014 na francouzské televizi TF1. V Česku je seriál známý z obrazovek televizí TV Prima a TV Nova. První až pátou řadu nabídla premiérově TV Prima, šestou řadu pak uvedla TV Nova. Od sedmé řady se seriál vysílá opět na televizi Prima. Seriál sleduje komisařku Julie Lescautovou (Véronique Genestová), která vede tým složený převážně z mužů a zároveň se snaží vychovávat své dcery.\n\nVe Francii byl seriál odvysílán celkem ve 22 řadách, v Česku však pouze v 10 řadách.\n\n<onlyinclude></onlyinclude>\n\n"}
{"id": "998303", "url": "https://cs.wikipedia.org/wiki?curid=998303", "title": "Giuseppe Scarlatti", "text": "Giuseppe Scarlatti\n\nGiuseppe Scarlatti (1718? Neapol – 1777, Vídeň) byl italský operní skladatel, synovec buď Alessandra nebo Domenica Scarlattiho.\n\nOd roku 1739 žil v Římě, poté ve Florencii a do roku 1744 v Lucce. Se svojí ženou Barbarou, operní zpěvačkou, žil krátce ve Vídni roku 1748, ale zanedlouho se vrátil zpět do Itálie - roku 1752 se v Benátkách hrály jeho dvě opery. Pobýval i krátce ve Španělsku a v Neapoli, ale potom žil především v Benátkách a ve Vídni. Zde působil jako hudební skladatel pro baletní představení divadla Kärntnertortheater.\n\nV polovině roku 1760 ho cesty zavedly do Španělska a později pracoval ve Vídni pro rodinu Schwarzenbergů. Byl učitelem hudby členů rodiny princezny Marie Teresie a Marie Arnoštky a později i kněžny Marie Eleonory ze Schwarzenbergu.\n\nSložil více než 30 oper, které byly hrány v mnoha italských městech a ve Vídni. Je oceňován jeho přirozený dar pro melodiku, jeho vynikající zvládnutí žánru komické opery a jeho všeobecně okouzlující hudební styl.\n"}
{"id": "998304", "url": "https://cs.wikipedia.org/wiki?curid=998304", "title": "Marek Viedenský", "text": "Marek Viedenský\n\nMarek Viedenský (* 18. srpna 1990, Handlová, Československo) je slovenský hokejista. Hraje na pozici centra.\n\nMarek Viedenský působil na mládežnické úrovni na Slovensku v klubech MšHK Prievidza a HC Dukla Trenčín. V zámoří hrál za Prince George Cougars, Saskatoon Blades, San Francisco Bulls a Worcester Sharks.\n\nV roce 2009 ho draftoval ze 189. místa klub NHL San Jose Sharks.\n\nZahrál si za Slovensko na světovém šampionátu osmnáctiletých v roce 2008. Reprezentoval Slovensko i na mistrovství světa dvacetiletých v letech 2009 a 2010.\n\nV roce 2014 ho trenér Slovenska Vladimír Vůjtek vzal na mistrovství světa 2014 v Bělorusku. V úvodním utkání proti České republice (porážka 2:3 v prodloužení) vstřelil jednu branku.\n\nStatistiky reprezentace na Mistrovstvích světa a Olympijských hrách:\n\n"}
{"id": "998310", "url": "https://cs.wikipedia.org/wiki?curid=998310", "title": "Jan Bechyně (fotograf)", "text": "Jan Bechyně (fotograf)\n\nJan Bechyně (21. března 1866, Přibyslav – 15. srpna 1960, tamtéž) byl stejně jako jeho bratr, konstruktér Stanislav Bechyně, jedním z prvních fotografů v Přibyslavi. \n\nNadšenými fotografy-amatéry byli oba bratři již od mládí. S batohy na zádech projeli celou Itálii, kde pořídili řadu snímků. \n\nKdyž Stanislav odešel studovat do Prahy, Jan často společně fotografoval i vyvolával snímky s dalším amatérským fotografem – Stanislavem Hutařem (1895–1974). Oba se stali členy fotografické sekce Muzejního spolku v Přibyslavi, jehož cílem bylo založení Městského muzea. Díky jejich píli a nadšení vzniklo velké množství dokumentárních fotografií města, které se staly základem muzejního archivu. \n\nFotografovali stejná témata, ale odlišoval je styl práce i to, že na fotografiích Jana Bechyně jsou velmi často postavičky dvou malých chlapců – jeho synů Jana a Stanislava. Jan se později stal významným entomologem, po roce 1948 emigroval a působil pak v zemích Střední a Jižní Ameriky. O šest let mladší Stanislav vystudoval farmacii a po celý život pečoval o fotografický archiv svého otce. \n"}
{"id": "998311", "url": "https://cs.wikipedia.org/wiki?curid=998311", "title": "Caelius", "text": "Caelius\n\nCaelius, italsky \"Celio\", je návrší ve středu města Říma (\"rione\" XIX. Celio), západně od Lateránské baziliky. Je to jeden ze „Sedmi pahorků“, na nichž stál starověký Řím a leží východně od Palatinu a na jih od Esquilinu. Jižně a východně od něho probíhala Serviova hradba.\n\nPodle Tita Livia je nazván po Caeliu Vibennovi, příteli Servia Tullia a za římské republiky zde byla sídla zámožných lidí. Při vykopávkách v Caracallových lázních se nalezly jejich základy.\n\n\n\n"}
{"id": "998313", "url": "https://cs.wikipedia.org/wiki?curid=998313", "title": "Gajo Bulat", "text": "Gajo Bulat\n\nGajo Bulat, v dobových pramenech i jako Cajetan Bulat (4. ledna 1836 Supetar – 9. června 1900 Vídeň), byl rakouský a chorvatský politik, na konci 19. století poslanec Říšské rady.\n\nByl synem soudce. Studoval práva na univerzitě ve Štýrském Hradci a Padovské univerzitě. Zapojil se do politického života. Zasazoval se o autonomii Dalmácie, byl vůdcem chorvatské Národní strany (\"Narodna stranka\"). V letech 1885–1893 zastával funkci starosty Splitu. Prosadil rozšíření chorvatšiny do místních škol a úřadů. Byl poslancem Dalmatského zemského sněmu. Zasloužil se o rozvoj železniční sítě v Dalmácii.\n\nV 70. letech 19. století se zapojil i do celostátní politiky. Ve volbách do Říšské rady roku 1879 získal mandát v Říšské radě za kurii venkovských obcí, obvod Split, Hvar, Viš. Mandát obhájil za týž obvod i ve volbách do Říšské rady roku 1885, volbách do Říšské rady roku 1891 a volbách do Říšské rady roku 1897. K roku 1897 se profesně uvádí jako advokát a předseda zemského sněmu.\n\nNa Říšské radě byl členem poslanecké frakce Hohenwartův klub sdružující konzervativní politické proudy.\n"}
{"id": "998320", "url": "https://cs.wikipedia.org/wiki?curid=998320", "title": "Radu Duda", "text": "Radu Duda\n\n\"JKV princ Radu Rumunský Duda\" (rumunsky: Radu al României Duda), rodným jménem Radu Duda, se narodil 7. června 1960 v Iași, Rumunsko. Je zetěm rumunského ex-krále Michala I. Princ Radu je, mj. anglicky a rumunsky píšícím autorem, herec a politik.\n\n21. září 1996 se Radu oženil s dědičnou princeznou rumunskou Markétou (nar. 1949), a stal se tak ústřední postavou rodu rumunské královské rodiny. 1. ledna 1999 mu byl udělen titul prince z Hohenzollern-Veringenu knížetem Fridrichem Vilémem z Hohenzollernu, hlavou dynastie Hohenzollern-Sigmaringen, a jeho jméno bylo oficiálně změněno na \"Radu Hohenzollern-Veringen Duda\". 30. prosince 2007, ex-král Michal I. titul \"JKV Radu, princ Rumunský (Alteța Sa Regală Radu, Prinț al României)\" a oficiálně obdržel novou změnu civilního stavu na \"Radu al României Duda\". Po smrti krále bude JKV princ-manžel Rumunský \"(Alteța Sa Regală Principele Consort al României)\".\nTyto predikáty a tituly jsou výsledkem nového Základního zákona rumunské královské rodiny přijatých v prosinci 2007 ex-králem Michalem I. kvůli zajištění následnictví v královské rodině. Seule son identita má legální existenci.\nPrinc Radu se angažuje v politice Rumunska. V září 2002, byl pověřen reprezentací jako speciální vyslanec rumunské vlády pro integraci, spolupráci a trvalý rozvoj pod mandátem premiéra Adriana Năstasea. Princ Radu má doktorát z Národní vojenské akademie v Bukurešti a od roku 2005 je plukovníkem rumunské armády.\n9. dubna 2009, byl první, kdo oficiálně zveřejnil svou kandidaturu do rumunských prezidentských voleb, které se konaly v listopadu 2009. Ve svém projevu prohlásil, že: \n4. září 2009 odstoupil z kandidatury do prezidentských voleb a poukázal na uchvácení státu skrze volební proces a také na tajnou dohodu mezi levicí a vládou Traiana Băsescua: \"Prezidentská kampaň již není volební soupeření, nýbrž boj mezi \"klikami\".\"\n\nRadu al României Duda je autorem několika knih na téma rumunské královské rodiny:\nRadu Duda hrál v několika filmech:\n\n"}
{"id": "998322", "url": "https://cs.wikipedia.org/wiki?curid=998322", "title": "Vápnička skalní", "text": "Vápnička skalní\n\nVápnička skalní (\"Kernera saxatilis\") je drobná, poměrně řídce se vyskytující, bíle kvetoucí rostlina z podhůří a horských oblastí. Je to jediný druh monotypického rodu vápnička.\n\nDruh se vyskytuje prakticky pouze v Evropě, těžištěm jeho výskytu jsou Alpy a pohoří na Balkáně odkud se rozšířil do Pyrenejí, Apenin a Západních i Východních Karpat. V České republice se nevyskytuje, neblíže roste na středním Slovensku.\n\nTento hemikryptofyt nejčastěji vyrůstá v submontánním až supramontánním stupni na plytkých a propustných půdách tvořených hlavně vápencovitou a dolomitovou sutí promísenou s humusem. Mnohdy se nachází na svazích kde je v létě rostlina před poledním sluncem částečně zastíněna, trvalý stín však nesnáší.\n\nBylina s 10 až 30 cm vysokou lodyhou která vyrůstá z jedno nebo vícehlavého hrubého a nehlubokého kořene. Vytrvalá rostlina s obvykle pokřivenou lodyhou která bývá jednoduchá nebo je v horní části rozvětvená. Spodní řapíkaté listy, vytvářející hustou růžici, mají 10 až 20 mm dlouhé čepele tvaru kopinatého, obvejčitého či lyrovitého. Po obvodě jsou celokrajné či zubaté, na vrcholu mají tupou špičku a jsou oboustranně chlupaté. Listy vyrůstající ve spodní části lodyhy jsou podobné listům přízemním a listy rostoucí ve střední a horní části lodyhy jsou přisedlé, na bázi zúžené, celokrajné a lysé. Listy lodyhy se směrem vzhůru zkracují a zužují.\n\nDrobné, čtyřčetné a oboupohlavné květy na stopkách vytvářejí chudokvětá koncová květenství hrozen jehož vřeteno se v době zrání plodů prodlužuje. Zelenožluté a bíle olemované, široce elipsovité kališní lístky bývají průměrně dlouhé 1,5 mm. Bílé obvejčité korunní lístky s krátkým nehtem jsou dlouhé 3 až 4 mm a na vrcholu oblé. Květy se obvykle rozvíjejí v červnu až srpnu a pro opylující hmyz nabízejí nektar.\n\nNa 10 mm dlouhých, tenkých odstávajících stopkách vyrůstají kulovité až obvejčité šešulky 2,5 až 3 mm velké. Na bázi u stopky jsou zúžené a na konci mají kratičkou trvalou bliznu, chlopně šešulky jsou vypouklé s výraznou střední žilku. Šešulka má dvě okrouhlá neb elipsovitá pouzdra a v každém je po 4 až 6 zploštělých semenech asi 1 mm velkých.\n\nRostlina se v přírodě rozšiřuje semeny, při vzácném pěstování v alpíniích je možno ji na jaře rozmnožit rozdělením.\n\nVápnička skalní je variabilním druhem a někdy je členěna do dvou poddruhů:\n\n\n \n"}
{"id": "998327", "url": "https://cs.wikipedia.org/wiki?curid=998327", "title": "Bitbucket", "text": "Bitbucket\n\nBitbucket je webová služba podporující vývoj softwaru při používání verzovacích nástrojů Git a Mercurial. Bitbucket nabízí bezplatný hosting pro open-source projekty a menší týmy do 5 lidí. Dále nabízí komerční programy, které po zaplacení měsíčního poplatku umožňují ukládat soukromé repositáře.\n\nSlužba je podobná GitHubu, který se orientuje pouze na verzovací nástroj Git.\n\nProjekt byl napsán v jazyce Python a frameworku Django.\n\nBitbucket byl původně spuštěn jako nezávislý startup. 29. září 2010 získala projekt firma Atlassian. Původně Bitbucket nabízel hosting pouze pro projekty verzované pomocí Mercurial. 3. října 2011 byla oznámena podpora pro verzovací systém Git. Do roku 2015 se Bitbucket nazýval Stash.\n\n"}
{"id": "998328", "url": "https://cs.wikipedia.org/wiki?curid=998328", "title": "Letiště Přibyslav", "text": "Letiště Přibyslav\n\nLetiště Přibyslav (kód ICAO: \"LKPI\") je veřejné vnitrostátní letiště nacházející se v nadmořské výšce 531 metrů východně od Přibyslavi. Je určeno pro letouny, vrtulníky, kluzáky, ultralehká letadla a volné balony.\n\n"}
{"id": "998332", "url": "https://cs.wikipedia.org/wiki?curid=998332", "title": "Winklbauer", "text": "Winklbauer\n\nWinklbauer může být:\n\n"}
{"id": "998342", "url": "https://cs.wikipedia.org/wiki?curid=998342", "title": "Milan Otáhal", "text": "Milan Otáhal\n\nMilan Otáhal (9. června 1928 Vsetín – 9. října 2017) byl český historik soudobých dějin a bývalý disident. Zabýval se především obdobím tzv. normalizace.\n\nNa Filozofické fakultě Univerzity Karlovy v Praze vystudoval československé a světové dějiny a dva roky zde působil jako asistent. Od roku 1955 byl vědeckým pracovníkem Historického ústavu ČSAV. Jako člen KSČ se v 60. letech účastnil reformního procesu a později se stal spoluautorem knihy \"Sedm pražských dnů\" (tzv. \"Černé knihy\"), což mu přineslo trestní stíhání, vyloučení ze strany a zákaz povolání. V 70. a 80. letech působil jako spoluautor samizdatového sborníku \"Historické studie\" a náležel k zakládajícím signatářům Charty 77.\n\nPo roce 1989 vedl oddělení dějin tzv. normalizace nově založeného Ústavu pro soudobé dějiny Akademie věd České republiky, přednášel na filozofických fakultách v Praze a Brně a absolvoval též stáže v zahraničí. Kromě toho vydal řadu publikací k období let 1969–1989, mezi nimi rozsáhlou knihu \"Sto studentských revolucí\", obsahující rozhovory s účastníky listopadového převratu. I v penzi nadále zůstával členem redakční rady \"Soudobých dějin\" a redakčního okruhu \"Českého časopisu historického\".\n\n\n\n"}
{"id": "998343", "url": "https://cs.wikipedia.org/wiki?curid=998343", "title": "Karel Pátek", "text": "Karel Pátek\n\nKarel Pátek (5. května 1927 Přibyslav – 25. listopadu 1967 Praha) byl český fyzik, který se zabýval elektroluminiscencí sirníku zinečného a od roku 1963 pracoval na vzniku prvního československého laseru.\n\nV Praze je po něm pojmenovaná ulice Pátkova, která začíná u areálu MFF UK Troja resp. Katedry jaderných reaktorů FJFI.\n"}
{"id": "998346", "url": "https://cs.wikipedia.org/wiki?curid=998346", "title": "Zdeněk Kubeš", "text": "Zdeněk Kubeš\n\nZdeněk Kubeš (* 16. dubna 1964 Polička) je český římskokatolický teolog.\n\nJe jediným synem rodičů Václava a Emílie, kteří žili v Lubné u Poličky. Posléze zde byl také členem místních dobrovolných hasičů. Vystudoval Střední zemědělsko-technickou školu v Litomyšli, pak absolvoval dvouletou základní vojenskou službu a poté (v roce 1985) nastoupil do lubenského zemědělského družstva. Ve svém bydlišti byl rovněž členem sboru dobrovolných hasičů. Po deseti letech práce v zemědělství, když mu bylo 38 let, se rozhodl pro studium teologie, k němuž ho inspirovali jeho přátelé, také římskokatoličtí kněží.\n\nNejprve na studia ke kněžství nastoupil do teologického konviktu v Litoměřicích v září 1995. Po absolvování teologického propedeutika vstoupil od září roku 1996 do pražského acibiskupského kněžského semináře. V období svého studia na pražské katolické teologické fakultě úzce spolupracoval s Mons. Karlem Vránou zvláště pak na vydávání děl dlouho opomíjených katolických autorů. Jako studentský vůdce bohoslovců pražského arcibiskupského semináře byl zvolen prefektem semináře v letech 2000–2001 v období vrcholící krize na pražské fakultě, která zasáhla jak církev, tak se promítla i do české společnosti, kdy výraznou měrou coby autorita zklidnil zjitřenou atmosféru mezi seminaristy. Po šesti letech studia přijal 15. září 2001 v královéhradecké katedrále svatého Ducha kněžské svěcení, které mu udělil královéhradecký biskup a pozdější pražský arcibiskup Dominik Duka. O svém povolání za kněze Kubeš sám říká, že Ježíš si za své učedníky vybíral rybáře, tak proč ne také zemědělce. Na jeho první bohoslužby, které vykonal v sebranickém kostele svatého Mikuláše a v kapli svaté Anny v Lubné, zavítaly desítky věřících z okolních obcí.\n\nPo získání kněžského svěcení působil tři měsíce coby kaplan v Kutné Hoře. Následně se stal duchovním správcem v Jičíně a od 1. července 2003 byl farářem v přibyslavské farnosti. Podílel se například na opravě varhan v přibyslavském kostele či na organizaci diecézního setkání ministrantů v roce 2013. Každoročně zaštiťoval konání tříkrálové sbírky v Přibyslavi, jejíž výtěžek býval oproti okolním městům a obcím nadprůměrný. Ke konci července roku 2015 však své přibyslavské působení ukončil a nahradil ho zde Pavel Sandtner. Kubeš naopak přešel do farnosti Náchod, kde se stal tamním děkanem.\n\n"}
{"id": "998349", "url": "https://cs.wikipedia.org/wiki?curid=998349", "title": "Adolf Švec", "text": "Adolf Švec\n\nAdolf Švec (30. března 1893, Bzí – 15. června 1942, Osvětim) byl český inženýr agronomie, manažer v oboru zemědělské výroby a veřejný činitel, zasloužil se mj. o vzestup společnosti Amylon, která se mimo jiné později stala výrobcem známých smetanových krémů Pribináček.\n\nKromě manažerské a podnikatelské činnosti se zajímal rovněž o veřejné dění, v roce 1926 byl zvolen starostou Sokolské tělocvičné jednoty Přibyslav a tuto funkci vykonával až do rozpuštění sokolských jednot nacisty v roce 1941; v době jeho působení dosáhl Sokol v Přibyslavi největšího rozmachu. Zvolen byl i místostarostou Havlíčkovy sokolské župy.\n\nPo zániku Československa byl uvězněn, mučen a nakonec převezen do Osvětimi, kde byl v roce 1942 zavražděn.\n\n"}
{"id": "998352", "url": "https://cs.wikipedia.org/wiki?curid=998352", "title": "Bechyňovo náměstí", "text": "Bechyňovo náměstí\n\nBechyňovo náměstí je hlavní náměstí v Přibyslavi. Je umístěné v centru města severně od kostela. Na sever z něj vychází Havlíčkova ulice, na jih Žižkova, na východ Husova a na západ Tyršova. Havlíčkovou ulicí je rozděleno na západní část s radnicí, školou a mj. též památkově chráněnou sochou svatého Václava, a východní část s autobusovým stanovištěm a malým parkem s památníkem obětem světových válek. Domy stojí po obvodu náměstí, ale zastavěný je i prostor uvnitř.\n\nNáměstí je pojmenované po architektu Stanislavovi Bechyně, jehož rodný dům čp. 37 se na tomto náměstí nachází.\n\n\n\n"}
{"id": "998357", "url": "https://cs.wikipedia.org/wiki?curid=998357", "title": "Jan Štefáček", "text": "Jan Štefáček\n\nMgr. Bc. Jan Štefáček (* 11. ledna 1950 Havlíčkův Brod) je český pedagog a v letech 2001–2014 starosta Přibyslavi. Mezi roky 2004 a 2008 byl členem Kontrolního výboru zastupitelstva Kraje Vysočina.\n\nVystudoval havlíčkobrodskou Střední všeobecně vzdělávací školu a následně pokračoval dále na Přírodovědecké fakultě Univerzity Palackého v Olomouci, kde studoval učitelství biologie a tělesné výchovy. V letech 2003 až 2006 vystudoval na Právnické fakultě Masarykovy univerzity v Brně obor Veřejná správa.\n\nPo absolvování základní vojenské služby v Moravské Třebové začal učit. Nejprve od roku 1974 do roku 1989 vyučoval na šumperském učilišti, kde pořádal i letní splavování řek na lodích. Ze severu Moravy přešel na Havlíčkovo gymnázium v Havlíčkově Brodě. Na této škole se po jednom roce tamního působení (roku 1990) stal ředitelem a v této funkci vydržel až do roku 2000. Již od roku 1991 ale zasedal v městském zastupitelstvu a od roku 1998 byl místostarostou města. Když 2. dubna po dlouhé těžké nemoci zemřel dosavadní starosta města Roman Podrázský, zvolilo ho zastupitelstvo Přibyslavi na svém jednání 11. dubna 2001 jednomyslně za nového starostu, jímž zůstává až do současnosti (2020). Mezi roky 2004 a 2008 byl navíc zastupitelem Kraje Vysočina za Občanskou demokratickou stranu (ODS). Zasedal zde v Kontrolním výboru Zastupitelstva kraje.\n"}
{"id": "998360", "url": "https://cs.wikipedia.org/wiki?curid=998360", "title": "Školství v Ománu", "text": "Školství v Ománu\n\nTento článek pojednává o vzdělání a školství v Ománu.\n\nOmánské školství je napříč základní a střední úrovní až po věkovou hranici 18 až 19 let bezplatné a zcela bez povinné školní docházky.\nGramotnost obyvatelstva je odhadem pro rok 2010 86,9 % (90,2 % muži, 81,8 % ženy).\nOmánci v současnosti tráví ve škole 13 až 14 let v průměru.\nVýdaje na školský sektor obnášely roku 2013 13% státního rozpočtu a 4,6% HDP.\nSektor zcela financuje stát, stát, který v rozpočtu disponuje zejména s kolísavým příjmem z ropy a zemního plynu, školství tak eventuálně ohrožuje závislost právě na státu.\n\nMinisterstva školství Sultanátu Omán spolupracují s řadou světových mezinárodních organizací včetně OSN (například UNESCO, UNICEF), arabskými organizacemi (ALESCO) a arabskými zeměmi z Ománského a Perského zálivu.\n\nKdyž se Kábús bin Saíd stal roku 1970 sultánem, spočívalo školství v Ománském sultanátu na zaostalé úrovni. Roku 1970 v zemi fungovaly pouhé tři základní školy ve městech Maskat, Matra a Salála s celkem asi 900 žáky – chlapci.\nV Maskatu navíc působila chlapecká náboženská škola s přibližně 50 žáky, dívčí misionářská škola zřízená Spojenými státy pro přibližně 50 dívek ze zahraničí a tři indské soukromé školy.\nPokrok zahájily od roku 1975 pětileté plány s cílem zlepšit situaci ve školském sektoru. Během 80. let se sektor dále zásadně rozvíjel.\n\nV letech 1990 až 1991 v zemi fungovalo 838 státních a soukromých škol přibližně se 365 tisíci studenty, a to 431 základních škol, 321 přípravných škol a 78 středních škol. V následujících letech 1991 až 1995 se naplno rozběhl v pořadí čtvrtý pětiletý plán (\"Fourth Five-Year Plan\"), jenž zasáhl rovněž školství. Nevhodné zastaralé školní budovy nahradilo 85 budov moderních a bylo postaveno dalších 62 úplně nových školních center, jednak základních škol a jednak škol přípravných.\nVe snaze dále snížit negramotnost obyvatelstva se vláda zasadila o otevření vzdělávacích středisek pro dospělé. V roce 1993 vykazovalo činnost 176 takových center.\n\nPátý pětiletý plán rozvoje dále reformoval školství a zaměřil se též na informační technologie a jejich budoucí výuku. Přibyl školní předmět praktických dovedností.\nReforma školství na základní a střední úrovni byla zahájena roku 1997. Původní systém o třech úrovních – základní, přípravná, střední – nahradily úrovně dvě. První úrovní je dvojstupňové základní vzdělání s prvním čtyřletým stupňem následovaným druhým šestiletým stupňem. Střední vzdělání, přibližně dvouleté, tvoří druhou zmíněnou úroveň. Přechod na nový reformový model probíhal pozvolna. Základního vzděláního se v podstatě dostává všem dětem.\n\nV roce 2002 studovalo zahraničně přes 20 tisíc ománských studentů a studentek v 45 zemích po celém světě.\n\nMinistr školství a ministr vysokého školství jsou nejvýše postavenými osobami ve školství. Současným ministrem vysokého školství je Rawya al-Busaidi.\nOdborná učiliště spadají do kompetence ministra sociálních věcí.\n\nBěhem školního roku 2011/2012 je v Ománu zřízeno 1 040 státních škol s více než půl milionem studentů a 445 škol soukromých. Mezinárodní školy čítají 39 institucí. Existují také náboženské školy a mateřské školy,\navšak zpravidla se mateřské školy nacházejí ve větších městech.\nNěkteré z mateřských škol jsou rovněž soukromé.\n\nZákladní vzdělání je rozděleno na první a druhý stupeň. První stupeň, čtyři ročníky, obvykle navštěvují děti od 6 do 10 let. Druhý stupeň, šest ročníků, pak obvykle navštěvují děti a mládež od 11 do 17 let. Obzvláště první stupeň se podobá západnímu školství.\nPodle údajů Světové banky nastoupilo v roce 2012 na základní školy 96% všech ománských dětí, které dosáhly daného věku pro prvotní navštěvování školy.\nPočínaje prvním ročníkem probíhá výuka anglického jazyka.\nProfesi učitele na základních školách většinou zastávají ženy. Ministerstvo plánuje pokračovat ve svých krocích, aby zde ženy utvořily absolutní většinu.\n\nSoukromé základní školy, jichž se v sultanátu nachází asi 350, navštěvuje kolem 100 tisíce Ománců.\n\nStředoškolské vzdělání trvá za obvyklých podmínek dva až tři roky.\nStudenti si volí mezi zaměřením na vědní obory a uměleckým zaměřením, a to v souladu s jejich hodnocením ze základní školy. Studium je zakončeno předáním výstupního certifikátu (možná obdoba maturitního vysvědčení).\nPřes polovina lidí (54 %) míří ze středních škol na univerzity .\n\nV období před zřízením vysokého školství studovali Ománci na univerzitách sousedních arabských států. Zejména Spojené arabské emiráty, Kuvajt, Jordánsko nebo Egypt patřily mezi ony státy. Stipendiem odměnění studovali také ve Spojeném království a Spojených státech.\n\nVznik terciární úrovně školství v Ománu ovlivnilo zvláště školství Západního světa.\nU zrodu nejvyššího vzdělávání stála Univerzita Sultána Kábúse působící v hlavním městě Maskat od roku 1986.\nPůvodní fakulty se zaměřovaly na zemědělství, strojírenství, lékařství, pedagogiku a vědu. Uměleckou fakultu založenou roku 1987 následovala roku 1993 fakulta obchodu a ekonomie. V roce 2006 se objevila právnická fakulta a dva roky nato fakulta lékařsko-ošetřovatelská.\n\nOdborná učiliště jsou alternativní možností vedle obvyklého středoškolského vzdělání, a to o délce od jednoho do tří let.\n\nVzdělávání lidí s mentálním a sluchovým postižením se děje na normálních školách, kde tito studenti využívají vyhrazených tříd.\n\nVzdělávání dívek a žen podporuje od počátku své vlády i sultán Kábús bin Saíd. V roce 1972 činil podíl vzdělávajících se dívek a žen v ománském školním systému 12,7%. V současnosti – 21. století – přesahuje počet dívek na školách 266 tisíc, podíl ženského pohlaví tak vzrostl na 49%.\nV zemi stojí 225 ryze dívčích škol. World Factbook odhaduje celkovou gramotnost ománských žen na 81,8% k roku 2010.\n\nZlepšenou situaci dokázal rok 2000, kdy nadpoloviční většina, 55 %, vysokoškolsky studujících Ománek ve věku 25 až 29 let úspěšně dokončila terciární vzdělání. Tato skutečnost zařadila Omán ke státům jako Jižní Korea či Singapur. Ománští studenti – muži – stejné věkové kategorie dokončili své vzdělání jen v 17 % případů v témž roce.\n\nVyučující – tedy učitelé, profesoři a jiní.\n\nSeznam zahrnuje vysokoškolské instituce v Ománu – univerzity, vysoké školy, vyšší odborné školy a podobně.\n\n"}
{"id": "998365", "url": "https://cs.wikipedia.org/wiki?curid=998365", "title": "Martin Aaron Hořínek", "text": "Martin Aaron Hořínek\n\nMartin Aaron Hořínek (* 12. března 1979 Praha) je český výtvarník, animátor a režisér. Jeho hlavní doménou je autorská tvorba loutek, objektů i různých typů písem z plastelíny, které rozpohybovává technikou ruční totální animace.\n\nPoprvé na sebe výrazněji upozornil videoklipem k písni „Naruby“ pro skupinu Kurtizány z 25. Avenue. Podílel se na námětu, scénáři i výtvarném zpracování a animaci klipu, který se jasně vymezoval proti všem zhoubným ideologiím zejména proti neonacismu a sebevražednému terorismu. \n\nJako ročníkovou práci zpracoval Martin Aaron Hořínek lehce hororově laděný krátký film „Zubař“. Byl nejen autorem námětu, scénáře, výtvarné koncepce, ale film i sám natočil a režíroval. K filmu byla zpracována veškerá komunikace – od slavností premiéry v kině Evald, přes webové stránky až po dvojjazyčné plakáty, což umožnilo promítání filmu na několika filmových festivalech.\n\nZájem médií vyvolal videoklip pro píseň Davida Kollera „Až Ti řeknu“. Hned po svém zveřejnění musel být kvůli explicitním milostným scénám cenzurován. Všechny tyto projekty zpracoval technikou ruční totální animace vlastnoručně vytvořených plastelínových figurek. \n\nPři tvorbě klipu k písni „Modi“ Lucie Bílé však použil další z klasických animovaných technik – ploškovou animaci. Rozpohyboval nejslavnější obrazy italsko-židovského malíře Amedea Modiglianiho a pomocí nich vyprávěl tragický příběh umělce a jeho múzy Jeanne Hébuterneové. \n\nKromě nezávislé tvorby a uměleckého zpracování videoklipů spolupracoval na několika komerčních projektech a reklamách. V roce 2012 se podílel na úspěšné kampani agentury Y&R Prague pro Českou spořitelnu „Diriguj si zábavu s bezkontaktní kartou“, která v kategorii Finanční produkty získala prestižní cenu reklamní efektivity Effie. Pro reklamní agenturu Scholz&Friends zpracoval plastelínové fonty pro kampaň Express Rádia. Ve spolupráci s tvůrčím skupinou Wolfberg produkční společnosti Savage vytvořil znělku cen hudebních kritiků Apollo. \n\nNa podzim 2013 vyvolaly velkou odezvu jeho parodická státní vyznamenání určená prezidentu Miloši Zemanovi. Ta se nejen neuvěřitelně rychle rozšířila v rámci sociálních sítí (přes osm set sdílení na Facebooku), ale získala odezvu v tištěných i internetových médiích. Pro časopis Reflex natáčel loutkovou poltickou satiru \"Zelený Raoul Late Night Show\", v rámci které působil jako režisér a autor výtvarné koncepce.\n\nVěnoval se i ilustraci – v roce 2001 ilustrovala knihu \"Můj dědeček Jakub Lachs – Židovské povídky z moravského venkova, kterou se svým otcem Karlem napsal lékař a spisovatel Jiří Lamberk. \n\nJeho matkou je textilní výtvarnice a grafička Zuzana Kovářová a dědečkem grafik a výtvarník českého skla Stanislav Kovář.\n\n"}
{"id": "998369", "url": "https://cs.wikipedia.org/wiki?curid=998369", "title": "Paměti přibyslavské", "text": "Paměti přibyslavské\n\nPaměti přibyslavské (též Paměť přibyslavská) je text vložený do II. knihy zápisů přibyslavských úřadů z 15. století, kterou v té době údajně našel farář a dal ji konšelům, aby ji zapsali do knih. Popisuje nejstarší dějiny města Přibyslav a vypráví příběh o založení města Přibyslavou, sestrou svatého Václava, počátky Přibyslavi klade už do 1. třetiny 10. století. Jedná se o podvrh. Je možné, že úmysl napsat Paměti přibyslavské byl původně motivován taky snahou o vytvoření chybějících dokladů o starobylosti a nezávislosti města. Předlohou pro napsání Pamětí bylo Beckovského zpracování Hájkovy kroniky.\n\nSpis byl zkoumán již v 19. století Václavem Schultzem a Václavem Řezníčkem. Někteří výzkumníci určité prvky Pamětí považovali za důkaz, že i Rukopisy královédvorský a zelenohorský můžou být pravé. Tím vznikla domněnka, že by naopak mohly být falzifikáty všechny rukopisy včetně Pamětí přibyslavských. Že jde o padělek, prokázal po podrobném zkoumání už v roce 1908 Gustav Friedrich. Potvrzeno to bylo i o 60 let později za pomoci tehdy nejnovějších paleografických a heraldických metod.\n\n"}
{"id": "998371", "url": "https://cs.wikipedia.org/wiki?curid=998371", "title": "Kevin Fiala", "text": "Kevin Fiala\n\nKevin Fiala (* 22. července 1996, Uzwil, Švýcarsko) je švýcarský lední hokejista českého původu, který v současné době hraje za tým Minnesota Wild v severoamerické lize NHL. Hraje na pozici levého křídla.\n\nJeho otcem je hokejista a trenér českého původu Jan Fiala, který hrál ve Švýcarsku za HC Lugano. Jeho hokejovým vzorem je Jaromír Jágr.\n\nKevin Fiala hrál na mládežnické úrovni ve Švýcarsku za týmy EHC Uzwil, EC Wil, SC Rheintal a ZSC Lions. Poté odešel do Švédska, kde hrál juniorskou ligu za týmy Malmö Redhawks a HV71. V dresu HV71 debutoval ve svých 17 letech ve švédské nejvyšší lize Svenska hockeyligan během zápasu proti Linköpings HC (porážka 4:5). Jeho výkon v zápase ocenil i trenér HV71 Ulf Dahlén.\n\nV červenci 2014 si jej v prvním kole z 11. místa vstupního draftu vybral tým Nashville Predators, který s hráčem podepsal tříletý kontrakt.\n\nV letech 2012 a 2013 hrál na turnaji Memoriál Ivana Hlinky jako člen švýcarského týmu U18. Na přelomu let 2013/2014 se zúčastnil Mistrovství světa juniorů 2014 ve Švédsku. V dubnu 2014 hrál za švýcarský tým U18 na Mistrovství světa do 18 let 2014 ve Finsku, kde nasbíral 9 kanadských bodů (4+5). Švýcaři vypadli ve čtvrtfinále s Kanadou po porážce 2:3.\n\nV květnu 2014 ho trenér Švýcarska Sean Simpson vzal na mistrovství světa 2014 v Bělorusku, kde byl v 17 letech nejmladším hráčem. V jednom roce si tak zahrál na 3 světových šampionátech, dorosteneckém, juniorském i seniorském.\nPředstavil se i na MS 2015 v České republice s číslem dresu 21.\n\n"}
{"id": "998372", "url": "https://cs.wikipedia.org/wiki?curid=998372", "title": "Tina Karol", "text": "Tina Karol\n\nTina Karol (* 25. ledna 1985) je ukrajinská zpěvačka. Zastupovala Ukrajinu na Eurovision Song Contest v roce 2006.\n\nNarodila se dne 25. ledna 1985 ukrajinské matce a židovskému otci v obci Orotukan, v Magadanské oblasti, na ruském Dálném východě. Karol se přestěhovala do města Ivano-Frankivsk na západní Ukrajině ve věku šesti let. Karol přiznala v roce 2006, že se často cítila diskriminována ve škole. Hovoří plynně jak ukrajinsky tak i rusky . Jako teenager Karol (pod svým skutečným jménem Tatyana Liberman) účinkuje po dobu čtyř let s tanečním souborem v Kyjevě(v pobočce Židovské agentury) a v jejím repertoáru jsou písně v hebrejštině a jidiš. V roce 2000 s tímto souborem odcestovala do Spojených států , kde se při vystoupení její skupiny vybíraly peníze pro Židovské agentury pro Izrael.\n\nKarol vystudovala hudební školu, a později z Gliere hudební školy v Kyjevě , kde studovala pop zpěv na Fakultě zpěvu. Ve čtvrtém ročníku získala stipendium od Nejvyšší rady Ukrajiny (parlament). Karol se podílela na mnoha různých regionálních, mezinárodních a židovských pěveckých soutěžích, stejně jako muzikálech a divadelních představeních.\n\nV roce 2006 Karol zvítězila na castingu pro Eurovision Song Contest 2006 s písní \"I Am Your Queen\", a proto zastupovala Ukrajinu na události dokončovací číslo 7 a bodování 145 bodů, s revidovanou verzi písně s názvem \" Show Me Your Love \" . V roce 2006, Tina Karol vydala své debutové album Show Me Your Love a další album s názvem Nochenka. Některé z písní z prvního alba jsou ruštině a ukrajinštině. Také v roce 2006 začala studovat korespondenčně na národní letecké univerzitě v Kyjevě.\n\nV roce 2007 vydala své nové album Polyus Prityazheniya a napsal pohádku Pautinka.\nOd září 2009 se Karol aktivně podílele na kandidatůře Julije Tymošenkové na ukrajinských prezidentských volbách, 2010.\n\nKvůli depresím a velkým stresům Karol onemocněla lupénkou, kterou, díky Bohu, vyléčila. Získání její slávy nebylo lehké a prvních 10 let své tvorby velmi trpěla, dnes je však její umění na rozkvětu a její sláva stoupá čím dál, tím více.\n\nDne 15. června 2008 Tina si vzala Eugeny Ogir (1980-2013). 8 listopadu 2008. Karol porodila své první dítě, syna, který se jmenuje Veniamin Ogir.\nTinin manžel Eugeny Ogir zemřel 28. dubna 2013 na rakovinu žaludku ve věku 32 let.\n\n\n\"Lavina music record\"\n\n\n\"2007 Astra Recordings\"\n\n\n\"2010-2011 Astra Records/Lavina Music\"\n\n"}
{"id": "998374", "url": "https://cs.wikipedia.org/wiki?curid=998374", "title": "Bobby Womack", "text": "Bobby Womack\n\nBobby Womack, rodným jménem Robert Dwayne Womack (4. března 1944 − 27. června 2014) byl americký zpěvák.\n\nJeho bratry byli zpěváci Friendly Womack, Curtis Womack, Harry Womack a Cecil Womack, se kterými tvořil skupinu The Valentinos. Od konce šedesátých let vystupoval pod svým vlastním jménem a vydal řadu alb. Roku 2012 vydal u společnosti XL Recordings album \"The Bravest Man in the Universe\", které produkoval Damon Albarn a podíleli se na něm hosté Lana Del Rey a Gil Scott-Heron.\n\nSpolupracoval například se skupinami The Rolling Stones a Sly & the Family Stone. Jeho písně nahrála řada hudebníků, mezi které patří například kytarista Johnny Winter, zpěvačka Janis Joplin nebo skupiny The Rolling Stones a Grateful Dead. V roce 2009 byl uveden do Rock and Roll Hall of Fame.\n\nZemřel v roce 2014 ve věku sedmdesáti let.\n\n"}
{"id": "998376", "url": "https://cs.wikipedia.org/wiki?curid=998376", "title": "Mirbat", "text": "Mirbat\n\nMirbat (také Murbat, : ' \"\"') je město v Ománu ležící při pobřeží Arabského moře a Indického oceánu. Mirbat je rovněž provincie – \"vilájet\" – ománského guvernorátu Dafár. Hraničí s vilájety Džabal Samhan (\"Jabal Samhan\"), Sadá (\"Sadah\") a Taka (\"Taqah\"). Počet obyvatel celého vilájetu sahá přibližně ke 14 tisícům. Město Mirbat leží několik desítek kilometrů od hlavního dafárského města Salála. Šejch Saif bin Ahmed al-Gharibi je válí (správce) města Mirbat .\n\nNázev města – slovo \"mirbat\" – v arabštině znamená \"místo, kde jsou uvázáni koně\". Socha cválajícího arabského koně odkazující na minulost města je přítomna u všech důležitých vstupních cest. Architektonický styl některých mirbatských hliněných budov odpovídá jemenskému stylu.\n\nV dobách minulých byl Mirbat hlavním městem Dafáru. Archeologické naleziště Sumhuram (Khor Ruri) se datuje do 4. tisíciletí před naším letopočtem. V té době zde přebýval Ll'ad Yalut kontrolující oblast dafárského obchodu s kadidlem.\nBěhem 9. století se ve městě rozmohl chov a obchod s arabskými koňmi a rovněž obchod právě s kadidlem,\nkteré v některých kapitolách dějin putovalo až do Číny či Indie.\nRybolov a lov ušňů se na obchodu podílel už tehdy. \n\nVýznamná postava ománského islámu, vůdce Mohamed bin Ali, byl pohřben v bílé hrobce poblíž města Mirbat roku 1161.\nPočátkem 19. století byla opodál hrobky vybudována Mirbatská pevnost.\nDne 19. července 1972 se zde během Dafárského povstání odehrála Mirbatská bitva mezi Lidovou frontou za osvobození Ománu a Sultánovými ománskými silami za podpory britské Special Air Service (SAS).\n\nMirbat se stal vhodnou turistickou destinací pro potápění (\"\") hlavně v období od října do května. Počínaje květnem se dostavují monzunové deště razantně měnící charakter přírodní krajiny. Tento jev se nazývá \"khareef\".\nV místních mořských vodách se nacházejí rozsáhlé korálové útesy a lodní vraky. Podmořský život také skýtá množství různých živočišných druhů včetně sépií, rejnoků, murén, tuňáků a želv. Žijí zde též žraloci, delfíni, chobotnice a keporkakové.\n\nTyto vody obývá mimo jiné mořský plž ušeň (: \"\") s nímž se pojí lokální (rybo)lov, dodnes nedílná součást mirbatského hospodářství. Odborníci usilují o rozšíření populace ušňů, což znesnadňuje právě jejich lovení. Současné líhně jsou úspěšné měrou 70 % v roce 2013.\n\nMezi turistické památky patří Mirbatská pevnost a od pevnosti nedaleká hrobka (mauzoleum) Mohameda bin Aliho. Souk, což je označení pro arabské tržiště, se v Mirbatu nachází také. Archeologické naleziště Sumhuram, neboli Khor Ruri, doplňuje budova muzea.\n\nV přilehlém pohoří se nachází propast Tawi Attir o hloubce 112 metrů, která se stala útočištěm ptactva. Některé jeskyně skýtají rytiny a pozůstatky z dob před příchodem islámu. Vedle kadidlovníků rostou v Mirbatu také baobaby. Několik baobabů je považováno za starších tisíce let. Přilehlé okolí vilájetu je domovem velbloudů, horských koz, vlků, hyen a vysoké zvěře. Ptactvo zastupují například rackové.\n\nHospodářství se opírá o rybolov (sardinky) a chov zvířat, využívající blízké horské pastviny. Své místo zaujmulo kožedělnictví a lodnictví (stavba lodí). Produkuje se bílý olej a kadidlo \"hawjari\".\n\nBankovní společnost BankDhofar sídlící v Salále operuje v Mirbatu prostřednictvím své pobočky otevřené roku 2011.\n"}
{"id": "998378", "url": "https://cs.wikipedia.org/wiki?curid=998378", "title": "Piotr Bednarski", "text": "Piotr Bednarski\n\nPiotr Bednarski – polský básník a prozaik, narozen v roce 1938 v Oryszkovcích nad Podolem.\n\nVerše: Archa příměří (1972), Jachtařská píseň (1978), Dva plameny (1994)\n\nPovídkové sbírky: Kapky soli (1976), Kouzelné semeno (1978), Morze u Wezglowie (1981)\n\nRomány: Lancelot (1986), Parsifal (1989)\n\nBásnická sbírka: Kouzelnice Nilat (1991)\n\nKnihy: Modrý sníh (česky vyšlo v roce 2009) – z francouzského originálu „Les neiges bleues“ (2004) – úděsné vzpomínky na roky hrůzy v sibiřském gulagu\n"}
{"id": "998379", "url": "https://cs.wikipedia.org/wiki?curid=998379", "title": "Keith Morris (fotograf)", "text": "Keith Morris (fotograf)\n\nKeith Morris (15. srpna 1938 – 17. června 2005) byl anglický fotograf. Narodil se ve Wandsworthu a studoval fotografii na Guildford Arts School. Věnoval se převážně fotografování rockových hudebníků, jako například Marc Bolan, Led Zeppelin, Nick Drake, Janis Joplin či Richard Thompson. Je autorem fotografií na obalech alb \"Fear\" (1974), \"Slow Dazzle\" a \"Helen of Troy\" (1975) velšského hudebníka Johna Calea. Později se věnoval potápění. Zahynul při ponoru k vraku ponorky v Lamanšském průlivu.\n"}
{"id": "998380", "url": "https://cs.wikipedia.org/wiki?curid=998380", "title": "Halina Konopacka", "text": "Halina Konopacka\n\nHalina Konopacka, Leonarda Kazimiera Konopacka-Matuszewska-Szczerbińska (26. února 1900 Rawa Mazowiecka – 28. ledna 1989 Daytona Beach) byla polská atletka, olympijská vítězka v hodu diskem.\n\nByla všestrannou sportovkyní, získala celkem 25 mistrovských titulů v různých atletických disciplínách (vrh koulí, hod diskem, hod oštěpem, skok do výšky, víceboj, sprinterské štafetry), hrála rovněž výborně házenou, jezdila na koni. Po zakončení atletické kariéry hrála na vrcholové úrovni tenis.\n\nJedním z jejich nejvýznamnějších sportovních úspěchů byl start na olympiádě v Amsterdamu v roce 1928. Dne 31. července zde zvítězila v soutěži diskařek (během své kariéry v této disciplíně nikdy neprohrála). Rovněž byla vyhlášena Miss olympiády.\nTřikrát vytvořila světový rekord v hodu diskem (nejdále 39,62 v roce 1928). Její osobní rekordy v dalších disciplínách byly následující: hod oštěpem 34,83 m, vrh koulí 11,33 m, skok do výšky 138 cm, skok do dálky 512 cm.\n\n"}
{"id": "998381", "url": "https://cs.wikipedia.org/wiki?curid=998381", "title": "Josef Albers", "text": "Josef Albers\n\nJosef Albers (19. března 1888, Bottrop – 25. března 1976, New Haven) byl americký malíř německého původu, představitel abstraktního malířství a op-artu a umělecký pedagog.\n\nNarodil se ve Vestfálsku v Německu. Vystudoval učitelství a v letech 1908–1913 učitelem také byl. Nakonec se však rozhodl pro umění. V letech 1913–1915 získal vzdělání na berlínské Akademii a v letech 1916–1920 na Uměleckoprůmyslové škole v Essenu u Thorna-Prikkera a na mnichovské Akademii u F. von Stucka. V roce 1920 se zapsal na proslulou uměleckou školu Bauhaus, která v té době sídlila ve Výmaru. O dva roky později už na Bauhausu učil design a v roce 1925 byl jmenován řádným profesorem. V tomto roce se Bauhaus přestěhoval do Desavy.\n\nPo rozpuštění Bauhausu v roce 1933 (pod tlakem nacistů), Albers odešel do USA, kde začal vyučovat na škole Black Mountain College v Severní Karolíně. Mezi jeho studenty zde patřili například Robert Rauschenberg, Robert Motherwell, Willem de Kooning nebo Susan Weilová. V roce 1950 Albers školu opustil a stal se ředitelem katedry designu na Yaleově univerzitě. K jeho žákům zde patřili Richard Anuszkiewicz či Eva Hesseová. Roku 1955 se zúčastnil Documenty 1 v Kasselu. Naposledy učil roku 1958.\n\nV roce 1963 Albers vydal teoretickou studii \"The Interaction of Color\", která měla velký ohlas mezi nastupující generací umělců. Albers byl jedním z prvních moderních umělců, kdo zkoumal působení barev na psychiku. Velká část Albersových obrazů je tvořena pouhými soustřednými čtverci vytvořené čistými barvami, přičemž barva na plátna byla nanášena nožem přímo z tuby. Barevné kombinace překrývajících se čtverců byly přesně v souladu s jeho teoriemi barvy. Někteří teoretici tyto obrazy přiřadili k hnutí Op Art, častěji bývá však řazen k abstraktnímu hnutí. Albers je také považován za předchůdce op-artu a minimalismu.\n\nNavrhoval též nábytek a skleněné artefakty. Rovněž fotografoval. Jeho ženou byla Anni Fleischmannová, textilní designérka. Vzali se roku 1915.\n\n\n"}
{"id": "998383", "url": "https://cs.wikipedia.org/wiki?curid=998383", "title": "Nina Ponomarjovová", "text": "Nina Ponomarjovová\n\nNina Apollonovna Ponomarjovová (; 27. dubna 1929 – 19. srpna 2016) byla sovětská atletka, jejíž specializací byl hod diskem.\n\nNa olympiádě v Helsinkách v roce 1952 zvítězila v hodu diskem výkonem 51,42 m a stala se tak první olympijskou vítězkou ze Sovětského svazu. Ve stejné sezóně vytvořila nový světový rekord v hodu diskem 53,61 m. O dva roky později zvítězila v soutěži diskařek na evropském šampionátu v Bernu výkonem 48,02 m. Na olympiádě v Melbourne v roce 1956 skončila v diskařském finále třetí. Druhé olympijské diskařské zlato vybojovala v Římě v roce 1960 výkonem 55,10 m. Zúčastnila se ještě olympiády v Tokiu v roce 1964, kde skončila výkonem 52,48 m na jedenáctém místě. Dva roky poté ukončila sportovní kariéru a začala působit jako trenérka.\n\n"}
{"id": "998384", "url": "https://cs.wikipedia.org/wiki?curid=998384", "title": "Willow Weep for Me", "text": "Willow Weep for Me\n\n„Willow Weep for Me“ je píseň, kterou napsala Ann Ronell. Její původní verzi nahrál Ted Fio Rito spolu se zpěvákem Muzzym Marcellinem. Původně byla píseň napsána ve 4/4 době, ale různí jazzoví ji upravili do 3/4 (například Phil Woods a Dr. Lonnie Smith). Píseň v pozdějších letech nahráli například Thelonious Monk, Louis Armstrong, Frank Sinatra, Nina Simone a Diana Krall.\n"}
{"id": "998387", "url": "https://cs.wikipedia.org/wiki?curid=998387", "title": "Mistrovství světa ve sportovní gymnastice", "text": "Mistrovství světa ve sportovní gymnastice\n\nMistrovství světa ve sportovní gymnastice (: ) je vrcholná sportovní událost, světový šampionát ve sportovní gymnastice, který se poprvé uskutečnil v roce 1903. Organizátorem je Mezinárodní gymnastická federace (FIG) se sídlem ve švýcarském Lausanne.\n\nDo vypuknutí první světové války probíhal světový šampionát ve dvouletých interval. Od jejího skončení až do roku 1978 pak jednou za čtyři roky, s výjimkou období obou světových válek, kdy se nekonal. V letech 1979–1991 došlo k návratu dvouleté periody, mezi roky 1992–1996 probíhal každoročně, a od roku 1996 se odehrává každou sezónu vyjma let, kdy jsou na pořadu letní olympijské hry. \n\n"}
{"id": "998390", "url": "https://cs.wikipedia.org/wiki?curid=998390", "title": "Lionel Ferbos", "text": "Lionel Ferbos\n\nLionel Ferbos (17. července 1911, New Orleans − 19. července 2014, tamtéž) byl americký jazzový trumpetista. Na kornet začal hrát ve věku patnácti let a svou kariéru zahájil na počátku třicátých let. Ve třicátých letech vystupoval například se skupinami Starlight Serenaders a Moonlight Serenaders. Během své kariéry spolupracoval s mnoha hudebníky, mezi které patří například Fats Pichon nebo Harold Dejan. Hudbě se věnoval i ve více než sto letech. Zemřel dva dny po svých 103. narozeninách; své poslední veřejné vystoupení měl 30. března toho roku.\n\n"}
{"id": "998391", "url": "https://cs.wikipedia.org/wiki?curid=998391", "title": "Pavel Malcharek", "text": "Pavel Malcharek\n\nPavel Malcharek, uváděný i jako Pavel Malchárek, (* 16. února 1986) je český fotbalový útočník, momentálně hrající v divizním celku MFK Havířov.\n\n"}
{"id": "998392", "url": "https://cs.wikipedia.org/wiki?curid=998392", "title": "Alexander Archipenko", "text": "Alexander Archipenko\n\nAlexander Archipenko (ukr. \"Olexandr Porfyrovyč Archypenko\", ruš. Alexandr Archipenko, 30. května 1887, Kyjev – 25. února 1964, New York) byl ukrajinsko-americký sochař a grafik, představitel avantgardy, nejčastěji řazený ke kubismu.\n\nUmění studoval v letech 1902–1905 na umělecké škole v Kyjevě. Roku 1906 odjel do Moskvy, kde začal mít první umělecké úspěchy. Byl tehdy silně ovlivněn tradicí byzantského a ruského umění – zejména pravoslavnými ikonami a chrámovými freskami.\n\nV roce 1909 Rusko opustil a odjel do Paříže. Zde ho ohromilo Picassovo dílo a nastupující kubismus. Rychle kubistické přístupy včlenil do vlastních prací. Velkým inspiračním zdrojem se pro něj stalo rovněž starověké umění vystavené v galerii Louvre. Roku 1910 již vystavoval v \"Salon des Indépendants\" a \"Salon d'Automne\" po boku předních pařížských avantgardních umělců (Sonia Delaunay-Terková, Kazimir Malevich, Pablo Picasso, Georges Braque, André Derain).\n\nRoku 1912 si v Paříži otevřel vlastní uměleckou školu, kterou o dva roky později přestěhoval do Nice. Další školu si otevřel v roce 1921, když přesídlil do Berlína, odkud však odešel v roce 1923 před hrozbou fašismu. (Archipenkovy obavy z nacistů nebyly plané, 22 jeho děl, která byla v německých muzeích, byla nacisty zničena jakožto \"zvrhlé umění\".) Odjel do Spojených států a usadil se již natrvalo v New Yorku. Americkým občanem se stal v roce 1928. I v New Yorku založil uměleckou školu, ovšem také v Los Angeles či Chicagu.\n\nVěnoval se především figurálnímu sochařství. V roce 1947 prvně užil ve své tvorbě plexisklo, jako jeden z prvních sochařů vůbec. Kromě klasických soch modeloval tzv. \"sculpto-peintures\", jakési přechodové formy mezi sochou a obrazem, i v tom drží prvenství. Na výstavě Armory Show v New Yorku představil i své grafiky.\n\nMartina Glenn o jeho stylu na webu Artmuseum.cz napsala: „Bývá spojován s hnutím kubismu, který pozměnil a znovu definoval tradiční postupy při popisování lidské formy. Figury v jeho tvorbě byly vytvořeny užitím prostoru a neprostoru a dopadu světla na určité části sochy. Jeho sochy jsou paradoxně tvořeny mezerami a ne materiálem, který je obklopuje. Archipenkovy sochy jsou s největší pravděpodobností prvními sochami, které představily podobné koncepty v konstrukci, a ukázaly tak radikální odklon od klasické tradice sochařství. Užití děr a prostoru vytvořilo nový přístup v náhledu na lidskou formu, což bývá kubisty popsáno jako fragmentování subjektu.“\n\nČlánek v anglické Wikipedii obsahuje galerii soch A. Archipenka, které zatím nebyly uvolněny pro vložení na Wikimedia Commons.\n\n\n"}
{"id": "998395", "url": "https://cs.wikipedia.org/wiki?curid=998395", "title": "Martin Šindelář", "text": "Martin Šindelář\n\nMartin Šindelář (* 22. ledna 1991) je český fotbalový záložník, momentálně hrající za český prvoligový celek FC Baník Ostrava. Jeho otec Radek Šindelář je bývalým prvoligovým fotbalistou.\n\n"}
{"id": "998396", "url": "https://cs.wikipedia.org/wiki?curid=998396", "title": "Mistrovství světa ve sportovní gymnastice 2009", "text": "Mistrovství světa ve sportovní gymnastice 2009\n\nMistrovství světa ve sportovní gymnastice 2009 bylo v pořadí 41. šampionátem ve sportovní gymnastice, které probíhalo v Londýně. Spojené království hostilo tuto vrcholnou událost podruhé v historii. Zúčastnilo se ji 69 národních výprav. Organizátorem byla Mezinárodní gymnastická federace (FIG).\n\nDějištěm se mezi 12.–18. říjnem 2009 stala O Arena, v níž proběhly kvalifikace a finále standardních individuálních soutěží, včetně víceboje jednotlivců. Naopak soutěže družstev ve víceboji se podobně jako v roce 2005 neuskutečnily.\n\nVícenásobnými medailisty se mezi muži stali Rumun Marian Drăgulescu, který získal dvě zlata a čínský reprezentant Cou Kchaj na stříbrném a bronzovém umístění. V ženské kategorii pak na větší počet medailí dosáhly australská gymnastka Lauren Mitchellová, jež vybojovala první dva stříbrné kovy ve své sportovní kariéře a Japonka Koko Curumiová se stříbrným a bronzovým kovem.\n\nPořadí národů vyhrála Čínská lidová republika s devíti medailemi, v poměru šesti zlatých, dvou stříbrných a jedné bronzové.\n\nMistrovství světa se zúčastnilo 69 národních výprav.\n"}
{"id": "998405", "url": "https://cs.wikipedia.org/wiki?curid=998405", "title": "Michal Belej", "text": "Michal Belej\n\nMichal Belej (* 16. listopadu 1982) je bývalý český fotbalový záložník, naposledy hrající za celek Mostecký FK.\n\n"}
{"id": "998407", "url": "https://cs.wikipedia.org/wiki?curid=998407", "title": "Theo James", "text": "Theo James\n\nTheodore Peter James Kinnaird Taptiklis (* 16. prosince 1984 Oxford, Spojené království), známý jako Theo James, je britský herec a hudebník. Mezi jeho nejznámější role patří Jed Harper v seriálu \"Bedlam\", Walter William Clark mladší v kriminálním seriálu \"Policajt z New Yorku\" a Tobias Eaton zvaný Čtyřka ve filmech \"Divergence\", \"Rezistence a\" \"Aliance.\"\n\nNarodil se v Oxfordu ve Spojeném království. Je synem Jane a Philipa Taptiklis a je nejmladší z pěti dětí, má dva bratry a dvě sestry. Má řecké, anglické a skotské kořeny. Navštěvoval Aylesbury Grammar School a na Univerzitě v Nottinghamu získal titul ve filosofii. Zkušenosti s herectvím získal v Briston Old Vic Theatre School.\n\nJeho první role přišla v seriálu \"A Passionate Woman\" v roce 2010. Objevil se v jedné epizodě první série seriálu \"Panství Downton\", kde hrál tureckého diplomata Kemala Pamuka. Hlavní roli Jeda Harpera ztvárnil v seriálu \"Bedlam\". Seriál byl po dvanácti epizodách zrušen. V roce 2012 si zahrál v adaptaci novely Johna Braina, \"Místo nahoře\". V posledním ročníku dramatické školy získal roli ve filmu \"Poznáš muže svých snů\". Roli Jamese si zahrál ve filmu \"Přizdis*áči\" v roce 2011. Ten samý rok získal roli Davida ve filmu \"\", po boku Kate Beckinsale. V roce 2012 se objevil ve dvou epizodách ITV seriálu \"Case Sensitive.\"\n\nZískal hlavní roli Tobiase „Čtyřky“ Eatona ve filmové adaptaci knihy Veronicy Roth \"Divergence\". V roce 2016 si zahrál po boku Amber Heard, Billyho Boba Thortona ve filmové adaptaci \"London Fields\" a ve dramatickém filmu \"Franny\", po boku Richarda Gereho a Dakoty Fanning. Roli Tobiase „Čtyřky“ Eatona si zopakoval v sequelech filmu: \"Rezistence\" (2015), \"Aliance\" (2016). Jako David se znovu objevil ve filmu \"\".\n\nByl zpěvákem a kytaristou londýnské skupiny Shere Khan.Dne 21. listopadu 2012 prostřednictvím své facebookové stránky ohlásil konec skupiny.\n\nOd roku 2009 chodí s herečkou Ruth Kearney. Dvojice se vzala dne 25. srpna 2018 v Londýně.\n\n"}
{"id": "998412", "url": "https://cs.wikipedia.org/wiki?curid=998412", "title": "Středověký most v Ronově nad Sázavou", "text": "Středověký most v Ronově nad Sázavou\n\nStředověký kamenný most v Ronově nad Sázavou je významná památka města Přibyslav v kraji Vysočina (Ronov je její místní částí). \n\nMost pochází z 16. století, podle některých pramenů dokonce z 15. století a patří mezi 10 nejstarších dochovaných mostů v Čechách. Most, vedoucí přes řeku Sázavu, je skoro 40 m dlouhý, má 3 oblouky a na návodní straně je vybaven trojbokými ledolamy. Vedle něj vede hlavní silnice obce. Je chráněn jako kulturní památka České republiky.\n\nV únoru roku 2012 most poničily ledové kry, v dubnu 2012 most poničil těžký traktor, pod nímž se propadl, další ránu mu v tom samém roce daly letní přívalové deště. V květnu roku 2013 proto začala jeho rekonstrukce; v tom samém roce ho však ohrozila povodeň, která rekonstrukci zkomplikovala, hrozilo dokonce jeho zřícení. \n\nV říjnu 2013 byla rekonstrukce i přes další problémy (nedostatek z historického hlediska vhodných kamenů) dokončena. Na základě malby malíře Antonína Chittussiho z 19. století a požadavku památkářů most navíc dostal (přes počáteční nesouhlas přibyslavské radnice) i původní bílou omítku. Most byl také opatřen železobetonovou tzv. vynášecí deskou, která zvýšila jeho nosnost na 22 tun a umožnila, aby po něm i nadále mohla jezdit těžká zemědělská technika. Parapet mostu byl z bezpečnostních důvodů zvýšen o 30 cm, i když tato výška údajně neodpovídala historické skutečnosti; spor dvou odborů radnice v Havlíčkově Brodě musel rozhodnout starosta. Na mostě taky proběhl archeologický průzkum, který například odhalil, že mostovka byla původně níž, čímž byla zrelativizováno i původní stanovisko památkového odboru Havlíčkobrodské radnice o nutnosti držet se historické skutečnosti ohledně výšky parapetu. Oprava stála asi 2,5 mil. Kč. Omítka na mostě však začala brzo opadávat.\n\n\n"}
{"id": "998413", "url": "https://cs.wikipedia.org/wiki?curid=998413", "title": "Ronov nad Sázavou (zámek)", "text": "Ronov nad Sázavou (zámek)\n\nZámek v Ronově nad Sázavou pochází z druhé poloviny 19. století. Nechal jej vybudovat majitel místní škrobárny Christian Peška, po kterém podnik převzal a dále rozvíjel jeho švagr František Malinský. Je chráněn jako kulturní památka České republiky.\n\nZámek zdobí členitá novobarokní fasáda s rizality a štíty. Okna lemují šambrány s rostlinnými motivy. Na jeho severním průčelí bývala přízemní lodžie na sloupech, dnes je ale zazděná. Areál měl působit romanticky, a jeho součástí proto byl i můstek a grotta ve skále za potokem.\n\nV první polovině 20. století byla stavba na západě rozšířena o prosklenou verandu, již v této době však areál nebyl příliš udržován. Po druhé světové válce byl zámek znárodněn a sídlil v něm národní výbor, prodejna a vznikly zde i byty.\n\nV 90. letech 20. stol. byl zámek v restituci vrácen potomkům majitelů. Nechali sice opravit střechu, ale celkově zámek dále chátrá.\n"}
{"id": "998418", "url": "https://cs.wikipedia.org/wiki?curid=998418", "title": "Hugo Berks", "text": "Hugo Berks\n\nHugo Berks (21. dubna 1841 Ogulin – 5. dubna 1906 Goričica u Šentjuru) byl rakouský politik slovinské národnosti, na přelomu 19. a 20. století poslanec Říšské rady.\n\nV roce 1870 opustil vojenskou službu. Žil pak na svém statku v Blagovně. Byl rytířem. V roce 1876 se stal členem okresního zastupitelstva v Celje. Přestože nebyl původně slovinské národnosti, přijal později za svůj program národní autonomie Slovinců ve Štýrsku. Už ve volbách do Říšské rady roku 1879 neúspěšně kandidoval, ale porazil ho německý kandidát Richard Foregger.\n\nDo celostátní politiky prorazil až koncem 19. století. Ve volbách do Říšské rady roku 1897 získal mandát v Říšské radě za kurii venkovských obcí, obvod Celje, Brežice atd. Byl nástupcem dosavadního poslance Mihaela Vošnjaka. Na Říšské radě byl členem klubu Slovinský svaz a soustřeďoval se na ekonomická témata. Podle nekrologu v \"Národní politice\" se v době vlády Kazimíra Badeniho a následné vlády Franze Thuna několikrát vyjádřil pro koalici s německou liberální levicí. Mandát obhájil za týž obvod i ve volbách do Říšské rady roku 1901. Setrval zde do své smrti roku 1906. Pak ho nahradil Fran Voušek. K roku 1897 se profesně uvádí jako statkář.\n\nJeho manželkou byla spisovatelka Mara Čop.\n\nZemřel v dubnu 1906, přičemž v poslední době před smrtí se již neúčastnil politického života.\n"}
{"id": "998419", "url": "https://cs.wikipedia.org/wiki?curid=998419", "title": "Úmluva OSN o právech osob se zdravotním postižením", "text": "Úmluva OSN o právech osob se zdravotním postižením\n\nÚmluva o právech osob se zdravotním postižením (anglicky Convention on the Rights of Persons with Disabilities) byla přijata Valným shromážděním OSN 13. prosince 2006 a vstoupila v platnost 3. května 2008. Jménem České republiky byla Úmluva podepsána v New Yorku dne 30. března 2007. Tato Úmluva nezavádí žádná nová specifická práva, je založena na principu rovnoprávnosti, zaručuje osobám se zdravotním postižením plné uplatnění všech lidských práv a podporuje jejich aktivní zapojení do života společnosti.\n\nKe dni 22. května 2014 podepsalo Úmluvu celkem 158 států (92 Opční protokol) a ratifikovalo jí 147 států (82 Opční protokol). V platnost Úmluva vstoupila podle svého článku 45 odst. 2 dne 28. října 2009.\n\nČeská republika Úmluvu podepsala 30. března 2007 a ratifikovala 28. září 2009. Na základě článku 10 Ústavy se stala Úmluva po svém vyhlášení dne 12. února 2010 součástí právního řádu ČR. Česká republika podepsala 30. března 2007 rovněž Opční protokol, ale zatím jej neratifikovala.\n\nÚmluvu 23. prosince 2010 ratifikovala rovněž Evropská unie.\n\nCesta ke vzniku Úmluvy byla velmi zdlouhavá. Její předchůdkyní byla Deklarace práv zdravotně postižených osob z roku 1975. V té bylo poprvé řečeno, že problematika osob se zdravotním postižením je otázka lidských práv. Z hlediska dnešních požadavků se však nejednalo o dokument, který by zajišťoval lidem s postižením ochranu práv. Teprve po 35 letech snažení samotných lidí s postižením, lidskoprávních a neziskových organizací a výboru International Disability Caucus byl v roce 2006 text Úmluvy schválen a mohl započít proces ratifikace jednotlivými státy.\n\nK vytvoření Úmluvy vedly 4 základní důvody. Prvním z nich bylo zviditelnění problematiky lidských práv osob se zdravotním postižením. Druhým pak značná specifika těchto práv. Běžně je kritizována nepružnost právních norem. Každý jsme něčím specifický a lidé s postižením ještě více. Potřeba vytvořit speciální dokument stanovující, upravující a ochraňující jejich práva byl tedy více než na místě. Dalším důvodem k sepsání Úmluvy bylo vytvořit jednotnou právní úpravu práv osob se zdravotním postižením, jelikož zmínky o těchto právech byly rozptýleny do různých dokumentů. Tím byl např. Světový akční plán pro osoby se zdravotním postižením (1982), Standardní pravidla pro vyrovnávání příležitostí pro osoby se zdravotním postižením (1993) a Všeobecná deklarace lidských práv (1948). Čtvrtým důvodem pak bylo získání údajů o problematice osob se zdravotním postižením.\n\nOsobou se zdravotním postižením se rozumí osoba mající dlouhodobé fyzické, duševní, mentální nebo smyslové postižení, které v interakci s různými překážkami může bránit jejímu plnému a účinnému zapojení do společnosti na rovnoprávném základě s ostatními.\nÚmluva je založena na třech základních principech, pilířích: 1) prosazovat, 2) chránit a 3) zajistit práva osob se zdravotním postižením.\n\nZásady Úmluvy jsou následující:\nSkládá se z preambule a 50 článků. Úmluva připomíná základní práva, jakými jsou rovnost, svoboda, nediskriminace, dodržování lidských práv a právo na vzdělání. Konkrétně v jednotlivých článcích vypichuje práva žen se zdravotním postižením, které se často stávají terčem zneužívání a práva dětí se zdravotním postižením, které by měly mít stejná práva a možnosti jako ostatní děti. Článek 23 odst. 3 uvádí následující: „Státy zajistí, aby děti se zdravotním postižením měly rovná práva na život v rodinném prostředí“. Článek 8 pak ukládá zvyšování povědomí veřejnosti, s cílem vychovávat k vnímavosti k právům osob se zdravotním postižením, jejich pozitivnímu vnímání, podporování uznání, dovedností, zásluh a schopností. Úmluva nezapomíná ani na přístupnost služeb, rovnost před zákonem a ochranu proti mučení a jinému krutému, nelidskému či ponižujícímu zacházení nebo trestání zmíněnou v článku 15. Jako i jiní lidé mají mít lidé s postižením volný přístup k informacím, poskytnutý formou odpovídající jejich potřebám a možnost zapojit se do společnosti.\nStáty se zavazují plně podporovat a vytvářet podmínky pro dodržování a prosazování těchto práv a v neposlední řadě přijmout účinná a odpovídající nařízení a opatření k odstranění diskriminace osob se zdravotním postižením ve všech záležitostech týkajících se manželství, rodiny, rodičovství a osobních vztahů.\n\nK Úmluvě byl přijat Opční protokol, který má 18 článků. Opční protokol je dokument zaručující osobám se zdravotním postižením možnost podání stížnosti, pokud stát nedodržuje závazky plynoucí z Úmluvy. Stížnost může podat i osoba zbavená způsobilosti k právním úkonům. Dotyčný by si nejdříve měl podat žalobu k soudu, pokud by však řízení trvalo dlouho či neúspěšně, může stížnost podat k Výboru OSN pro práva osob se zdravotním postižením.\n\nV květnu 2018 zahájil po dlouhém procesu legislativního zakotvení svou činnost Poradní orgán veřejného ochránce práv pro oblast ochrany práv osob se zdravotním postižením, zřízený podle čl. 33 úmluvy.\n\n"}
{"id": "998423", "url": "https://cs.wikipedia.org/wiki?curid=998423", "title": "Novoazovsk", "text": "Novoazovsk\n\nNovoazovsk (ukrajinsky '; rusky ') je město v Doněcké oblasti na Ukrajině. Leží u ústí řeky Hruzkyj Jalančyk do Azovského moře a v roce 2013 mělo přes dvanáct tisíc obyvatel.\n\nNovoazovsk leží u ústí řeky Hruzkyj Jalančyk do Azovského moře a na evropské silnici E58, která vede z Vídně do Rostova na Donu. V úseku u Novoazovska je vedena po ukrajinské dálnici M14 a Novoazovsk je na ní vzdálen 42 kilometrů na východ od Mariupolu a sedmdesát kilometrů na západ od Taganrogu v Rusku. Od Doněcka, správního střediska celé oblasti, je Novoazovsk vzdálen 112 kilometrů na jih.\n\nNovoazovsk byl založen v roce 1849, ale až do roku 1923 se jmenoval \"Novomykolajivska\" (') a pak do roku 1959 \"Budonivka\" (').\n\nV roce 1938 se tehdejší Budonivka stala sídlem městského typu a v roce 1966 se Novoazovsk stal městem. Od roku 2014 se nachází v části Donbasu kontrolované Novým Ruskem.\n"}
{"id": "998429", "url": "https://cs.wikipedia.org/wiki?curid=998429", "title": "Andrej Ferjančič", "text": "Andrej Ferjančič\n\nAndrej Ferjančič (30. října 1848 Slap – 14. července 1927 Bled) byl rakouský právník a politik slovinské národnosti, na konci 19. a počátku 20. století poslanec Říšské rady.\n\nV letech 1860–1868 chodil na gymnázium v Gorici. Absolvoval pak práva na Vídeňské univerzitě, kde promoval roku 1875. Během studií zde byl předsedou spolku \"Slovenija\". Následně působil na různých soudních postech ve Vídni (v letech 1874–1876), u okresního soudu v Ptuji (1876–1883), v Novo mesto (1883–1886) a Lublani (1886–1895). V období let 1895–1907 pracoval při zemském soudu v Lublani.\n\nV 80. letech 19. století se zapojil i do celostátní politiky. V doplňovacích volbách roku 1887 získal mandát v Říšské radě (celostátní zákonodárný sbor) za kurii venkovských obcí, obvod Postojna, Planina atd. Slib složil 28. ledna 1887. V parlamentu nahradil poslance Adolfa Obrezu. Za týž obvod uspěl i v řádných volbách do Říšské rady roku 1891. Ve volbách do Říšské rady roku 1897 byl zvolen za městskou kurii, obvod Postojna, Idrija, Vrhnika atd. a opětovně byl zvolen i ve volbách do Říšské rady roku 1901. V letech 1898–1899 zastával funkci prvního místopředsedy Poslanecké sněmovny Říšské rady. K roku 1897 se profesně uvádí jako rada zemského soudu.\n\nNa Říšské radě byl členem poslanecké frakce Hohenwartův klub sdružující konzervativní politické proudy, roku 1896 přešel do frakce Jihoslovanský klub. Podporoval Badeniho volební reformu (již předtím prosazoval přerozdělení volebních obvodů v Kraňsku tak, aby se zvýšilo zastoupení Slovinců) a uvítal Badeniho jazyková nařízení, která zvyšovala úřední status češtiny s tím, že požadoval jejich analogickou aplikaci na etnicky slovinská území. Politicky patřil k Národní pokrokové straně.\n\nByl též poslancem Kraňského zemského sněmu, kde v letech 1901–1907 zastupoval městskou kurii, obvod Tržič-Radovljica-Kamnik. Byl členem četných sněmovních výborů.\n"}
{"id": "998432", "url": "https://cs.wikipedia.org/wiki?curid=998432", "title": "Ratmír", "text": "Ratmír\n\nRatmír je mužské křestní jméno slovanského původu, složené z článků \"Rati\" \"válčit\", \"bojovat\" a \"mir\" \"klid\", \"mír\", \"dobro\". Značí tedy \"boj o svět\". Svátek slaví 11. dubna. V polském kalendáři slaví 19. ledna a 10. července.\n\n\n\n\n\n"}
{"id": "998433", "url": "https://cs.wikipedia.org/wiki?curid=998433", "title": "Lavoslav Gregorec", "text": "Lavoslav Gregorec\n\nLavoslav Gregorec, též Leopold Gregorec (17. prosince 1839 Destrnik – 22. října 1924 Nova Cerkev), byl rakouský římskokatolický kněz a politik slovinské národnosti, na konci 19. století poslanec Říšské rady.\n\nVystudoval gymnázium (1852–1860) v Mariboru a bohoslovectví (vysvěcen 1864) ve Štýrském Hradci. Působil pak jako kaplan, později jako učitel teologie v Mariboru (od roku 1869), následně se stal vikářem a děkanem a kanovníkem kolegiátní kapituly.\n\nZapojil se do veřejného a politického života jako stoupenec slovinského národního hnutí. Jeho orientaci, kombinující prvky klerikalismu a slovinského národovectví, ovlivnili Božidar Raič a Davorin Trstenjak. V Mariboru se podílel na vydávání tisku, byl předsedou katolického politického spolku. Vydával i politické spisy. Obhajoval klerikalismus a odmítal liberální školské reformy. Pro své politické postoje byl přeložen z Mariboru do Nové Cerkve.\n\nV 80. letech 19. století se zapojil i do celostátní politiky. V doplňovacích volbách roku 1886 získal mandát v Říšské radě (celostátní zákonodárný sbor) za kurii venkovských obcí, obvod Ptuj, Rogaška Slatina atd. Nastoupil 29. září 1886 místo Božidara Raiče. Za týž obvod byl zvolen i v řádných volbách do Říšské rady roku 1891 a volbách do Říšské rady roku 1897. K roku 1897 se profesně uvádí jako kanovník, děkan a farář.\n\nNa Říšské radě prosazoval autonomii jižních Slovanů. Byl členem poslanecké frakce Hohenwartův klub sdružující konzervativní a federalistické politické proudy, ale roku 1887 se od ní odtrhl a kritizoval malé výsledky její práce ve prospěch Slovinců. Prosazoval rozvoj slovinštiny v korutanských a štýrských školách. V roce 1890 se uvádí jako poslanec bez klubové příslušnosti.\n"}
{"id": "998437", "url": "https://cs.wikipedia.org/wiki?curid=998437", "title": "Gargano", "text": "Gargano\n\nGargano je poloostrov v Jaderském moři, který je součástí italského kraje Apulie. Pro svoji polohu bývá označován jako „ostruha italské boty“.\n\nPoloostrov Gargano má rozlohu 2005 km² a žije na něm okolo dvou set tisíc obyvatel. Největším městem je Manfredonia na jižním pobřeží. Poloostrov je tvořen vápencem, který je zformován na pobřeží do četných jeskyní, skalních oken a dalších pitoreskních útvarů. V okolí měst Vieste a Rodi Garganico jsou písečné pláže využívané pro masovou turistiku. Vnitrozemí je hornaté, nejvyšším bodem je Monte Calvo (1065 metrů nad mořem), rostou zde původní listnaté lesy zvané Foresta Umbra. Na poloostrově se nacházejí dvě velká slaná jezera, Lago di Lesina a Lago di Varano. Většinu rozlohy Gargana tvoří národní park (Gargano).\n\nPřed čtyřmi miliony let bylo Gargano ostrovem, z té doby se zachovaly fosilie pozoruhodných endemických druhů, jako byl více než půlmetrový předchůdce ježka \"Deinogalerix\", obří pišťucha \"Prolagus imperialis\", sudokopytník \"Hoplitomeryx\" nebo sova \"Tyto gigantea\".\n\nO Garganu se ve svém díle zmiňují už Marcus Annaeus Lucanus a Quintus Horatius Flaccus. V roce 72 př. n. l. se konala bitva na Monte Gargano, v níž padl vůdce povstání otroků Crixus. Z langobardských dob se zachovala bazilika zasvěcená archandělu Michaelovi v obci Monte Sant'Angelo, která je od raného středověku významným poutním místem a byla zapsána na seznam Světové dědictví UNESCO. Pak poloostrov ovládala Byzantská říše a Normané, po kterých zůstala velká pevnost nad městečkem Vico del Gargano, od 12. století byl součástí Sicilského království až do sjednocení Itálie roku 1861.\n\nNa poloostrově Gargano se pěstují citrusové plody a olivy, důležitý je rybolov: na pobřeží se dosud nacházejí starobylé velké dřevěné konstrukce sloužící k chytání ryb, nazývané trabucco.\n\n\n"}
{"id": "998440", "url": "https://cs.wikipedia.org/wiki?curid=998440", "title": "Nissorun 10 WP", "text": "Nissorun 10 WP\n\nNissorun 10 WP je ve vodě rozpustný chemický přípravek, akaricid, obsahující látku hexythiazox. Působí kontaktně, ale proniká listy rostliny (po aplikaci na list). Přípravek je povolen k použití v zemích EU.\n\nHexythiazox - 10 % (N-cyklohexyl-5-(4-chlorfenyl)-4-methyl-2-oxothiazolidin-3-karboxamid)\n\n0,07 % nebo 3,5 g/ 5 l vody, u chmelu 7,5 - 10g/10 l vody / 100m tj. 0,07%\n\nNebezpečný pro vodní organismy, je třeba dodržovat ochrannou vzdálenost od vodních ploch a zabránit úletům. Přípravek nevyžaduje klasifikaci z hlediska ochrany včel. Při manipulaci, aplikaci a skladování je nutné řídit se návodem k použití. Hexythiazox nesmí být použit jako náhrada za clofentezin, protože zde existuje křížová rezistence.\n\nPřípravek je hodnocen jako nebezpečný pro životní prostředí.\n\nKontaktní akaricid. Přípravek má dlouhodobý účinek na vajíčka, larvy a nymfy svilušek. Ovlivňuje patogeny 50-70 dní. Dospělci po zasažení kladou sterilní vajíčka, které se dále nevyvíjejí. Vhodná je aplikace na začátku líhnutí larev svilušky u jádrovin, s tím, že u raných odrůd jabloní musí být zohledněna ochranná lhůta.\n\nLátka nepoškozuje dravé roztoče rodu \"Phytoseidae\" a je doporučen na aplikaci v systému ochrany s těmito bioagens. V porostech je používán s dravým roztočem Typhlodromus pyri — populace Mikulov.\n\nPři aplikaci 0,07 % nebo 3,5 g/ 5 l vody u jádrovin a peckoviny 30 dní, réva 42 dní, u ovocných druhů po sklizni (maliník, rybíz apod.) 0 dní, okrasné rostliny 1 den.\n\n"}
{"id": "998447", "url": "https://cs.wikipedia.org/wiki?curid=998447", "title": "Psyché (Lully)", "text": "Psyché (Lully)\n\nPsyché \"(LWV 56)\" je francouzská opera \"(tragédie lyrique) \"od Jeana-Baptiste Lullyho. Libreto k ní sepsal Thomas Corneille podle Molièrovy původní hry. Opera měla premiéru 19. dubna 1678, v divadle Palais-Royal.\n\nPsyché, Molièrova hra \"(na jejímž sepsání se podíleli i Pierre Corneille, Philippe Quinault a Lully, který vytvořil hudební intermèda)\" z roku 1671, sepsaná podle Proměn \"(příběh o Amorovi a Psyché)\" od Lucia Apuleia, byla adaptována Thomasem Corneillem jako libreto pro Lullyho novou operu, která měla obsahovat pět dějství a prolog \"(stejně, jako většina ostatních Lullyho oper)\".\n\nPodle \"Mercure Galant\", což byl dobový literární časopis, trvalo vytvoření \"Psyché\" pouhé tři týdny. Přestože není možné toto tvrzení ověřit, je důvodné se domnívat, že byl Lully při skládání této opery velice ve spěchu, o čemž svědčí použití \"intermèd\" z Molièrovy \"Psyché\".\nProtože se tato \"intermèda\" setkala před sedmi lety s velkým úspěchem, mohl Lully jejich použitím a příslibem znovu použít \"plainte italienne\" a závěrečný \"divertissement\" přilákat více diváků do divadla.\n\nLullyho obvyklý libretista Philippe Quinault byl v roce 1678 v nemilosti u dvora, kvůli aféře s operou Isis, a proto připadl úkol vytvořit libreto Thomasi Corneillovi. Ten měl vycházet z Molièrovy hry, nicméně bylo velmi obtížné zpracovat divadelní text pro operu. Ve výsledku je zde malé syntéza s původním textem.\n\nJe možné se domnívat, že na libretu spolupracoval Corneillův synovec de Fontenelle. Není však možné ověřit informaci, zda se de Fontenelle podílel, nebo ne. Všechny zdroje hovoří o tom, že autorem je Thomas Corneille bez účasti svého synovce. Ten však později zařadil libreto mezi svá kompletní díla, bez sebemenší zmínky o účasti svého strýce, s tím, že žádné z tří dalších Corneillových libret se v jeho seznamech děl neobjevuje.\nV současné době není možné zjistit zda se de Fontenelle podílel na libretu \"Psyché\", stejně tak není pravděpodobné, že by měl být pouze on autorem.\n\nOpera měla premiéru 19. dubna 1678, v divadle Palais-Royal, hranou herci z Národní Pařížské opery.\n\n\"Psyché\" nebyla hrána přímo u královského dvora a v pařížské opeře byla po první inscenace uvedena již jen dvakrát, a to v letech 1703 a 1713.\n\nVedle Paříže byla \"Psyché\" uvedena již po Lullyho smrti v Lyonu roku 1698 a v Marseille roku 1734. Mimo Francii se hrála u dvora brunšvického vévody Antona Ulricha ve Wolfenbüttelu, poprvé v srpnu roku 1686 a ještě v roce 1719. Výjimečné je uvedení \"Psyché\" ve vévodském divadle v Modeně roku 1687; v letech 1696 a 1708 se patrně hrála v Bruselu a podle zachované partitury s poznámkami ji ještě před rokem 1686 uvedli rovněž v markrabské rezidenci v Ansbachu.\n\nPrvní novodobou inscenaci uvedli na Festivalu v Aix-en-Provence dne 25. července 1987 dirigent Jean-Claude Malgoire a režisér Jean-Claude Penchenat. Jen poloscénickou podobu nastudoli dirigent William Christie a režisér Jean-Marie Villégier roku k 20. výročí souboru Les Arts Florissants; představení se konala v divadlech v Cherbourgu, Bordeaux, Caen, Lyonu a nakonec v pařížské Opéra-Comique. V rámci festivalu Boston Early Music Festival nastudovalo roku 2007 \"Psyché\" divadlo Cutler Majestic Theatre a uvedlo ji v Bostonu a v Great Barringtonu (dirigovali Paul O'Dette et Stephen Stubbs, režii měl Gilbert Blin). Koncertní provedení představil roku 2010 barokní soubor „Les Muses s'aMusent“ v luteránském kostele svatého Petra v Paříži.\n\n\"Prolog:\"\n\n\"Tragédie:\"\n\n(Nádherné nádvoří na mořském pobřeží) Na scéně jsou bohyně květů Flora se svou družinou nymf, bůh strom. a ovoce Vertumnus s družinou dryád a sylvánů a bůh vod Palaemon s družinou řek a najád. Flora – k níž se přidávají i ostatní božstva – oznamuje, že čas války byl přerušen díky největšímu z králů a nastává období míru, proto žádá Venuši, aby sestoupila na zem k hrám (zpěv Flory \"Ce n'est plus le temps de la guerre\" a sbor \"Nous goûtons une paix profonde\"). Vetumnus a Palaemon zpívají o slastech lásky (dialog-duet \"Rendez-vous, beautés cruelles\"). Zatímco božstva tančí menuet, i Flora vyzývá všechny, aby užívali plodů lásky v době mladosti (\"Est-on sage dans le bel âge\"). Po tomto vzývání Venuše sestoupí na velkém oblaku na zem; není však vyrušením potěšena a má špatnou náladu. Pojala ji žárlivost na smrtelnici Psyché, jež svou krásou lidi tak uhranula, že ji uctívají namísto bohyně lásky a Venušiny oltáře zůstávají prázdné. Posílá proti všechny pryč a pak ukládá svému synu Amorovi, aby se za ni na Psyché pomstil tím, že jí přinese toho nejnehodnějšího manžela (recitativ \"Pourqoi du ciel m'obliger à descendre?\"). Amor odlétá splnit příkaz své matky.\n\n(Příjemná krajina v podhůří) Královské dcery Aglaure a Cidippe se radují, že jejich země již brzy přestane být sužována ukrutným hadem; jejich sestra Psyché má dnes učinit bohům požadovanou oběť. Obě ženy přemýšlejí, proč se krásná Psyché dosud odolává lásce, a předpovídají, že to již nemůže dlouho trvat (dialog s árií Aglaure \"Après un temps plein d'orages\" a áriemi Cidippe \"Tout succède à nos désirs… Il est un fatal moment\"). Tu přichází zasmušilý Lychas. Sděluje princeznám, že věštba požaduje, aby uražené Venuši byla obětována sama Psyché. Král se prý snažil tuto věštbu udržet v tajnosti, ale velekněz ji veřejně vyhlásil; jediný, kdo o ní ještě neví, je právě krásná princezna. Obě sestry komentují, jak je nebezpečné přijímat pocty, které by měly patřit bohům (duet \"Ah! qu'il est dangereux\"), a všichni tři bědují nad osudem Psyché (tercet \"Pleurons, pleutrons, en de si grands malheurs\"). Dva muži a jedna žena z lidu rovněž oplakávají oblíbenou princeznu (italský žalozpěv \"Deh, piangete al pianto mio\").\n\nNic netušící Psyché přichází; překvapeně se ptá sester, proč vzdychají, ale ty nenacházejí sílu jí cokoli říci a se slovy lítosti se vzdalují. Teprve král, její otec, jí prozradí, co po ní věštba požaduje: aby byla připoutána zde na skálu a vydána na pospas hadu. Král je odhodlán vzdorovat příkazu bohů, ale Psyché se rozhodne obětovat pro veřejné blaho. Vystoupí na skálu a vzápětí ji odnesou čtyři zefyrové, zatímco král naříká nad osudem své nejmilejší dcery.\n\n(Nádherný, dosud rozestavěný palác) Vulkán dává pokyny osmi Kyklopům, jak dohotovit honosný palác. Přilétá Zefyr se vzkazem od zadavatele stavby, Amora, který si přeje, aby byl palác co nejrychleji dokončen: Psyché již sem byla přinesena a nyní spí na trávníku v blízké zahradě (árie \"Psyché mérite bien une ardeur si fidèle\"). Vulkán je potěšen zprávou, že palác se staví pro Psyché: nejen že sám obdivuje její kouzlo, ale navíc jej hřeje pomyšlení, že svým úsilím ve prospěch krásné princezny rozhněvá svou nevěrnou manželku Venuši. Zafyr jej varuje před takovými myšlenkami: ať se činí ve prospěch Amora a Psyché, ale na pomstu Venuši ať raději zapomene, to v manželství nic neřeší (árie \"Faites tout pour l'Amour, et rien contre Vénus\"). Vulkán pobízí Kyklopy do práce a i oni staví o to radostněji, když ví, že je to pro nádhernou dívku (pochod Kyklopů a árie Vulkána \"Dépechez, préparez ces lieux\").\n\nVenuše sestupuje na svém voze a vyčítá manželovi, že se staví na stranu její smrtelné nepřítelkyně. Ten se jí ptá, odkdy že žijí v tak harmonickém manželství, aby si činila nárok na jeho bezvýhradnou podporu. Venuše si stěžuje na to, jak muž rychle ztrácí lásku, když se stane z manžela milencem (árie \"Ah, que l'amour est promptement guéri\"). Vulkán poznamenává, že jeho manželka jednak zná rozdíl mezi manželem a milencem velmi dobře z vlastní zkušenosti, jednak by měla být ráda, že Psyché věnuje jen svou práci a nic více. Rozzlobená Venuše odlétá a doufá, že se jí podaří lépe ukáznit svého syna.\n\nBrzy poté je plác dokončen a Psyché v něm procitá. Je příjemným prostředím překvapena a znejistěna a volá hada, jemuž byla obětována, aby si přišel pro její život. Ozve se však krásná hudba a Psyché slyší nejprve zefyry zpívat o lásce (duet \"Aimez, il n'est de beaux ans\"), pak se ozve i její únosce; nedokázal ji odevzdat netvorovi, protože se do ní zamiloval, jakmile ji spatřil. Nemůže jí říci své jméno ani se před ní objevit ve své božské podobě, svoluje však, že se jí objeví v podobě smrtelníka – krásného mladého muže. Psyché ihned podléhá lásce (dialog a duet \"Et bien, Psyché, des cruautés du sort… Ah, qu'en amour le plaisir est charmant\"). Ale na její žádost o to, aby se jí dal poznat, musí Amor zopakovat, že mu věštba zakazuje říci své jméno i ukázat svou pravou podobou, i když jinak Psyché ujišťuje svou láskou (recitativ a árie \"C'est à regret que je me tais… Ce n'est pas comme un dieu que je prétends paraître\"). Psyché je pro tento okamžik spokojena a nymfy, amorci a zefyrové jim tančí a zpívají o všemoci lásky (divertissement s tercetem nymf \"Aimable jeunesse\").\n\n(Nejnádhernější komnata Amorova paláce, s výklenkem za závěsem) Venuše si s nelibostí prohlíží palác postavený po svou sokyni (recitativ \"'Pompe que ce palais de tous costes étale\"). Když vejde Psyché, vydává se bohyně za Amorovu služebnou, které se má starat o princeznino pohodlí. Psyché se í svěřuje s tím, jak se jí dotýká milencova nedůvěra (árie \"Vous n'êtes pas les plus heureux\"). Venuše jí jakoby zdráhavě prozradí, že pravou tvář svého hostitele může uzřít, pokud nahlédne za závěs, a přenechává jí lampu. Psyché s lampou nahlédne do výklenku a poznává Amora v tradiční podobě okřídleného dítěte (recitativ \"À la fin je vais voir mon destin éclairci\"). Je jeho líbezností okouzlena, záblesk lampy však Amora probudí a ten prchá.\n\nPalác vmžiku zmizí a promění se v nehostinnou poušť. Psyché marně volá Amora zpět (recitativ \"Arrêtez, cher amant, où fuyez-vous si vite?\"). Objevuje se jí Venuše, vychutnává svou pomstu a vyčítá smrtelnici, že si činila nárok na jejího božského syna. Psyché se snaží odvrátit její hněv a argumentuje tím, že přece Amorovi by žádný smrtelník – a tedy ani ona – nemohl odolat. Venuše dává Psyché za úkol, aby jí přinesla z podsvětí od Proserpiny schránku s kosmetickými prostředky, pak možná její hněv vůči nešťastné princezně poleví. Psyché její rozkaz nejprve nehodlá vykonat, protože ani usmířená Venuše by jí nevrátila Amora zpět, a raději chce ukončit svůj život tím, že se utopí v řece (recitativ \"Vous m'abandonnez donc, cruel et cher amant?\"). Řeka ji však zachrání a namísto utopení Psyché slibuje, že ji na vlnách odnese až k vchodu do podsvětí.\n\n(Síň v Proserpinině paláci) Psyché sestoupila do podsvětí. Temné a truchlivé prostředí ji leká. Psyché vypráví stínům svůj politováníhodný osud (recitativ \"Par quels noirs et fâcheux passages… Vous, que ces demeures affreuses\"). Brzy se na ni však sesypou podsvětní démoni a v cestě se jí snaží zabránit tři furie, když se ale Psyché neoblomně dožaduje rozhovoru s Proserpinou, vyšlou furie své královně vzkaz; mezitím však vyděšené Psyché ukazují všechny hrůzy podsvětí (scéna Psyché a tří furií \"Où penses-tu poter tes pas… Non, n'attends rien de favorable… Cependant montrons-lui ce que ces lieux terribles\"). Objevují se dvě nymfy z řeky Acherón: na Amorův pokyn se Merkur přimluvil u Proserpiny a nymfy přinášejí Psyché schránku, pro kterou přišla. Psyché vidí, jak Láska (Amor) ulehčuje její utrpení (árie \"Ah, que mes peines sont charmantes\") a nymfy potvrzují, že i peklo se musí podřídit příkazům Lásky (duo \"L'amour anime l'univers\"). Posílají démony pryč a vyvádějí Psyché z podsvětí.\n\n(Venušiny zahrady) Psyché dorazila k Venuši. Protože se však bojí, že ji strastiplná cesta do podsvětí ukrátila na kráse, chce využít prostředků z Proserpininy skříňky (recitativ \"Si je fais vanité de ma tendresse extrême\"). Ze schránky vyvane smrt a Psyché klesá. Přichází Venuše a zlomyslně se raduje; protože by však náhlá smrt nebyla pro její opovážlivou sokyni dostatečným trestem, probouzí ji zpět k životu. Psyché volá na pomoc Amora, čímž Venuši dále rozzuří.\n\nNež ta však stačí dokonat svou pomstu, přichází Jupiterův posel Merkur. Amor totiž u Jupitera žaloval na svou matku. Král nebes sice připouští, že řízením Osudu náleží Psyché Venuši, ale Merkurovým prostřednictvím vybízí bohyni ke smíru se svým synem. Venuše se rozhořčeně ptá, zda je Amor tak důležitý pro vesmír a přírodu, že bez něj neexistuje štěstí (árie \"Ah, qu'on laisse ma colère\"), což Merkur zodpovídá kladně (árie \"S'il est quelque bonheur, c'est l'Amour qui l'assure\"). Venuše se nehodlá podřídit, a i když k ní sestoupí i Jupiter, namítá mu, že její božský syn si přece nemůže vzít za ženu smrtelnici. Jupiter tedy vmžiku propůjčí Psyché nesmrtelnost a Venušin odpor ustává. Hromovládce přivádí triumfujícího Amora a je svědkem jeho nového setkání s Psyché (árie Jupitera \"Viens, Amour, tes soupirs emportent la victoire… Aimez sans troubles et sans alarmes\").\n\nOlympští bohové a bůžkové se shromažďují a ve velké slavnosti oslavují tancem a zpěvem lásku (árie Apollona \"Unissons-nous, troupe immortelle\"; sbor \"Celébrons ce grand jour\"; árie Baccha \"Si quelque fois\"; árie Moma \"Je cherche à medire\"; árie Marta \"Mes plus fiers ennemis vaincus ou pleins d'effroi\"; sbor \"Chantons les plaisirs charmants\"; árie Apollona \"Le dieu qui nous engage\"; sbor Múz \"Gardez-vous, beautés sévères\"; árie Baccha \"Admirons le jus de la treille\"; árie Silena \"Bacchus veut qu'on boive à longs traits\"; tercet Silena a dvou satyrů \"Voulez-vous des douceurs parfaites?\"; árie Moma \"Folâtrons, divertissons-nous\"; árie Marta \"Laissons en paix toute la terre\"; a závěrečný sbor \"Chantons les plaisirs charmants\").\n\n\"Mercure Galant\" uvádí, že \"Psyché\" byla velice dobře přijata; obecenstvo prý bylo stejně jako v případě jiných Lullyho děl fascinováno hudbou a lidé se podivovali nad tím, že Corneille zvládl libreto napsat za pouhé tři týdny.\n\nNa druhé straně uvádějí \"Frères Parfraict\" ve svém \"Histoire de l'académie royale de musique\", že opera je \"nenapravitelně chladná\", a že \"postava Venuše ničí to malá, co zde zbylo z dvornosti\".\n\nNicméně, oba tyto názory mohou být zkreslené tím, že Thomas Corneille byl jedním z hlavních redaktorů \"Mercure Galant\", zatímco \"Frères Parfraict\" drželi všechny autory 17. století, kromě Pierre Corneilla, Molièra, Jeana Racina a Philippe Quinaulta.\n\nRobert Fajon, ve své \"Opéra à Paris du Roi Soleil à Louis le Bien-Aimé\", jde dokonce tak daleko, že obvinil Thomase Corneilla, že je zodpovědný za Lullyho „operní selhání“, nicméně, žádnou z Lullyho oper nelze označit za „selhání“.\n\nJe však pravda, že \"Psyché\", nebyla na rozdíl od mnoha jiných Lullyho oper hrána u dvora a byla v následujících letech nastudována pouze dvakrát (jednou v roce 1703 a znovu pak roku 1713, tedy v obou případech až po Lullyho smrti v roce 1687). Opera \"Théseus\", byla pro srovnání nastudována desetkrát a zůstala v repertoáru Národní pařížské opery až do roku 1744.\n\n\n\n"}
{"id": "998450", "url": "https://cs.wikipedia.org/wiki?curid=998450", "title": "Kruhliak", "text": "Kruhliak\n\nKruhliak ( , 1100 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Rypy (1002 m) na západě a Kurników Beskid (1037 m) na jihovýchodě. Severním směrem vybíhá z hory rozsocha směřující přes vrcholy Jasło (1153 m), Szczawnik (1098 m) a Rys (1103 m) do údolí Solinky. Další rozsocha směřuje k severovýchodu přes vrchol Fereczata (1102 m) do údolí Wetliny. Vrcholem hory prochází hranice mezi slovenským NP Poloniny a polskou CHKO Cisna-Wetlina.\n\n\n"}
{"id": "998452", "url": "https://cs.wikipedia.org/wiki?curid=998452", "title": "Marta Weinstock-Rosin", "text": "Marta Weinstock-Rosin\n\nMarta Weinstock-Rosin (: , \"Marta Vejnštok-Rozin\", * 1935, Vídeň) je izraelská vědkyně a emeritní profesorka na Hebrejské univerzitě v Jeruzalémě, která vyvinula lék Rivastigmin (též prodáván pod generickým názvem Exelon), používaný při léčbě pacientů s lehkými až středně těžkými demencemi provázejícími Alzheimerovu a Parkinsonovu chorobou. Jedná se o inhibitor cholinesterázy, který způsobuje odbourávání acetylcholinu, zlepšující poruchy kognitivních funkcí, které jsou u těchto nemocí způsobeny deficitem cholinergního přenosu. Za tento objev jí byla v roce 2014 udělena Izraelská cena, která je nejvyšším izraelským oceněním.\n\nNarodila se ve Vídni do ortodoxní židovské rodiny, a v roce 1939 spolu s rodinou utekla do Spojeného království poté, co byl její otec zatčen za to, že je žid. Když do nové země dorazili, byl zadržen tentokráte proto, že byl občanem nepřátelského státu. Během druhé světové války žila rodina v útulku, protože neměla žádný příjem a neznala jazyk. K vysokoškolskému studiu Martu Weinstock přijali na Londýnskou univerzitu, kde měla studovat lékařství. Nakonec se ale rozhodla pro farmakologii. V tomto oboru na univerzitě postupně získala bakalářský a magisterský titul, zatímco doktorát ve stejném oboru získala na St Mary's Hospital Medical School. Po dokončení studií začala ve 28 letech přednášet na Londýnské univerzitě, kde také prováděla výzkum financovaný z grantu Medical Research Council a pracovala na alergologické klinice. Když však nastal čas na povýšení, vedoucí jejího oddělení jí sdělil, že není (pro její židovské vyznání) jednou z nich: „Nejsi jednou z nás. Nejíš s námi a nikdy se neukážeš na vánočním večírku.“\n\nZ toho důvodu se v roce 1969 rozhodla splnit manželův sen, a spolu s ním a dětmi přesídlila do Izraele. Její choť, prof. Arnold Rosin (), přední vědec v oboru gerontologie, spoluzakladatel organizace Malebev, která pomáhá pacientům s demencí a jejich rodinám, je bývalým vedoucím geriatrického oddělení v lékařském centru Ša'arej Cedek v Jeruzalémě. Společně mají čtyři děti a dvacet vnoučat (k roku 2014).\n\nV Izraeli začala učit na lékařské fakultě Telavivské univerzity, a v letech 1976 až 1977 byla na vědecké dovolené v National Institutes of Health ve Spojených státech. V roce 1981 byla jmenována profesorkou na Hebrejské univerzitě v Jeruzalémě, a o tři roky později se stala vedoucí tamní farmaceutické školy (School of Pharmacy). Ve svém výzkumu se zabývá vývojem léků, které u pacientů s degenerativním onemocněním centrální nervové soustavy zlepšují funkce mozku a paměť.\n\nJejí zdaleka největší objev, lék Rivastigmin (generickým názvem Exelon), používaný při léčbě pacientů s lehkými až středně těžkými demencemi provázejícími Alzheimerovu a Parkinsonovu chorobou, byl objeven náhodně. Stalo se tak počátkem 80. let, když se ve svém výzkumu zabývala jedním z nepříznivých účinků morfinu, jímž je snížení citlivosti dechového centra na oxid uhličitý a následný útlum dýchání. Až později zjistila, jaký vliv by výsledky jejího bádání mohly mít u pacientů s demencí. Jí vyvinutý inhibitor cholinesterázy nakonec zakoupila farmaceutická společnost Sandoz (od roku 1996 součástí společnosti Novartis). Jednou z podmínek smlouvy o finálním vývoji produktu a autorských honorářích pro ní i univerzitu, však bylo, že Izrael nebude zmiňován coby místo původu léku. Podle zástupců firmy se tak mělo předejít arabskému bojkotu. To se nakonec změnilo v roce 1997, kdy byla Marta Weinstock-Rozin uvedena coby autorka léku.\n\nK roku 2014 se ve svém výzkumu zabývá vývojem léku Ladostigil, který by měl pomáhat pacientům trpícím mírnou kognitivní poruchou a raným stádiem Alzheimerovy choroby. Lék prochází druhou fází testování v Izraeli a Evropě. V témže roce ji byla udělena Izraelská cena v kategorii lékařství.\n"}
{"id": "998453", "url": "https://cs.wikipedia.org/wiki?curid=998453", "title": "Josip Kušar", "text": "Josip Kušar\n\nJosip Kušar (9. března 1838 Lublaň – 12. ledna 1902 Domžale) byl rakouský podnikatel a politik slovinské národnosti, na konci 19. století poslanec Říšské rady.\n\nPo otci převzal sklad obilí v Lublani. V Domžale založil mlýn. Byl členem obchodní a živnostenské komory. V letech 1888 a 1900–1902 byl poslancem Kraňského zemského sněmu.\n\nV 90. letech 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě za kurii městskou a obchodních a živnostenských komor, obvod Lublaň. Za týž obvod byl zvolen i ve volbách do Říšské rady roku 1897. K roku 1897 se profesně uvádí jako majitel domu a průmyslník.\n"}
{"id": "998454", "url": "https://cs.wikipedia.org/wiki?curid=998454", "title": "Marjinka", "text": "Marjinka\n\nMarjinka (ukrajinsky ', rusky ') je město v Doněcké oblasti na Ukrajině. Nachází se zhruba 27 kilometrů jihozápadně od Doněcka, správního střediska celé oblasti, na dálnici M15 a v roce 2013 měla bezmála deset tisíc obyvatel.\n\nMarjinka byla založena v roce 1844, v roce 1938 získala status sídla městského typu. Za druhé světové války obsadila Marjinku německá armáda 19. října 1941 a Rudá armáda ji dobyla zpět 9. září 1943. V roce 1977 se Marjinka stala městem.\n"}
{"id": "998456", "url": "https://cs.wikipedia.org/wiki?curid=998456", "title": "Pierre Bonnard", "text": "Pierre Bonnard\n\nPierre Bonnard (3. října 1867, Fontenay-aux-Roses – 23. ledna 1947, Le Cannet) byl francouzský malíř a grafik, člen postimpresionistické umělecké skupiny Les Nabis.\n\nJeho otec byl významným vládním úředníkem. Bonnard vystudoval práva, nějaký čas poté působil jako advokát, ale nakonec dal přednost umění. Velmi ho v tomto rozhodnutí ovlivnilo setkání s Henri de Toulouse-Lautrecem v roce 1891. Lautrec mu pomohl i k účasti na výstavě v \"Salonu des Indépendants\". První samostatnou výstavu měl pak Bonnard roku 1896 v \"Galerii Durand-Ruel\".\n\nJeho první obrazy ještě spadaly do secese, ale brzy vstoupil do umělecké skupiny Les Nabis a přešel k tzv. intimismu, který v sobě nezapřel inspiraci impresionismem.\n\nMaloval prosluněné interiéry či zahradní scenérie, ve kterých se bez velkých gest objevovali jeho přátelé a členové rodiny, mezi nimi nejčastěji ovšem jeho manželka Marthe. Tu občas maloval i v intimních situacích.\n\nTypickou pro něj byla neurčitá kresba, což vedlo mnohé kritiky k obviněním z nevelké pečlivosti. Jiné zarážela idyličnost jeho obrazů. Přesto se k němu jako vzoru hlásili později mnozí moderní malíři, pro něž bylo lákavé právě to, jak rozechvěl a rozostřil konturu.\n\n\n"}
{"id": "998460", "url": "https://cs.wikipedia.org/wiki?curid=998460", "title": "Viljem Pfeifer", "text": "Viljem Pfeifer\n\nViljem Pfeifer (30. srpna 1842 Kočevje – 9. prosince 1917 Krško) byl rakouský politik slovinské národnosti, v 2. polovině 19. století poslanec Říšské rady.\n\nVystudoval gymnázium v Novo mesto a Lublani, kde maturoval v roce 1861. Studia práv na vysoké škole přerušil poté, co po strýci zdědil statek v Kršku, kde se roku 1875 stal starostou.\n\nV 70. letech 19. století se zapojil i do celostátní politiky. Ve volbách do Říšské rady roku 1873 získal mandát za kurii venkovských obcí, obvod Novo mesto, Krško, Črnomelj atd. Za týž obvod byl zvolen i ve volbách do Říšské rady roku 1879, volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Poslancem tak byl nepřetržitě přes třicet let. K roku 1897 se profesně uvádí jako statkář.\n\nDo Říšské rady nastoupil roku 1873 jako kandidát mladoslovinců. Spolu s nimi hlasoval pro školské zákony Karla von Stremayra. Od roku 1876 byl v parlamentu členem poslanecké frakce Hohenwartův klub sdružující konzervativní politické proudy a zůstal v ní až do roku 1893. V roce 1893 přešel do Katolické národní strany. Liberální politik Karel Slanc mu to vyčítal, ale Pfeifer se v politice udržel.\n\nV letech 1877–1907 byl poslancem Kraňského zemského sněmu, přičemž do roku 1901 zastupoval kurii venkovských obcí, obvod Novo mesto-Kostanjevica-Krško, pak obvod Črnomelj-Metlika. Byl členem hospodářských výborů.\n"}
{"id": "998464", "url": "https://cs.wikipedia.org/wiki?curid=998464", "title": "Franc Robič", "text": "Franc Robič\n\nFranc Robič (21. dubna 1841 Limbuš – 29. srpna 1913 Maribor) byl rakouský politik slovinské národnosti, v závěru 19. století a počátkem 20. století poslanec Říšské rady.\n\nByl učitelem na obecných školách, později od roku 1872 působil na mariborském učitelském ústavu. Byl školským inspektorem v mariborském okrese.\n\nV 90. letech 19. století se zapojil i do celostátní politiky. Ve volbách do Říšské rady roku 1891 získal mandát za kurii venkovských obcí, obvod Maribor, Slovenske Konjice atd. Za týž obvod byl zvolen i ve volbách do Říšské rady roku 1897 a volbách do Říšské rady roku 1901. K roku 1897 se profesně uvádí jako majitel nemovitostí a člen zemského výboru. Ve volbách do Říšské rady roku 1907 ho porazil kandidát Národní strany Vinko Ježovnik.\n\nOd roku 1890 trvale až do své smrti roku 1913 působil coby poslanec Štýrského zemského sněmu, přičemž od roku 1897 se jako první etnický Slovinec stal i členem zemského výboru. Byl konzervativně orientován. Od roku 1907 byl členem katolického Slovinského zemědělského svazu. V letech 1909–1912 patřil mezi hlavní iniciátory slovinských obstrukcí v štýrském zemském sněmu.\n"}
{"id": "998469", "url": "https://cs.wikipedia.org/wiki?curid=998469", "title": "Eaten Back to Life", "text": "Eaten Back to Life\n\nEaten Back to Life (česky Vyžrán zpět k životu) je první studiové album americké death metalové skupiny Cannibal Corpse. Vydáno bylo v roce 1990 hudebním vydavatelstvím Metal Blade Records. Ve své době šlo o jedno z nejextrémnějších alb. V Německu bylo album zakázáno (stejně jako následující dvě alba Cannibal Corpse) kvůli brutálním textům a obalu CD. Přičinila se o to německá křesťanská aktivistka Christa Jenal, které se podařilo dosáhnout i toho, že kapela nesměla v Německu hrát skladby z prvních tří LP. Prosadila i zrušení několika koncertů.\n\nChris Barnes řekl: Toto album je věnováno pro Alferda Packera, což byl první Americký kanibal!\n\n\n\n"}
{"id": "998470", "url": "https://cs.wikipedia.org/wiki?curid=998470", "title": "Jakub Kania", "text": "Jakub Kania\n\nJakub Kania (16. prosinec 1990, Československo) je český hokejista. Hraje na postu obránce. Momentálně (2014) hraje za tým Rytíři Kladno.\n\n"}
{"id": "998474", "url": "https://cs.wikipedia.org/wiki?curid=998474", "title": "Abraze", "text": "Abraze\n\nAbraze znamená mechanické obrušování. Tento termín se využívá ve více oborech.\n\n"}
{"id": "998477", "url": "https://cs.wikipedia.org/wiki?curid=998477", "title": "Eroze (stomatologie)", "text": "Eroze (stomatologie)\n\nEroze je ztráta zubních tkání především ve frontálním úseku zapříčiněná chemickými vlivy bez bakteriální účasti. Převážně jde o účinky kyselin.\n\nPříčiny mohou být endogenní (vnitřní) či exogenní (vnější). Kyseliny mohou být do těla dopraveny zvnějšku (ovocné kyseliny v ovoci, ovocné šťávy, nealkoholické nápoje, energetické nápoje, ovocné čaje, ledový čaj, bonbóny; kyselina šťavelová v rebarboře a špenátu, kyselina octová nebo mléčné kyseliny (zelí, kyselé mléko) nebo vyrobeny samotným tělem.\n\nVnitřní příčinou může být kyselina chlorovodíková obsažená v žaludeční šťávě, která se při gastroezofageálním refluxu nebo chronickém zvracení může dostat do ústní dutiny.\n\nEroze postihuje především frontální zuby v místě jejich hranice se zubní dásní.\n\n"}
{"id": "998479", "url": "https://cs.wikipedia.org/wiki?curid=998479", "title": "Michael Foltýn", "text": "Michael Foltýn\n\nMichael Foltýn (6. říjen 1994, Česká republika) je český hokejista. Hraje na postu obránce. Momentálně (2014) hraje za tým HC Oceláři Třinec. Svou první extraligovou branku vstřelil 20. 11. 2014 v utkání Mountfield HK proti HC Oceláři Třinec ve kterém Třinec zvítězil 5:1.\n\n\n"}
{"id": "998481", "url": "https://cs.wikipedia.org/wiki?curid=998481", "title": "Abraze (stomatologie)", "text": "Abraze (stomatologie)\n\nAbraze znamená mechanické obrušování zubu. Jedná se o patologický proces ztráty zubních tkání postihující především krčkovou oblast zubu („klínovitý defekt“) špičáku a premoláru způsobený mimořádným mechanickým vlivem. Mezi mimořádné mechanické vlivy patří:\n\nNásledkem dlouhodobé abraze dochází k postupné ztrátě tvrdých zubních tkání, což se projevuje zvýšenou citlivostí zubů. V případě klínovitých defektů hrozí i obnažení dřeně a odlomení korunky.\n"}
{"id": "998482", "url": "https://cs.wikipedia.org/wiki?curid=998482", "title": "David Jablonský", "text": "David Jablonský\n\nDavid Jablonský (* 8. října 1991) je český fotbalový obránce, od roku 2017 hráč bulharského klubu Levski Sofia.\n\nJeho jméno figurovalo v sázkařské kauze z roku 2013.\n\n"}
{"id": "998483", "url": "https://cs.wikipedia.org/wiki?curid=998483", "title": "Lípa a jasan v Přibyslavi na hřbitově", "text": "Lípa a jasan v Přibyslavi na hřbitově\n\nSkupina památných stromů Lípa a Jasan v Přibyslavi nebo Lípa a jasan v Přibyslavi na hřbitově se nachází v Přibyslavi na katastrálním území Přibyslav, na parcele číslo 408/3, na místním hřbitově. Jde o dva stromy, lípu srdčitou (\"tilia cordata\") a jasan ztepilý (\"fraxinus excelsior\"). Památnými stromy byly vyhlášeny 14. dubna 2003, do úředního seznamu byly zapsány 4. května 2003. Ochranné pásmo pro stromy je vymezeno kruhem o poloměru 11 metrů.\n\nJasan se nachází u hlavní brány hřbitova, lípa je uvnitř hřbitova, od jasanu je vzdálená kolem 50 metrů.\n\nLípa je v současnosti (2014 resp. 2003) vysoká 25 metrů, obvod kmene je 450 cm, šířka její koruny je 20 m, výška koruny 20–22 m. Lípa je víc než 250 let stará.\n\nJasan je nyní (2014 resp. 2003) 20 metrů vysoký, obvod jeho kmene je 395 cm. Má 22 m širokou korunu, která je 17–19  m vysoká. Rovněž jasan je starší než 250 let.\n\n"}
{"id": "998484", "url": "https://cs.wikipedia.org/wiki?curid=998484", "title": "Marek Růžička", "text": "Marek Růžička\n\nMarek Růžička (10. duben 1995, Hodoníně, Česká republika) je český hokejista. Hraje na postu útočníka.\n\nStatistiky Marka Růžičky\n"}
{"id": "998485", "url": "https://cs.wikipedia.org/wiki?curid=998485", "title": "Esquilin", "text": "Esquilin\n\nEsquilin nebo Eskvilin je návrší ve středu města Říma, severně od Kolosea. Je to jeden ze „Sedmi pahorků“, na nichž stál starověký Řím a leží severně od Caelia. Vybíhá do tří ostrohů:\n\nPodle Livia byl pahorek osídlen až za krále Servia Tullia v 6. stol. př. n. l., který sem také přenesl své sídlo. Také název \"Esquilinus\" snad mohl původně znamenat „za městem“. Boháč Maecenas si na západní straně v 1, století př. n. l. vybudoval přepychové zahrady, z nichž se zachovalo jeho auditorium. Na jihu si postavil císař Nero obrovskou residenci \"Domus Aurea\" a později Traján své lázně. V 3. století vznikly na jihu Liciniovy zahrady.\n\n\n\n"}
{"id": "998487", "url": "https://cs.wikipedia.org/wiki?curid=998487", "title": "Five Eyes", "text": "Five Eyes\n\nFive Eyes (zkráceně \"FVEY\", česky \"pět očí\") je anglofonní aliance zpravodajských služeb Austrálie (ASIS, ASD, ASIO, AGO, DIO), Kanady (CSEC, CSIS, CFINTCOM), Nového Zélandu (DDIS, GCSB, NZSIS), Spojeného království (GCHQ, MI5, MI6, DI) a USA (CIA, FBI, NSA, DIA, NGA). Funguje od 40. let 20. století. Za studené války spolupracovala proti Sovětskému svazu a Číně. Od 90. let provozuje např. ECHELON. Později programy PRISM, XKeyscore, Tempora, MUSCULAR a STATEROOM.\n\n"}
{"id": "998491", "url": "https://cs.wikipedia.org/wiki?curid=998491", "title": "Cunning Stunts", "text": "Cunning Stunts\n\nCunning Stunts je koncertní záznam americké hudební skupiny Metallica, vydaný v roce 1998. Byl vydán na VHS a DVD. Někdy bývá koncert nazýván přehozením počátečních písmen v obou slovech Stunning Cunts.\n\nDokumet obsahuje kromě koncertu i rozhovory, záběry ze zákulisí a fotogalerii skládající se z přibližně 1000 fotografií. Tři písně (\"Ain't My Bitch\", \"For Whom the Bell Tolls\" a \"Wherever I May Roam\") byly nasnímány z vícero úhlů.\n\nKe konci písně \"Enter Sandman\" se začala hroutit pódiová konstrukce, následovalo několik výbuchů, proběhnutí hořícího muže skrz pódium a zmatek v sále. Po několika minutách začali členové kapely opět hrát.\n\nJedná se o jeden z mála koncertů Metallicy, které nehraje píseň \"Ecstasy of Gold\" coby intro.\n"}
{"id": "998493", "url": "https://cs.wikipedia.org/wiki?curid=998493", "title": "Jötnar", "text": "Jötnar\n\nJötnar či thursar jsou démoničtí protivníci bohů v severské mytologii. Ač je jejich označení zpravidla překládáno jako obři, ač ne všichni se vyznačují nadměrnou velikostí. Mezi nejznámější jotuny patří Loki, Ymir, Aegir, Skadi a Mími, jejich jmen a příběhů o nich je však zachována celá řada. Domovem je jim místo nazýváné Jötunheim či Útgard. Ohnivými jotuny a jejich vůdcem Surtem je obýván Múspellheim.\n\nJako protivníci bohů jsou zpravidla líčeni negativně a spojováni například s ničivou silou živlů, nebezpečím, nemocemi a klamem, někdy mívají podobu monster. Zpravidla však mají lidskou podobu a jsou popisováni jako společensky organizovaní, žijící v rodinách a rodech, uznávající sliby, smlouvy a zákony msty, přátelství a pohostinnosti. Existují také příběhy o jejich přátelství či příbuzenství s bohy, například Skadi je řazena jak mezi jotuny, tak mezi ásynje – bohyně. Jako celek přes některé své pozitivní vlastnosti a řadu osobních rysů nebyly pokládani za bohy.\n\nZároveň jotunové někdy splývají s dvergar – trpaslíky. Trpaslíci Durnir nebo Fjalarr a Galarr se objevuje ve výčtu jmen jotunů, v tomto ohledu je nejasná také přirozenost Fáfnira. Trpaslík Miodvitnir je zas otcem jotuna Sokkmimira.\n\nTyto bytosti jsou v severské mytologii nazývány mnoha jmény, další varianty pak vznikají zjednodušeným zápisem některých písmen, především þ.\n\nJméno \"jötnar\" (\"jotnar\", \"jotunové\") je plurálem od slova \"jötunn\" (\"jottun\", \"jotun\"). Objevuje se ve složeninách \"leirjötnar\" „hlinění jotunové“ nebo \"eldjötnar\" „ohniví jotunové“, které označuje Surta a obyvatelé Múspelheimu. Je odvozováno od pragermánského \"*etaną\" „jíst“ a má poukazovat na žravost těchto bytostí či jejich lidožroutství. Jméno \"þursar\" (\"thursar\"/\"tursar\", \"thursové\"/\"tursové\") je plurálem od slova \"þurs\" (\"thurs\"/\"turs\") a objevuje se ve složeninách \"hrímþursar\" „mraziví/jinovatkoví thursové“ a \"vindþursar\" „větrní thursové“. Může se jednat o jméno neznámého předgermánského národa, souviset se slovesem „hlučně se vrhat vpřed“ nebo s tělesnou silou. Jméno \"risar\" je plurálem od slova risi a objevuje se ve složenině \"bergrisar\" „horští risar“. \"Risi\" může znamenat „démon žijící v horách“ nebo „vysoký jako hora“. Pro bytosti ženského rodu je užíváno také \"gýgjar\" (\"gýgr\") a \"íviðjur\" (\"íviðja\"). Označením pro jotuna je i slovo troll, které stále přetrvává v skandinávském folklóru.\n\nNa počátku světa vznikl z chladu Niflheimu a žáru Múspellheimu Ymir, praotec \"hrímthursů\", který byl zabit bohy Ódinem, Vilim a Véem. Po stvoření světa z jeho těla bylo dáno území k obývání jotunům jak popisuje Gylfiho oblouznění:\n\nV důsledku této kosmologie byl Seveřany božský a lidský svět chápán jako enkláva dobytá silami chaosu a v stálém ohrožením jimi, proti jotunům je nutno se tak trvale bránit.\n\nV dánské kronice Gesta Danorum z 12. století jsou obři prvními obyvateli země, až po nich se objevují menší bytosti, které se díky svým kouzlům vydávali za bohy, tedy Ásové.\n\nDo manželství s bohy, konkrétně s Vany, vstoupily dvě jotunky a to Skadi která si vzala Aegiho, a Gerd, která si vzala Freye. Žádnému jotunovi se však navzdory pokusům o únos či jiný způsob získání nepodařilo oženit se s bohyní. Možnou výjimkou je Loki, který bývá řazený k jotunům, a jeho manželkou je Sigyn, která je v Skáldskaparmálu řazena mezi Ásynje – bohyně. Jotuni také hrají prominentní roli v severské představě konce bohů a světa – Ragnaröku. Jmenovitě při něm proti bohům bojují Hrým, Loki a Surt\n\nBadateli byla v minulosti existence kultu jotunů zpravidla odmítána a byla jim přiznávána jen spojitost s magií a s modlitbami na ochranu před nimi. Tuto pozici zastával například Jan de Vries, Anne Holtsmark či Andreas Heuslere. Výjimkou byl Karl Weinhold, který však vycházel z neudržitelné představy že jotnar představují starší generaci bohů. Pozdější bádání však považuje tuto otázku za složitější. Kult je v pramenech přiznáván již zmíněné Skadi, která však byla označována též za bohyni. Náznaky kultu lze však najít i u některých dalších jotunů, existuje například zmínka o svatyních Tjaziho, Hyrrokin byla zobrazována na pohřebních monumentech a na Surta byly na Islandu skládány oslavné básně na usmíření.\n\nTyto bytosti jsou zmiňovány také mimo severský prostor. Thursové jsou například zmiňováni v německém textu \"Magnificat\", patrně z 13. století:\n\nPodle jednoho německého textu z 15. století byli obři stvořeni Bohem, aby chránili trpaslíky před draky. Později však počali trpaslíkům ubližovat, a proto Bůh ještě stvořil hrdiny pomáhající proti obrům.\n"}
{"id": "998496", "url": "https://cs.wikipedia.org/wiki?curid=998496", "title": "Rise Like a Phoenix", "text": "Rise Like a Phoenix\n\n\"Rise Like a Phoenix\" je vítězná píseň Eurovision Song Contest 2014, s níž na mezinárodním finále v Kodani zpěvačka Conchita Wurst reprezentovala Rakousko. Coby vítěz navázala na píseň Only Teardrops dánské zpěvačky Emmelie de Forest, která na soutěži vyhrála o rok dříve.\n\nPíseň byla vydána v březnu 2014 krátce poté, co televize ORF zveřejnila nominaci Conchity coby reprezentanta na Eurovizi.\n\nPřed mezinárodním semifinále a finále soutěže v Dánsku vzbudila Conchita značný ohlas kvůli svému atypickému vzezření, její píseň byla současně oceněna v řadě médií a vyzdvihována v množství fanouškovských anket.\nPo postupu z druhého semifinálového kola Conchita ve finále obsadila se ziskem 290 bodů (včetně nejvyšších dvanáctibodových ocenění z Belgie, Finska, Irska, Izraele, Itálie, Nizozemska, Portugalska, Řecka, Slovinska, Spojeného království, Španělska, Švédska a Švýcarska) první místo. Krátce po vítězství její soutěžní píseň obsadila přední příčky na iTunes ve většině evropských zemí včetně České republiky a Slovenska. \n\n\n"}
{"id": "998502", "url": "https://cs.wikipedia.org/wiki?curid=998502", "title": "Vysoká brána", "text": "Vysoká brána\n\nVysoká brána patří k historickým dominantám královského města Rakovníka. Nachází se na severním okraji historické části města a tvořila spolu s branou Pražskou, Svatojilskou a Lubenskou součást středověkého městského opevnění. Vysoká brána je zapsána jako nemovitá kulturní památka. V současné době spravuje bránu Muzeum T. G. M. Rakovník, které vnitřní prostory využívá k výstavním účelům a ochoz slouží k vyhlídce pro návštěvníky.\n\nVysoká brána vznikla stejně jako ostatní městské brány v Rakovníku na místě jiné starší brány jako součást nově budovaného městského opevnění, k jehož stavbě dal panovník souhlas roku 1471. Dosavadní opevnění již bylo sice tvořeno hradební zdí s baštami i příkopem, avšak městské brány byly i nadále slabým místem opevnění. Roku 1516 bylo započato se stavbou východní Pražské brány, roku 1518 se stavbou severní brány Vysoké, roku 1526 byla postavena západní brána Svatojilská a nakonec roku 1528 jižní brána Lubenská (dvě poslední byly zbořeny roku 1837).\n\nJiž roku 1518 bylo započato s přípravou stavebního materiálu, tak aby na jaře roku 1519 byly položeny základy brány. Záměrem stavby, kterou měl na hlavní starost pražský mistr Jan Chochola, bylo, aby věž převyšovala hřeben na severu a umožňovala tak včasné varování před nepřítelem. Výstavbu brány a dost možná i její výšku ovlivnila nehoda vnějšího lešení roku 1521, které hrozilo svým zřícením. Následujícího roku bylo lešení opraveno, avšak v dalším navyšování věže brány již nebylo pokračováno, tehdy už také hlavního stavebníka vystřídal mistr Pavel z Loun. Roku 1523 byla věž brány ozdobena vytesanými erby předních řemeslnických cechů, jež se vázaly k městu: lazebníci, sladovníci, řezníci, soukeníci, pekaři a mlynáři, ševci, krejčí, bečváři, kováři a koželuzi. Bezprostředně poté byl mistrem Jakubem z Městečka (dodal i stavební jeřáb a byl rovněž autorem lešení) zhotoven krov střechy, na který byly upevněny dva „rožně“ z šťáhlavského železa s makovicemi a hvězdami. Následně byla střecha pokryta břidlicí „rabštýnskou“. Roku 1524 byla stavba omítnuta a roku 1527 byl do věže brány osazen zvonec, kterým se bilo na poplach v případě nebezpečí.\nV roce 1575 byl zvonec vyměněn za nový a přidán k němu i cymbál. Dne 23. července 1646 udeřil do věže brány blesk, který poškodil jednu makovici, střešní krytinu a zabil hlásného i branného, kteří zde žili. Oprava škod byla dokončena 1. září 1646. Spíše historickou zajímavostí je zemětřesení, které 4. prosince 1690 otřáslo věží vysoké brány tak silně, že hlásný z věže utekl a nechtěl se tam již vrátit. 15. srpna 1707 byly sneseny makovice i hvězdy, které byly následně znovu pozlaceny. Střecha byla opravena manětínskou břidlicí. Další velkou rekonstrukcí prošla brána na počátku 20. století.\n\nZdivo Vysoké brány dosahuje výšky 31,3 metrů a spolu se sedlovou střechou krytou břidlicí dosahuje výšky 46 metrů. Vnitřní prostor věže je členěn do pěti pater. První patro, kde bývalo vězení pro dlužníky, se stropem klenutým, ostatní pak se stropem trámovým. První tři patra jsou spojena vnějším točitým schodištěm na východní stěně, zbylá poschodí pak spojuje vnitřní dřevěné schodiště. Na severní i jižní straně jsou na úrovni 4. patra umístěna rozměrná gotická okna s dřevěným žaluziovým krytím. Na úrovni téhož patra na západní stěně je umístěn dochovaný středověký prevét. V 1. až 3. patře jsou na severní i jižní straně věže čtvercová okna. Na straně východní je na úrovni 4. patra obdélné okénko a níže pak zmíněný přístavek točitého schodiště. Ve vikýři střechy na jižní straně byl umístěn cymbál z roku 1581 a v okně níže pak zvonek k bití na poplach. V rozích ochozů jsou umístěny kamenné chrliče v podobě lva, žáby, vepře a měšťana. Zajímavostí brány je na jejím severním průčelí dochované předbraní s ochozem, cimbuřím a křížovými střílnami. Z vnější strany vjezd uzavírala dvojkřídlá vrata, následoval příkop v prostoru předbraní, přes který se z brány spouštěl padací most. Na západní straně brány je vedle vlastní brány i branka pro pěší.\n"}
{"id": "998503", "url": "https://cs.wikipedia.org/wiki?curid=998503", "title": "Květinová zahrada", "text": "Květinová zahrada\n\nKvětinová zahrada je časté označení druhu okrasné zahrady, kde jsou pěstovány květiny převážně nebo výhradně pro dekorativní účely (nikoliv jako řezané květiny). Je způsobem úpravy zahrady nebo jen částí většího celku, prvkem zahradní architektury používaným v sadovnické tvorbě. Vzhledem k tomu, květiny kvetou v různých obdobích roku a některé jsou letničky, hynoucí každou zimu, může být design květinové zahrady uspořádán jak v stabilním květinovém vzoru, tak i ve zcela proměnlivém uspořádání. Často bývá také zohledňován výběr různých druhů pro kvetení v průběhu měnících se ročních období.\nKvětinové zahrady mohou kombinovat rostliny různých taxonomických druhů, textur, výšky, barvy olistění i kvetení a z vůní lze vytvářet kompozice zdůrazňující některé rostliny jako objekty zvláštního zájmu. Ačkoliv je květinová zahrada upravena převážně z květin, může zahrnovat a obvykle zahrnuje i jiné prvky, například keře, stromy či stavební prvky. \n\nObvykle je nejdůležitějším kritériem výběru barva a velikost květu a také doba kvetení; tyto faktory bývají zohledněny už při plánování výsadby květinové zahrady. Květinové zahrady jsou někdy součástí jiných druhů zahrad nebo architektonických celků, často okrasných. Některé květinové zahrady mohou být vytvářeny z letniček, které se množí samovýsevem.\n\nMnoho květin vzniklo šlechtěním plevelných druhů rostlin. Ačkoliv květinové dary jsou dokumentovány z míst pravěkých pohřebišť a obřadů, úmyslné výsadby květin k okrasným účelům jsou průkazně známy až z období starověku, kdy byly některé květiny součástí náboženství, jiné sloužily k ozdobě. Ve starověkém Římě byly pořádány slavnosti květin.\n\nV období králů a během prvních věků republiky byly v římských zahradách květiny vzácné. Ale jak vzrůstala potřeba luxusu u nobility a jak byly napodobovány její zvyky u nižších vrstev, vášeň pro květiny se nakonec tak rozšířila, že pokládali za nezbytné zákony proti přepychu ji potlačit. Používání koruny z květin bylo zakázáno, pokud nositeli neplynulo právo ji mít buď z jeho postavení, nebo ze zvláštního povolení úředníků. Lidé ve vysokém postavení neváhali svůj úspěch dávat jasně najevo v eleganci oblečení a ozdob. Cicero kritizuje prokonzula, který objížděl Sicílii v nosítkách, sedě na růžích s korunou z květin na hlavě a s věncem na zádech.\n\nFestival Floralia (Florifertum, Ludi Florales, který se konal v posledních čtyřech dnech dubna, doprovázely velké obscénnosti a podle Plinia (Plinius, XIII. 29.; Tertulliani Opera.) se zde ukazovalo, že i obyčejné lidi láska ke květinám dohání ke krajnosti. Podle Horatia se růže pěstovaly na záhonech, ale existují i zmínky o růžích mimo sezónu, rychlených, což byl jeden z největších luxusů těch dob a velká rozmařilost. Mezi květinami římských zahrad jsou zmiňovány růže, lilie, hyacinty a karafiáty jako květy, které mohou okrášlit zelinářské zahrady. \n\nPodle Catona by měla být zahrada v blízkosti každého domu a měla by mít květinové záhony a okrasné stromy. Horatius napsal, že během jeho časů se zahrady staly národní zálibou. Augustus postavil Porticus Liviae, veřejnou zahradu na kopci Eskvilin v Římě. Mimo Řím se zahrady šířily v bohatých městech. Římané vysazovali i výhradně růžové zahrady, nazývané \"rozária\". Znali i \"patium\" s hrnkovými květinami a africkými liliemi.\n\nStyl římské zahrady udával tón evropskému vkusu a stylu úprav zahrad až do konce 17. století, což je dostatečně zřejmé. Je skoro zbytečné cokoli podotknout k pozoruhodné podobě zahrad Pliniových a zahrad francouzského nebo holandského stylu. Terasy vedlejšího domu, trávník rozprostírající se odtud, malá květinová zahrada s fontánou ve středu, chodníky lemované zimostrázem, stromy sestříhané do vrtošivých umělých forem vedle fontán, výklenků a besídek, to vše je tak překvapivě podobné, než aby o to mohl vzniknout jakýkoli spor. „\"Ve věku\"“, poznamenává lord Walpole„\", kdy architektura ukázala všechnu svoji velikost, všechnu svoji čistotu a všechen svůj vkus, v době, kdy byl vystavěn Vespasianův amfiteátr, Domitianovy lázně,… a Hadriánova vila, římský konzul, uhlazený císařův přítel, sečtělý muž s vytříbeným vkusem, nachází potěchu v tom, co chátra nyní stěží obdivuje v univerzitní zahradě.\"“ Všechny části Pliniovy zahrady se shodují přesně s nejlepšími zahradami v Londýně a Wise založenými podle holandského stylu (dutch garden), píše John Claudius Loudon v roce 1835. \n\nKvětinové záhony byly vzácnou součástí zahrad, obvykle ovšem květiny zde byly pěstovány k řezu, pro výzdobu oltáře pro uctívání Panny Marie a Svatých. Nejčastěji pěstovanými květinami byly fialy, růže a lilie. \n\nStředověká zahrada v byzantské tradici je ovlivněna především vlivem křesťanství jako oficiálního náboženství říše. Nové náboženství se projevilo i odklonem od pohanského pojetí řecko-římského stylu zahrady. Dalším vlivem byl větší kontakt s islámskými zeměmi na Blízkém východě, zejména v 9. století. Opulentní vybavení císařského paláce a palácové zahrady jsou dokladem tohoto vlivu. Třetím faktorem byl zásadní posun v designu byzantských měst po 7. století. Nyní města dosahovala menší velikosti a počtu obyvatel, dostávala vesnický charakter. Množství bohatých šlechticů, kteří mohli financovat a udržovat propracované zahrady pravděpodobně také klesá.\n\nV italském renesančním parku byly vytvářeny malé květinové zahrady, nebo předzahrádky nazývané \"giardinetto\". Z období renesance nejsou známy květinové zahrady (pěstovaných květin), které by dosahovaly většího rozsahu. V období baroka byly v Itálii a Francii a později i jinde v Evropě vytvářeny i poměrně rozsáhlé soukromé parky bohatými šlechtickými rody ale častěji církevními hodnostáři. Parky se vyznačovaly složitými geometrickými vzory, jejichž největší plocha byla osázena květinami ohraničenými nízkými plůtky ze stálezelených keřů. Velmi rozsáhlé parky tohoto typu byly vystavěny v Anglii a Francii 17.století.\n\nVývoj venkovské zahrady jako květinové zahrady lze vysledovat v časopise (\"\") (1848 - 1961), editovaném William George Johnsonem, kde se klade důraz přímo na okrasné květiny - karafiáty a primuly v pestrých odrůdách, které byly původně šlechtěny soutěživými úředníky jako hobby.\n\nMezi nejvýznamnější osobnosti tohoto stylu patří William Robinson a Gertrude Jekyllová, kteří pomáhali popularizovat nepravidelné zahrady v mnoha knihách a časopisech. Robinsonova \"Divoká zahrada\" ('), publikovaná v roce 1870, obsahovala v prvním vydání esej na téma Zahrada britských divokých květů (\"The Garden of British Wild Flowers\"), který byl vyřazen z novějších vydání. V jeho Anglické květinové zahradě (The English Flower Garden), byly ilustrovány zahrady v hrabství Somerset, Kent a Surrey. William Robinson poznamenal: \"Jedno z ponaučení malé zahrádky je, že jsou tak hezké, že je možné získat dobré efekty z jednoduchých materiálů.\" Od roku 1890 je se svou celoživotním přítelkyní Gertrude Jekyll uplatňuje principy venkovské zahrady na více strukturované vzory u poměrně velkých zahrad. Její \"\" (') (1908) jsou přetiskovány dodnes. Gertrude Jekyll se zde věnuje důkladnému studiu použití různých druhů květin a jejich vhodných kombinací jak podle barev, tak podle termínu kvetení a využití v různém prostředí. Uvedená práce je přes některé vady výrazným praktickým dílem zahradnické literatury s přesahem do zahradní architektury a zahradní teorie. Květinové zahrady 19. a začátku 20. století jsou zahrady naplněné \ntrvalkami a letničkami ze všech koutů světa v různých kombinacích, určené pro potěchu oka kolemjdoucího i majitele, což je také zásluhou W. Robinsona a G. Jekyllové. \n\nV přírodní zahradě nebo okrasné zahradě 21. století se často uplatňují i původní nebo málo prošlechtěné druhy rostlin a květin. Klesá zájem o velké květy výrazných barev a náročné exotické zahradní květiny. S ohledem na zvýšené životní tempo, nárůst nákladů na palivo, nákladů na základní životní potřeby jsou výdaje na údržbu zahrad obecně omezovány. V ČR je limitujícím faktorem pro pěstování rostlin na zahradě především cena vody. \n\nNezanedbatelným faktorem každého období je vždy vkus, touhy a osobní priority movitých majitelů, ale také strach, oprávněné či paranoidní představy. Zahrady 21. století se mění na pečlivě ohraničené, často obezděné a psy střežené pozemky, které mají být funkční součástí nedobytné pevnosti. Skromná zeleň v zahradě má především krycí funkci (živé ploty) a je prvním pásmem obrany proti lidským vetřelcům (i podle feng-shui). Přírodní zahrady, ačkoliv jde někdy o pravidelně (pokosem) upravované okrasné zahrady, nemusí obsahovat žádné pěstované květiny a dostatek potěchy může poskytovat i skromný kvetoucí plevel nebo jen trávník pokosený na stejnou výšku. Rovněž prioritami center místní správy zřídka bývá zvyšovat náklady na údržbu ploch veřejné zeleně ještě o úpravy prostranství s květinami.\n"}
{"id": "998507", "url": "https://cs.wikipedia.org/wiki?curid=998507", "title": "Mitsubishi Pajero Sport", "text": "Mitsubishi Pajero Sport\n\nMitsubishi Pajero Sport je terénní automobil vyráběný automobilkou Mitsubishi. Na evropských trzích se prodávalo pod názvem Pajero Sport, v domovském Japonsku i v Austrálii pod názvem Challenger, jako Montero Sport v Severní Americe a jako Shogun Sport ve Velké Británii (pozn. existovaly i další varianty pojmenování pro jiné trhy). Pajero Sport bývá občas nesprávně řazeno do kategorie SUV, ale navzdory designovému zdání se konstrukčně jedná o tzv. off-road.\n\nProdukce první generace modelu, která bude popisována v tomto textu, započala v roce 1996 a vyráběla se pouze v 5-dveřovém provedení. Konstrukční základ, včetně rámu a náprav, sdílí se standardním Pajerem LWB druhé generace. Na tomto základu byla postavena o něco kompaktnější karosérie – Sport je ve všech rozměrech kromě šířky nepatrně menší. Přední náprava byla po celou dobu produkce stejná – nezávisle zavěšená kola s torzními tyčemi a odpruženými tlumiči. Zadní náprava se odlišovala podle verze vozu a až do poloviny roku 2000 byla v nabídce jak vozidla vybavená tradičními listovými pery, tak vozidla s modernějším víceprvkovým systémem s rameny a pružinami. Od druhé poloviny roku 2000 bylo provedení zadní nápravy sjednoceno pro všechny produkované verze a používán byl již pouze víceprvkový systém s vinutými pružinami.\n\nPřiřaditelný pohon 4x4 byl realizován systémem Easy Select – žádné jiné varianty nebyly v Evropě nabízeny. Tento systém disponoval pouze standardními 2H, 4H a 4L režimy, tzn. bez uzávěrek diferenciálu. Toto řešení je sice v určitých jízdních situacích méně efektivní než systémy s uzávěrkami diferenciálů, ale současně je osvědčeným a dostačujícím pro vysokou průchodnost terénem, odpovídající off-roadu; svou jednoduchostí zároveň představuje z hlediska údržby ekonomičtější a spolehlivější řešení, nežli systémy s mezinápravovým diferenciálem / viskózními spojkami. Vzhledem k tomu, že součástí systému Easy Select 4WD je zubová spojka, obsluhující na principu podtlaku volitelné připojování nebo odpojování předního náhonu, nemá Pajero Sport na předních kolech volnoběžky (rozpojování se děje na pravé přední poloose a je ovládáno manuálně – pákou volby jízdního režimu). Výhradní použití systému Easy Select se týkalo i verzí vozu pro ostatní světové trhy, s výjimkou Severní Ameriky a Austrálie, kde byl automobil nabízen volitelně i s AWD přídavnou převodovkou – k dispozici byly v tom případě režimy AWD, 4H a 4L. V režimu AWD byl výkon rozdělován podle potřeby prostřednictvím viskózní spojky mezi přední a zadní nápravu, režimy 4H a 4L byly totožné jako u Easy Selectu, tzn. pevné rozdělení výkonu mezi nápravami v poměru 50-50 buď s redukcí (4L) nebo bez (4H).\n\nDostupná motorizace se rovněž velmi měnila s postupujícími roky produkce. V Evropě patří mezi nejrozšířenější spolehlivé a výkonné, ale také žíznivé třílitrové benzínové šestiválce (6G72 a varianty), spolu s mnoha postupně vylepšovanými turbodieselovými motory o objemu 2,5 L (4D56 a varianty), jejichž výkon postupně narůstal od 73 kW v době uvedení na trh až po 105 kW v roce 2005. Ve všech případech se jednalo o motory starší koncepce s nepřímým vstřikováním. K těm později v nabídce přibyly modernější turbodiesely s přímým vstřikováním o objemu 2,8 l (4M40, 92 kW) a 3,2 l (4M41, 121 kW), mající o něco příznivější spotřebu paliva. V mimoevropských verzích byl od roku 1999 dále hojně zastoupen rovněž šestiválcový benzínový agregát o objemu 3,5 l (6G74 a varianty), poskytující výkon od 139 kW výše (dle verze).\n\nOproti klasickému Pajeru představovala verze Sport civilnější, uhlazenější a v neposlední řadě cenově dostupnější off-road, který konstrukčně i jízdními vlastnostmi odpovídal klasickému Pajeru II, ale byl ochuzen o prémiové prvky typu Super Select 4WD systému a rozměrově (vč. snížení světlé výšky) mírně upraven tak, aby se trochu zlepšilo jeho jízdní chování na běžných silnicích. Díky tomu si první generace Pajera Sport zachovává popularitu až do dnešních dnů, k čemuž přispívá i skutečnost, že druhá generace tohoto vozu (uvedena v roce 2008) není nejen v České republice, ale ani v celé Evropě, vůbec v prodeji (produkuje se pro trhy Rusku, Jihovýchodní Asii, Blízkém Východu, Indii a Austrálii – stav 05/2014).\n\n\nV první generaci Pajera Sport bylo vyrobeno téměř 600 000 vozů a většina výroby probíhala v Japonsku (550 045 kusů do roku 2006 včetně), zbytek zajišťovaly továrny v Brazílii a Číně v posledních letech výroby. V Evropě bylo prodáno přibližně 31% produkce, zbytek připadá na ostatní světadíly. Nejvíce vozů bylo prodáno ve Velké Británii a Německu. Na rozdíl od druhé generace vozu, která byla v Japonsku vyráběna pouze v počátečních letech, je první Sport původním japonským vozidlem (produkce Pajera Sport II byla počínaje rokem 2008 postupně přesunuta do výrobních závodů v Thajsku, Rusku, Číně, Indii, Vietnamu a Brazílii).\n\nKromě vlastního Pajera II LWB patřily mezi hlavní konkurenty Pajera Sport první generace v době produkce (1996 – 2007) zejména Nissan Patrol, Land Rover Discovery a Toyota Land Cruiser. Z méně typických soudobých konkurentů, disponujících off-roadovou konstrukcí i využitím, jmenujme také např. Jeep Cherokee, Isuzu Trooper (Opel Monterey) nebo Hyundai Galloper / Terracan.\n"}
{"id": "998513", "url": "https://cs.wikipedia.org/wiki?curid=998513", "title": "Náš dědek Josef (film)", "text": "Náš dědek Josef (film)\n\nNáš dědek Josef je československý film režiséra Antonína Kachlíka produkovaný v hanáckém nářečí na motivy stejnojmenné knižní předlohy Jaroslava Matějky, natočený v roce 1976. Hlavní role ztvárnili Bohuš Záhorský, František Filipovský a Svatopluk Skopal.\n\nDěj se časově odehrává v první polovině 20. století, lokalizován je do nejbližšího okolí města Ivančice, které je rodištěm autora předlohy. Film osobitým způsobem vypráví o životě na moravské vinařské vesnici. Vypravěčem je vnuk \"dědka\" Josefa, se kterým se autor předlohy osobně ztotožňuje. Dědek Josef v současnosti (združstevňování vesnice) retrospektivně pohlíží do minulosti a srovnává poměry, které vládly tehdy s těmi současnými a optimisticky nahlíží do blízké budoucnosti.\n\n"}
{"id": "998514", "url": "https://cs.wikipedia.org/wiki?curid=998514", "title": "Kostel Nanebevzetí Panny Marie (Fryčovice)", "text": "Kostel Nanebevzetí Panny Marie (Fryčovice)\n\nKostel Nanebevzetí Panny Marie stojí na mírné skalnaté vyvýšenině na levém břehu řeky Ondřejnice v dolní části obce Fryčovice v okrese Frýdek-Místek. Pochází z doby okolo roku 1345 a je považována za jednu z prvních kamenných církevních staveb v okolí. Kostel je chráněn jako kulturní památka České republiky.\n\n"}
{"id": "998515", "url": "https://cs.wikipedia.org/wiki?curid=998515", "title": "Peter Meaden", "text": "Peter Meaden\n\nPeter Alexander Edwin Meaden (11. listopadu 1941 - 29. července 1978) byl prvním manažerem The Who. Na začátku šedesátých let byl přední postavou subkultury Mods. Někdy je nazýván jako \"Mod Father\" nebo \"Mod God\".\n\nMeaden se narodil 11. listopadu 1941 Stanleymu a Rosině Meadenovým. Měl jednoho bratra, Geralda. Jako teenager Meaden pracoval v restauraci a poté vstoupil do subkultury Mods a udělal si jméno jako \"face\". Stal se spolubydlícím Micka Jaggera. Peter byl obchodním partnerem Andrewa Oldhama, který byl manažerem The Rolling Stones. Meaden byl také na začátku sedmdesátých let manažerem skupiny Arrows.\n\nPoté, co se stal Meaden manažerem The Who, změnil kapele jméno na The High Numbers a napsal pro ně jejich první singl \"I'm the Face\", jehož B-stranou je \"Zoot Suit\". Tyto skladby jsou založeny na melodiích \"Got Love If You Want It\" od Slima Harpa a \"Misery\" od The Dynamics, v tomto pořadí. Meaden k nim napsal nové texty, do nichž začlenil témata jako móda nebo tancování, což mělo oslovit subkulturu Mods. Singl se nicméně hitem nestal a většinu prodaných kopií koupil sám Meaden, aby singlu zajistil místo v hitparádách. Poté, co vedení kapely přenechal Chrisi Stampovi a Kitu Lambertovi, se Meaden stal manažerem Jimmyho Jamese & The Vagabonds.\n\nV lednu 1968 se Meaden pokusil pro Captaina Beefhearta a jeho kapelu The Magic Band sjednat turné po Spojeném království. Protože Meaden nezískal nezbytná pracovní povolení, hudebníci byli zadrženi na celnici a bylo jim zabráněno ve vstupu do země. Kapela se poté dočasně vrátila do Německa a o pár dní později už s patřičnými dokumenty odjela do Británie. V té době jejich vztah s Meadenem skončil.\n\nPo letech užívání drog a nervovém zhroucení Meaden v roce 1978 zemřel na předávkuvání barbituráty v domě svých rodičů v londýnském Edmontonu. Je pohřben na hřbitově v Southgate a jeho pohřeb kompletně zaplatili The Who, ačkoliv se ho sami nemohli účastnit. Meadenovi rodiče již také zemřeli, jeho bratr Gerard žije v Brightonu.\n\n"}
{"id": "998517", "url": "https://cs.wikipedia.org/wiki?curid=998517", "title": "Hana Frejková", "text": "Hana Frejková\n\nHana Frejková, rozená Hannah Elizabeth, (* 17. ledna 1945 Londýn, Velká Británie) je česká herečka a zpěvačka německo-židovského původu.\n\nPochází z umělecké rodiny. Narodila se v Londýně, kde byli její rodiče v emigraci. Její otec byl židovský Němec Ludvík Frejka (1904–1952) a její matka byla herečka Alžběta Frejková, rozená Elisabeth Henke-Warnholtz, (1907–1990). V roce 1938 opustili Československo a žili v Velké Británii, kde se zapojili do protifašistického odboje.\nVystudovala gymnázium v Jablonci nad Nisou. V roce 1967 absolvovala herectví na JAMU, kde získala titul MgA.\n\nOvládá anglický i německý jazyk.\n\nV roce 2007 vyšla její autobiografická kniha \"Divný kořeny\", ve které se otevřeně vypráví o svém vlastním mládí a hereckých začátcích včetně zkušeností s drogami a alkoholem. Hlavně ale píše o nevšedních osudech svých rodičů a pohnutí poválečné doby. Tato knížka je označována jako jedna z nejlepších prací daného žánru u nás v poslední době.\n\nS manželem má dvě dcery, Josefínu, která vystudovala fakultu sociálních věd, sociologii, ale věnuje se filmu, a Mariannu, která vystudovala molekulární biologii, vývojovou biologii.\n\n\n\n\n\"Sektor pro hosty\"\n\n\n\n\n"}
{"id": "998518", "url": "https://cs.wikipedia.org/wiki?curid=998518", "title": "Raith Rovers FC", "text": "Raith Rovers FC\n\nRaith Rovers FC je fotbalový klub ze skotského města Kirkcaldy, který hraje druhou nejvyšší skotskou ligu. Klub se jmenuje podle místa nedaleko Kirkcaldy, kde proběhla v roce 596 bitva u Raithu, v níž Anglové porazili krále Áedána mac Gabráina. To vedlo ke známému komentátorskému lapsu, když Sam Leitch uzavřel přenos z vítězného utkání Rovers slovy: „Fanoušci dnes budou tančit v ulicích Raithu.“\n\nKlub byl založen v roce 1883, v roce 1892 se stal profesionálním a od roku 1902 hrál druhou skotskou ligu. V roce 1910 poprvé postoupil do nejvyšší soutěže, v roce 1913 vybojoval svoji dosud jedinou účast v pohárovém finále, v roce 1922 se umístil na třetím místě, což je jeho nejlepší ligový výsledek v historii. V roce 1926 sestoupil, v roce 1938 se vrátil, když vytvořil dosud platný rekord britského fotbalu: ve 34 zápasech druhé ligy nastřílel 142 branek. V roce 1949 hráli Raith Rovers finále Skotského ligového poháru. Zatím poslední účast klubu v nejvyšší soutěži patří do let 1991 až 1997. V roce 1995 vyhrál ligový pohár a díky tomu vůbec poprvé nastoupil v pohárové Evropě. V roce 2014 Raith získal Scottish Challenge Cup (soutěž pro týmy, které nehrají v nejvyšší soutěži), když ve finále zdolal Rangers FC 1:0.\n\nPříznivcem Raith Rovers je bývalý britský premiér Gordon Brown.\n"}
{"id": "998522", "url": "https://cs.wikipedia.org/wiki?curid=998522", "title": "Thomas Graumann", "text": "Thomas Graumann\n\nThomas Graumann (* 28. ledna 1931 Brno) brněnský rodák židovského původu, který se narodil v sekulární rodině. Druhou světovou válku přežil díky iniciativě Nicholase Wintona. Později uvěřil v Ježíše Krista a stal se křesťanským misionářem. \n\nDo vyhlášení Protektorátu Čechy a Morava vyrůstal na zámku v Těšanech u Brna. V srpnu 1939 byl odvezen posledním vlakem, který mohl díky úsilí Nicholase Wintona vyvézt židovské děti z obsazeného Československa. Ve Skotsku se jej ujala slečna Corsonová, jež před válkou pracovala v Palestině jako učitelka. Rok poté byl silně ovlivněn kázáním známého evangelisty Roberta Hudsona Popeho a přijal víru v Ježíše Krista. O několik let později se rozhodl, že plně zasvětí svůj život Bohu. Kromě zdravotnictví vystudoval i biblickou školu a stal se křesťanským misionářem na Filipínách. Tam poznal svou ženu Caroline, s níž se přestěhoval do USA, kde vychovávali čtyři děti, z toho dvě adoptované. \n\nV roce 1989 se Tomáš Graumann s manželkou přestěhoval zpět do Československa, aby zde neúnavně svědčil o své záchraně formou přednášek a besed. Pořádá besedy na základních i středních školách, v církvích různých denominací nebo na seminářích pro vysokoškolské studenty např. ve spolupráci s Integrity Life ve více univerzitních městech ČR. Kdekoli je pozván, rád vypráví o tom, jak byl v životě zachráněn dokonce dvakrát. Jednou fyzicky díky odvaze a prozřetelnosti sira Nicholase Wintona, a podruhé duchovně, když osobně přijal to, co pro něho učinil Ježíš Kristus na kříži. \n\n"}
{"id": "998523", "url": "https://cs.wikipedia.org/wiki?curid=998523", "title": "San Pietro in Vincoli (Řím)", "text": "San Pietro in Vincoli (Řím)\n\nSan Pietro in Vincoli čili bazilika svatého Petra v okovech je římský titulární kostel na pahorku Esquilin, severně od Kolosea. Starověká stavba byla několikrát upravena, zachovala si však původní charakter. Uvnitř je náhrobek papeže Julia II. s Michelangelovými sochami a v kostele je pohřben i Mikuláš Kusánský.\n\nKostel založila roku 431 Licinie Eudoxie, manželka císaře Valentiniána III. a roku 437 jej papež Sixtus III. vysvětil. Kus okovů, kterými byl spoután svatý Petr ve vězení, odkud ho podle Skutků apoštolských vysvobodil anděl, dostala podle legendy císařovna Aelia Eudocia na pouti do Jeruzaléma od tamního patriarchy Juvenala. Věnovala je své dceři Licinii, která jej ukázala papeži. Papež Lev I. je prý porovnal s Petrovými řetězy z římského Mamertinského vězení a zjistil, že se k nim dobře hodí. Relikvie, která se v kostele stále ukazuje, dala kostelu i jméno. Kostel byl upraven v renesančním slohu zdejším kardinálem Giuliano della Rovere, který se roku 1503 stal papežem jako Julius II. Pozdně barokní výzdoba je dílem F. Fontany.\n\nTrojlodní basilika má do náměstí prosté průčelí s arkádami v přízemí a malými okny v patře. Uvnitř je zaklenuta renesanční valenou klenbou a vyzdobena barokními štuky a freskou, základní stavba včetně 20 dórských sloupů je ale zachována. Pod hlavním oltářem je zasklená schránka s okovy.\n\nV pravé boční lodi je vysoký náhrobek papeže Julia II. V horním patře nad sarkofágem je socha Panny Marie s dítětem, v dolním patře je uprostřed socha Mojžíše v nadživotní velikosti, která patří k nejslavnějším dílům Michelangelovým. Sochy po stranách představují Leu a Ráchel a pocházejí z jeho dílny. Náhrobek měl být původně mnohem větší a měl být umístěn v bazilice sv. Petra ve Vatikánu, kde je papež pohřbený, sem byl umístěn roku 1545.\n\nV levé boční lodi je náhrobek kardinála a filosofa Mikuláše Kusánského (†1464).\n\n\n\n"}
{"id": "998524", "url": "https://cs.wikipedia.org/wiki?curid=998524", "title": "Ludvík Frejka", "text": "Ludvík Frejka\n\nLudvík Frejka, vlastním jménem Ludwig Freund (15. ledna 1904 Liberec – 3. prosince 1952 Věznice Pankrác) byl československý politik, ekonom, publicista a účastník 2. odboje.\n\nPocházel z asimilované židovské rodiny lékaře Siegfrieda Freunda a Kláry, roz. Ledererové. Rodiče zahynuli za druhé světové války v terezínském ghettu. Po maturitě na německém gymnáziu v Liberci studoval v létech 1922–27 ekonomii na berlínské Vysoké škole obchodní. V roce 1925 studoval na London School of Economics. Studium v Německu završil disertací \"Strukturální změny anglického hospodářství od vypuknutí světové\" \"krize\". V roce 1919 vstoupil  do sociálně demokratické mládeže. Od roku 1922 byl členem Komunistické strany Německa, 1923 přestoupil do KSČ. 1927 krátce působil jako dobrovolný pracovník v textilním podniku na Liberecku, poté odešel do Prahy, kde vedl do roku1930 národohospodářské oddělení ústředního sekretariátu KSČ.  Ve třicátých letech působil v Ústí nad Labem, Chomutově a Teplicích. Od roku 1935 byl v Praze redaktorem ústředního německého listu \"Die Rote Fahne\".\n\nV prosinci 1938 emigroval do Británie, kde se pohyboval v prostředí sudetoněmeckých a rakouských antifašistů. Působil v redakcích týdeníku Svobodných Rakušanů \"Zeitspiegel\" a sudetoněmeckého sociálnědemokratického čtrnáctideníku Einheit. Na počátku druhé světové války byl jako komunista a nepřátelský cizinec internován. Byl držen v Londýně-Brixtonu, Lichfieldu a Yorku. Roky 1940–41 prožil v izolaci na ostrově Man. Po přepadení Sovětského svazu nacistickým Německem se stal národohospodářským poradcem komunistických členů Státní rady a přispěvatelem týdeníku \"Čechoslovák\". Od 1943 pracoval také v redakci anglického komunistického deníku \"Daily Worker\". Od roku 1942 se podílel na založení Jednotného výboru sudetoněmeckých antifašistů ve Velké Británii (Einheitsausschuß sudetendeutscher Antifaschisten in Großbritannien). \n\nV srpnu 1942 napsal pro \"Einheit\" článek, v němž jménem sudetoněmeckých komunistů v Británii odmítl plán na vysídlení německého obyvatelstva z Československa, později se disciplinovaně přizpůsobil stranické linii, která od 1943 myšlenku odsunu podporovala. V letech 1944–45 vedl společně s Josefem Goldmannem kolektiv národohospodářů, jehož názory výrazně ovlivnily ekonomický program KSČ.  V Londýně se blíže seznámil s mnohými nekomunistickými příslušníky československého exilu a navázal také užší kontakty s představiteli britské reformistické Labour Party. Po návratu do ČSR si úředně změnil příjmení na Frejka a přihlásil se k české národnosti. Od roku 1945 byl tajemníkem ústřední národohospodářské komise při ÚV KSČ. V červnu 1948 se stal přednostou národohospodářského odboru Kanceláře prezidenta republiky a tajemníkem Ústřední plánovací komise. Na sklonku ledna 1952 byl zatčen a vyšetřován StB v Praze-Ruzyni. V atmosféře psychického a fyzického nátlaku se přiznal k tomu, že jako agent britské tajné služby Intelligence Service sabotoval plnění dvouletého i pětiletého plánu a pomáhal udržovat ekonomickou závislost ČSR na kapitalistických státech. V procesu s tzv. protistátním spikleneckým centrem v čele s R. Slánským byl v listopadu 1952 obžalován z velezrady, vyzvědačství a sabotáže. Soud vynesl trest smrti, který byl vzápětí vykonán v pankrácké věznici. V roce 1963 byl právně i stranicky rehabilitován. V dubnu 1968 mu byl udělen Řád republiky \"in memoriam\".\n\n\n"}
{"id": "998525", "url": "https://cs.wikipedia.org/wiki?curid=998525", "title": "Savignano Irpino", "text": "Savignano Irpino\n\nSavignano Irpino je italská obec v provincii Avellino v oblasti Kampánie.\n\nV roce 2012 zde žilo 1 151 obyvatel.\n\nAriano Irpino, Greci, Montaguto, Monteleone di Puglia (FG), Panni (FG)\n\nZdroj: \n\n"}
{"id": "998527", "url": "https://cs.wikipedia.org/wiki?curid=998527", "title": "Frejka", "text": "Frejka\n\nPříjmení Frejka nosí více různých osobností:\n\n\n\n"}
{"id": "998528", "url": "https://cs.wikipedia.org/wiki?curid=998528", "title": "Alžběta Frejková", "text": "Alžběta Frejková\n\nAlžběta Frejková, vlastním jménem Elsbeth Warnholtz (3. října 1907, Hamburk – 3. srpna 1990, Praha), byla divadelní herečka německého původu.\n\nPocházela z bohaté obchodnické rodiny v Hamburku. Hrála v německých divadlech v Československu. V roce 1938 emigrovala do Velké Británie s manželem Ludvíkem Frejkou z Československa, jelikož byl židovského původu. Zde se zapojili do protifašistického odboje. V roce 1945 se jim v Londýně narodila dcera Hana, která se později stala také herečkou.\n\n\n"}
{"id": "998532", "url": "https://cs.wikipedia.org/wiki?curid=998532", "title": "Třída Samuel Beckett", "text": "Třída Samuel Beckett\n\nTřída Samuel Beckett je třída oceánských hlídkových lodí irského námořnictva. Celkem byly objednány čtyři jednotky této třídy. Ve službě nahradily starší plavidla třídy \"Emer\".\n\nV říjnu 2010 byla u společnosti Babcock Marine objednána stavba dvou jednotek této třídy s opcí na třetí jednotku, jejichž stavbou byla pověřena loděnice Appledore Shipbuilders v Appledore v Devonu. Kontrakt měl hodnotu 108 milionů eur. Plavidla byla postavena podle projektu PV 90 kanadských loděnic STX Canada Marine jako vylepšení předcházející třídy \"Róisín\" (PV 80). První dvě jednotky do služby vstoupily v letech 2014–2015. V roce 2014 byla uplatněna opce na třetí jednotku, která do služby vstoupila v říjnu 2016. V červnu 2016 bylo objednáno čtvrté plavidlo.\n\nJednotky třídy \"Samuel Beckett\":\nOproti třídě \"Róisín\" má tato třída prodlužený trup, lepší nautické vlastnosti a vyššší rychlost. Výzbroj tvoří jeden 76mm kanón OTO-Melara, dva 20mm kanóny Rheinmetall a kulomety. Vybaveny jsou dvěma inspekčními čluny RHIB a z jejich paluby mohou operovat dálkově ovládané letecké a podmořské prostředky. Pohonný systém tvoří dva diesely Wärtsilä. Dosahují cestovní rychlosti 16 uzlů a nejvyšší rychlosti 23 uzlů. Mají dosah 6000 námořních mil a vytrvalost 21 dní.\n"}
{"id": "998533", "url": "https://cs.wikipedia.org/wiki?curid=998533", "title": "Yankee Doodle", "text": "Yankee Doodle\n\n„Yankee Doodle“ je známá anglo-americká píseň. Vznikla mezi britskými vojáky za sedmileté války, později ji jako symbol vlastenectví přejali američtí revolucionáři. Je také státní hymnou Connecticutu.\n\nPíseň \"Yankee Doodle\" vznikla v době krátce před americkou válkou za nezávislost mezi britskými důstojníky. Nápěv je pravděpodobně převzat z anglické ukolébavky \"Lucy Locket\" a původní slova se vysmívají neohrabaným \"Yankeeům\", obyvatelům Třinácti kolonií, po jejichž boku Britové bojovali ve francouzsko-indiánské válce. Jedna z verzí textu například popisuje směšné poměry v americkém vojenském ležení – autorství této verze bývá připisováno britskému armádnímu lékaři Richardu Shuckburghovi.\n\nBěhem války za nezávislost se písně – navzdory jejímu pejorativnímu zabarvení – ujali sami Yankeeové a udělali z ní symbol svého vlastenectví, jak ukazuje například obraz A. Willarda \"Duch roku '76\".\n\nPíseň se zároveň stala oficiální hymnou státu Connecticut. Je také každodenně hrána vždy na začátku a na konci vysílání rozhlasové stanice Hlas Ameriky.\n\nV průběhu let se vynořilo spoustu rozličných verzí textu, satirických nebo vysmívajících se druhé straně ve válce za nezávislost. Nakonec vzniklo snad na 190 různých slok; vůbec nejznámější americká vlastenecká verze zní:\n\nKratší, \"dětská\" verze písně, která se například vyučuje v amerických školách, zní:\n\nVýraz \"Yankee\" se na americkém Jihu používal jako posměšné označení někoho ze Severu. Původ slova je pravděpodobně v příjmeních \"Jan\" a \"Kees\", četných v nizozemském New Yorku. Britové tak označovali rodáky ze Třinácti kolonií, kteří žili převážně zemědělstvím a v armádě vypadali spíše jako \"křupani\" než skuteční uniformovaní vojáci.\n\nPřídomek \"doodle\" by se dal přeložit jako \"ťulpas\" či \"hlupák\" a vyjadřuje opět skutečnost, že tehdejší američtí osadníci byli povětšinou negramotní a nevzdělaní. Píseň Yankee Doodle pojednává právě o tom, jak hloupě vypadali Yankeeové v očích tehdejších pyšných Evropanů:\n"}
{"id": "998534", "url": "https://cs.wikipedia.org/wiki?curid=998534", "title": "Pribina (firma)", "text": "Pribina (firma)\n\nPribina, původně Mlékárenské a pastevní družstvo, nyní TPK Přibyslav je mlékárenský výrobní podnik známý zejména svými výrobky Pribináčkem či Hermelínem.\n\nSpolečnost vznikla v roce 1924 jako \"Mlékárenské a pastevní družstvo, zapsaná společnost s omezeným ručením\". Vznik byl motivován očekávaným zlepšením odbytu pro místní drobné výrobce mléka v počínající hospodářské krizi. U zrodu také stála místní škrobárna Amylon. Její vedení, v němž byl mj. senátor František Malinský, v té době zvažovalo, zda se výkupu a zpracování mléka začít věnovat, nebo dát podnět ke vzniku samostatné organizace. Podle pramenů byl dne 29. června 1923 ustaven přípravný výbor a 11. listopadu t. r. valná hromada zvolila představenstvo. Jeho předsedou se stal Ing. Adolf Švec (ředitel Amylonu), který jím zůstal až do německé okupace. K datu založení mělo družstvo 50 členů, převážně pěstitelů brambor.\n\nVýroba začínala v pronajatém objektu firmy Amylon v Hesově. Dne 9. června 1924 bylo zpracováno prvních 207 litrů mléka a v červenci 1925 se zpracovávalo 1500 litrů denně. Produkce začala výrobou sýrů po vzoru francouzských camembertů, většinu však záhy tvořil romadur a sýry eidamského typu.\n\nDo roku 1925 se zdvojnásobil počet členů družstva. Počátkem roku 1927 schválila rada města Přibyslavi používat na etiketách výrobků znak města.\n\nPostupně byly založeny pobočky v Polné (1931), ve Velké Losenici (1939) a v Havlíčkově Borové (ne dříve než v roce 1940). V roce 1933 vznikla tavírna sýrů. Další růst vedl k nutnosti rozsáhlé rekonstrukce stávající provozovny, kterou družstvo odkoupilo od Amylonu, a k výstavbě nové mlékárny, jejíž provoz byl spuštěn v roce 1941. V únoru 1941 družstvo vykupovalo 12 450 litrů denně. Během okupace se tavírna v Hesově stala největším producentem tavených sýrů v tehdejším Protektorátu s měsíční produkcí 120 tun.\n\nBěhem okupace byl odvolán dosavadní ředitel a do firmy nastoupilo německé vedení v čele s J. Keulenem a W. Brüningem. Na konci války, v roce 1945 mělo družstvo 1039 členů a zaměstnávalo 92 dělníků a 54 úředníků. Vedení se ujal Stanislav Čapek. Ke dni 12. listopadu 1948 pak došlo k přejmenování na \"Pribina, zemědělské výrobní družstvo Českomoravské vysočiny\". Za necelý rok však následovalo další přejmenování na \"Pribina, družstevní závody Českomoravské vysočiny, s. r. o.\"\n\nV roce 1946 byl obnoven provoz v provozovonách ve Velké Losenici a Havlíčkově Borové, které byly odstaveny během války.\n\nJeště v roce 1937 družstvo začalo také s výkupem vajec, pro jehož potřeby v Hesově vybudovalo chladírnu, po válce doplněnou moderním drůbežářským závodem. V roce 1948 se začalo např. i s výrobou umělých květin z peří.\n\nNa podzim 1948 se rozšířila produkce také o konzervované ovoce. Nově spuštěná konzervárna vyráběla zpočátku mošty a ovocná vína, později kompoty, džemy do jogurtů, ovocné sirupy a také trvanlivý džus z čerstvého ovoce Pribinka. V roce 1949 byla založena ovocná školka s převažující produkcí sazenic černého rybízu. Ve své době se Pribina stala výhradním dodavatelem džemů pro výrobu jogurtů.\n\nV roce 1952 bylo družstvo s 226 zaměstnanci znárodněno a od 1. ledna 1953 se stalo národním podnikem \"Pribina Přibyslav\" s provozovnami Hesov, Polná, Velká Losenice, Žďár nad Sázavou, Havlíčkova Borová, Nové Město na Moravě a později i Velké Meziříčí. Krom jiného vznikly v bývalých stříbrných štolách v Dolním Dvoře nové zrací sklepy pro sýr niva.\n\nK další změně organizačního členění došlo k 1. dubnu 1958, kdy se Pribina stala závodem č. 03 národního podniku Posázavské mlékárny v Havlíčkově Brodě. V ředitelských pozicích nastalo po Stanislavu Čapkovi (odešel téhož roku) období střídání, zakončené nástupem Květoslava Skřečka v roce 1964. Mezitím 1. července 1960 došlo v souvislosti s ustavením nového krajského zřízení ke vzniku národního podniku Východočeské mlékárny Pardubice, jehož 12. závodem se stala Pribina.\n\nV roce 1976 se Pribina stala pouhou nesamostatnou provozovnou závodu Havlíčkův Brod, v té době už pod národním podnikem Průmysl mléčné výživy v Hradci Králové (ten vznikl z Východočeských mlékáren 1. ledna 1975). Novým ředitelem se stal MVDr. Václav Žatečka.\n\nV druhé polovině 60. let se výrobní sortiment rozšířil o sušené mléko a obnovila se ruční výroba camembertu pod značkou Hermelín. V 70. letech byl postupně ukončen provoz konzervárny ovoce a výroba se soustředila zejména na tavené sýry, Pribináček a Hermelín. Výroba Hermelínu byla od 9. dubna 1976 spuštěna na nové plně mechanizované výrobní lince.\n\nV roce 1990 se firma znovu osamostatnila a po dlouhém jednání se v roce 1993 stala tehdejší \"Pribina, s. r. o.\" se svými 370 zaměstnanci součástí francouzské sýrařské společnosti Bongrain sídlící v Paříži.\n\nV roce 1998 dosáhl celkový roční objem zpracovaného mléka 44,6 milionu litrů.\n\nV roce 2010 došlo ke sloučení s mlékárenským závodem TPK v Hodoníně, výrobcem tavených sýrů Apetito, jehož 100% vlastníkem byla rovněž firma Bongrain. Sloučená společnost se sídlem v Hodoníně nesla název \"TPK, s. r. o.\", značka Pribina pro přibyslavský závod však zůstala zachována.\n\n"}
{"id": "998536", "url": "https://cs.wikipedia.org/wiki?curid=998536", "title": "Přibyslav (nádraží)", "text": "Přibyslav (nádraží)\n\nPřibyslav je železniční stanice ve městě Přibyslavi. Spolu s Přibyslaví zastávkou obsluhuje toto čtyřtisícové město.\n\nŽeleznice přišla do Přibyslavi roku 1898 postavením jednokolejné trati Německý Brod – Město Žďár. Původní staniční budova z roku 1898 se dochovala a nachází se v blízkosti současné.\n\nProvoz byl v 50. letech dvacátého století převeden na nově vybudovanou dvoukolejnou trať s novou stanicí. Ta má čtyři nástupištní hrany u dvou ostrovních nástupišť přístupných podchodem. V roce 2004 prošla rekonstrukcí. Fyzicky dále existuje nástupiště u staniční budovy, ale to je dovoleno používat jen při mimořádnostech, není u dopravní koleje a cestující na ně ani standardně nemají přístup.\n\nV roce 2015 ve stanici zastavují rychlíky Praha hlavní nádraží – Havlíčkův Brod – Přibyslav – Žďár nad Sázavou – Brno hlavní nádraží a osobní vlaky (Kolín – ) Havlíčkův Brod – Žďár nad Sázavou ( – Nové Město na Moravě).\n"}
{"id": "998538", "url": "https://cs.wikipedia.org/wiki?curid=998538", "title": "Savignano", "text": "Savignano\n\nSavignano je součást názvu více míst v Itálii:\n\n"}
{"id": "998539", "url": "https://cs.wikipedia.org/wiki?curid=998539", "title": "Karel Maxmilián z Ditrichštejna", "text": "Karel Maxmilián z Ditrichštejna\n\nKarel Maxmilián z Ditrichštejna (28. dubna 1702, Brno - 24. října 1784, Mikulov) byl šlechtic z českomoravské větve rodu Ditrichštejnů. Stal se významnou osobností zejména pro Mikulovsko, kde podporoval vznik i opravy kulturních a náboženských staveb.\n\nByl však také majitelem panství v Přibyslavi, roku 1750 rozhodl o stavbě nového místního kostela Narození svatého Jana Křtitele.\n\nNarodil se jako osmé z deseti dětí Waltera Xavera Ditrichštejna (18. září 1664, Brno – 3. listopadu 1738, Mikulov) a jeho druhé manželky Karolíny Maxmiliány, rozené Pruskovské (1674–1734). Dětství strávil v Brně. Ačkoli měl dva starší bratry, nakonec se stal dědicem majetku po svém otci.\n\nStudoval práva - stejně jako jeho mladší bratr Jan Leopold - v Salzburgu, v Leidenu a Lovani, poté pobývali u dvora v Bruselu a také v Paříži. Roku 1723 odjeli do Itálie. Následujícího roku se vrátili domů a Karel byl poté jmenován komořím u císařského dvora.\n\nRoku 1725 se oženil, jeho manželkou se stala Marie Anna Josefa, dcera místodržitele Dolních Rakous hraběte Zikmunda Khevenhüllera. Žili u dvora ve Vídni, roku 1745 byl Karel Maxmilián jmenován dvorským maršálkem, o dva roky později nejvyšším hofmistrem. V roce 1749 obdržel Řád zlatého rouna. Byl považován za jednoho z nejvzdělanějších mužů monarchie.\n\nV roce 1754 se Karel Maxmilián vzdal všech dvorských funkcí a přestěhoval se do Mikulova. Důvodem zřejmě byla snaha věnovat se správě rodových statků, které utrpěly ve 40. letech 18. století válkou s Prusy.\n\nKarel Maxmilián dal vybudovat zámek v Kupařovicích, kde rovněž založil chovnou stanici pro koně. Nechal také opravit Ditrichštejnský palác v Brně, angažoval se při dostavbě kapucínského kláštera a piaristického kostela sv. Jana Křtitele v Mikulově. Roku 1754 byla na jeho podnět dostavěna silnice z Brna přes Mikulov do Vídně. Jeho koníčkem byla dále botanika – zasloužil se o kultivaci řady zahrad na svých panstvích, zejména v Židlochovicích. Při stavebních pracích zaměstnával architekta Františka Antonína Grimma, který je považován za jednoho z představitelů klasicizujícího baroka na Moravě.\n\nRoku 1769 zdědil Karel Maxmilián po posledním hraběti Pruskovském jméno, erb a statky Pruskov a Chřelice ve Slezsku.\n\nDne 14. září 1784 zachvátil Mikulov požár. Shořelo více než 250 domů i část náměstí s klášterem a loretánským kostelem. Zprávy o ničivosti požáru starého knížete hluboce zasáhly; o měsíc později ve věku 82 let zemřel.\n\nKarel Maxmilián a jeho žena měli 11 dětí. Otce však přežily pouze tři – nejstarší syn Karel Jan, mladší syn František a dcera Marie Josefa, provdaná za Arnošta Harracha.\n\n"}
{"id": "998541", "url": "https://cs.wikipedia.org/wiki?curid=998541", "title": "Čierťaž (Bukovské vrchy)", "text": "Čierťaž (Bukovské vrchy)\n\nČierťaž ( , 1071 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Borsuk (991 m) na západě a Hrúbky (1186 m) na východě. Jižním směrem vybíhá z hory rozsocha, která se dělí na dvě větve: jihozápadní, která je zakončena vrcholem Kýčera (857 m), a jihovýchodní, která se táhne přes vrcholy Príkry (952 m), Temný vršok (838 m) a Packova Kýčera (872 m) až na ukrajinské území. Vrcholem hory prochází hranice mezi polským NP Bieszczady a slovenským NP Poloniny. Na slovenské straně se rozkládá NPR Stužica, která na vrcholu plynule přechází v přírodní rezervaci Borsukov vrch.\n\n\n\n"}
{"id": "998545", "url": "https://cs.wikipedia.org/wiki?curid=998545", "title": "Obytný satelit", "text": "Obytný satelit\n\n„Obytný satelit“ je celek obytné zástavby (bytové nebo rodinné v různých formách) včetně odpovídající občanské vybavenosti (školy, školky, jesle, zdravotnictví, sport, rekreace, kultura, sociální\nzařízení) a u větších satelitních měst i včetně ekonomické základny.\n\n„Satelit“ v dnešním pejorativním významu je zažitý, ale odborně nesprávný pojem pro specifický druh celků nízkopodlažní zástavby.\n"}
{"id": "998554", "url": "https://cs.wikipedia.org/wiki?curid=998554", "title": "Booker T. Washington", "text": "Booker T. Washington\n\nBooker Taliaferro Washington (5. dubna 1856 – 14. listopadu 1915) byl americký politik, pedagog a spisovatel, mezi roky 1890 a 1915 nejvýznamnější vůdce černochů v USA. Zastával umírněnou politiku, snažil se zamezit konfrontaci s bělošskou většinou a usiloval o dlouhodobé povznesení amerických černochů podporou jejich vzdělání a podnikání.\n"}
{"id": "998556", "url": "https://cs.wikipedia.org/wiki?curid=998556", "title": "Uhry (Přibyslav)", "text": "Uhry (Přibyslav)\n\nUhry () jsou osada, která je součástí města Přibyslav.\n\nPůvod názvu Uhry není znám. Traduje se, že se jmenuje podle toho že jistý tesař pracoval po vyučení v Uhrách. Uhry vznikly jako odloučená část osady Dvorek v první polovině 19. století.\n\n\n"}
{"id": "998559", "url": "https://cs.wikipedia.org/wiki?curid=998559", "title": "ZDAR", "text": "ZDAR\n\nZDAR je dopravní společnost (IČ: 46965815) se sídlem ve Žďáru nad Sázavou. Firma vznikla v roce 1992 a navazovala na tehdejší státní podnik ČSAD Žďár nad Sázavou. Podnik poskytuje služby v oblasti nákladní i autobusové dopravy a provozuje též cestovní kancelář a autoškolu. Ve veřejné autobusové dopravě je největším přepravcem v okresu Žďár nad Sázavou. Provozuje též městskou hromadnou dopravu (například ve Žďáru nad Sázavou nebo v Novém Městě na Moravě).\n\n"}
{"id": "998563", "url": "https://cs.wikipedia.org/wiki?curid=998563", "title": "Brno dolní nádraží", "text": "Brno dolní nádraží\n\nBrno dolní nádraží (označováno též jako Brno-dolní nebo Rosické nádraží) je železniční stanice v Brně nacházející se ve čtvrti Trnitá (ulice Rosická 505/1a) v km 2,420 dvoukolejné elektrifikované trati Brno-Horní Heršpice – Brno-Maloměřice. Disponuje osmi dopravními (navazující koleje č. 22 a 22a jsou počítány jako samostatná dopravní kolej) a dvanácti manipulačními kolejemi, jsou do ní zaústěny tři vlečky, včetně vlečky na výstaviště. Zprovozněno bylo v roce 1856 a od roku 1870 sloužilo výhradně nákladní dopravě. Po roce 2010 bylo při rekonstrukcích hlavního nádraží a okolních tratí několikrát využíváno i osobními vlaky, které sem byly kvůli dlouhodobým výlukám přesměrovány.\n\nV místě Dolního nádraží má být postaveno přesunuté brněnské hlavní nádraží.\n\nPo dvojnádraží KFNB/StEG (dnes stanice Brno hlavní nádraží, dříve též \"horní nádraží\") se jedná o třetí nejstarší brněnské nádraží. Zprovozněno bylo 2. ledna 1856 na okraji brněnského předměstí Trnitá jako koncová stanice Brněnsko-rosické dráhy (odtud „rosické nádraží“), která si zde zřídila také výtopnu. Roku 1870 převzala provoz na této dráze StEG, která na rosickou trať napojila ve Střelicích svoji vlastní novou dráhu z Hrušovan nad Jevišovkou (resp. z Vídně). Aby spojila svoji část horního nádraží s Dolním nádražím (které bylo podstatně rozšířeno), postavila tohoto roku StEG také spojku vedoucí po náspu kolem dnešní Vaňkovky a obchodního domu Tesco (podél ulice Dornych) k severnímu zhlaví hlavního nádraží před viaduktem přes Křenovou ulici. Od té doby bylo Dolní nádraží využíváno již pouze jako nákladní stanice, osobní vlaky zde nezastavovaly a pokračovaly po tomto propojení až na hlavní nádraží. V roce 1879 se společnost Brněnsko-rosická dráha stala součástí StEG.\n\nDo severního zhlaví rosického nádraží byla v roce 1887 přivedena další trať StEG, Vlárská dráha (včetně židenické spojky), na kterou byla napojena v roce 1890 nákladní Svitavská pobřežní dráha, již využívaly nákladní vlaky od Tišnova pro přímou jízdu na Dolní nádraží, které bylo opět rozšířeno. Osobní vlaky z Vlárské trati v prvních letech dojely na rosické nádraží a následně sunuly po spojce na horní nádraží, od roku 1900 již na Dolní nádraží nezajížděly a využívaly židenickou spojku. V roce 1904 postavila StEG před řekou Svratkou střelickou spojku, odbočující z jižního zhlaví stanice a vedoucí na trať KFNB, kterou začaly pro jízdu na hlavní nádraží využívat osobní vlaky od Střelic. V roce 1909 byla StEG zestátněna. V letech 1966–1970 byla trať Brno-Horní Heršpice – Brno dolní nádraží – Brno-Židenice přestavěna na nákladní průtah, který je v této podobě využíván dodnes; zároveň byla roku 1970 zrušena přímá spojka z Dolního nádraží na hlavní nádraží k viaduktu na Křenové.\n\nVýtopnu Brněnsko-rosické dráhy na Dolním nádraží začala v roce 1870 využívat StEG, která ji postupně rozšiřovala a stala se pro ni hlavní brněnskou výtopnou. Po zestátnění se jednalo o jedno ze dvou hlavních lokomotivních dep ve městě, která byla sloučena až v roce 1994. Depo je nyní je součástí DKV Brno.\nV letech 2010–2012 bylo po nákladním průtahu každodenně vedeno několik vlaků linky S1 IDS JMK, rosickým nádražím však pouze projížděly. V roce 2013, poprvé od roku 1870, bylo Dolní nádraží využito i pro pravidelnou osobní dopravu. Kvůli rozsáhlé rekonstrukční výluce hlavního nádraží bylo na místě třetí staniční koleje Dolního nádraží vybudováno 200 m dlouhé provizorní nástupiště, u kterého od 13. července do 11. srpna 2013 zastavovaly dálkové vlaky (EuroCity a expresy). Regionální vlaky byly většinou ukončeny ve stanicích na okrajích města, pouze integrovaná linka S3 nákladním průtahem projížděla bez zastavení. Další výluka hlavního nádraží byla zahájena 3. června 2017 a ukončena 10. září téhož roku. Dolní nádraží tak bylo opětovně využito pro zastavování dálkových vlaků, zatímco spoje regionální linky S3 jej zase jen projížděly. Novinkou bylo vybudování druhého provizorního nástupiště.\n\nOd jara 2018 probíhaly další úpravy Dolního nádraží. Přibylo nové ostrovní nástupiště, ke kterému Správa železniční dopravní cesty vybudovala podchod, zřízena byla také provizorní čekárna s prodejnou jízdenek. Od začátku září 2018 zajížděly na Dolní nádraží kvůli rekonstrukci mostů přes Hybešovu a Křídlovickou ulici vlaky linky S41 ze směru od Moravských Bránic. Velká výluka začala 9. prosince 2018, při níž byla kvůli modernizaci zabezpečovacího zařízení na částečně vyloučeném hlavním nádraží vedena veškerá dálková doprava přes Dolní nádraží. Běžný provoz přes hlavní nádraží byl obnoven 15. prosince 2019. Dolní nádraží od té doby slouží jako záložní stanice pro osobní vlaky mezi Tišnovem a Vranovicemi v případě provozních komplikací na centrální stanici. Podle jízdního řádu 2019/2020 bylo pravidelně obsluhováno dvěma vlaky denně (jeden ranní osobní vlak z Tišnova do Židlochovic a odpolední spěšný vlak z České Třebové do Brna, který zde končí).\n\nV místě Dolního nádraží počítají plány s výstavbou nového, přesunutého brněnského hlavního nádraží.\n"}
{"id": "998571", "url": "https://cs.wikipedia.org/wiki?curid=998571", "title": "František Josef z Ditrichštejna", "text": "František Josef z Ditrichštejna\n\nFrantišek Josef z Ditrichštejna, celým jménem František Serafinský Josef Karel Jan Nepomucký Quirin Dietrichstein (28. dubna 1767, Vídeň – 8. července 1854, tamtéž) byl šlechtic z českomoravské větve rodu Ditrichštejnů, který dosáhl hodnosti generálmajora. Byl vlastníkem mikulovského a několika dalších panství, např. přibyslavského.\n\nNarodil se jako třetí z osmi dětí Jana Karla Dietrichsteina a Marie Kristiny, rozené Thun-Hohenstein.\n\nPoté, co dokončil studia, věnoval se František Josef nejprve vojenské kariéře. V září 1789 již byl majorem a byl jmenován pobočníkem Alberta Sasko-Těšínského. Za svůj výkon při útoku na pevnost Valenciennes 25. července 1793 byl odměněn rytířským křížem Řádu Marie Terezie. O tři roky později získal hodnost generálmajora.\n\nV červenci 1797 se František Josef v Pavlovsku u Petrohradu oženil s hraběnkou Alexandrinou Šuvalovovou. Měli spolu syna Josefa (1798–1858), manželství však trvalo jen krátce.\n\nKolem přelomu století pobýval František Josef v Anglii, která se pro něj stala vzorem moderního státoprávního uspořádání.\n\nRoku 1809 povolal císař František II. knížete zpět, aby jej obsadil do funkce vrchního hofmistra arcivévody Františka d'Este a dvorského komisaře v Haliči.\n\nNa přelomu 18. a 19. stol. válečné události poškodily jihomoravská ditrichštejnská panství. Roku 1818 proto František Josef prodal panství Židlochovice a Hrušovany.\n\nFrantišek Josef byl složitou osobností a některé jeho skutky byly považovány za skandální. Nedůvěru císaře a konzervativců mu vynesly opakované posměšky vůči kancléři Metternichovi, ale i pokus znovu založit na protest proti jeho represivnímu režimu ve Vídni zednářskou lóži. Nemalý rozruch vzbudil také tím, že odmítl Řád zlatého rouna. Klavírní virtuos Sigismund Thalberg pravděpodobně byl jeho nemanželským synem.\n\nFrantišek Josef z Ditrichštejna zemřel ve Vídni ve věku 87 let.\n"}
{"id": "998579", "url": "https://cs.wikipedia.org/wiki?curid=998579", "title": "Lípa v Modlíkově", "text": "Lípa v Modlíkově\n\nPamátná lípa v Modlíkově je památný strom v obci Modlíkov, nachází se na pozemku obce na parcelním čísle 1391/1 na katastrálním území Modlíkov, na návsi ve středu obce v parčíku vedle kamenného kříže.\n\nDruhově jde o Lípu malolistou (srdčitou) (\"tilia cordata\"). Památným stromem byla vyhlášena 24. února 2005, do ústředního seznamu byla zapsána 6. března 2005.\n\nLípa je v současnosti (2014 resp. 2005) vysoká 25 m, obvod kmene je 325 cm, šířka její koruny je 15 m, výška koruny 20 m. Lípa je víc než 200 let stará.\n\nV květnu 2014 byla lípa společně s ostatními stromy v obci Modlíkov odborně ošetřena firmou Arboristika z Heřmanova Městce, práci zdrželo stanovisko obecního úřadu v Přibyslavi, který požadoval chemické ošetření pahýlů stromu. Firma požadavek odmítla splnit, protože chemické ošetřování řezů stromů už není povoleno. \n\n\n"}
{"id": "998581", "url": "https://cs.wikipedia.org/wiki?curid=998581", "title": "Evangelický kostel (Nové Město na Moravě)", "text": "Evangelický kostel (Nové Město na Moravě)\n\nEvangelický kostel v Novém Městě na Moravě je novorenesanční stavba z roku 1898. Nahradil bývalou modlitebnu z roku 1784, která stála nedaleko.\n\nO kostel se stará a využívá jej farní sbor Českobratrské církve evangelické. Je chráněn jako kulturní památka České republiky.\n\nKdyž Josef II. v roce 1781 vydal toleranční patent, mohli se nekatolíci svobodně přihlásit ke své víře. V Novém Městě na Moravě k založení protestantského sboru došlo hned rok poté, v roce 1782, kdy se zdejší evangelíci augsburského a helvetského vyznání rozhodli postavit vlastní modlitebnu, školu, hřbitov a faru.\n\nS městem bylo dohodnuto, že modlitebna bude moci být vystavěna téměř uprostřed města na místě zasypaného bývalého rybníčku, na Husím Rynku, dnešním Komenského náměstí.\n\nModlitebna byla dokončena v roce 1784. Nicméně 20. května 1801 propukl ve městě požár, který významně poničil i modlitebnu. Prošla nutnými opravami a sloužila svému účelu dál. S jejím stavem ovšem nebyli občané spokojeni, stejně jako krajský hejtman z Jihlavy, když v roce 1824 shledal stavbu „nedůstojnou posvátnému účelu“. Pro nedostatek financí však prošla opět pouze částečnými opravami, které musely vystačit dalších 50 let. Teprve v roce 1875 se staršovstvo sboru rozhodlo pro výstavbu zcela nového kostela.\n\nZákladní kámen byl položen v květnu 1897. Celou stavbu, která trvala do roku 1898, vedl místní stavitel Jan Sadílek dle návrhu vídeňského architekta Hanse Glasera. Ve dnech 8. a 9. září pak byl kostel vysvěcen. Stal se tak po boku katolického kostela druhým kostelem ve městě.\n\nKostel stojí na půdorysu řeckého kříže. Mnohé vnitřní prvky, například sloupy, jsou v toskánském stylu. \n\nZe staré modlitebny byl do nového chrámu přenesen barokní stůl Páně. Jinak modlitebna ztratila svůj význam. Byla zbourána a na jejím místě se vztyčil pomník Františka Josefa I., po vzniku Československé republiky byl nahrazen bustou Jana Amose Komenského, která zde stojí dodnes.\n\nV 70. letech kostel dostal nové svody, okapy a římsy z měděného plechu, novou fasádu i nátěry omítek, s následnou výmalbou interiéru. Zásadnější ovšem byla přístavba k presbyterně (v zadní části kostela) s kuchyňkou, sociálními zařízeními a klubovnou mládeže.\n\nV roce 1992 byly v kostele zavěšeny tři nové zvony (Víra, Naděje a Láska), které doplnily jediný zbylý zvon původní, Hrnčířův z roku 1898.\n\nV následujících letech došlo k dalším rekonstrukcím a opravám. K nejviditelnějším rozhodně patří nový nátěr z roku 1998: světlý okr a smetanová barva v kombinaci s tmavě okrovými zdobnými prvky a jemně zelené nátěry dřevěných částí. \nAč dnes pro účely fary slouží dům za kostelem, speciálně pro tento účel postavený, původně farář bydlel v jiné budově, č. p. 135. Tu si věřící koupili v roce 1823 od Antonína Geislera. Nachází se v těsné blízkosti bývalé \n\nmodlitebny. Původně se jednalo o přízemní stavbu, v roce 1868 bylo přistavěno jedno patro.\n\nPozději, když již bya vystavena fara nová, se stala součástí zdejší mlékárny. Po jejím zániku je budova fary v soukromém vlastnictví.\nZa dobu své existence bylo v kostele celkem 10 různých zvonů.\n\nPrvní čtyři byly na věž kostela vyzvednuty 29. června 1898. Tuto událost popisuje i zápis v kronice: \n\n\"„Zvony přivezeny od firmy Hiller v tichém průvodu z Brna na dvou vozech, tažených celkem devíti koňmi. Za účasti více než 2000 lidí byly zvony po předcházející nábožnosti, při níž případně promluvil místní farář Josef Dobeš, slavnostně na věž vytaženy a po jejich zavěšení zazvoněno nejprve každým zvonem zvlášť, potom všemi dohromady.“\"\n\nV roce 1917 byly 3 zvony zabaveny kvůli válečným účelům (kvůli kovu, ze kterého byly ulity). Zůstal tak pouze jeden, zvaný Hrnčířův, který na věži zůstal dodnes. \n\nNa nové nebylo dostatek financí. Až v roce 1938 se prostředky našly a v brněnské firmě Matoušek a spol. byly odlity Mistr Jan Hus, Jan Amos Komenský a Tomáš Garrigue Masaryk. Vyzdviženy byly v říjnu. Za ani ne 4 roky byly tři nové zvony, stejně jako před 25 lety, zabaveny kvůli válce. Zůstal opět pouze zvon nejmenší – Hrnčířův.\n\nPo válce se tehdejší farář, dr. Václav Kejř (dříve působil v Daňkovicích), doslechl, že na nedalekém statku jsou nějaké zvony, které Němci nestihli odvézt. S nadějí, že se jedná o zabavené zvony, se na místo vydal. Zjistil avšak, že se jde pouze o zvon Kunhuta z novoměstského katolického kostela, bustu Tomáše Garriguea Masaryka a plaketu z rodného domu Jana Štursy. Všechny tři nálezy se do Nového Města vrátily a jsou k vidění i slyšení dodnes.\n\nPeníze na zvony nové (ani vůle ze strany státních a městských orgánů) po válce nebyly. To ani po roce 1989. Nicméně i přes tento fakt se zdejší věřící rozhodli využít aktuálně příznivějších cen mědi a cínu a v roce 1990 tři nové zvony na dluh objednali u Dytrychových z Brodku u Přerova.\n\nKvůli nedostatku financí byly nejdřív ulity 2 menší zvony: Víra a Naděje. Dlouho čekali v kostele na poslední, na Lásku. Vyzdviženy byly společně s ní až po slavnostní bohoslužbě 24. června 1992. Každý z nich má na sobě vyryto: \"„Ke 400. výročí narození Jana Amose Komenského“.\"\n\nTyto zvony jsou k slyšení z kostelní věže až dodnes.\n"}
{"id": "998587", "url": "https://cs.wikipedia.org/wiki?curid=998587", "title": "Evropani.cz", "text": "Evropani.cz\n\nPolitická strana evropani.cz (zkratka eCZ) je česká politická strana. Tvrdí, že českým národním zájmem je silná pozice Evropské unie ve světě a rovnoprávné a emancipované postavení České republiky uvnitř Evropské unie. Vznikla v reakci na silné euroskeptické tendence v České republice v období prezidentování Václava Klause, na české zaostávání v evropské integraci ve srovnání s jinými zeměmi střední a východní Evropy (Slovenskem, Slovinskem a Estonskem) a na neschopnost Evropské unie bránit se vnější agresi, zejména ze strany nadnárodních finančních trhů (hospodářská krize), Putinova Ruska (válka na Ukrajině a okupace Krymu) a dravého kapitálu amerického (TTIP) a čínského (Nová hedvábná stezka).\n\nStrana evropani.cz prosazuje vznik evropského pilíře v NATO, okamžitého zavedení eura v ČR a aby byla ČR součástí integračního jádra EU. Bojuje jak proti euroskeptikům usilujícím o rozpad Evropské unie, tak proti centralizačním snahám eurobyrokratů, kteří se snaží vytvořit unitární evropský superstát. Členové evropani.cz si Evropskou unii představují jako federaci nebo konfederaci národních států, která je ochraňuje před vlivy vnějšího globalizovaného světa a napomáhá jejich konkurenceschopnosti.\n\nStrana byla inspirovaná Evropskou demokratickou stranou bývalého předsedy Evropské komise Romana Prodiho a jejími zakládajícími stranami, francouzským Demokratickým hnutím (MoDem) Françoise Bayroua a italskou Demokracie je svoboda - Kopretina (La Margherita) Francesca Rutelliho. Je blízká Evropskému institutu Renaissance.\n\nOficiálně strana vznikla 28. února 2014.\n\n\nStranu založila začátkem roku 2014 skupina občanů, kteří spolu dlouhodobě debatovali o budoucnosti Evropské unie. Vlastním impulsem k založení strany se stala kolosální ostuda české politiky spojená s pádem Nečasovy vlády a následným vládnutím vlády bez důvěry parlamentu, jakož i neschopnost etablovaných politických stran zformulovat jakékoli české vize Evropské unie. Tehdy se zakladatelé rozhodli, že pokud nechtěli jen nadále bezmocně přihlížet, co se všechno ještě může stát, musejí převzít svůj díl odpovědnosti. Uvědomili si, že nadávat nestačí, nesmíříme-li se s tím, že nebudeme moci nijak ovlivnit naši budoucnost.\n\nZaložení strany iniciovali na podzim roku 2013:\n\nOd roku 2014 vede strana soudní spor s Českou republikou o to, aby členy politických stran v České republice mohli být i občané jiných členských států Evropské unie, kteří mají na území České republiky trvalý pobyt. Soudní spor vyvolalo odmítnutí Ministerstva vnitra ČR zaregistrovat stanovy strany evropani.cz umožňující takové členství. Současné stanovy strany umožňují občanům EU s trvalým pobytem v ČR pouze omezené, tzv. čestné členství.\n\nV roce 2015 členové a sympatizanti strany iniciovali petici ProEuro.cz za zavedení eura v České republice.\n\nV roce 2017, po zvolení Emmanuela Macrona za prezidenta Francie, členové strany iniciovali společně s Evropským institutem Renaissance založení Hnutí za Evropu demokratickou, jehož cílem je, aby se Česká republika dostala do integračního jádra Evropské unie.\n\n\nVe volbách do Evropského parlamentu v roce 2014 kandidovali evropani.cz samostatně.\n\nVe volbách do zastupitelstev obcí v roce 2014 kandidovali evropani.cz v obci Štěpánov (okres Olomouc) samostatně.\n\nVe volbách do krajských zastupitelstev v roce 2016 kandidovali v Olomouckém kraji na kandidátce České pirátské strany a ve Středočeském kraji na společné kandidátce KDU-ČSL, Strany zelených a SNK-ED.\n\nVe volbách do Poslanecké sněmovny Parlamentu ČR v roce 2017 kandidovali na kandidátkách České pirátské strany Praze, ve Středočeském kraji a na Vysočině.\n\n"}
{"id": "998594", "url": "https://cs.wikipedia.org/wiki?curid=998594", "title": "Přibyslav zastávka", "text": "Přibyslav zastávka\n\nPřibyslav zastávka je železniční zastávka na dvojkolejné elektrifikované trati Havlíčkův Brod – Brno (v jízdním řádu pro cestující číslo 250). Na téže trati se na území města Přibyslavi nachází ještě zdejší železniční stanice.\n\nZastávka se nachází v západní části města Přibyslavi na východní straně Hesova. Je situována téměř v severojižním směru. Je přístupná z místní komunikace, po které je vedena autobusová linka (autobusová zastávka je u mlékárny ve 400 metrů vzdáleném Hesově) a též cyklistická trasa číslo 19.\n\nZastávka je vybavena jen přístřeškem a je neobsazená. V roce 2014 zde zastavují osobní vlaky (Kolín) – Havlíčkův Brod – Žďár nad Sázavou.\n"}
{"id": "998596", "url": "https://cs.wikipedia.org/wiki?curid=998596", "title": "BMW R 850 R", "text": "BMW R 850 R\n\nBMW R 850 R je motocykl kategorie naked-bike, vyvinutý firmou BMW, vyráběný v letech 1995-2001. Jeho předchůdcem byl model BMW R 80 R, nástupcem se stal model BMW R 850 R Comfort. Všestranný motocykl, jehož podvozek si poradí se štěrkovými cestami i zatáčkovitou asfaltkou. Vyráběl se jako menší varianta BMW R 1100 R. Systémem ABS, kterým byl R1100R vybaven standardně, bylo možno motocykl dovybavit.\n\nMotor je čtyřdobý, vzduchem a olejem chlazený osmiventilový dvouválec boxer se obsahem 848 cm³.\n\nZavěšení předního kola Telelever a kardanu v kyvném rameni letmo uloženého kola zadního je pro dvouválcové boxery BMW charakteristické. Dominujícím prvkem je široká palivová nádrž s postranními chladiči oleje, které elegantní křivkou přecházejí do prolisů pro jezdcova kolena.\n\n\n"}
{"id": "998601", "url": "https://cs.wikipedia.org/wiki?curid=998601", "title": "Gentile Bellini", "text": "Gentile Bellini\n\nGentile Bellini (1426/29 Benátky – pohřben 23. února 1507 Benátky) se narodil do rodiny benátského malíře Jacopa Belliniho a jeho manželky Anny Rinversi. Otec mu dal jméno Gentile po svém učiteli a později i spolupracovníkovi Gentilem da Fabriano (1370 ? – 1427). Jeho mladším bratrem byl Giovanni Bellini a švagrem Andrea Mantegna. Nedávná publikace však naznačuje, že Giovanni byl nevlastním bratrem Jacopovým, nikoliv Gentileho. Po otcově smrti převzal vedení malířské dílny a stal se malířem benátských dóžat. Gentileho rozměrné obrazy měly charakter městských vedut. Tato plátna se vyznačovala velkým počtem postav a barevnou pestrostí. Stala se dokumentem společenského života v Benátkách na přelomu 15. a 16. století.\nGentile Bellini byl vyškolen v dílně svého otce Jacopa Belliniho, kterému pomáhal s prací na zakázkách z Benátek i mimo ně. V letech 1440 až 1441 pracovali ve Ferraře na zakázce pro markýze Niccolu d´Este. Později, společně s otcem i bratrem Giovannim, zhotovili oltářní obraz pro pohřební kapli rodiny Gattamelatů v bazilice sv. Antonína v Padově (1459/60). Ještě za Jacopova života se Gentile stal natolik uznávaným a vyhledávaným malířem, že ho Signoria jmenovala oficiálním malířem Benátské republiky a císař Fridrch III. mu udělil titul \"Comes Palatinus\".\n\nProtože byl vynikajícím portrétistou, Benátská republika ho vyslala do Konstantinopole (dnes Cařihrad), aby na sultánovu žádost namaloval jeho věrohodný portrét. Během pobytu na sultánově dvoře (1479 –1480) namaloval i další obrazy (dnes většinou nedochované) a připravil řadu zajímavých kreseb z tohoto prostředí. V roce 1481 se vrátil do Benátek, přičemž učinil krátkou zastávku v Mantově. Od roku 1489 začal znovu pracovat na výzdobě Dóžecího paláce. V polovině 90. let 15. století Gentileho tvorba vyvrcholila třemi rozměrnými plátny namalovanými pro \"Scuola di San Giovanni Evangelista\", benátské bratrstvo, jehož členové podporovali sociálně slabé obyvatele města. V roce 1504 začal malovat podobně rozměrné plátno s názvem \"Svatý Marek káže v Alexandrii\" pro \"Scuola di San Marco\", ale obraz zůstal nedokončen, neboť Gentile nečekaně zemřel. Byl pochován 23. února 1507 v benátské \"Basilica di San Giovanni e Paolo\".\n\nOd konce 40. let 15. století Gentile Bellini spolupracoval se svým otcem Jacopem na některých dílenských zakázkách.\n\nGentileho první s jistotou datovaný a signovaný obraz nazvaný \"Žehnající Lorenzo Giustiniani\" (1381 – 1456) pochází až z roku 1465. Portrét tohoto převora řádu \"sv. Jiří\" a pozdějšího benátského biskupa Gentile namaloval devět let po Giustinianiho smrti. Obraz se vyznačuje malířovou snahou po objemovém zpodobnění postavy, k čemuž využil i šerosvitu a perspektivní zkratky. Gentile Bellini tímto obrazem položil základ žánru historické malby v Benátkách.\n\nPortrét Giovanni Moceniga, který byl benátských dóžetem v letech 1478 až 1485 velmi realisticky zachycuje tohoto benátského politika ještě z profilu, zatímco sultána Mehmeda II. (1480) Gentile již namaloval ve dvoutřetinovém pootočení. Zlaté pozadí na obrazu dóžete dokládá ještě Gentileho přetrvávající tradicionalismus, ale současně zobrazené osobě propůjčuje nadčasový charakter.\n\nZlatému pozadí na dóžecím portrétu předcházelo podobné pozadí použité na obrazech Madon pocházejících z 50. let 15. století. V 80. letech však zlaté pozadí vystřídal pohled do krajiny, jak to dokládá obraz \"Trůnící Madona s Ježíškem\" (dnes Národní galerie v Londýně). Tím se malíř přiblížil obdobným obrazům, které malovali Bartolomeo a Alvise Vivariniové, malířů z benátského Murana. Tlumená barevnost obrazu a přítomnost architektonických prvků dokládají přetrvávající vliv Gentilova švagra Andrey Mantegni. Gentile však k tomuto obrazu přidal i islámský modlitební koberec u nohou Panny Marie. Tím se Gentile lišil od svého bratra Giovanniho, který již ve svých prvních dílech vyjádřil svůj vrozený smysl pro barvu v měkkém, zářivém koloritu. Tento Mantegnův vliv je zvláště patrný v ostře řezaných rysech tváře Lorenza Giustinianiho (1465) nebo na čtyřech varhanních křídlech určených pro San Marco (dnes kostel San Basso).\nSvá hlavní díla Gentile Bellini vytvořil pro \"Scuola di San Giovanni Evangelista\" mezi roky 1495 a 1501 a pro \"Scuola di San Marco\" mezi roky 1504 a 1507. Zatímco se tři velkoplošná plátna zpracovávající téma \"Příběh sv. Kříže\" se dochovala (dnes Gallerie dell´Accademia), obrazy určené pro výzdobu Dóžecího paláce shořely při požáru palácových prostor (1577). K počátkům historické malby v Benátkách patří Gentileho tří obrazy, které malíř namaloval pro dobročinné bratrstvo sv. Jana Evangelisty, které vlastnilo relikvii sv. Kříže. Na její oslavu si si bratrstvo objednalo cyklus deseti obrazů (dochovalo se jich jen osm), a to nejen u Gentile Belliniho, ale i u dalších významných benátských malířů jako byl Lazzaro Bastiani (1425 – 1512), Benedetto Rusconi (1460 ? – 1525), Giovanni Mansueti (1465 – 1527) a Vittore Carpaccio (1425 – 1565/26).\n\nAsi v roce 1496 Gentile Bellini dokončil první z velkolepých pláten nazvané \"Procesí s relikvií sv. Kříže na náměstí sv. Marka v den světcových oslav\". Výjev zachycuje okamžik, kdy Jacopo de Salis, obchodník z Brescie, pokleká před relikvií sv. Kříže a prosí o uzdravení zraněného syna. Obraz je současně topograficky věrným zobrazením náměstí sv. Marka s mozaikami na průčelí stejnojmenné baziliky. Přes jistou strnulost postav se jedná o dobově přesné vylíčení konkrétní události. Druhé Gentileho plátno je označováno jako \"Zázrak sv. Kříže u mostu San Lorenzo\". Obraz zachycuje událost, kdy při přenášení schránky s relikvií ze \"Scuola di San Giovanni Evangelista\" do kostela San Lorenzo v tlačenici davu relikvie spadla do kanálu, ale byla zázračně zachráněna Andreou Vendraminem, hlavním pečovatelem \"Scuoly\". V pravé dolní části obrazu malíř vyobrazil i členy rodiny, včetně již mrtvého otce Jacopa Belliniho. Třetí obraz zobrazuje \"Zázračné uzdravení Pietra de Ludovici\". Jde o okamžik uzdravení, kdy se nemocný Pietro dotkne svíce stojící u relikvie sv. Kříže umístěné v kostele bratrstva. Kaple vyniká perspektivním vyobrazení jejího vnitřního prostoru.\n\nPosledním rozměrným plátnem určeným pro \"Scuola di San Marco\" byl obraz \"Kázání sv. Marka na náměstí sv. Eufémie v Alexandrii\". Obraz po Gentileho smrti (1507) dokončil jeho bratr Giovanni Bellini. Obraz dokládá, jak hluboce byl Gentile ovlivněn pobytem na dvoře sultána Mehmeda II. Během pobytu vznikla i řada kreseb, které malíř používal při vyobrazení tureckého dobového oblečení\n\nGentile Bellini své dojmy z pobytu v Konstantinopoli (dnes Istanbul) zachytil v řadě kreseb, které se staly zdrojem námětů pro jeho velkoplošné obrazy namalované pro obě \"Scuoly\". Tyto kresby byly mezi benátskými renesančními malíři velmi vyhledávaným zdrojem vyobrazení dobových kostýmů nošených v islámském světě 15. století. Nepřekvapí proto, že tyto kresby byly často kopírovány a šířeny mezi malířskými dílnami k dalšímu využití.\n\nGentile Bellini byl vedoucí osobností benátského malířství 2. poloviny 15. století s rozhodujícím vlivem na jeho mladší současníky jako byl Vittore Carpaccio. Díky rozměrným plátnům namalovaným pro \"Scuola di San Giovanni Evangelista\" se stal malířským kronikářem benátského společenského života. Stal se tak předchůdcem Giovanni Antonia Canala zv. Canaletto (1697 – 1768), mistra benátských vedut. Jeho kresby, patřící k nejlepším v renesanci, současně vzbudily zájem malířů o svět islámu.\n\n\n"}
{"id": "998605", "url": "https://cs.wikipedia.org/wiki?curid=998605", "title": "Olešenský potok (přítok Sázavy)", "text": "Olešenský potok (přítok Sázavy)\n\nOlešenský potok, coby přítok Sázavy, může znamenat:\n\n"}
{"id": "998610", "url": "https://cs.wikipedia.org/wiki?curid=998610", "title": "Monteleone di Puglia", "text": "Monteleone di Puglia\n\nMonteleone di Puglia je italská obec v provincii Foggia v oblasti Apulie.\n\nV roce 2012 zde žilo 1 045 obyvatel.\n\nAccadia, Anzano di Puglia, Ariano Irpino (AV), Panni, San Sossio Baronia (AV), Sant'Agata di Puglia, Savignano Irpino (AV), Zungoli (AV)\n\nZdroj: \n\n"}
{"id": "998614", "url": "https://cs.wikipedia.org/wiki?curid=998614", "title": "Accadia", "text": "Accadia\n\nAccadia je italská obec v provincii Foggia v oblasti Apulie.\n\nV roce 2012 zde žilo 2 426 obyvatel.\n\nBovino, Deliceto, Monteleone di Puglia, Panni, Sant'Agata di Puglia\n\nZdroj: \n\n"}
{"id": "998618", "url": "https://cs.wikipedia.org/wiki?curid=998618", "title": "Asijští Američané", "text": "Asijští Američané\n\nAsijští Američané (anglicky \"Asian American\") je označení pro Američany původem z východní, jižní a jihovýchodní Asie. US Census Bureau Asijské Američany klasifikuje jako rasu, ve skutečnosti se ale o rasu nejedná, protože je to pouze souhrnné označení pro obyvatele Asie, kteří nepatří k europoidní rase (např. Indové a Číňané mají společného jen málo). V běžném hovoru jsou ale za Asijské Američany označováni většinou pouze asijští mongoloidé (na rozdíl od Spojeného království, kde jsou za Britské Asiaty naopak označováni Jižní Asiaté z Indického subkontinentu).\n\nNázev \"Asian American\" je poměrně nedávného původu, popularizoval ho v 60. letech 20. století historik Yuji Ichioka. Tento název nahradil dřívější \"Oriental\" a \"Asiatic\".\n\nHistorie Asiatů v USA je dlouhá několik staletí, ale vždy byli jen velmi malou menšinou s největší přítomností na Havaji a v Kalifornii. To se změnilo odstraněním etnických kvót v roce 1965 na základě Hart-Cellerova zákona. Od té doby jejich populace silně vzrostla a podle sčítání z roku 2010 jsou nejrychleji rostoucí rasovou skupinou.\n\nPodle sčítání z roku 2010 jsou největšími etnickými skupinami Číňané (3,79 mil.), Filipínci (3,41 mil.), Indové (3,18 mil.), Vietnamci (1,73 mil.), Korejci (1,7 mil.) a Japonci (1,3 mil.). Mezi další velké asijské etnické skupiny se řadí Pákistánci (409 000), Kambodžané (276 000), Hmongové (260 000), Thajci (237 000), Laosané (232 000), Tchajwanci (230 000), Bangladéšané (147 000) a Barmánci (100 000).\n\nAsijští Američané jsou nejbohatší a nejvzdělanější rasovou skupinou v USA. Zčásti je tomu tak proto, že východoasijské kultury v tomto ohledu vynikají všude na světě (middleman minority), ale také proto, že americký úřad pro imigraci si přistěhovalce pečlivě vybírá a dává přednost těm s dobrým vzděláním. To se ovšem příliš netýká asijských uprchlíků, kteří do USA přišli v důsledku vietnamské války jako např. Hmongové a Vietnamci, kteří jsou co se týče vzdělání a příjmů mírně pod americkým průměrem.\n\n"}
{"id": "998621", "url": "https://cs.wikipedia.org/wiki?curid=998621", "title": "Mistrovství světa ve sportovní gymnastice 2010", "text": "Mistrovství světa ve sportovní gymnastice 2010\n\nMistrovství světa ve sportovní gymnastice 2010 bylo v pořadí 42. šampionátem ve sportovní gymnastice, které probíhalo v Rotterdamu. Nizozemsko hostilo tuto vrcholnou událost podruhé v historii, když ve stejném historickém městě se soutěž uskutečnila již v roce 1987. Zúčastnilo se ji celkově 73 federací, z toho 53 mužských a 44 ženských národních výprav. Do jednotlivých disciplín zasáhlo 615 gymnastů, z toho 343 mužů a 272 žen. Organizátorem byla Mezinárodní gymnastická federace (FIG).\n\nDějištěm se mezi 12.–16. říjnem 2010 stala víceúčelová aréna Ahoy Rotterdam, v níž proběhly kvalifikace a finále standardních individuálních soutěží, včetně víceboje jednotlivců. Na rozdíl od předešlého ročníku 2009 se konaly také soutěže družstev ve víceboji.\n\nNejvíce medailí vybojovala ruská gymnastka Alija Mustafinová, když získala dva zlaté a tři stříbrné kovy. Mezi muži byl nejúspěšnější Kóhei Učimura, jenž se podílel na všech čtyřech japonských medailích. V individuálních soutěžích zkompletoval celou sadu, když si odvezl zlato, stříbro i bronz. Ve víceboji družstev byl navíc členem stříbrného japonského týmu. Pořadí národů vyhrála Čína s devíti medailemi, v poměru čtyř zlatých, čtyř stříbrných a jedné bronzové.\n\nMistrovství světa se zúčastnilo 73 národních výprav.\n"}
{"id": "998626", "url": "https://cs.wikipedia.org/wiki?curid=998626", "title": "Budrio", "text": "Budrio\n\nBudrio je italská obec a město v provincii Bologna v oblasti Emilia-Romagna.\n\nV roce 2012 zde žilo 18 172 obyvatel.\n\nBaricella, Castenaso, Granarolo dell'Emilia, Medicina, Minerbio, Molinella, Ozzano dell'Emilia\n\nZdroj: \n\n"}
{"id": "998628", "url": "https://cs.wikipedia.org/wiki?curid=998628", "title": "Radim Matuš", "text": "Radim Matuš\n\nRadim Matuš (20. říjen 1993, Uherský Brod, Česká republika) je český hokejista. Hraje na postu útočníka. Momentálně (2016) hraje za tým HC Oceláři Třinec.\n\nStatistiky Radima Matuše\n"}
{"id": "998629", "url": "https://cs.wikipedia.org/wiki?curid=998629", "title": "Pribina (rozcestník)", "text": "Pribina (rozcestník)\n\nPribina může být:\n\n"}
{"id": "998632", "url": "https://cs.wikipedia.org/wiki?curid=998632", "title": "Aron Chmielewski", "text": "Aron Chmielewski\n\nAron Chmielewski (9. říjen 1991, Gdaňsk, Polsko) je polský lední hokejista. Hraje na postu útočníka.\n\nStatistiky Arona Chmielewského\n\nOd června 2012 je ženatý s Paulinou Chmielewskou.\n"}
{"id": "998634", "url": "https://cs.wikipedia.org/wiki?curid=998634", "title": "Silnice I/56", "text": "Silnice I/56\n\nSilnice I/56 je silnice I. třídy v Moravskoslezském a Zlínském kraji. Vede z Opavy do Ostravy, následně je přerušena dálnicí D56 a následně pokračuje z Frýdku-Místku přes Frýdlant nad Ostravicí do Bílé, kde se napojuje na silnici I/35. Její délka činí téměř 91 km.\n\nSilnice I/56 začíná v Opavě a směrem k Ostravě protíná tři města Kravaře, Dolní Benešov a Hlučín. Celý tento úsek je na průjezd velmi časově náročný, protože vede ve dvou pruzích a na velké části je rychlost omezena na 50 km/h kvůli průjezdu obcemi a železničním přejezdům.\n\nPo příjezdu do Ostravy se silnice kříží s Dálnicí D1 velkou okružní křižovatkou a poté pokračuje dále nově vybudovanou čtyřpruhovou silnicí ke křižovatce se silnicí II/647 a dále až k Českobratrské ulici ve čtyřech pruzích. Za křížením s Českobratrskou ulicí je asi 400 metrů silnice dvoupruhová (Cingrova ul.) a na začátku Místecké ulice se opět rozšiřuje na čtyři pruhy a pokračuje dále na jih jako průtah přes Ostravu až k městské části Ostrava-Hrabová.\n\nZde je silnice I/56 přerušena dálnicí D56 po Frýdek-Místek, kde za křižovatkou se silnicí I/48 pokračuje dále jako čtyřpruhová, již směrově nedělená silnice I. třídy. Po výjezdu z Frýdku-Místku pokračuje ve čtyřech pruzích směrově nedělená až k Frýdlantu nad Ostravicí, kde se na křižovatce se silnicí II/483 zužuje na dvoupruhovou a pokračuje dále přes Ostravici na jih do Beskyd. Za obcí Ostravice stoupá k přehradě Šance a dále vede četnými zatáčkami jako horská silnice přes Bílou až ke křižovatce se silnicí I/35 kde končí.\n\nCelkově měří silnice I/56 90,8 km. Tato silnice je spíše regionálního významu a slouží především jako spojnice Ostravské aglomerace s turistickými cíli v Beskydech.\n\nProdloužená Místecká 1. a 2. stavba\n\n\nDo celorepublikového přečíslování a revize kategorizace silnic v roce 1997 byl jako silnice I/56 označován pouze úsek z Frýdku-Místku do Ostravy o délce 23 km. Převážná část byla povýšena na silnici R56 (pozdější D56). Naopak byly jako součást této silnice připojeny povýšené úseky silnic druhé třídy II/466 (Opava - Kravaře - Hlučín - Ostrava), II/484 (Frýdek-Místek - Frýdlant nad Ostravicí - Ostravice - Bílá) a II/485 (Bílá - Horní Bečva) .\n\nÚsek silnice Opava - Kravaře - Hlučín - Ostrava (pozdější II/466, a od roku 1997 I/56) byl historicky součástí silnice I/11 (Praha - Žilina) . Silnice I/11 však byla později přeznačena jižnější trasou přes Velkou Polom.\n\n"}
{"id": "998635", "url": "https://cs.wikipedia.org/wiki?curid=998635", "title": "Auneuil", "text": "Auneuil\n\nAuneuil je francouzská obec v departementu Oise v regionu Hauts-de-France. V roce 2011 zde žilo 2 792 obyvatel.\n\nBeaumont-les-Nonains, Berneuil-en-Bray, La Houssoye, Rainvillers, Saint-Léger-en-Bray, Saint-Martin-le-Nœud, Troussures, Villotran\n\n\"Počet obyvatel\" \n\n\n"}
{"id": "998639", "url": "https://cs.wikipedia.org/wiki?curid=998639", "title": "Přibyslavská pahorkatina", "text": "Přibyslavská pahorkatina\n\nPřibyslavská pahorkatina je geomorfologický okrsek tvořící součást Havlíčkobrodské pahorkatiny. Jedná se o relativně plochou pahorkatinu položenou na rulách s pruhy amfibolitů, občas se vyskytují i hluboké zvětraliny. Povrch je však proříznut údolím Sázavy. Z hlediska krajinného pokryvu dominují pole a drobné smrkové či borové lesy, případně zbytky bučin.\n"}
{"id": "998641", "url": "https://cs.wikipedia.org/wiki?curid=998641", "title": "Pavel Helan", "text": "Pavel Helan\n\nPavel Helan (* 27. srpna 1979 Moravské Knínice) je český písničkář, zpěvák, kytarista a pianista, bavič a finalista soutěže Československo má talent.\n\nPavel Helan pochází z Moravských Knínic. Má tři bratry a je příbuzným lidového zpěváka Jiřího Helána z dechové hudby Moravěnka. Vystudoval střední zahradnickou školu v Brně a krajinné inženýrství na Mendelově univerzitě, kde získal titul inženýr.\n\nSvé hudební vzdělání poprvé využil jako kytarista v jazzbandu Young Pekáč Mojmíra Bártka. Pavel Helan byl členem vokálního kvarteta Alba Mons, spolupracoval s Mladými brněnskými symfoniky. Prošel kytarovou školou Oty Pinknera, zvítězil v televizním pěveckém pořadu Do-re-mi, napsal hudbu k divadelním hrám divadla Prkno a Absolutního divadla. Působil také jako učitel hudební výchovy v New Yorku. Působil též v revivalové kapele U2 a doprovázel bretaňského zpěváka Yvese Guélou ve skupině Gwalarn. Stal se patronem brněnského dětského centra Vesněnka. \n\nV roce 2007 obdržel prestižní cenu Krtek na festivalu Zahrada. V roce 2008 vydal CD \"Je(mně)příjemně\", ze kterého o rok později vzešla spolupráce se zpěvákem Petrem Bende. V roce 2010 byl založen plesový miniorchestr Helan Band. Hostování na desce cimbálové muziky se zúčastnil v roce 2011 a poté také koncertoval v Malajsii s německým Octoberfest bandem.\n\nV roce 2012 se stal kmotrem CD skupiny Šroti a absolvoval letní šňůru festivalů s projektem Kolotoč. Koncertoval také s alternativní cimbálovou skupinou Medicimbal. Jako hosta na turné \"Ani si nesedejte\" si ho posléze vybral Tomáš Klus a Pavel Helan byl i hostem \"Vánočního tour\" Petra Bendeho. V roce 2013 se stal finalistou talentové soutěže Československo má talent, v níž byl oceněn především za svůj osobitý humor a chytlavé písně.\n\nV roce 2014 vyjel na své vlastní turné nazvané \"Ajfon tour\". Název turné je odvozen z jedné z jeho nejúspěšnějších písní \"Koupil jsem si ajfoun\". Turné zahájil koncertem 21. ledna v brněnském klubu Metro a součástí koncertu byl i křest jeho druhého alba \"iBůh\". \n\nPro texty písní, které si Pavel Helan převážně skládá sám, některé pak s pomocí Michala Černíka, jsou typické optimismus a humor. Některé texty jsou vyloženě komické, jiné v sobě ale zase nesou vážné téma a hlubší myšlenku. Některé texty Pavla Helana jsou inspirovány rovněž čtením Bible, konkrétně knihami Žalmů a Přísloví.\n\n\n\n\n"}
{"id": "998642", "url": "https://cs.wikipedia.org/wiki?curid=998642", "title": "Songeons", "text": "Songeons\n\nSongeons je francouzská obec v departementu Oise v regionu Hauts-de-France. V roce 2012 zde žilo 1 084 obyvatel.\n\nEscames, Gerberoy, Grémévillers, Lachapelle-sous-Gerberoy, Loueuse, Morvillers\n\n\"Počet obyvatel\" \n\n"}
{"id": "998644", "url": "https://cs.wikipedia.org/wiki?curid=998644", "title": "Android Studio", "text": "Android Studio\n\nAndroid Studio je vývojové prostředí založené na IntelliJ IDEA. Android studio bylo firmou Google oficiálně představeno 16. května 2013 na konferenci Google I/O. Od června 2013 je zdarma k dispozici pro uživatele na platformách Windows, Mac OS X a Linux.\n\nVývojové prostředí Android studio nabízí:\n\nPo prvním spuštění se vás program zeptá, jestli chcete importovat nastavení. Tento krok výrazně zjednodušuje případnou reinstalaci a přenos nastavení. Po tomto kroku se objeví uvítací obrazovka, která nabízí hned několik možností dalšího postupu.\n\nPo kliknutí na „Nový projekt“ se dostaneme k procesu tvorby nového projektu. Nejprve vyplníme, název balíčku a cesta, kam se má projekt uložit. Další tři rozbalovací nabídky slouží k výběru cílové verze Android API. Můžete zvolit od minimální po maximální verzi, která je již spustitelná bez režimu kompatibility. A poslední verze proti které se aplikace bude kompilovat. Doporučuje se kompilovat proti stejné verzi, jaká je cílová, popřípadě novější. Dále si můžeme vybrat barevné schéma aplikace. Na závěr vybíráme, zda chceme vlastní ikonu aplikace, nebo zdali bude celý projekt jen knihovnou.\n\nV Android studiu lze navrhovat design aplikace buď v XML nebo v design módu. Když píšete přímo v XML módu studio automaticky zobrazuje náhled ve vybraném rozlišení zobrazovacího displeje. Studio nabízí i možnost „Preview All Screen Sizes“, což zobrazuje náhledy ve všech možných rozlišeních. Další možností Preview Representative Sample, který zobrazí 4 nejdůležitější. Přesnost v designmódu je velmi vysoká a vkládání prvků je velmi jednoduché. Celé IDE se přizpůsobuje velkosti okna tzn. náhledy se zmenšují/zvětšují, jsou vedle sebe, pod sebou, nebo paleta prvků, pokud má místo, se automaticky zobrazí ve více sloupcích atd.\n\nAndroid studio je celé spjaté s buildovacím („sestavovacím“) nástrojem Gradle. Součástí studia jsou i emulátory pro Nexus 4, 7 a 10. Emulátor si můžete dále nakonfigurovat. Můžete změnit Android API, velikost RAM v emulátoru, velikost úložiště a SD karty nebo přední/zadní kameru, kterou lze buď zcela emulovat nebo ji napojit na kameru počítače. Nevýhoda emulátorů spočívá v tom, že jsou pomalé i na relativně rychlém počítači.\n\nProjekty vytvořené v Eclipse ve Studiu sice normálně otevřít nejdou, ale lze je vyexportovat a poté naimportovat.\n"}
{"id": "998648", "url": "https://cs.wikipedia.org/wiki?curid=998648", "title": "Jonedži Masuda", "text": "Jonedži Masuda\n\nJonedži Masuda (4. března 1909 – 28. srpna 1995) byl japonský sociolog, futurista a jeden z prvních průkopníků komputerizace v Japonsku. Byl zakladatelem a výkonným ředitelem Instituce pro informační společnost. V roce 1990 obdržel Distinguished Service Award od World Future Society.\n\nJonedži Masuda byl výraznou osobou v oblasti zlepšení a zefektivnění výrobních procesů a využití počítačů ve vzdělávání, jelikož působil v několika programech Ministerstva práce a školství. Byl ředitelem Instituce pro rozvoj využití počítačů v Japonsku a zakladatelem Instituce pro informační společnost. \n\nJeho akademická činnost byla důležitá pro komputerizaci Japonska. V 60. letech minulého století rozvinul pro japonskou vládu „The Plan for an Information Society: Japan's National Goal toward the year 2000.“ \n\nJonedži Masuda jako první přišel s myšlenkou informační společnosti. V roce 1970 svou teorii rozvinul na základní cíl: \n\n\"\"...realizace společnosti, která sebou přináší obecně prosperující stav lidské duševní tvořivosti místo bohaté materiálové spotřeby.\"\"\n"}
{"id": "998650", "url": "https://cs.wikipedia.org/wiki?curid=998650", "title": "Bernardo Bellotto", "text": "Bernardo Bellotto\n\nBernardo Bellotto, známý pod strýcovým přídomkem Canaletto (30. ledna 1720/1721, pravděpodobněji však 20. května 1722, Benátky – 17. října 1780, Varšava) byl italský malíř a grafik, příslušník benátské malířské školy zobrazující městské veduty. Podobně jako jeho strýc Giovanni Antonio Canal, zvaný taktéž \"Canaletto\", se stal významným malířem topograficky přesných obrazů měst, kreslířem a grafikem. V jeho obrazech doznívá tradice benátského kolorismu. \n\nPředpokládá se, že Bernardo Francesco Paolo Ernesto Bellotto se narodil v Benátkách 20. května 1722 jako třetí dítě do rodiny Bellottů. Datum 30. ledna 1720, které je někdy chybně uváděno jako den Bernardova narození, je dnem narození jeho staršího bratra Michiela Bernarda Antonia Eugenia. Jeho otec Lorenzo Antonio Bellotto byl obchodníkem s nemovitostmi. Fiorenza Domenica Canal, malířova matka, byla sestrou známého benátského vedutisty Giovanni Antonia Canala. Jako čtrnáctiletý se začal učit malířským technikám v dílně svého strýce. V roce 1738 se stal členem benátského malířského cechu \"Fraglia dei Pitori\". \n\nNa pozvání hraběte Andrey Geriniho Bellotto navštívil Florencii, aby pro hraběte vytvořil několik obrazů města (1740). V listopadu následujícího roku se v Benátkách oženil s Marií Elisabett Pizorno. Na podzim roku 1742 (15. října) se jim narodil syn Lorenzo Francisco Bellotto, později také malíř a otcův pomocník. Během následujícího roku vzniklo několik kreseb a olejomaleb, jež dokládají, že Bellotto, spolu se strýcem, navštívil oblast Brenta a Padovu. Dále Bellotto pokračoval již sám, aby přes Florencii, Luccu a Livorno dorazil na jaře 1742 do Říma. Ale již v červenci téhož roku se vrátil do Benátek. Vzniklé skicy a kresby Bellotto využil při malbě pohledů na Řím. Vznikla tak řada z části smyšlených pohledů na antické památky města (capriccios), v nichž někteří historici umění vidí autorství Bellottovo, jiní jeho strýce Canaletta. \n\nOd roku 1744 pokračoval v návštěvách italských měst v Lombardii a Piemontu, včetně Verony a Turína. V té době začal královské objednávky signovat svým jménem s přídomkem \"Canaletto\". \n\nV roce 1746 byl pozván do Drážďan jako dvorní malíř saského kurfiřta Augusta III. Polského. V dubnu 1747 Bellotto s rodinou opustil Benátky, aby se do rodného města již nikdy nevrátil. Mezi léty 1747 a 1756 Bellotto namaloval řadu pohledů na Drážďany a později i na město Pirna a pevnost Königstein. Se začátkem \"Sedmileté války\" (1756–1763), kdy Sasko obsadila pruská vojska, Bellotto odešel do Vídně, kde zůstal až do začátku roku 1761. Během tohoto pobytu Bellotto namaloval pro císařský dvůr cyklus obrazů s pohledy na Vídeň a tamní paláce. Maloval také pro významné šlechtice. Dokladem toho je obraz \"Lobkowiczký palác ve Vídni\", který si u malíře objednal Ferdinand Filip, 6. kníže Lobkowicz (olej na plátně, 1759/60, Lobkowické sbírky, Pražský hrad)., \n\nVybaven doporučujícím dopisem Marie Terezie se Bellotto v lednu 1761 vydal do Mnichova ke dvoru bavorského kurfiřta Maxmiliána III. Josefa (1727–1777). Koncem roku 1761 se však vrátil do Drážďan, které rok předtím poškozené pruským odstřelováním. Mezitím zemřel jeho podporovatel, saský kurfiřt August III., a tak byl přijat na nově vzniklou Drážďanskou akademii jako profesor perspektivy. Během druhého pobytu v Drážďanech (1761–1766) vznikla řada obrazových replik Drážďan a okolí, ale i Vídně a Mnichova. Na obraze válkou poškozených Drážďan se podílel i Bellottův syn Lozenzo (1744–1770).\n\nV roce 1766 se Bellotto společně se synem vydal do Ruska, kam je pozvala carevna Kateřina II. Veliká (1729–1796). V lednu 1767 se cestou do Petrohradu zastavili ve Varšavě na dvoře polského krále Stanislawa II. Augusta Poniatowského (1732–1798). Jeho cesta do Petrohradu se proto neuskutečnila. Navíc v roce 1768 se stal malířem královského dvora. Vedle vedut Varšavy Bellotto za pomoci syna Lorenza namaloval pro královský hrad Ujazdów cyklus pohledů na Řím podle Piranesiho grafických listů. V té době Bellotto vznikl obraz s historickou tematikou nazvaný \"Volba Stanislawa Augusta Poniatowského polským králem\" (1778) provedený ve dvou verzích. Rekonstrukce hradu \"Ujazdow\" však vázla, a tak malíř začal pracovat přímo v dokončovaném varšavském královském zámku. V roce 1768 byl Bellotto jmenován dvorním malířem polského krále s ročním platem 400 dukátů. \n\nOd roku 1770 pracoval na sérii obrazů s pohledy na Varšavu a Wilanóv pro Senátorský sál ve varšavském zámku. Ve funkci malíře na královské dvoře působil až do své smrti roku 1780. Byl pohřben ve varšavském kapucínském kostele na ulici Miodowa.\n\nProtože se Bernardo Belloto vyučil v dílně svého strýce Giovanni Antonia Canala, je pro historiky umění těžké odlišit tvorbu obou malířů. Na rozdíl od strýcovy malby oblohy v odstínech růžové a modré, používal přednostně hnědavých odstínů. Tím jsou Bellottovy obrazy bližší malbě vlámských malířů, stejně jako jeho zájem o přesné architektonické detaily, stejně jako o početné skupiny postav.\nBellottova technika olejomalby vykazovala obecné charakteristiky. Malba na plátno předpřipravené lepidlem byla zahájena nanesením červené vrstvy, na kterou byla nakreslena mřížka odpovídající mřížce na vzorové kresbě obrazu. Vyobrazení přenášel z jednotlivých kresebných polí na plátno hnědou barvou. Větší objekty Bellotto maloval olejovými barvami, detailní dokresbu prováděl temperou. Průsvitnou barevnost obrazu umožňovala bezbarvá laková podmalba. Dále se Bellottovy obrazy vyznačují idealizovanou a hybridní perspektivou, často v různé míře se kombinující. Pro znázornění náměstí, a především kanálů a řek, Bellotto používal centrální perspektivu s jediným ústředním bodem, zatímco k zachycení vzdálených míst na vedutách měst používal dva středové body. V širokých pohledech na města s centrální perspektivou dále přidával vnitřní perspektivu, aby se vyhnul deformaci budov způsobenou jejich lokalizací, tvarem nebo výškou. K vysoké přesnosti zobrazovaných objektů Bellotto, podobně jako jeho strýc, používal přístroj \"camera obscura\".\n\nZ doby před příjetím do malířského cechu se dochovalo jen několik Bellottových kreseb, avšak po jeho příjetí do malířského cechu využil Bellotto pozvání hraběte Geriniho k návštěvě Florencie (1740), aby pro něho namaloval několik vedut města. Během pobytu v Lombardii (1743) Bellotto vytvořil dvě veduty pro milánského arcibiskupa Pozzobonelliho a pohled na Vaprio pro hraběte Simonetta. V roce 1745 Bellotto namaloval dvě veduty Turína pro savojského vévodu Karla Emanuela III., krále Sardinie a Piemontu. O dva roky později vznikly první veduty Drážďan pro kurfiřta Augusta III. Polského. V roce 1759, kdy již pobýval ve Vídni, namaloval tři veduty pro Václava Antonína, knížete z Kaunitz, a pro Josefa Václava, knížete z Lichtensteina. Krátce poté zhotovil cyklus třinácti vedut Vídně, zámku Schönbrunn a Hofburgu pro panovnici Marii Terezii. \n\nPočátkem roku 1761 však odjíždí z Vídně do Mnichova, aby zde namaloval tři pohledy na Mnichov a na barokní zámek Nymphenburg pro bavorského kurfiřta. Po náhlé kurfiřtově smrti se Bellotto vrátil do Drážďan, kde pro nově vzniklou Uměleckou akademii zopakoval motivy ze starších pohledů na Drážďany, Pirnu a Königstein.\n\nPo příjezdu do Varšavy Bellotto namaloval sérii šestnácti pohledů na Řím podle grafických listů Giovanni Battisty Piranesiho (1720–1778). Veduty byly určeny pro hrad Ujadzów. Současně se synem Lorenzem malují první veduty Varšavy. Po synově smrti (1770) se již sám věnoval cyklu varšavských vedut určených pro Místnost senátorů ve varšavském zámku.\n\nCyklus varšavských vedut byl ovlivněn Stanislawem II. Augustem, který jím chtěl zapůsobit především na senátory a zahraniční vyslance. Obraz \"Volba Stanislawa II. Augusta\" měl proto diváka přesvědčit o vladařově legitimitě. Proto tento velkoplošný obraz visí v předsálí ve výši očí a je umístěn podél dveří do trůnního sálu. Další Bellottovy obrazy pak měly diváka přesvědčit o vladařově péči o město, včetně budované mimoměstské zástavby. Vznikl tak cyklus dvaceti šesti pohledů na Varšavu, které díky mimořádné topografické přesnosti posloužily při obnově válkou zničeného města.\nV dílně svého strýce Antonia Canala se Bellotto naučil pracovat s malou \"camera obscura\" určenou pro detaily vedut, zatím co velký přístroj byl určen pro panoramatické pohledy. Vzniklé kresby tak byly montáží projekce z obou přístrojů, které nacházíme na kresbách s jednotnou perspektivou. Příkladem může být Bellottova kresba \"Canal Grande od Palazzo Corner–Spinelli směrem k Rialtu\" (1738). Takto vzniklé kresby byly základem obrazů, ve kterých malíř volně měnil proporce i světlo a stín oproti skutečnosti. K dosažení konečné podoby kresebného návrhu Bellotto používal jedno i vícebodové perspektivy. Hybridní forma perspektivy na Bellottových panoramatických pohledech na města pak divákovi dovolovala jít kolem obrazu tam i zpět a sledovat měnící se malířův pohled na město. Dobře to dokumentuje Bellottův obraz \"Pohled na Mnichov od východu\" (1761).\n\nPrvní Bellottovy grafické listy vznikly již v době, kdy pracoval ve strýcově dílně. Dokládají to fiktivní vyobrazení italských památek a budov (\"capriccios\" v Kabinetu mědirytin, Drážďany). Některé lepty dokonce předcházely velkoplošným obrazům, jak je tomu v případě leptu (1747) a obou verzí obrazu \"Pohled na Drážďany z pravého břehu Labe s Augustovým mostem\" (1748 a 1751/53). Jindy grafický list vznikl téměř ve stejné době jako obrazy. Dokládají to obrazy a grafický list s názvem \"Neumarkt od Jüdenhofu\" (1749). Naopak v případě drážďanského \"Kreutzkirche\" vznikl lept více než pět let po vzniku kresby, a následně i obrazů pro krále Augusta III. a pro jeho prvního ministra Jindřicha, vévodu von Brühl (1700–1763). Bellottův zájem o krajinu dokládá několik kreseb, leptů a obrazů z let 1763 až 1766 zobrazujících pevnost \"Königstein\". Tato díla dokládají, že v 60. letech 18. století Bellotto dosáhl vrcholu ve své umělecké tvorbě. \n\nBellottovy pohledy na města, okolní krajinu a lidi od Benátek, přes Drážďany a Vídeň, až po Varšavu, jsou ikonami historické malby 18. století.Fascinují diváka především dokonalou souhrou topografické přesnosti a umělecké svobody. Jsou to především realisticky pojaté krajiny a virtuózní architektonické fantazie, které vedly ke znovuobjevení uměleckých schopností Bernarda Bellotta, zvaného \"Canaletto\". Díky topografické přesnosti a malířově zálibě v detailu byly Bellottovy veduty Varšavy použity jako vodítko při obnově města po 2. světové válce.\n\n\n"}
{"id": "998654", "url": "https://cs.wikipedia.org/wiki?curid=998654", "title": "Besana in Brianza", "text": "Besana in Brianza\n\nBesana in Brianza je italská obec v provincii Monza a Brianza v oblasti Lombardie.\n\nV roce 2012 zde žilo 15 583 obyvatel.\n\nBriosco, Carate Brianza, Casatenovo (LC), Correzzana, Monticello Brianza (LC), Renate, Triuggio\n\nZdroj: \n\n"}
{"id": "998655", "url": "https://cs.wikipedia.org/wiki?curid=998655", "title": "Andy Bell (zpěvák)", "text": "Andy Bell (zpěvák)\n\nAndrew Ivan \"Andy\" Bell (narozen 25. dubna 1964) je zpěvák anglického synthpopového dua Erasure. Působí i sólově a vyšla mu alba \"Non-Stop\" a \"Electric Blue\".\n\nAndy pochází z města Peterborough ve východní Anglii. V roce 1985 odpověděl na inzerát v časopise New Musical Express, kde Vince Clarke hledal zpěváka pro svoji novou kapelu. Vince si Andyho vybral a spolu vytvořili kapelu se jménem Erasure. Duo prodalo více než 20 milionů alb.\n"}
{"id": "998657", "url": "https://cs.wikipedia.org/wiki?curid=998657", "title": "Oto Klempíř", "text": "Oto Klempíř\n\nOto Klempíř (* 20. května 1963 Kyjov, Československo) je český zpěvák, textař, rapper, scenárista, básník a kreativec.\n\nPo ukončení studia na gymnáziu působil v české rockové hudební skupině Garage a začal psát texty pro hvězdy české pop music. V roce 1999 vydal svou první básnickou sbírku s názvem: \"Je tu dostatečný počet statečných?\". Další sbírka s názvem: \"Antiranař\" vyšla v roce 2002.\n\nJe frontmanem a autorem textů české funkově-rockové skupiny J.A.R. (Jednotka Akademického Rapu nebo také Jaromír a Radomír), která vznikla 17. listopadu 1989.\n\nNa svém prvním sólovém albu Špička spolupracoval se slovenským baskytaristou, producentem, dirigentem a skladatelem Oskarem Rózsou.\n\nPodílel se na hudbě k filmům Snowboarďáci, Rafťáci a Rock podvraťáků. Zároveň je i autorem scénářů k filmům Czech Made Man a Hranaři.\n\nNa jaře roku 2014 zasedl do poroty česko-slovenské verze celosvětově známé televizní pěvecké soutěže X Factor a to po boku Celeste Buckingham, Ondřeje Brzobohatého a Sisi Lelkes Sklovské.\n\nV Archivu bezpečnostních složek je veden jako agent Státní bezpečnosti s krycími jmény „\"Ota\"“ a „\"Olda\"“.\n"}
{"id": "998658", "url": "https://cs.wikipedia.org/wiki?curid=998658", "title": "Lukáš Kovář", "text": "Lukáš Kovář\n\nLukáš Kovář (* 10. leden 1992, Ostrava, Česká republika) je český lední hokejista. Hraje na postu obránce. \n\n"}
{"id": "998663", "url": "https://cs.wikipedia.org/wiki?curid=998663", "title": "Sam Houston", "text": "Sam Houston\n\nSam Houston, plným jménem Samuel Houston (2. března 1793, Rockbridge County – 26 . červenec 1863, Huntsville) byl americký politik a generál. Je jednou z klíčových osobností historie státu Texas. Jeho jméno nese město Houston, čtvrté největší město USA.\n\nOtec Sama Houstona, Samuel Houston, byl členem oddílu \"Morgan's Rifle Brigade\" v Americké válce za nezávislost. Sam Houston se po smrti svého otce stal členem regimentu v Britsko-americké válce v roce 1812. Za své činy si získal obdiv samotného Andrewa Jacksona. V roce 1817 ho Jackson pověřil úkolem vystěhovat Čerokéze z Tennessee do Arkansasu, což se Houstonovi podařilo.\n\nV roce 1818 absolvoval právnické zkoušky a začal působit v Nashville. Stal se také velitelem domobrany státu Tennessee. V roce 1822 byl zvolen do Sněmovny reprezentantů za Tennessee. Byl členem Kongresu od roku 1823 do roku 1827. V roce 1827 se zúčastnil guvernérských voleb v Tennessee, které vyhrál. V roce 1828 plánoval ucházet se o své znovuzvolení, ale od tohoto plánu upustil po rozpadu svého prvního manželství. V roce 1829 se podruhé oženil s 19 letou Elizou Allenovou, která ho však několik měsíců po svatbě opustila. 9. května 1847 se oženil potřetí s Margarett Moffettovou. Toto manželství trvalo až do jeho smrti a manželé měli spolu osm dětí, z nichž například syn Andrew Jackson Houston byl senátorem za stát Texas.\n\nSam Houston přišel do Texasu v prosinci 1832. Jako člen texasského konventu se zúčastnil jeho památného zasedání v roce 1833, na němž byla schválena žádost o připojení k Spojeným státům. Sam byl jednoznačným zastáncem připojení. V listopadu 1835 se stal generálem texaské armády. Po masakru Texasanů mexickou armádou v bitvě u Alama Houston začal ihned s organizováním texaských dobrovolníků. V průběhu měsíce se jim podařilo dosáhnout rozhodující vítězství nad mexickou armádou v bitvě u San Jacinto, čehož výsledkem bylo podepsání mírové smlouvy ve Velascu, kde Texas získal nezávislost.\n\nSam Houston byl dvakrát zvolen prezidentem Texaské republiky. Ve volbách v roce 1836 porazil Stephena F. Austina se 79 procentním ziskem hlasů. Již během svého prvního funkčního období se snažil o připojení Texaské republiky ke Spojeným státům. V průběhu svých funkčních období se snažil o vyrovnané vztahy s Mexikem, jehož vojska uskutečnila invazi do Texasu dvakrát v roce 1842.\n\nTexas byl anektován Spojenými státy 18. února 1845, co si přála většina Texasanů a tento akt byl oficiálně potvrzen Kongresem 1. března 1845. Za Texas byli do Senátu zvoleni dva zástupci, Sam Houston a Thomas Jefferson Rusk. Sam Houston byl senátorem do roku 1849 a byl neoficiálním kandidátem Demokratické strany na amerického prezidenta. Podporoval vypuknutí mexicko-americké války a byl zklamaný, že po vítězství USA neanektovali Ameriičané celé území Mexika. Podpořil dohodu s Británii o rozdělení Oregonu. Ačkoli sám byl vlastníkem rozsáhlé farmy, razantně se postavil proti snaze jižních států o rozšíření otroctví.\n\nV roce 1859 byl v druhém kole zvolen texaským guvernérem. Je dosud jediným mužem v historii USA, který byl guvernérem dvou amerických států. V roce 1861 odstoupil, když Texas tehdy vystoupil z USA a vstoupil do společenství sedmi otrokářských států, které se nazývalo Konfederované státy americké. Prezident Abraham Lincoln mu nabídl vojsko v síle 50 000 mužů, aby vstupu Texasu do jižanské unie zabránil, Houston ale tuto pomoc odmítl, aby nedošlo ke krveprolití.\n\n"}
{"id": "998666", "url": "https://cs.wikipedia.org/wiki?curid=998666", "title": "Anton Pokorný", "text": "Anton Pokorný\n\nAnton Pokorný (13. listopadu 1940 Sereď – 20. srpna 2017 Trenčín) byl slovenský fotbalista, pravý obránce.\n\nV československé lize hrál za Jednotu Trenčín. Nastoupil ve 244 ligových utkáních. Za dorosteneckou reprezentaci nastoupil v roce 1959 ve 3 utkáních.\n\n\n"}
{"id": "998670", "url": "https://cs.wikipedia.org/wiki?curid=998670", "title": "Antanas Škėma", "text": "Antanas Škėma\n\nAntanas Škėma (29. listopadu 1911, Lodž – 11. srpna 1961, poblíž Chicaga, USA) byl litevský spisovatel exilového období litevské literatury, autor románu \"Balta drobulė\". Do literatury se zapojil jako básník, prozaik, dramatik, kritik nebo publicista, dále byl i hercem a režisérem.\n\nAntanas Škėma se narodil v polské Lodži. Jeho matka byla Polka, otec tam byl odeslán vyučovat. Oficiální datum narození je 29. listopadu 1911, sám spisovatel však za své datum narození uvádí stejný den avšak o rok dříve, tedy 1910. Důvodem je podle jeho slov rozhodnutí jeho otce déle pobírat přídavek na děti. Škėmovy matriční záznamy totiž zůstaly v rodné Lodži.\n\nDo roku 1921 žil s rodiči v Rusku, kam utekli po začátku první světové války, a na Ukrajině, kde zažil Říjnovou revoluci. Poté již rodina přesídlila na Litvu, kde Škėma absolvoval první čtyři roky základní školy v obci Radviliškis a poté gymnázium v Kaunasu. V dětství navštívil Antanas Škėma také Karlovy Vary, tehdy ještě v Rakousku-Uhersku.\nLiterárně debutoval Škėma roku 1929, tedy ve svých 18 letech. Toho roku se také rozhodl vstoupit na lékařskou fakultu, kterou po dvou letech však vyměnil za práva. Ani zde studium nedokončil, jelikož v roce 1935 opět přestoupil, tentokrát se rozhodl pro herectví, kde již setrval. V letech 1936 až 1940 působil ve Státní činohře v Kaunasu, následující čtyři roky pak ve vilniuské činohře, kde byla v roce 1943 také nastudována jeho první hra Julijana.\n\nRoku 1938 se oženil, o dva roky se mu a jeho manželce Janině narodila dcera Kristina.\n\nŠkėma zažil v Litvě dobu jak sovětské, tak nacistické okupace. V roce 1941 ukázal na své politické smýšlení tím, že se zúčastnil ozbrojeného červnového povstání proti Sovětům. Rok 1944 byl pro Škėmu rokem odchodu z Litvy a přesídlení do Německa. I tam v jistém smyslu pokračoval ve své herecké kariéře, vyšla mu zde i první sbírka povídek. V Německu však nezůstal, roku 1949 emigroval do USA. Tam jako i další intelektuálové v emigraci pracoval manuálně (jako dělník nebo obsluha výtahu), později si našel místo v různých časopiseckých redakcích. Svou emigraci hodnotí Škėma poměrně negativně a skepticky, emigranty (tedy i sebe) označuje za \"druhořadé hrdiny\", jelikož ti prvořadí zůstali v Litvě (a umírali tam).\n\nAntanas Škėma zahynul tragicky roku 1961 při autonehodě.\n\nŠkėmova tvorba je charakteristická orientací na mluvené slovo, jakýmsi propojením na herectví. Autor používá hovorové výrazy, výjimkou nejsou ani poněkud drsná vyjádření korespondující s popisovanou situací, emotivnost nebo erotičnost. Tyto prvky jsou považovány za \"módní\" v tehdejší západní, hlavně angloamerické literatuře, která litevského autora ovlivnila. Dále jsou v jeho díle přítomné znaky surrealismu, naturalismu, ironie až grotesky.\n\nMezi tématy Škėmových děl se objevuje problematika života v exilu, a vůbec život na pozadí historických událostí 20. století (kde nechybí ani autobiografické prvky). \n\nRádcem, ale také přísným kritikem mu byl další litevský exilový spisovatel Henrikas Radauskas. Přátelské vztahy jej pojily i s autory skupiny Žemė (Země).\n\nPrvním vydaným dílem byla sbírka povídek \"Nuodėguliai ir kibirkštys\" (Uhlíky a jiskry) z roku 1947. Za manifest nové generace litevských exulantů je označována povídka \"Giesmė\" (Píseň) vydaná časopisecky roku 1952. V témže roce vydaná druhá sbírka povídek \"Šventoji Inga\" (Svatá Inga) se zaměřila na do té doby tabuizovaná témata, mezi nimi erotika nebo problém církve. Kromě povídek je Škėma autorem několika dramat. K nejvýznamnějším patří \"Pabudimas\" (Probuzení) z roku 1956 a o rok později vydané drama \"Žvakidė\" (Svícen).\n\nI své nejslavnější dílo napsal Antanas Škėma v exilu ve Spojených státech amerických. Je jím surrealisticko-poetický román \"Balta drobulė\" (do češtiny se název překládá jako Bílý rubáš či Bíle prostěradlo, alternativou může být také Bílé plátno) z roku 1958. Autor se v něm pohybuje mezi několika časovými rovinami, současnost se prolíná se vzpomínkami na dětství nebo na život před odchodem z Litvy. V Litvě bylo toto dílo vydáno nejprve časopisecky roku 1988, poté i knižně.\n\n"}
{"id": "998672", "url": "https://cs.wikipedia.org/wiki?curid=998672", "title": "Ardipithecus ramidus", "text": "Ardipithecus ramidus\n\nArdipithecus ramidus je druh vyhynulého hominida, žijící ve starším pliocénu (před 4,4 miliony let) na území dnešní Etiopie ve východní Africe. Je jedním z prvních zástupců lidské vývojové linie po oddělení od předků šimpanzů. Starší jsou pouze rody \"Sahelanthropus\" a \"Orrorin\" a druh \"Ardipithecus kadabba\", jejichž postavení ale zatím není zcela jisté. Předpokládá se, že \"Ardipithecus ramidus\" mohl být předchůdcem mladšího rodu \"Australopithecus\".\n\nRodové jméno \"Ardipithecus\" je složeninou afarského slova Ardi („zem“, „podlaha“) a řeckého πίθηκος - \"pithekos\" („opice“). Druhový přívlastek \"ramidus\" znamená v lokálním jazyce etnika Afar „kořen“. Společně lze tedy označení druhu \"Ardipithecus ramidus\" volně přeložit jako „kořenová zemní opice“, což odkazuje k jeho postavení v počátcích lidského rodu.\n\nPrvní ostatky druhu \"Ardipithecus ramidus\" zachytil japonský paleoantropolog Gen Suwa 17. prosince 1992 na lokalitě \"Aramis\" na středním toku řeky Awaš v Afarské pánvi (severovýchodní Etiopie).\n\nAmericko-etiopský výzkumný tým, který vedl paleoantropolog Tim D. White, následně v letech 1992–1993 objevil na téže lokalitě dalších 16 zlomků kostí. Nálezy, zahrnující především jednotlivé zuby, ale i zlomky lebky a končetin, byly popsány v roce 1994 jako druh \"Australopithecus ramidus\". Již v roce 1995 však bylo vydáno doplnění původní publikace, ve kterém byl navržen zcela nový rod Ardipithecus s druhem \"Ardipithecus ramidus\". Zároveň byl také oznámen nález unikátně dochované kostry, na jejíž publikaci se poté čekalo až do roku 2009. Výzkumy v \"Aramis\" a na přilehlých lokalitách \"Kuseralee Dora\" a \"Sagantole\" ale pokračovaly i nadále, takže v roce 2009 bylo známo celkem 115 nálezů, představujících ostatky nejméně 36 jedinců, včetně zmíněné částečně kompletní kostry.\n\nV letech 1997–2001 byly na pěti nových lokalitách v oblasti středního toku řeky Awaš (též \"Middle Awash\") zachyceny kosterní ostatky, určené jako poddruh \"Ardipihecus ramidus kadabba\". Ty ale byly v roce 2004 přeřazeny do samostatného druhu \"Ardipithecus kadabba\".\n\nV letech 1999–2003 bylo nalezeno celkem 11 zlomků kostí také na lokalitě \"As Duma\" v oblasti Gona, severně od \"Middle Awash\". Jsou značně nekompletní a jejich příslušnost k druhu \"Ardipithecus ramidus\" se předpokládá zejména na základě podobného stáří. Ostatky, představované především jednotlivými zuby a čelistmi, ale také články prstů, patřily nejméně devíti jedincům.\n\nV roce 2009 byl po 15 letech od objevu publikován dlouho očekávaný popis unikátně dochované kostry druhu \"Ardipithecus ramidus\". Zachyceno bylo 45% všech kostí, takže je možné učinit si poměrně přesnou představu o velikosti, vzhledu i způsobu pohybu tohoto jedince. Jednalo se o ostatky samice, která byla podle rodového názvu pojmenována Ardi.\n\nNálezu bylo v prvním říjnovém čísle prestižního časopisu Science věnováno celkem 11 článků. Publikace způsobila světovou senzaci, kterou zmínilo velké množství médií. Nález byl přitom označován jako „objev století“. Ardi se tak stala slavnější než kostra \"Lucy\" (Australopithecus afarensis), kterou vědci našli v roce 1974 v Hadaru, pouhých 75 km severně od \"Aramis\".\n\"Ardi\" (katalogové číslo ARA-VP-6/500) nalezl etiopský paleoantropolog Yohannes Hailes-Selassie, který 5. listopadu 1994 zachytil nejprve dva zlomky záprstních kostí. Následoval odkryv pánve, horních a dolních končetin, lebky i dolní čelisti se zuby - celkem asi 125 zlomků. Nedochovala se pouze páteř, obratle a pažní kosti. Kostra \"Ardi\" však nebyla odhalena v původní poloze. Jednotlivé části byly díky erozi roztroušeny na větší ploše v rozsahu zhruba 4 m². Všechny byly navíc ve velmi špatném stavu a takřka před očima se rozpadaly. Větší kosti i lebka byly rozdrcené na drobné zlomky. Proto byly při výzkumu vyzvedávány s celými bloky okolní zeminy a pečlivě baleny, aby mohly být vyjímány a preparovány až v přijatelnějších podmínkách laboratoří Národního muzea Etiopie v Addis Abeba.\n\nKostra byla na lokalitě \"Aramis\" odkrývána celé tři sezóny, než bylo detailně propátráno celé okolí nálezu. Veškerá zemina byla prosívána na jemných sítech, aby byly odhaleny i nejmenší kousky kostí. Kromě samotných ostatků \"Ardi\" tak bylo zachyceno na 150 000 vzorků fosilních rostlin a živočichů, které byly využity k rekonstrukci životního prostředí na počátku pliocénu.\n\nPo dokončení prací přímo na lokalitě následovala zdlouhavá preparace kostí, vytváření pracovních odlitků a jejich sestavování v laboratořích. Zároveň probíhaly virtuální rekonstrukce rozdrcené pánve a lebky. Tyto části kostry byly nasnímány a následně sestaveny do původní podoby pomocí počítačové tomografie. Jednotlivé zlomky byly virtuálně zbaveny zbytků sedimentů a postupně podle průběhu prasklin usazovány na původní místo.\n\nMísto nálezu je v současnosti vyznačeno hromadou kamení, navršenou v roce 1997 podle místního afarského zvyku.\n\nOstatky druhu \"Ardipithecus ramidus\" z oblasti \"Middle Awash\" byly nalezeny mezi dvěma vrstvami sopečného tufu. Obě tyto vrstvy mají podle radiometrického datování téměř shodné stáří (4,419 a 4,416 milionů let). To podle zákonů stratigrafie znamená, že také kosti ardipitéka jsou staré 4,4 miliony let. Sedimenty, ze kterých nálezy pocházejí, byly uloženy během pouhých 100 - 10 000 let, pokud se vezme v úvahu možná odchylka výsledků měření. To znamená, že také údaje o životním prostředí, získané analýzou fosilních zbytků rostlin i živočichů jsou velmi přesné. Zahrnují totiž pouze organismy, žijící na místě během relativně krátkého časového úseku, kdy se přírodní podmínky mohly změnit jen minimálně.\n\nNálezy z lokality \"As Duma\" jsou zřejmě o něco starší, asi z doby před 4,51 - 4,32 miliony let. Datování ostatků z této lokality je ovšem problematické.\n\n\"Ardipithecus ramidus\" je nejlépe doloženým a poznaným zástupcem nejstarších homininů. Oproti ostatním druhům (\"Sahelanthropus tchadensis\", \"Orrorin tugenensis\", \"Ardipithecus kadabba\") nebyly odhaleny pouze drobné zlomky kostí mnoha jedinců z různých lokalit a časových období, ale také poměrně kompletní kostra jediného tvora. Většina poznatků o vzhledu a způsobu života druhu \"Ardipithecus ramidus\" tak vychází právě z unikátního nálezu samice Ardi.\n\nArdi dosáhla výšky asi 120 cm a hmotnosti kolem 50 kg. Byla tak zhruba stejně velká jako samice moderního šimpanze a měla i obdobně velkou hlavu a mozek. Na základě nálezů mnoha dalších jedinců podobné velikosti se nepředpokládá výrazný pohlavní dimorfismus, takže samci mohli být zhruba stejně velcí.Znaky lebky:\n\nZnaky na zubech:\n\nZnaky horní končetiny:\n\nZnaky pánve:\n\nZnaky chodidla:\n\nPodle obrovského množství vzorků dalších zvířat i rostlin, zachycených při výzkumu lokality \"Aramis\" žil \"Ardipithecus ramidus\" v lužním lese, tvořeném břestovcem, fíkovníky, voskovníky a palmami. Nejednalo se o hustý tropický deštný les, ale spíše o otevřenější prosvětlený porost, kde sluneční svit mohl pronikat korunami stromů, takže zemi pokrývaly traviny či nízké keře. Mezi nepočetnější obyvatele patřily úzkonosé opice a antilopy rodu Tragelaphus, zatímco ardipiték samotný se vyskytoval poměrně vzácně.\n\nStromy se však ve větším množství zřejmě nacházely pouze v úzkém pásu podél řeky nebo jezerního břehu, kde byl dostatek vláhy pro hustší vegetaci s bohatou faunou, zatímco dál od vody se rozkládala sušší, otevřenější krajina savany, jen s občasným porostem. Té se ovšem ardipiték spíše vyhýbal, protože v korunách stromů hledal potravu i úkryt před dravci.\n\nCelková stavba chrupu bez nápadných specializací ukazuje, že byl nevyhraněným všežravcem, který mohl převažující rostlinnou stravu doplňovat hmyzem, vejci i drobnými savci. Na nižší podíl ovoce ve stravě ve srovnání s šimpanzi či orangutany ukazují menší řezáky, kterými dnešní lidoopi odstraňují vnější obaly plodů. Malé stoličky bez výrazně silné skloviny stejně jako mikroskopické stopy opotřebení na dochovaných zubech zase vylučují převažující konzumaci výrazně abrasivní, vláknité a tuhé stravy (např. ořechů či hlíz), kterou mohli alespoň částečně konzumovat australopitékové.\n\nNápadná redukce špičáků může svědčit o menší míře soupeření mezi samci, zmírnění bojů o samice či teritorium a možná i o větší spolupráci samců a samic v péči o potomstvo. To je odvozováno z faktu, že samci dnešních lidoopů používají výrazné špičáky zejména k vyjádření agrese a dominance v bojích mezi jedinci i skupinami. Stejně tak se ale špičáky mohly zmenšovat v důsledku změny stravování, zejména se zvyšující se potřebou konzumace tužší potravy. Při žvýkání a drcení tužších rostlinných částí v dobách nedostatku měkkých plodů mohly dlouhé vyčnívající zuby překážet. Přesný důvod redukce špičáků u časných homininů však zatím není známý a mohlo se jednat i o kombinaci více faktorů.\n\nVětšina odborníků v současnosti nepochybuje, že jedinci druhu \"Ardipithecus ramidus\" používali určitou formu bipedie (vzpřímené chůze po dvou končetinách), protože pro tuto schopnost svědčí hned několik znaků.\n\nPoměrně vpředu umístěný velký týlní otvor spolu se zkrácenou spodinou lebeční naznačují, že lebka seděla nahoře na páteři jako u lidí, nikoliv před ní jako u kvadrupedních lidoopů. Bipedie jedinců z oblasti \"Gona\" je odvozována z článku prstu levé nohy, na němž je kloubní ploška pro spojení s nártem orientovaná stejně jako u australopitéků. Shodně je utvářen také článek prstu druhu Ardipithecus kadabba. Podle tohoto znaku se předpokládá, že \"Ardipithecus\" se při chůzi odrážel od špičky nohy, na rozdíl od šimpanzů, kteří se odrážejí z vnější hrany chodidla.\n\nHlavní oporou pro předpokládanou schopnost vzpřímené chůze je však pánev. Po náročné rekonstrukci je patrné, že se její tvar značně liší od pánve šimpanzů, ačkoliv do pánve vzpřímeně chodících australopitéků nebo lidí má ještě daleko. Morfologie svalových úponů a zejména dobře patrný přední dolní trn kyčelní (\"spina iliaca anterior inferior\") ovšem ukazují, že hýžďové svalstvo již bylo přestavěno tak, aby ardipiték mohl chodit po dvou a nekýval se přitom ze strany na stranu jako moderní lidoopi. Stehenní kost a pánev byly spojeny pevnými vazy, které zajišťovaly dostatečnou stabilitu při chůzi a přímý sval stehenní (\"rectus femoris musculus\") fungoval stejně jako u lidí, takže ardpiték mohl plně natáhnout koleno. Malá výška pánve, které bylo docíleno díky nízkým a širokým lopatám kyčelní kosti, snížila celkové těžiště těla, a tak byl tento tvor schopen během chůze udržet rovnováhu na jediné noze. Utváření horní části pánve také naznačuje, že páteř již mohla být v bedrech prohnutá na způsob lidské lordózy, protože široce rozložené lopaty kyčelní kosti netísnily bederní obratle jako u dnešních šimpanzů.\n\nVýznamná je také přítomnost drobné kůstky \"os peroneum\", která ukazuje, že chodidlo ardipitéka bylo oproti šimpanzům a gorilám poměrně tuhé. Poskytovalo tak dostatečně silný odraz od země při každém kroku. Tato kůstka byla navíc u ardipitéka poměrně masivní a velká, takže dlouhý sval lýtkový mohl zároveň dobře zabezpečit přitažení palce i protažení nohy do špičky.\n\nPřestože na zemi se ardipiték mohl pohybovat pomocí dvojnohé chůze, patrně trávil ještě velkou část života v korunách stromů. Zde ovšem nevyužíval brachiaci ani vertikální šplhání jako gorily či šimpanzi. Spíše se po větvích pohyboval s využitím všech čtyř končetin a vzhledem ke značné velikosti těla musel být tento pohyb pomalejší a méně obratný než u výrazně lehčích opic. K tomu se ardipiték na předních končetinách neopíral o kotníky prstů jako moderní afričtí lidoopi, ale o plosky dlaní stejně jako opice i mnozí vyhynulí hominidé. Kvadrupednímu ploskochodectví nasvědčuje množství znaků - poměr délky předních a zadních končetin, konzervativní, nespecializovaná stavba paže a ruky, pohyblivé zápěstí i záprstí. Právě pohyblivost umožnila ardipitékovi dobře roznášet váhu těla na plosky dlaně a udržovat dobrý kontakt s povrchem, po kterém chodil. Naproti tomu ruka lidoopů musela být vyztužena silnými vazy, aby odolala značné váze těla při kotníkochodectví i při pohybu v závěsu na pažích.\n\nČastý pobyt ardipitéka v korunách stromů naznačuje i pánev. Její horní část byla přizpůsobená dvojnohé chůzi, ale spodní partie se zcela podobaly dnešním lidoopům, protože musely poskytnout potřebnou oporu pro silně osvalená stehna a kyčle, potřebné k aktivnímu lezení po větvích. Bipedie rodu Ardipithecus tudíž zjevně nebyla plně vyvinutá. Na nízkou efektivitu chůze ukazuje také chodidlo s palcem v opozici. Ten sice spolu s dlouhými zakřivenými prsty pomáhal bezpečnému pohybu v korunách stromů, ale zároveň se kvůli němu nemohla vytvořit typicky lidská klenba nártu, tlumící nárazy při vzpřímené chůzi. Ani kolena nesměřovala k sobě tolik jako u australopitéků a lidí. Ardipiték tak nemohl chodit dobře, rychle ani daleko.\n\nNepředpokládá se, že by \"Ardipithecus ramidus\" vytvářel nějakou specifickou kulturu a vyráběl nástroje jako mladší homininé. Nelze však vyloučit, že využíval neupravené valouny nebo větve a klacíky podobně jako dnešní gorily, orangutani a šimpanzi.\n\nVětšina odborníků v současnosti souhlasí s tím, že \"Ardpithecus ramidus\" patří do taxonu Hominina, i když stál ještě velmi blízko poslednímu společnému předku lidí a šimpanzů. Zásadním argumentem pro toto zařazení je schopnost vzpřímené dvojnohé chůze, důležitými znaky jsou ale i vpřed posunutý velký týlní otvor a nevýrazné špičáky. Všechny tyto detaily také posilují domněnky, že i starší rody Sahelanthropus, Orrorin a druh Ardipithecus kadabba patří mezi zástupce lidské vývojové větve. Byl dokonce vysloven názor, že rody Sahelanthropus, Orrorin a Ardipithecus mohly patřit jedinému tvoru, který se průběžně vyvíjel. K tomu jsou ovšem mnozí badatelé spíše skeptičtí.\n\nProblematická je u ardipitéka pouze slabá zubní sklovina, protože všechny mladší druhy homininů včetně člověka, ale také mnozí miocénní hominidé mají sklovinu relativně silnou. Je však možné, že síla skloviny se relativně rychle měnila v důsledku potravní adaptace a nemusí být tudíž příliš spolehlivým znakem.\n\nNěkteří badatelé také pochybují o způsobu, efektivitě a četnosti využití bipedie. Nedůvěra či rezervovanost ohledně vzpřímené chůze ardipitéka částečně vychází z velmi špatného stavu nalezených ostatků. Podle odpůrců mohlo během virtuální rekonstrukce původního tvaru pánve dojít k mnoha chybám, takže některé důležité úhly a vzdálenosti nemusí odpovídat realitě.\nObjevitelský tým předpokládá, že \"Ardipithecus ramidus\" byl přímým nástupcem druhu Ardipithecus kadabba a předkem australopitéků. Je možné, že jeho potomkem byl druh Australopithecus anamensis, který obýval týž prostor středního toku řeky Awaš jen o 200 tisíc let později. To by ovšem znamenalo, že k velkým změnám v anatomii muselo dojít během velmi krátkého časového úseku. Ardipiték ale mohl být i slepou vývojovou větví. V každém případě velmi dobře ukazuje, jak takový předek australopitéků mohl vypadat.\n\nNález Ardi také výrazně změnil představy o podobě posledního společného předka šimpanzů a lidí. V současnosti tak převládá názor, že šimpanzi se vyvíjeli stejně intenzivně jako lidé a od společného předka se liší zhruba stejnou měrou. Tento předek se vůbec nepodobal dnešním lidoopům, nepoužíval ve velké míře brachiaci, vertikální šplhání ani kotníkochodectví a blížil se tak mnoha starším druhům miocénních hominidů. Lidé přitom ve své kostře uchovali v mnoha ohledech spíše konzervativní znaky úzkonosých opic, zatímco šimpanzi, ale i gorily se nezávisle na sobě specializovali.\n\nZajímavý je také fakt, že ardipiték byl patrně schopný chodit po dvou, přitom ale dával přednost zalesněným prostorám před otevřenou krajinou. To znamená, že bipedie má svůj původ v lesích, což přímo odporuje starším teoriím o vzniku bipedie v otevřené savaně v důsledku ústupu lesních porostů.\n\n\n\nEvoluce člověka\nSahelanthropus\nOrrorin\nAustralopithecus\n"}
{"id": "998686", "url": "https://cs.wikipedia.org/wiki?curid=998686", "title": "Bücker Bü 133", "text": "Bücker Bü 133\n\nBücker Bü 133 Jungmeister byl cvičný dvouplošník určený k nácviku akrobacie vyráběný od druhé poloviny 30. let 20. století v Německu. Vznikl vývojem z typu Bücker Bü 131 Jungmann. V Německu sloužil u Luftwaffe jako hlavní typ pro výcvik letecké akrobacie. Byl vyvážen do několika zemí a dodnes zůstává oblíbeným veteránem.\n\nProvoz cvičného dvouplošníku Bücker Bü-131 Jungmann se ukázala být velmi úspěšnou a piloti chválili jeho provozní vlastnosti, zejména při výcviku základní akrobacie. Zkušenější piloti na něm létali akrobacii vrcholové úrovně, přesto však pociťovali nedostatek v podobě nízkého výkonu jeho motoru. Firma Bücker se v roce 1935 přestěhovala z letiště Johanistal do Rangsdorfu jižně od Berlína. Ve stejném roce zalétala tovární pilotka \"Luisa Hoffmanová\" prototyp nového upraveného jednomístného dvojplošníku \"Bücker Bü-133V-1\", který nesl imatrikulaci D-EVEO. Toto letadlo vzniklo na základě spolupráce konstruktérů \"Carla C. Bückera\" a \"Andrease J. Andersona\". Poháněl ho vzduchem chlazený řadový šestiválcový motor Hirth HM 506 o výkonu 104 kW. Jeho letové vlastnosti však byly neuspokojivé a hlavním problémem se ukázal být nepravidelný chod motoru při akrobacii se záporným přetížením. Z těchto důvodů bylo rozhodnuto letadlo upravit pro instalaci sedmiválcového hvězdicového motoru Siemens Bramo Sh 14A-4 o výkonu 119 kW, což továrna zvládla za několik týdnů. Výsledkem se stal Bücker Bü 133B, který měl 40% dílů převzatých z Bü 131. Byl postaven ve dvou kusech – stroj s imatrikulaci \" D-EAKE \" pro německé akrobatické eso, hraběte \" Otta von Hagenburg\" a stroj s imatrikulaci \"VR-PAX\" pro rumunského akrobata, kapitána \"Alexandra Papana\".\n\nDo sériové výroby se letadlo dostalo v roce 1936 ve verzi \"Bücker Bü 133C \", který se lišil od předešlých strojů trupem kratším o 13 cm a nově tvarovanou částí za pilotní kabinou. Přesný počet postavených letadel není znám, ale jen produkce domácího závodu se odhaduje na několik stovek kusů . Letadlo se stavělo i v licenci, přičemž španělská firma CASA vyrobila přibližně 50 letadel a z toho 25 ve verzi Bü 133A pod označením \"CASA 1.133\" s motory Hirth HM 506. Zájem projevily i švýcarské vzdušné síly, které objednaly 52 letadel \"Do/Bü 133C\" licenčně vyráběných ve firmě Dornier v Alterheimu. Celková produkce těchto letadel činila 275 ks z nichž byla většina ztracena v druhé světové válce nebo zabrána východními zeměmi. Jedinými stroji které pak ještě létaly, byly švýcarské a španělské stroje. Pro velký zájem především amerických pilotů byla v roce 1967 obnovena jejich kusová výroba německou firmou Bitz Flugzeugbau v Haunstettenu. První stroj s typovým označením Bücker 133D-1 a imatrikulaci \"D-EGZJ\" byl zalétán v roce 1968. Podle dostupných údajů byla ještě postavena nejméně 4 letadla.\n\n\"Jungmeister\" byl brzy objednán říšským kancléřem Adolfem Hitlerem, aby na 11. Olympijských hrách v Berlíně v roce 1936 demonstroval sílu německého leteckého průmyslu. Letové vlastnosti tohoto letadla byly na svou dobu tak výjimečné, že bylo rozhodnuto ho vyslat na světové turné, kde by předvedl své kvality. První zastávkou tohoto turné byla letecká show \"Lausanne Switzerland Airshow\" v roce 1935 v Švýcarsku.\n\nDruhý stroj s imatrikulaci YR-PAX, pilotovaný kapitánem Alexandru \"Alex\" Papanem, který byl považován za nejlepšího evropského pilota své doby, uskutečnil sérii vystoupení po Evropě, přičemž jeho prezentaci završil během Berlínské olympiády. Po sérii úspěchů byl stroj pomocí vzducholodě \"Hindenburg\" dopraven do USA na další vystoupení.\n\nPo skončení vystoupení v USA byl Papanův stroj s označením YR-PAX ponechán ve Spojených státech. Dnes je vystaven v Národním muzeu letectví a kosmonautiky ve Washingtonu.\n\nNová verze dosáhla očekávaného úspěchu, což prokázali i mnozí akrobatičtí piloti na leteckých soutěžích, například National Air Race 1937 v Clevelandu a o rok později vítězství v mezinárodní akrobatické soutěži v Paříži. Na základě těchto úspěchů se pro něj rozhodla Luftwaffe a tak se Bücker Bü 133 stal základním typem pro výcvik letecké akrobacie. Letadlo mělo dlouhou kariéru, přičemž některé kusy sloužily od roku 1937 až do roku 1968.\n\nDalší prezentace \"\"Jungmeistera\"\" proběhla v Jižní Americe na stroji \"Bü 133B\" s imatrikulaci \"PP-TDP \", který pilotoval \"Arthur Benith\". Odlétal více než 80 představení, uskutečnil přelet přes Andy do Santiago de Chile. Po ukončení této prezentace ponechal letadlo v leteckém klubu v São Paulu. Později bylo převezeno do USA a nakonec do Británie, kde získalo imatrikulaci \"G-PTDP\". Nedávno bylo zrestaurováno firmou \"Bücker Prado SA\" v Albacete ve Španělsku .\n\nZačátek druhé světové války znamenal zlom v dodávkách \"Jungmeistera\" zákazníkům. Jeho výroba měla probíhat v SSSR a Polsku, ale tyto plány byly po začátku války zrušeny.\n\nBü 133A\nBü 133b\nBü 133C\n\n Německo \n Švýcarsko\nŠvýcarsko od Německa zakoupilo 52 ks letadel Bücker Bü 133C, které vyráběla továrna Dornier v Alterheimu. Ještě předtím švýcarské letectvo zakoupilo 6 kusů vyrobených v Německu, z nichž první neslo sériové číslo 1001 s vojenským označením U- 51. V roce 1969 byl tento stroj zaregistrován v Británii a získal označení G-AGNI.\n\n\nŠpanělské vzdušné síly si daly vyrábět verzi \"Bücker Bü 133A\" v licenci pod názvem \"CASA 1.133\" z níž postavili 25 ks. Celkem bylo vyrobeno přibližně 50 letadel typu Bücker Bü 133. Stroje sloužily v španělském letectvu mezi lety 1940 a 1969 a dostaly přezdívku \"\"Pepino\"\", což ve španělštině znamená \"\"výkonný a obratný\"\". První stroj, který do Španělska dorazil přes přístav Cadiz 26. ledna 1937 měl sériové číslo \"1004\". Svůj první let uskutečnil 20. února 1937 v Tabladě a nesl vojenské označení 35-1. Ve službě zůstal až do svého vyřazení dne 28. října 1958. Vyřazení tohoto letadla, stejně jako zbytku flotily \"\"Jungmeisterů\"\" španělského letectva bylo nezbytné z důvodu nedostupnosti náhradních dílů motorů Siemens. Továrny na výrobu těchto motorů se dostaly do rukou SSSR, při jejich dobývání Německa. Dalším důvodem vyřazení těchto letadel bylo i zavedení moderního cvičného letadla Beechcraft T-34 Mentor v roce 1953.\n\nProblémem byly i pohonné jednotky Hirth vyrobené firmou CASA. Šlo o dlouhý 6 válcový motor, jehož design neposkytoval místo pro instalaci olejového chladiče, takže pátý válec měl velkou tendenci se zadřít. Trup letadla se musel vypořádat s dalším problémem souvisejícím s dlouhým motorem: horní část motorových loží se skládala ze dvou svařených 3 mm desek, které nebyly dostatečně silné k udržení mnohem delšího motoru, než byl hvězdicový motor Siemens. Tak se stalo, že motor mohl jednoduše vypadnout ze svého uložení. Někteří uživatelé, jako princ Cantacuzeno nebo J.L. Aresti vyřešili tento problém instalací motorů Lycoming. Ty dokázaly vyvinout výkon až 260 k.\n\nBücker Bü 133 je jednomotorový jednomístný akrobatický dvouplošník s otevřenou kabinou a pevným podvozkem. Na trup svařený z chrommolybdenových trubek navazuje centroplánu spodního křídla svařený z plochých trubek. Přední část trupu je krytá tvarovanými duralovými panely, zbytek trupu plátnem. Kromě některých kontrolních otvorů je potah na spodní části trupu opatřen šněrováním, které umožňuje kontrolu celé kostry. Za nastavitelným pilotním sedadlem určeným k použití sedacího padáku je malý nákladový prostor přístupný sklápěcími kovovými dvířky na boku trupu. Přístrojový panel obsahoval následující přístroje: výškoměr, magnetický kompas, variometr, palubní hodiny, vypínač zapalování, rychloměr, zatáčkoměr, otáčkoměr, tlakoměr paliva a oleje, teploměr oleje. Pod palubní deskou je nastříkavací pumpička.\n\nNosné plochy s šípovitosti 11° a odstupňováním 0,38 m jsou převážně dřevěné konstrukce. Horní křídlo má vzepětí 1,5°, spodní 3,5 °. Dvojice hlavních dřevěných nosníků tvaru I je navzájem vyztužená trubkovou konstrukcí a ocelovými profilovanými dráty. Každé křídlo má 11 konstrukčních žeber, náběžné části jsou až po přední nosník potažené překližkou a plátnem. Koncové oblouky jsou z ocelových trubek, ve spodním křídle jsou instalovány madla. Vnější části horního křídla jsou závěsy spojeny se střední částí spojenou s trupem dvojicí vzpěr tvaru N z kovových profilovaných trubek. Obě křídla jsou spojena čtyřmi ocelovými profilovanými dráty. Křidýlka celodřevěné konstrukce s plátěným potahem jsou na pomocný nosník připevněny trojicí závěsných kování.\n\nOcasní plochy s kostrou svařovanou z ocelových trubek jsou potaženy plátnem. Dělené výškové kormidlo je staticky vyvážené a uložené v kuličkových ložiskách. Na odtokové části výškovky jsou vyvažovací plošky ovládané pilotem za letu. Směrové kormidlo bylo také uloženo na kuličkových ložiskách, je vybaveno plechovou, na zemi nastavitelnou vyvažovací ploškou. Směrovka i stabilizátor jsou s trupem spojeny ocelovými dráty.\n\nPodvozek s děleným hřídelem je svařen z ocelových trubek a mezi hlavními nohami a pomocnými vzpěrami je potažen plátnem. Hlavní nohy jsou odpruženy pružinami a olejovými tlumiči. Nízkotlaká kola s průměrem 420x320 mm jsou vybavena mechanickými brzdami a ovládané pedály nožního řízení. Ostruhové kolečko s rozměry 135x45 mm je z tvrzené gumy a jeho ovládání je spojeno s ovládáním směrovky.\n\nPohonnou jednotku tvořil sedmiválcový hvězdicový, vzduchem chlazený motor Siemens Sh 14A-4 o výkonu 119 kW, který byl uložen na trubkovém ložisku s gumovými tlumiči. Před protipožární přepážkou je olejová nádrž o objemu 9 l, za ní palivová nádrž o objemu 92 litrů. Standardní dvoulistá dřevěná vrtule Heine o průměru 2 200 mm mohla být na přání zákazníka nahrazena kovovou vrtulí VDM nastavitelnou na zemi.\n\n\n\n"}
{"id": "998687", "url": "https://cs.wikipedia.org/wiki?curid=998687", "title": "Jasper Polish", "text": "Jasper Polish\n\nJasper Polish (* 15. prosinec 1998, USA) je americká herečka.\n\nPochází z filmové rodiny dvojčat Marka a Michaela Polishových, kteří se věnují režii, scénářům a produkcím.\n\nPřed kamerou se poprvé objevila v roce 2006 ve filmu svého otce s názvem \"Astronaut\". Vidět jsme ji mohli i v jeho dalším snímku \"Big Sur\".\n\n"}
{"id": "998689", "url": "https://cs.wikipedia.org/wiki?curid=998689", "title": "Filip Ludvík ze Sinzendorffu", "text": "Filip Ludvík ze Sinzendorffu\n\nFilip Ludvík ze Sinzendorffu (německy \"Philipp Ludwig von Sinzendorf\", 14. července 1699, Paříž – 28. září 1747, Vratislav) byl německý šlechtic z rodu Sinzendorfů, biskup rábský, kníže-biskup vratislavský a kardinál.\n\nByl vychován v jezuitské koleji v Římě. Vlivem svého otce, říšského hraběte Ludvíka Filipa ze Sinzendorffu se v roce 1727 (ve 25 letech) stal kardinálem a o rok později biskupem v Rábu. V roce 1732 obdržel titul knížete-biskupa ve Vratislavi. V roce 1733 založil mezi Ždírcem a Polnou novou ves pro německé osadníky a nazval ji podle sebe – Philippsdorf (dnes Filipovské Chaloupky).\n\nÚčastnil se dvou konkláve. Poprve v roce 1730, při níž byl zvolen papežem Klement XII. a podruhé v roce 1740, kdy byl papežem zvolen Benedikt XIV.\n\nRoku 1733 si vybral za svého dvorního malíře Felixe Antonína Schefflera, který mj. vymaloval jeho rezidenci ve Vratislavi.\n\nByl ctitelem sv. Jana Nepomuckého.\n\n"}
{"id": "998698", "url": "https://cs.wikipedia.org/wiki?curid=998698", "title": "James Woods", "text": "James Woods\n\nJames Howard Woods (* 18. duben 1947, Vernal, USA) je americký herec.\n\nNarodil se ve městě Vernal ve státě Utah do rodiny Gaila Peytona Woodse, vojenského úředníka (zemřel v roce 1960) a Marthy Woods. Studoval na institutu technologie v Massachusetts. Byl také členem dramatického spolku Dramashop, kde hrál a režíroval. Dle vlastních slov se stal hercem díky otci Bena Afflecka, Tima.\n\nPřed kamerou se poprvé objevil v roce 1971 v televizním filmu \"All the Way Home\". Českým divákům pak může být znám z velké spousty úspěšných celovečerních filmů. K těm nejznámějším patří snímky jako \"Tenkrát v Americe\", \"Půlnoční podraz\", \"Casino\", \"Smrt panen\", \"John Q\" nebo \"Buď v klidu\".\n\nObjevil se také v hlavní roli seriálu \"Žralok\".\n\nWoods je držitelem Zlatého Globu z roku 1986 za televizní film \"Promise\". Na toto ocenění byl pak nominován ještě osmkrát. Obdržel také dvě nominace na Oscara. Získal dalších 19 ocenění, k nimž patří také dvě ceny Emmy. Celkem byl nominován na 29 ocenění.\n\nObchoduje s historickými artefakty, hraje poker, golf a rád vaří.\n\n\n\n\n"}
{"id": "998701", "url": "https://cs.wikipedia.org/wiki?curid=998701", "title": "Tragédie lyrique", "text": "Tragédie lyrique\n\nTragédie lyrique \"(Francouzská lyrická tragédie)\", také známá pod původním názvem Tragédie en musique \"(Hudební tragédie)\" je druh francouzské opery, který uvedl Jean-Baptiste Lully. Opery tohoto druhu jsou obvykle inspirovány příběhy klasické mytologie, nebo příběhy od Tassa, či Ariosta. Libreta nemusí mít tragický konec (z velké části jej opravdu nemají), ale atmosféra celé opery musí být noblesní a vznešená. Klasická \"tragédie lyrique\" má pět dějství. Dřívější operám tohoto druhu předcházel zpravidla alegorický prolog, který během života krále Ludvíka XIV. oslavoval jeho ušlechtilé vlastnosti a statečnost ve válce.\n\nKaždý z pěti aktů obvykle dodržuje základní vzorec; začíná árií, v níž jedna z hlavních postav vyjadřuje své pocity, následuje dialog, kdy se recitativ střídá s krátkými áriemi \"(petits airs)\",ve kterém dochází k hlavní zápletce. Každý akt tradičně končí tzv. \"divertissement\", při které zpívá sbor (který je obecně hojně zastoupen) a na jevišti se odehrává baletní vystoupení. Skladatelé někdy změnili pořadí jednotlivých výstupů, většinou kvůli příběhu (který tak mohl v určitých případech lépe vyniknout).\n\nPrvní \"tragédie lyrique\" (a první \"francouzská opera\" vůbec) je Lullyho \"Cadmus et Hermione (česky: Kadmos a Harmonia)\" z roku 1673. Jeho nejlepší \"tragédie lyrique\" je pak Isis, která získala přízvisko \"Opera muzikantů\" (ve své době však nedoceněná, zejména kvůli skandálu u dvora, který vyvolala).\n\nJako nejvýznamnější skladatel \"tragédie lyrique\" bývá považován Jean-Philippe Rameau \"(Lullyho nástupce, jako dominantní skladatel francouzské opery)\", který tento druh opery dovedl k dokonalosti (jeho pět oper tohoto typu bývá označováno jako mistrovské dílo \"tragédie lyrique\").\n\nCharpentierův \"Médée\" byl \"Viking Opera Guide\" označen jako \"pravděpodobně nejlepší opera 17. století\".\nV 18. století byla takto označována Leclairova opera \"Scylla et Glaucus\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "998705", "url": "https://cs.wikipedia.org/wiki?curid=998705", "title": "Římskokatolická farnost Nová Říše", "text": "Římskokatolická farnost Nová Říše\n\nŘímskokatolická farnost Nová Říše je územní společenství římských katolíků v rámci děkanátu Telč brněnské diecéze s farním kostelem svatého Petra a Pavla.\n\nFarnost spravují premonstráti z zdejšího kláštera. Farářem je od 1. ledna 2004 Marian Rudolf Kosík OPraem., opat místního premonstrátského kláštera.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. září. Adorační den připadá na 16. května. Ve farnosti se pravidelně koná tříkrálová sbírka. V roce 2017 činil její výtěžek v Nové Říši 30 982 korun.\n\nKlášter organizuje různé akce pro věřící z farností, které spravuje.\n\n"}
{"id": "998706", "url": "https://cs.wikipedia.org/wiki?curid=998706", "title": "Prevence kriminality", "text": "Prevence kriminality\n\nPrevence kriminality je snaha státní i neziskových organizací o redukci a odrazení od páchání kriminality.\n\nHlavní ideou, která stála na počátku vzniku projektu rozvoje prevence kriminality, byla myšlenka otce kriminologie Cesara Beccaria, který prosazoval „Je lépe zločinu předcházet, než ho trestat“. Prevence kriminality je vedle represe nedílnou součástí trestní politiky. Neměla by však být chápána pouze jako činnosti náležící policii. V současné době by se mělo spíše jednat o souhrn aktivit, vyvíjených státními, veřejnoprávními i soukromoprávními subjekty, směřujícími ke kontrole kriminality a snížení strachu z ní. Prevence je zaměřena jednak na osobu potenciálního pachatele kriminality, tak i na potenciální oběti kriminality. Prevence používá prostředky spíše nerepresivního charakteru, snaží se snížit zájem pachatelů o trestnou činnost. Svoji roli by zde měl také sehrát stát, který by se měl snažit o motivaci k poctivé práci a vytváření příznivého pracovního prostředí. Hlavní rizikoví činitelé, kteří motivují, vyvolávají, usnadňují, nebo podporují, páchání trestných činů jsou např. sociálně patologické prostředí, závadové party, alkoholismus, drogová závislost, recidiva pachatelů trestných činů, nezaměstnanost, náročný konzumní způsob života, nechuť pracovat, vliv násilí a brutality v médiích, nedostatečné možnosti jak vhodně trávit volný čas. Obecně se dá říci, podle Jandourka je zločin do značné míry sociálně podmíněný, kvete tam, kde je vysoká nezaměstnanost a sociální gheta.\n\nSociální prevence představuje činnosti ovlivňující proces socializace a sociální integrace a aktivity zaměřené na změnu a omezení nepříznivých společenských a ekonomických podmínek, které jsou považovány za hlavní příčiny páchání trestné činnosti. Sociální prevence je součástí sociální politiky. Efektivita sociální prevence je obtížně statisticky či ekonomicky měřitelná, lze z ní jen usuzovat, a to z hlediska odhadů sociálních perspektiv jedinců - objektů preventivního působení.\n\nSituační prevence se zakládá na zkušenostech, že určité druhy kriminality se objevují v určité době, na určitých místech a za určitých okolností. Prostřednictvím opatření režimové, fyzické a technické ochrany se snaží kriminogenní podmínky minimalizovat. Nejefektivněji působí při omezování majetkové trestné činnosti. Úspěšnost situační prevence je vysoká, je však podmíněna adekvátní volbou opatření a finančními a personálními prostředky do ní vložených. Těžiště odpovědnosti za opatření situační prevence nesou především občané a obce a v rámci vymezených kompetencí i Ministerstvo vnitra, respektive Policie ČR.\n\nZakládá se na pravidlech bezpečného chování jedince, přihlíží na různé kriminální situace a psychickou připravenost ohrožených osob. V praxi se jedná o skupinové i individuální zdravotní, psychologické a právní poradenství, trénink v obranných strategiích a propagaci technických možností ochrany před trestnou činností. Principem je, aby se člověk nestal obětí trestného činu.\n"}
{"id": "998707", "url": "https://cs.wikipedia.org/wiki?curid=998707", "title": "Edmund Tudor, vévoda ze Somersetu", "text": "Edmund Tudor, vévoda ze Somersetu\n\nEdmund Tudor (21. února 1499, Greenwichský palác, Londýn – 19. června 1500, Westminsterské opatství) byl syn Jindřich VII. Tudora a jeho manželky Alžběty z Yorku. Edmundovi starší sourozenci byli Artur Tudor, Markéta Tudorovna, Jindřich VIII. Tudor, Alžběta Tudorovna, Kateřina Tudorovna a Marie Tudorovna. Jeho jediným mladším sourozenec byla Kateřina. Již při narození získal titul vévody ze Somersetu, ačkoli samotný titul nebyl nikdy formálně vytvořen pro něj. Byl pokřtěn 24. února. Zemřel ve věku patnácti měsíců z neznámých příčin, byl pohřben v Westminsterském opatství. Na pohřbu mladého prince byl jako hlavní truchlící Eduard Stafford, 3. vévoda z Buckinghamu.\n"}
{"id": "998709", "url": "https://cs.wikipedia.org/wiki?curid=998709", "title": "Edward Burne-Jones", "text": "Edward Burne-Jones\n\nEdward Coley Burne-Jones (28. srpna 1833, Birmingham – 17. června 1898, Londýn) byl anglický malíř, napojený na umělecké hnutí prerafaelitů. Kromě malby se věnoval navrhování keramických dlaždic, šperků, gobelínů, vitráží a divadelních kostýmů. Věnoval se též knižním ilustracím či fotografii.\n\nByl synem rámaře. Jeho matka zemřela šest dní po jeho narození. Vychovával ho otec a hospodyně, která byla dle Burne-Jonesových vzpomínek velmi zlá a on proto od dětství utíkal do světa snů a představ. Mnohé z tehdejších jeho dětských fantazií (např. rytíři vítězící nad nepřízní osudu) se později objevilo i v jeho tvorbě.\n\nPůvodně studoval teologii na \"Exeter College\" v Oxfordu. Tam se seznámil se spisovatelem, výtvarníkem a socialistou Williamem Morrisem, který ho posléze představil malíři Johnu Ruskinovi. Ten Burne-Jonese pak uvedl do okruhu tzv. prerafaelitů. Zároveň se rozhodl učit se vedle teologie malbě, jeho učitelem se stal Dante Gabriel Rossetti. I na jeho radu se rozhodl věnovat umění a teologii opustit. Svoje studia na Oxfordu ani nezakončil. Pod vlivem Morrise se začal věnovat tvorbě vitráží, což byl druh umění, který chtěli Morris s Burne-Jonesem v Anglii obnovit. Založili společně dokonce firmu, která se věnovala výzdobě anglických kostelů a silně ovlivnila jejich vzhled. Minulost byla vůbec jeho základním inspiračním zdrojem, v jeho plátnech byl patrný vliv renesančních umělců Sandra Botticelliho či Andrey Mantegny. Dalším formujícím vlivem pro něj byly zásady prerafaelitů – bohatá barevnost, pozornost věnovaná detailu, mystické náměty.\n\nJeho první vystavené práce kritika nepřijala dobře. Až v roce 1877 se dočkal uznání, když vystavoval v \"Grosvenor Gallery\" osm olejomaleb. Kritika jimi byla nadšená. To byl zásadní průlom v jeho kariéře. V roce 1885 byl jmenován prezidentem \"Birmingham Society of Artists\" a v roce 1894 byl povýšen do šlechtického stavu.\n\nŽivotopisce láká i malířův osobní život. Roku 1860 se oženil s Georgianou MacDonaldovou (1840–1920), která byla rovněž malířkou. Byla velmi krásnou ženou a Burne-Jonesův nejlepší přítel William Morris se do ní zamiloval. Georgiana jeho city ale neopětovala. Sám Burne-Jones měl divoký milenecký poměr se svou řeckou modelkou Mariou Zambaco, která kvůli němu dokonce chtěla spáchat sebevraždu na veřejnosti. Navíc Macdonaldové rodina sehrála velkou úlohu v britských politických a kulturních dějinách: jedna z Georgiiných sester byla matkou budoucího ministerského předsedy Stanleyho Baldwina, další spisovatele Rudyarda Kiplinga.\n\nV roce 1896 zemřel Burne-Jonesův přítel Morris. Malíř upadl do depresí, z nichž se již nevzpamatoval. Zemřel roku 1898. Na pokyn prince z Walesu se konal ve Westminster Abbey státní pohřeb. Burne-Jones byl prvním britským malířem, kterému se dostalo této pocty.\n\nJeho obrazy prý ovlivnily tvorbu spisovatele J. R. R. Tolkiena.\n\n\n"}
{"id": "998712", "url": "https://cs.wikipedia.org/wiki?curid=998712", "title": "Natalja Sadovová", "text": "Natalja Sadovová\n\nNatalja Sadovová (rusky Наталья Ивановна Садова) (* 15. července 1972 Gorkij) je bývalá sovětská a později ruská atletka, jejíž specializací byl hod diskem.\n\nPatřila k nejlepším světovým diskařkám na přelomu 20. a 21. století, současně však byla diskvalifikována po užití dopingu a opětovně potrestána dočasným zákazem startu za užití dopingu. Na olympiádě v Atlantě v roce 1996 získala v soutěži diskařek stříbrnou medaili. V následující sezóně vybojovala na světovém šampionátu v Athénách bronzovou medaili. Na mistrovství Evropy v Budapešti v roce 1998 skončila mezi diskařkami druhá. Z olympiády v Sydney odjížděla bez medaile, zde skončila čtvrtá. Na mistrovství světa v Edmontonu v roce 2001 sice původně skončila na prvním místě, následně však byla kvůli pozitivnímu dopingovému testu diskvalifikována. V roce 2002 opět startovala na evropském šampionátě a z Mnichova si odvážela stříbrnou medaili na druhé místo.\nJejím životním úspěchem bylo vítězství v diskařském finále na olympiádě v Athénách v roce 2004. Další medaili, tentokrát stříbrnou, získala na mistrovství světa v Helsinkách v roce 2005. V roce 2006 měla opět poziotivní dopingové testy na požití anabolických steroidů a dostala dvouletý zákaz činnosti. Ten jí vypršel v červenci 2008, těsně před olympiádou v Pekingu. Zde sice nastoupila do kvalifikace soutěže diskařek, ale do finále už nepostoupila.\n\nJejí osobní rekord 70,02 m pochází z roku 1999.\n\n"}
{"id": "998727", "url": "https://cs.wikipedia.org/wiki?curid=998727", "title": "Evidence-based librarianship", "text": "Evidence-based librarianship\n\nEvidence-based librarianship je moderní trend vycházející z původního konceptu, vzniklého v 90. letech 20. století „Evidence Based Medicine“ v originále evidence-based medicine (EBM). Tento koncept je součástí manažerského procesu pro kvalitní a podložené rozhodování. Průběžné vyhodnocování kvality zdravotní péče a dostatek důkazů vedou ke konečné fázi, kdy lékař aplikuje odvozený postup na své pacienty.\n\nV oblasti knihovnictví je tento pojem poměrně mladý, z toho důvodu není ustálený překlad zaručující autonomii tohoto výrazu. Nejčastěji je pojem Evidence-based-librarianship překládán jako „Na důkazech založené knihovnictví“. V odborné literatuře se setkáme s řadou definic pro EBL. Nicméně ne všechny jsou orientovány tím správným směrem. Výstižnou, ale spíše teoretickou definici uvádí Ellen Crumley a Denise Koufogiannakis:\n\"„Úkolem EBL je zajistit zlepšení knihovnické profese pomocí pokládání otázek společně s hledáním kritického hodnocení a výzkumy začleněnými do každodenní praxe knihovny. Tato definice zahrnuje povzbuzování a školení knihovníků pro vlastní realizaci kvantitativních a kvalitativních výzkumů na vysoké úrovni.“\" (Překlad autora )\n\nKoncept EBL je založen na znalosti uživatel včetně jejich potřeb a očekáváních, které by měli být pomocí výzkumů odhaleny a správně interpretovány. Tyto výsledky by měly být následně zaváděny do praxe a s možností rychlých změn. V rámci konceptu je brán ohled na knihovníky a informační pracovníky, kteří by měli aktivně vyhledávat možnosti výzkumů pro vlastní profesní růst i celkový přínos instituce. Díky výzkumům mohou plynout pro knihovníky a informační pracovníky velké výhody. Pokud budou dobře znát své uživatele, nebude pro ně problém vycházet jim v co největší míře vstříc, čímž sami zlepší kvalitu služeb celé instituce. Je zřejmé, že samotný knihovník nebo informační profesionál bude připravenější na případné referenční dotazy a například modifikuje svou činnost tak, aby si ulehčil práci. \n\nDůležitým faktorem EBL je neustále realizování jednotlivých výzkumy s čímž souvisí i průběžné vyhodnocování získaných dat. Pokud by se na EBL pohlíželo jako na jednorázovou činnost, jistě by nedosahovalo úspěchu.\n\n\"'Výzkumný problém (z praxe)→ Získávání dat (důkazů)→ Ověřování → Aplikace (akce)→ Změření účinku akce → Výzkumný problém (z praxe)→ ………\nZe schématu je patrné, že se jedná o cyklus, který spočívá v soustavném ověřování a získávání nových informací s jejich následným začleněním a měřením účinku, ze kterého je možnost zkoumat další výzkumné problémy. O dalších výhodách, které EBL přináší, se dočteme v dokumentu „Developing evidence-based librarianship: practical steps for implementation“:\n\n\"„Analytický pohled na knihovnictví prostřednictvím výzkumu podporuje růst, zvědavost a vzdělávání. Podněcuje v knihovnících zájem o profesi a nabádá je realizovat výzkum, aby nalézali odpovědi, pokud ještě nejsou k dispozici. Pro knihovníky to může znamenat možnost najít jiná řešení, pokud nejsou spokojeni s tím, co nalezli v literatuře“\" (překlad autora)\n\nPro lepší vhled do problematiky tohoto principu je namístě představit několik otázek:\n\n\nPro přijetí celého konceptu EBL a následného využívání v praxi mezi knihovníky a informačními pracovníky, je nutné, aby bylo zajištěno dosytné proškolení těchto pracovníků z hlediska pokládání správně strukturovaných otázek. \"„Navržené metody pro praktické začlenění rámce EBL by měly být doplněny odbornou část, ve které jsou rozebrány typy výzkumných otázek, které mohou být použity ve výzkumu. Tento model tak umožňuje knihovníkům a informačním pracovníkům, zaměřit se na tvorbu otázek a pustit se do hledání odpovědí. Prvním krokem k vyjasnění otázek a znalosti typů otázek je práce a používání odborné literatury k tomu určené.“\" (Překlad autora)\n\n\n\n\n\n"}
{"id": "998729", "url": "https://cs.wikipedia.org/wiki?curid=998729", "title": "Landvættir", "text": "Landvættir\n\nLandvættir („stvoření krajiny“) jsou duchové krajiny v severské mytologii obyvající osídlené i neosídlené oblasti. Seveřané věřili, že tato stvoření zajišťují správné fungování přírodních jevů. Ač jim byla prokazována velká úcta, neznáme jejich konkrétní jména ani příběhy o nich, protože jim na rozdíl od bohů chybí individualita.\n\nProti kultu landvættir se později obracelo křesťanství, jak například ukazuje pasáž z Mladšího práva sněmu v Gule, která zakazuje „věřit v duchy země, že žijí v hájích, kopcích a vodopádech.“\n"}
{"id": "998731", "url": "https://cs.wikipedia.org/wiki?curid=998731", "title": "Vikariát S. Marco - Castello", "text": "Vikariát S. Marco - Castello\n\nVikariát S. Marco - Castello je územní část benátského patriarchátu. Tvoří ji 14 římskokatolických farností.\n\n"}
{"id": "998751", "url": "https://cs.wikipedia.org/wiki?curid=998751", "title": "Cena BAFTA za nejlepší ženský herecký výkon v hlavní roli", "text": "Cena BAFTA za nejlepší ženský herecký výkon v hlavní roli\n\nFilmová cena Britské akademie (angl. British Academy Film Award) za nejlepší ženský herecký výkon v hlavní roli je filmová cena za nejlepší ženský herecký počin v hlavní roli udělovaná každý rok Britskou akademií filmového a televizního umění.\n"}
{"id": "998764", "url": "https://cs.wikipedia.org/wiki?curid=998764", "title": "J. J. Blair", "text": "J. J. Blair\n\nJ. J. Blair (* 15. října 1969) je zvukový inženýr, producent a hudebník, který spolupracoval například s Johnnym Cashem, June Carter Cash, Rodem Stewartem nebo s The Who. Blair byl producentem a zvukovým inženýrem alba \"Press On\" (1999) od June Carter Cash, které získalo cenu Grammy. Blair byl také zvukovým inženýrem box setu \"The Legend\" (2005) od Johnnyho Cashe. Blair byl také zvukovým inženýrem skladeb mnoha jiných umělců včetně Weezer, George Bensona, Smokey Robinsona, Unwritten Law, Kelly Clarkson, P. Diddyho nebo The Black Eyed Peas.\n\nBlair hrál také jako klávesák pro The Who, a to na jednom koncertě 8. listopadu 2006 v San José. Na tomto koncertě Blair zastupoval Briana Kehewa, který zastupoval Johna \"Rabbita\" Bundricka, který v té době byl se svojí vážně nemocnou manželkou.\n\n"}
{"id": "998775", "url": "https://cs.wikipedia.org/wiki?curid=998775", "title": "Letopisy mistra Jena", "text": "Letopisy mistra Jena\n\nLetopisy mistra Jena () je čínská historická kniha ze 4. století př. n. l. obsahující řeči, promluvy a dialogy čínského politika Jen Jinga.\n\nKniha je souborem napomenutí, varování a promluv Jen Jinga († 500 př. n. l.). Jen Jing se proslavil svou skromností, čestností, zdvořilostí a bystrým úsudkem jako dlouholetý rádce tří panovníků státu Čchi, vévodů Linga (靈), Čuanga (莊) a Ťinga (景). Dílo předvádí Jen Jinga jako ukázkového rádce, neváhajícího uvádět panovníky na správnou cestu.\n\nKniha sestává z 215 příběhů, anekdot a promluv seskupených do 8 kapitol. Kapitoly jsou seřazeny podle obsahu – první dvě obsahují napomenutí a varování, další dvě odpovědi na otázky panovníků, ve zbývajících čtyřech jsou Jen Jingovy promluvy. Tematika díla je blízká \"Promluvám ze států\".\n\nTradičně byl za autora díla považován Jen Jing, který byl rádcem postupně tří panovníků státu Čchi. Kniha však pochází z pozdější doby, snad ze 4. století př. n. l. Definitivní podobu ji dal chanský učenec Liou Siang (劉向, 77–6 př. n. l.). \"Letopisy mistra Jena\" byly zastíněny jinými historickými pracemi, nejstarší komentáře (Su Jüův a Čang Čchun-iův) proto pocházejí až z éry dynastie Čching.\n"}
{"id": "998778", "url": "https://cs.wikipedia.org/wiki?curid=998778", "title": "Metody a techniky zkoumání postojů", "text": "Metody a techniky zkoumání postojů\n\nPostoj je hodnotící vztah zaujímaný jednotlivcem vůči okolnímu světu, jiným subjektům i sobě samému. Zahrnuje dispozici chovat se či reagovat určitým relativně stabilním způsobem. Postoj je získáván na základě spontánního učení v rodině a jiných sociálních prostředcích. Postoje jsou součástí osobnosti, souvisí se sklony, zájmy, dále předurčují naše chápání, myšlení a cítění. Přestože naše postoje jsou poměrně trvalé, během života jedince se proměňují, nejčastěji vlivem zásadních životních událostí. \n\nZákladní složky postojů jsou poznávací, citová a konativní, mají také různou intenzitu a kvalitu. Postoj je tedy složená proměnná, která nelze měřit pouze jedním indikátorem. Postoje lze zjišťovat různými způsoby, nejčastěji se však užívá dotazování, pozorování či rozbor textů.\n\nŠkály jsou \"měřící nástroje\", které lze použít na měření celé řady jevů. Pro měření postojů jsou však nenahraditelné.\n\nSumační posuzovací škála, taktéž zvaná jako \"Likertova typu\", je souborem postojových položek, z nichž se všechny pokládají za přibližně stejné co do postojové hodnoty, a na každou z nich jedinci reagují různým stupněm intenzity (buď souhlasu, nebo nesouhlasu). U těchto škál se následně určuje tzv. postojové skóre jedince a to tím způsobem, že skóre jednotlivých položek se buď sčítají, nebo se sečtou a následně dělí na průměrnou hodnotu. Je nutné, aby byl jedinec umístěn někam na kontinuum souhlasu s předmětem dotyčného postoje. Tento typ škál je považován za nejjednodušší, co se provedení týče. \n\nŠkály zjevně stejných intervalů, které můžeme najít také pod označením \"Thurstoneovy škály\", jsou zdánlivě podobné škálám Likertovým, avšak liší se k systému kódování, přičemž škály zjevně stejných intervalů vytváří tzv. kontinuum a na rozdíl od předešlých navíc vyjadřují sílu vztahu. V tomto případě je pro každou položku určená škálová hodnota, která symbolizuje sílu postoje souhlasné odpovědi k položce. Položky této škály musí být zvolené tak, že intervaly mezi nimi jsou konstantní. Jedná se o velmi důležitý a žádoucí rys.\n\nKumulační škály můžeme označit také jako \"Guttmanovské škály\". Jedná se o škály složené z poměrně malého souboru homogenních položek, u kterých se předpokládá, že jsou jednorozměrné. Jednotlivé položky škály jsou řazeny tak, že na sebe navzájem navazují, a to tím způsobem, že se postupuje od položek nejobtížnějších až k položkám nejsnadnějším, nebo také od nejobecnějších k nejkonkrétnějším. Každá následující položka je tak závislá na té předcházející. Kumulační škály předpokládají, že odpoví-li respondent na první položku kladně, bude odpovídat kladně i na položky následující. \n\nVýše uvedené typy škál je možné převést do praxe, jakožto jednotlivé výzkumné techniky. Mezi nejpoužívanější se řadí\n\nEmory Bugardus se ve 20. letech 20. století zabýval výzkumem postojů k příslušným etnickým a rasovým skupinám. Vytvořil sedmistupňovou škálu, jež počínala nejsilnějším vztahem (konkrétně: Přijali byste příslušníka dané etnické či rasové skupiny za blízkého příbuzného?) a končila tím nejslabším (v tomto případě: Vyloučil byste příslušníka dané etnické či rasové skupiny z naší společnosti?). Autor zde vycházel z principu kumulačních škál, kdy předpokládal, že pokud jsme ochotni akceptovat nejsilnější vztah, budeme akceptovat i následující, slabší vztahy. Později se, především v Evropě, začalo s tímto typem škály pracovat jako se škálou zjevně stejných intervalů.\n\nPomocí této techniky jo možné měřit především sociální distance vůči kulturním, etnickým či rasovým skupinám, avšak to není zdaleka vše. Tímto způsobem lze měřit také vývoje postojů v čase a místě. Aplikace je možná i v mezinárodním měřítku. \n\nTato technika se nesnaží přímo o mapování postoje, jeho síly a směru, ale zaměřuje se na zkoumání významu, který jednotliví respondenti přikládají daným věcem, jevům nebo pojmům. A jak tato technika funguje v praxi? Respondentům je předložen posuzovaný pojem, který by měl být v rámci možností co nejkonkrétnější (např. naše škola, rodina atp.). Respondentům je dále nabídnuta škála adjektiv opačného pólu (např. v případě naší školy: čistá vs. špinavá), nejčastěji v podobě pásu rozděleného na jednotlivá okénka, respondent zaznačí do příslušného okénka křížek, dle svého vlastního uvážení. Ideální pro aplikace této techniky je, chceme-li posuzovat dvě, názorově odlišné skupiny, u kterých očekáváme, že jejich interpretace významů je rozdílná. \n\nJedná se o další metodu vhodnou pro měření postojů. Metoda funguje tím způsobem, že výzkumník disponuje balíčkem karet, které se označují jako \"q-typy\", a jejichž počet se standardně pohybuje mezi 60 a 120 kusy. Respondenti následně snímají z balíčku kartu po kartě a přerozdělují je na hromádky, dle míry ne/souhlasu. Počet hromádek i karet na jednotlivých hromádkách je omezen na takové množství, aby vzniklo rozložení dle klasické Gaussovy křivky. Nejčastěji se užívá k hlubšímu studiu menších skupin, vhodná je i pro výzkum a sledování vývoje postojů v čase. Jedná se však o velmi pracnou a časově náročnou metodu.\n\n"}
{"id": "998779", "url": "https://cs.wikipedia.org/wiki?curid=998779", "title": "Hloubkový rozhovor", "text": "Hloubkový rozhovor\n\nHloubkový rozhovor neboli in-depth interview je jednou z nejvýznamnějších a nejčastěji využívaných metod sběru dat v rámci kvalitativního výzkumu. Lze jej definovat jako nestandardizované dotazování obvykle jednoho informačního partnera jedním tazatelem. Na rozdíl od cílů sběru dat v kvantitativním výzkumu je cílem sběru dat v kvalitativním výzkumu zjistit nejen, jak se informační partneři chovají, ale především důvody jejich chování. Typické pro kvalitativní výzkum jsou otázky Kdo, Proč, případně Jak.\n\nHloubkový rozhovor umožňuje informačnímu partnerovi vyjadřovat své názory na zkoumanou problematiku, díky čemuž výsledky takového výzkumu přináší detailní informace o zkoumaném jevu. Jedná se o individuální rozhovor tazatele a informačního partnera zaměřený na zvolené téma, při kterém se tazatel snaží proniknout do nitra informačního partnera a objevit klíčové postoje, motivy a vztahy. Tazatelem u tohoto typu výzkumu zpravidla bývá zkušený psycholog či sociolog, jehož úkolem je vést respondenta k tomu, aby na dané téma volně hovořil. Pokud se v jeho vyprávění vyskytne nějaká zajímavá informace, tazatel ho povzbuzuje k rozvinutí myšlenky. Pomocí co nejvolnějších, ale tematicky předem vymezených asociací, zjišťuje specifické relevantní obsahy, které lze najít na všech úrovních vědomí. \nHloubkový rozhovor je úzce spjat s pozorováním, další technikou sběru dat kvalitativního výzkumu. Zkušený tazatel by měl zároveň býti i zkušeným pozorovatelem, který je schopen se nejen dotazovat, ale i rozpoznávat neverbální sdělení a citlivost k prostředí. Mezi hlavní typy hloubkového rozhovoru řadíme rozhovor polostrukturovaný a rozhovor nestrukturovaný – označovaný také jako narativní. Polostrukturovaný rozhovor je založený na předem vytvořeném scénáři obsahující zkoumaná témata a jednotlivé otázky. Jeho využití je vhodné zejména v rámci případových studií či zakotvených teorií. Naopak rozhovor nestrukturovaný, používaný v biografickém designu, vychází nejčastěji jen z jedné otázky, na kterou se dle odpovědí informačního partnera v průběhu rozhovoru nabalují další. Existují i další typy hloubkových rozhovorů – například tvořivý rozhovor či rozhovor v rámci evaluace.\n\nCelý proces sběru dat prostřednictvím hloubkového rozhovoru se skládá celkem ze sedmi částí – výběr metody, příprava rozhovoru, vlastní dotazování, přepis rozhovoru, reflexu rozhovoru, analýza dat, prezentace výzkumné zprávy.\nVedení hloubkového rozhovoru vyžaduje citlivost, koncentraci, interpersonální porozumění a disciplínu. Je nutné dopředu zvážit obsah otázek, jejich formulaci a pořadí a také délku rozhovoru. Tyto záležitosti se řeší buď před rozhovorem, nebo až v jeho průběhu. Důležité části rozhovoru jsou především začátek a konec. Na začátku dotazování musí tazatel prolomit případné psychické bariéry a získat souhlas s nahráváním. Na konci rozhovoru nebo při loučení je vysoká pravděpodobnost získání důležitých informací. Tazatel by měl dotazovanému nabídnout možnost dodatečného kontaktu, kdyby chtěl doplnit ještě nějaké další informace.\nOtázky jsou v hloubkovém rozhovoru důležitým stimulem pro respondentovu odpověď. Formulace otázky patří ke klíčovým prvkům, které určují, jak bude respondent odpovídat. Proto by měly být otázky opravdu otevřené, neutrální a jasné. Základním cílem při vymýšlení otázek je co nejvíce redukovat vnucování odpovědi již samotnou formulací otázky. Při rozhovoru nesmí docházet k tomu, aby tazatel pokládal více otázek najednou. Při správně vedeném rozhovoru by měl tazatel i respondent cítit, že se jedná o rovnocennou konverzaci. Tazatel musí jasně sdělit, jaké informace požaduje a z jakého důvodu jsou pro něho důležité. Právě kvůli uchování důvěry by měl tazatel poskytnout informaci o účelu o otázky, protože jejich důvod nemusí být respondentovi vždy jasný.\nPři rozhovoru patří mezi nejdůležitější aspekty přístup k dotazovanému a postoj vůči obsahu sdělení. Během rozhovoru musí tazatel vybízet dotazovaného k vyprávění určitým chováním, současně ale nesmí ovlivnit odpovědi tím, že by kladně či záporně na odpovědi reagoval. Jeho chování tedy vyžaduje neutralitu a zároveň musí podněcovat respondenta k dalším podrobnostem. Důležité tedy je dávat respondentovi najevo, že je pro výzkum velmi zajímavá osoba a totéž platí o obsahu jeho sdělení. Důležité je dbát na průběh rozhovoru. Někdy mohou být odpovědi příliš zdlouhavé či doplňovány o nepodstatné poznámky, což snižuje efektivnost rozhovoru. Tazatel musí předem vědět, co je cílem rozhovoru a jaké informace se chce dozvědět, pokládat správné otázky, které povedou k informačně hodnotným odpovědím.\nPro tento typ výzkumu bývá obvykle osloven menší počet respondentů, např. deset. Při dotazování většího počtu respondentů se odpovědi obvykle opakují a výzkum tak pozbývá na efektivnosti. Vzorek je pečlivě vybrán tak, aby co nejvíce odpovídal cílové skupině.\n\nHloubkové rozhovory mají velké využití především u výzkumů týkajících se osobních či citlivých témat. Prostřednictvím hloubkového rozhovoru jsou zkoumáni členové určitého prostředí, určité specifické sociální skupiny. Cílem je získat stejný náhled na události a jejich jednání, jakým disponují právě členové dané skupiny. Hloubkový rozhovor zachycuje výpovědi respondentů v jejich přirozené podobě, což je základní princip kvalitativního výzkumu.\nMetoda hloubkového rozhovoru může být využívána samostatně, jako je tomu v dotazníkových šetřeních, nebo v kombinaci s jinou metodou. Rozhovorem můžeme například doplnit zúčastněné pozorování a získat tak podrobnější informace.\n\n"}
{"id": "998782", "url": "https://cs.wikipedia.org/wiki?curid=998782", "title": "Seznam kulturních památek v Konicích (Znojmo)", "text": "Seznam kulturních památek v Konicích (Znojmo)\n\n"}
{"id": "998784", "url": "https://cs.wikipedia.org/wiki?curid=998784", "title": "Seznam kulturních památek v Popicích (Znojmo)", "text": "Seznam kulturních památek v Popicích (Znojmo)\n\n"}
{"id": "998786", "url": "https://cs.wikipedia.org/wiki?curid=998786", "title": "Seznam kulturních památek v Příměticích", "text": "Seznam kulturních památek v Příměticích\n\n"}
{"id": "998787", "url": "https://cs.wikipedia.org/wiki?curid=998787", "title": "Seznam léčivých rostlin (K)", "text": "Seznam léčivých rostlin (K)\n"}
{"id": "998791", "url": "https://cs.wikipedia.org/wiki?curid=998791", "title": "Silnice II/230", "text": "Silnice II/230\n\nSilnice II/230 je silnice druhé třídy v západních Čechách propojující města Bečov nad Teplou, Mariánské Lázně, Planá, Stříbro, Stod, Přeštice a Nepomuk. Je dlouhá asi 120 km.\n\nV minulosti byla většina této silnice součástí silnice první třídy I/23, trasa Planá - Brno. Později byla zčásti značena jako silnice I/24 (v úseku Bečov - Mariánské Lázně) a zčásti jako silnice I/21 (Planá - Nepomuk).\n\n\n\n\n\n"}
{"id": "998795", "url": "https://cs.wikipedia.org/wiki?curid=998795", "title": "Vladimír Nahodil", "text": "Vladimír Nahodil\n\nVladimír Nahodil (* 28. března 1925 Praha) je český specialista v chirurgii břišní, hrudní, cévní, štítné žlázy a v onkochirurgii. Soudní znalec v oblasti zdravotnictví, odvětví chirurgie. V létech 1975-1990 přednosta chirurgické kliniky dospělých Fakulty dětského lékařství Univerzity Karlovy (FDL UK) a Fakultní nemocnice v Praze 5 – Motole. Souběžné též v létech 1978-1981 přednosta chirurgické kliniky FDL UK a Fakultní nemocnice v Praze 1, Pod Petřínem. Od r. 1991 provozovatel soukromé chirurgické ordinace v Praze 10.\n\nMatka (Raissa, nar. 1892) pocházela z Oděsy (v předrevolučním Rusku) a vystudovala zubní lékařství. Otec (Václav nar. 1896) pocházel z Moravy (Hodiškov u Brna). Rodiče se seznámili v Charbinu, kde matka pracovala u Amerického Červeného kříže jako zubní lékařka a otec se tam dostal jako ruský legionář. Byli oddáni ve Vladivostoku. Do ČSR se dostali v r. 1920. Za další 3 roky se narodil prvý syn Otakar, necelé 2 roky poté jmenovaný Vladimír. Otec zůstal ve službě jako důstojník zdravotnictva, ale pro chronické onemocnění žaludku byl předčasně penzionován, takže hlavní živitelkou rodiny byla matka, které byla povolena soukromá zubní ordinace. Dětství a léta dospívání nebyla příliš klidná jednak pro existenční starosti rodiny, jednak pro celkovou situaci v ohrožené republice, v německé okupaci a zvláště v období haydrychiády. V této době studoval na reálném gymnáziu v tehdejší Praze 12 a poslední dva ročníky v Praze 13, kde v r. 1944 maturoval. Vzhledem k tomu, že byly německými okupanty uzavřeny české vysoké školy, nemohl studovat medicínu jako svůj vytoužený obor. Podařilo se mu však získat místo aspiranta farmacie v lékárně v Praze 2, v Sokolské ulici č.31, tedy v místě nynějšího Lékařského domu. Praxe v lékárně byla z hlediska budoucího studia medicíny prospěšná. V tomto svém prvém zaměstnání setrval jeden rok a čtyři měsíce a po osvobození ČSR v r. 1945 začal studovat na nově otevřené Lékařské fakultě v Praze a na základě stipendia v Leningradě.\n\nPo promoci byl v r. 1952 Ministerstvem zdravotnictví přidělen jako sekundární lékař na Chirurgickou kliniku Lékařské fakulty hygienické Univerzity Karlovy (LFH UK, později 3. Lékařské fakulty) a Fakultní nemocnice v Praze 10 - Vinohrady. Přednostou kliniky byl Prof. MUDr. Emerich Polák, DrSc. Šlo o tehdy nejmodernější kliniku v Praze o 220 lůžkách, s velmi početnou operativou, takže vyškolení v operační činnosti bylo rychlejší než na řadě ostatních pracovišť. Vedle ambulantní chirurgie byly Dr. Nahodilovi svěřovány postupně složitější břišní operace a brzy též operace na štítné žláze, které byly na klinice provozovány ve velkém počtu a v účelném, prof. Polákem vypracovaném operačním postupu. V dalších létech byl Dr. Nahodil pověřen zavedením soudobé cévní chirurgie, kterou pak provozoval jako jediný pracovník kliniky. Pravidelně se věnoval rekonstrukční chirurgii tepen a jiným operacím na cévním systému. Zavedl též venózní trombektomii při akutní iliofemorální flebotrombóze, která se na jiných pracovištích neprováděla.\nV létech 1953-1955 absolvoval vědeckou aspiranturu, která byla později zakončena monografickou studií „K otázkám karcinomu žaludku“ s tím, že byla v r. 1958 předmětem obhajoby na kandidáta lékařských věd (CSc). Atestaci v oboru chirurgie I.st. složil v r. 1955, II.st. v r. 1959 a pak byl ustanoven do funkce odborného asistenta kliniky.\nDalší monografickou studii „Diabetické gangrény a flegmóny“ obhájil v r. 1965 k získání vědecko-pedagogické hodnosti docenta chirurgie.\nV pohnutých dnech po 21. srpnu 1968 pro nepřítomnost přednosty připravil kliniku na příjem raněných a zorganizoval jejich ošetření.\nNa klinice, kterou po ukončení funkce přednosty prof. Poláka vedl od r. 1971 prof. MUDr. Bohumil Špaček, DrSc., zůstal doc. Nahodil do r. 1975 (tedy 23 let) a v tomtéž roce byl vyzván, aby se přihlásil do konkurzu na místo přednosty chirurgické kliniky dospělých FDL UK a Fakultní nemocnice v Praze 5 - Motole. Po schválení v konkurzu toto místo získal a nastoupil v květnu roku 1975.\nStará motolská nemocnice byla vybudována v r. 1943 a vedoucím chirurgického oddělení byl od r. 1945 MUDr., brzy však doc. a později prof. DrSc. Bohuslav Niederle. Teprve v r. 1967 bylo toto oddělení změněno na IV. Chirurgickou kliniku Fakulty všeobecného lékařství a v r. 1971 pak založena Chirurgická klinika Fakulty dětského lékařství Univerzity Karlovy (FDL UK) a přednostou zůstal do roku 1975 prof. MUDr. Bohuslav Niederle, DrSc.\nŠlo o zastaralý objekt s lůžkovým oddělením lazaretového typu a s řadou stavebních a prostorových nedostatků, takže nový přednosta musel postupně prosadit a realizovat četné stavební úpravy.\nV r. 1976 obhájil doktorát lékařských věd (DrSc.) na téma „Venózní trombektomie“ (zpracovaném v monografické studii) a v r. 1977 profesuru v oboru chirurgie. Stal se vedoucím katedry chirurgie FDL UK, předsedou komise pro obhajoby kandidátských dizertací, předsedou komise pro státní rigorózní zkoušky z chirurgie. Na klinice byly zřízeny postupně poradny mammologická, endoskopická, traumatologická a později též koloproktolgická. Prof. Nahodil byl iniciátorem vyčlenění urologického ordinariátu z chirurgické kliniky ve prospěch vytvoření samostatného urologického oddělení (pod vedením MUDr. Ivana Kawaciuka), ze kterého později vznikla urologická klinika.\nSám byl vytížen bohatou operační činností v oblasti břišní, cévní a hrudní chirurgie, bohatě též ve výkonech na štítné žláze, kterých provedl zhruba 2500. V této oblasti prioritně zavedl v ČSR do té doby neprováděnou totální tyreoidektomii a popsal vlastní modifikaci postupu této operace (též v monografii V. Nahodil a kolektiv: „Chirurgie štítné žlázy, 1989“). Výrazně úspěšné výsledky v tyreochirurgii byly též podmíněny příkladnou a systematickou spoluprací s motolskými endokrinology.\nV r. 1977 mu byla přiznána atestace z cévní chirurgie.\nV r. 1983 byl jmenován soudním znalcem v oboru zdravotnictví, odvětví chirurgie.\nZa dobu své působnosti dovedl prof. Nahodil sedm lékařů kliniky k obhajobě kandidatury lékařských věd a pět z nich později k docentuře z chirurgie (Mašek, Veselý, Antoš, Trnka, Dvořák). Další dva (Hoch, Leffler) získali docenturu v pozdější etapě. Tři z těchto docentů dosáhli nakonec ve funkcích přednostů klinik profesuru z chirurgie (Antoš, Dvořák, Hoch).\nBěhem celé své chirurgické činnosti přednesl na různých sjezdech, sympoziích a kongresech celkem 218 sdělení a publikoval 135 prací včetně sedmi monografických studií. Dvě z nich byly oceněny Maydlovou cenou a Cenou operativních oborů. S kolektivem pracovníků kliniky byla též vydána třídílná skripta Obecné a Speciální chirurgie pro mediky.\nV r. 1990 byla FDL UK přejmenována na 2. Lékařskou fakultu Univerzity Karlovy v Praze (2.LF UK).\nSvou činnost na chirurgické klinice 2.LF UK ukončil prof. Nahodil v listopadu 1990, takže kliniku vedl patnáct a půl roku.\nV r. 1991 si vybudoval soukromou chirurgickou ordinaci v Praze 10, Vyžlovská 3100/10, kterou provozoval do konce roku 2015. Je čestným členem České chirurgické společnosti (ČCHS), čestný člen České endokrinologické společnosti (ČES) České lékařské společnosti J.E.Purkyně a je nositelem Maydlovy medaile za zásluhy o rozvoj chirurgie.\n\nOtec se dožil 70 let, matka 87 let. Bratr Otakar (Prof. PhDr. DrSc.) přednášel a publikoval v oborech etnografie a sociologie a zemřel v 72 letech.\n\nZe dvou manželství prof. Nahodila se narodili 3 synové a 1 dcera.\nK r. 2020 to jsou: Ing. Alexandr,1953 (podnikatel), Mgr. Vladimír,1955 (mistr zvuku), Ing. Petr,1966 (podnikatel) a MUDr. Blanka,1970 (gynekoložka).\nOd nich pak dále pochází 13 vnoučat.\nK r. 2020 to jsou: Martin 1977, JUDr. Tomáš 1978, Ondřej 1979, Ing. Lucie 1985, Bc. Radek 1986, Ing. Diana 1991, Mgr. Vladimír 1993, Mgr. Lukáš 1995, Magdalena 1998, Petr 1999, Alexander 2002, Karel 2004, David 2007.\nA dále 7 pravnoučat: Prokop 2004, Václav 2006, Marie 2009, Amálka 2009, Marek 2011, Marco Tommy 2015, Atrey Timmy 2017.\n\nProf. Nahodil žije v rodinném domě, který obývá jeho dcera MUDr. Blanka Hynková (roz. Nahodilová), se svým manželem (MUDr. Karel Hynek, gynekolog) a se svými dětmi: Lukášem, Karlem a Davidem.\n\n\n"}
{"id": "998803", "url": "https://cs.wikipedia.org/wiki?curid=998803", "title": "Queimada Grande", "text": "Queimada Grande\n\nIlha da Queimada Grande (přezdívaný Hadí ostrov) je ostrov v Atlantském oceánu u pobřeží brazilského státu São Paulo, 95 mil od města São Paulo. Má rozlohu zhruba 43 hektarů.\n\nOstrov má poměrně strmé skalnaté svahy s minimální vegetací; teprve ve vyšších polohách má ne příliš silnou vrstvu zeminy pro trávu, křoviny a stromy.\n\nOstrov využívají některé druhy tažných ptáků. Lze zde najít menší druhy plazů a žáby. V potravním řetězci pod nimi jsou četné druhy hmyzu.\n\nNa ostrově žije ve velkém počtu jediný druh hada – křovinář ostrovní (\"Bothrops insularis\") z čeledi chřestýšovitých. Četnost jeho výskytu se odhaduje na jednoho až pět jedinců na metr čtvereční. Současně je ale ostrov jeho jediným známým endemitem a hrozí mu vyhubení v případě požáru ostrova, stejně jako se potýká s nedostatečnou genovou základnou pro křížení. Jeho jed je velmi silný, jedná se o jeden z nejjedovatějších na světě: člověka dokáže zabít do hodiny a ptáky, na které se tento had „specializuje“, usmrtí okamžitě.\n\nNázev \"queimada\" znamená v portugalštině \"vypálený\", ve smyslu člověkem založeného požáru pro získání obdělávatelné půdy. Brazilci totiž původně plánovali ostrov obydlit – postavili na něm dokonce maják a počítalo se zde s pěstováním banánů. Od tohoto záměru ale bylo ustoupeno.\n\nOstrov měl po dlouhou dobu jediného obyvatele: správce majáku, který patrně někdy ve 20. letech 20. století padl za oběť některému z hadů. Od té doby je ostrov neobydlený. Maják byl v 2. polovině 20. století inovován na autonomní režim vyžadující údržbu pouze jednou za rok, kterou vykonává námořnictvo Brazílie. To také vynucuje zákaz vstupu na ostrov a výjimku dává zřídka, a to pouze vědeckým týmům, jež zkoumají jed a protilátku křovináře ostrovního. Od roku 1984 byl ostrov Queimada Grande vyhlášen přírodní rezervací.\n\nKrom faktů kolují o ostrově i různě příběhy, např. o mrtvých rybářích, kteří na ostrov zavítali pro sběr planných banánů, či legendy o tom, že ostrov plný životu nebezpečných hadů je ideálním místem pro zakopání pokladu.\n\n"}
{"id": "998808", "url": "https://cs.wikipedia.org/wiki?curid=998808", "title": "Strop (Bukovské vrchy)", "text": "Strop (Bukovské vrchy)\n\nStrop ( , 1011 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Černiny (929 m) na severozápadě a Rypy (1002 m) na jihovýchodě. Jižním směrem vybíhá z hory rozsocha směřující přes vrcholy Kyčerka (819 m), Dolný vrch (707 m), Borsuk (725 m) a Brinky (684 m) nad soutok říček Stružnica a Cirocha. Východně od Stropu vybíhá k severu další rozsocha směřující přes vrcholy Kiczerka (910 m), Rosocha (1085 m) a Hyrlata (1103 m) do údolí Solinky. Vrcholem prochází hranice mezi slovenským NP Poloniny a polskou CHKO Cisna-Wetlina.\n\n\n\n"}
{"id": "998811", "url": "https://cs.wikipedia.org/wiki?curid=998811", "title": "Rypy", "text": "Rypy\n\nRypy ( , 1002 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Strop (1011 m) na západě a Kruhliak (1100 m) na severovýchodě. Severní svahy spadají do údolí potoka Roztoczka, jižní do údolí říčky Cirocha. Vrcholem hory prochází hranice mezi slovenským NP Poloniny a polskou CHKO Cisna-Wetlina. Na slovenské straně se rozkládá PR Šípková.\n\n\n\n"}
{"id": "998812", "url": "https://cs.wikipedia.org/wiki?curid=998812", "title": "Tajemství starého venkovského sídla", "text": "Tajemství starého venkovského sídla\n\nTajemství starého venkovského sídla (1965, Het geheim van het oude landhuis) je dobrodružný detektivní román pro mládež od nizozemsklého spisovatele Johana Fabricia odehrávající se v autorově současnosti na malém ostrově v Karibském moři.\n\nHrdiny románu je pětice dospívajících chlapců a děvčat. Nejstaršímu z nich, Markovi, je šestnáct let, Hein je vypravěčem příběhu a Marek vlastní plachetnici \"Modrý delfín\". Děvčata se jmenují Mary a Liana.\n\nTato pětice, žijící na Ostrově v Karibském moři poblíž Venezuely si vyjede Markovu plachetnicí na moře. Po vyjížďce se vydají do opuštěného venkovského sídla, kde si udělají piknik. Přitom objeví na půdě domu ukrytý cenný lup, zlaté a stříbrné předměty z dosud neobjasněné loupeže v kostele, o které se psalo v novinách, šperky z jiných loupeží a také třicet dva beden s kořalkou. Nález neohlásí na policii, ale snaží se zločince vypátrat sami. Tím se dostanou do souboje s bandou zkušených venezuelských lupičů a podloudníků. S pomocí indiánského rybáře Nicodema, který je podloudníky donucen ke spolupráci, se jim podaří objevit jejich tajné přístaviště ve zdánlivě nepřístupné jeskyni. Jsou tam však podloudníky zajati a odvezeni na jejich jachtu. Podloudníci jim dokonce potopí \"Modrého delfína\".\n\nPodloudníci mladé lidi unesou a ukryjí je na pobřeží Venezuely na opuštěném místě v pralese plném kajmanů a moskytů a snaží se za ně získat výkupné. Marek se rozhodne odjet v kánoi do nějakého přístavu na pobřeží, ale padne do rukou kubánských revolucionářů, kteří chtějí aby se k nim připojil, jinak že ho hodí do moře. Když poblíž Ostrova potkají Nicodemovu plachetnici, podaří se Markovi na ní uprchnout a dostat se domů. Pro zbylé mladé lidi je vysláno letadlo a policie pak bandu zlikviduje při předávání výkupného.\n\n"}
{"id": "998813", "url": "https://cs.wikipedia.org/wiki?curid=998813", "title": "Kurników Beskid", "text": "Kurników Beskid\n\nKurników Beskid (1037 m n. m.) je hora v Bukovských vrších na slovensko-polské státní hranici. Nachází se v pohraničním hřebeni mezi vrcholy Kruhliak (1100 m) na severozápadě a Pľaša (1162 m) na jihovýchodě. Jihozápadně od vrcholu vybíhá severovýchodním směrem krátká rozsocha s vrcholem Szczawnik (1052 m). Vrcholem hory prochází hranice mezi slovenským NP Poloniny a polskou CHKO Cisna-Wetlina. Na slovenské straně se rozkládá NPR Pľaša.\n\n\n\n"}
{"id": "998814", "url": "https://cs.wikipedia.org/wiki?curid=998814", "title": "Maschalismos", "text": "Maschalismos\n\nMaschalismos (μασχαλισμός) označuje úkony provedené na těle mrtvého člověka, které mu (podle přesvědčení toho, kdo je provádí) zabrání, aby mrtvý kohokoli pronásledoval po smrti. Mezi tyto úkony patří svazování, přikování k těžkému nebo nemovitému předmětu, zatěžkání těla např. kamenem nebo jeho uvržení do zabezpečené schrány, dále mrzačení, např. oddělení končetin či hlavy od těla, proklátí srdce, atd. nebo aplikace různých talismanů nebo postupů, jež mají hrozbu údajného posmrtného pronásledování odvrátit.\n\nMaschalismos nebo důvody pro něj nemají jakýkoli vědecký nebo racionální základ; ten, kdo maschalismos provádí, tak činí z obav a utkvělých představ o tom, že zemřelý bude oživen jej bude pronásledovat.\n\nMaschalismos lze najít v některých starořeckých dramatech. V širším pojetí se za něj dá považovat také (reálně i fiktivně vykonané) zaražení dřevěného klínu do srdce mrtvoly coby údajné opatření proti oživnutí upíra.\n"}
{"id": "998816", "url": "https://cs.wikipedia.org/wiki?curid=998816", "title": "FASTA", "text": "FASTA\n\nFASTA je sada programů umožňující alignment (srovnávání) sekvencí DNA a proteinů. FASTA je zkratka od slovního spojení „fast alignment“. FASTA programy za využití rychlých, heuristických metod umožňují vyhledat podobné úseky v sekvencích srovnáváním dotazované sekvence se sekvencemi v proteinových a DNA databázích. Další programy poskytují informace o statistické významnosti alignementu.\n\nFASTA se využívá například k odvození funkčních a evolučních vztahů mezi sekvencemi nebo k identifikaci členů genové rodiny.\n\nO programu FASTA jeho tvůrci prohlašují, že se jedná o nejen vysoce selektivní ale zároveň rychlý bioinformatický nástroj. FASTA dokáže získat výsledky s použitím databáze s 2,5 miliony záznamů za méně než 20 minut, což je pozitivní změna oproti programům na bázi NWS. (Naopak metoda BLAST je rychlejší). Sensitivita je dána zejména použitím skórovací tabulky PAM250. Autoři přímo upozorňují, že výsledky získané pomocí programu FASTA nemusejí být vždy jednoznačné a je vždy potřeba je kriticky analyzovat. S tím, jak se metody alignmentu stávají více sensitivní, tím častěji u nich může docházet k chybám.\n\nTento software byl poprvé pod názvem FASTP představen Davidem J. Lipmanem a Williamem R. Pearsonem v roce 1985. Původní program FASTP byl sestrojen pro srovnávání a hledání podobností v sekvencích proteinů.\n\nPearson působí jako profesor na University of Virginia. Lipman je ředitelem NCBI a National Institutes of Health.\n\nV roce 1988 Lipman a Pearson představili program FASTA – jednalo se přepracovanou verzi programu FASTP, která na rozdíl od původního programu umožnila například porovnávání sekvencí DNA nebo srovnání sekvence proteinu se sekvencí DNA (pomocí translace resp. přeložení DNA sekvence), a také poskytla sofistikovanější program pro výpočet statistické významnosti.\n\nFASTA poté procházela dalším vývojem a dnes zahrnuje celou řadu programů umožňujících prohledávání proteinových a nukleotidových databází. \n\nV dnešní době sada programů FASTA obsahuje programy pro srovnávání proteinové sekvence s jinou proteinovou sekvencí případně proteinovou databází a stejně tak pro srovnávání nukleotidových sekvencí. Programy pod názvy FASTX a FASTY umožňují srovnat dotazovanou DNA sekvenci s proteinovou databází tak, že sekvenci přeloží ve všech možných čtecích rámcích.\n\nNavíc byly přidány programy využívající i jiné než rychlé heuristické metody hledání – například program SSEARCH srovnávající proteinovou nebo DNA sekvenci s databází za použití Smith-Watermanova algoritmu nebo program GGSEARCH využívající metodu dynamického programování pro sestavení globálního alignementu.\n\nVelký důraz klade FASTA na přesný výpočet statistik podobnosti, aby uživatel mohl rozpoznat, zda došlo k zarovnání pouze náhodou nebo lze na jeho základě předpokládat, že sekvence jsou homologní.\n\nZe sady programů FASTA vychází také FASTA formát, který slouží k zápisu nukleotidové nebo proteinové sekvence. Sekvence ve FASTA formátu se skládá z jedno-řádkového popisu, po kterém následují data. Popis vždy začíná znakem „větší než“ – tedy „>“. FASTA formát se využívá jako vstupní formát sekvencí při práci z programy FASTA a je hojně využíván i dalšími softwary určenými pro prohledávání databází a vytváření alignementů. Mezi ně patří NCBI (gi), SWISS-PROT (sp) a další.\n\nFASTA program umí pracovat i s jinými formáty, než je přímo FASTA formát. Patří mezi ně: NBRF/PIR, EMBL či GENEBANK full-tape formát. \n\nFASTA funguje tak, že vezme zadanou nukleotidovou nebo\naminokyselinovou sekvenci a prohledá příslušnou databázi za použití místního\nsekvenčního alignmentu za účelem nalezení shody v podobných sekvencích v\ndatabázi.\n\nProgram FASTA využívá z velké části heuristickou metodu,\nkterá přispívá k vysoké rychlosti, s jakou pracuje. Nejprve sleduje vzor\nshod ve slovech, dále shody slov o dané délce a poté označí potenciální shody.\nNásledně provede časově náročnější optimalizované hledání za použití algoritmu\nSmith-Watermanova typu.\n\nVelikost, kterou bere jako jedno slovo, daná parametrem\nktup, udává citlivost a rychlost programu. Zvýšení hodnoty ktup snižuje počet\nnalezených náhodných shod. Podle shody slov, které program dostane, hledá\nsegmenty, které obsahují seskupení shod blízko sebe. Následně tyto segmenty\nprověřuje jako možnou shodu. \n\nExistují určité rozdíly mezi fastn (nukleotidové sekvence) a fastp (proteinové sekvence) související s typem použité sekvence, ale oba programy pracují ve čtyřech krocích a vypočítávají tři skóre, aby popsaly a naformátovaly výsledky sekvenční podobnosti. Jsou to:\n\nktup je položeno rovno 1 nebo 2. V tomto kroku jsou nalezeny všechny nebo alespoň část identit mezi dvěma sekvencemi pomocí vyhledávací tabulky. Hodnota ktup určuje, kolik po sobě jdoucích identit je potřeba k tomu, aby byla daná část prohlášena za shodu. To znamená, že čím nižší je ktup hodnota, tím citlivější je hledání. Při použití proteinové sekvence se většinou používá ktup=2, u nukleotidových sekvencí je ktup 4 nebo 6. Krátké oligonukleotidy jsou většinou analyzovány s ktup=1. Program poté najde všechny místní podobnosti (reprezentovány jako diagonály určité délky v dot plotu) mezi dvěma sekvencemi, tak že započítá shody v ktup a zároveň penalizuje zasahující neshody. Tímto způsobem jsou lokální oblasti s vysokou hustotou shod v diagonále odděleny od náhodných shod. U proteinových sekvencí se ke skórování shod v ktup používají hodnoty ze skórovací tabulky BLOSUM50. To zajišťuje, že skupiny identit s vysokým skóre podobnosti přispívají k místnímu diagonálnímu skóre více než identity s nízkým skóre podobnosti. U nukleotidových sekvencí se používá skórovací matice ze stejného důvodu. Poté je vybráno 10 nejlepších lokálních oblastí ze všech diagonál, jsou dány dohromady a uloženy.\n\nOdstřižení konců oblastí tak, aby obsahovaly pouze ty přispívající k nejvyššímu skóre. V dalším kroku se znovu skenuje vybraných 10 oblastí. K vytvoření nového skóre se použije vhodná skórovací matice, aby se umožnilo hledání shod kratších než hodnota ktup. Během vytváření skóre se také uvažují konzervativní nahrazení, které přispívají ke skóre podobnosti. I když se u proteinových sekvencí používá zejména matice BLOSUM50, program může také použít skórovací matice založené na minimálním počtu záměn bází vyžadovaný pro specifické nahrazení, matice založené pouze na identitách nebo matice využívající alternativní měření podobnosti (PAM). Pro každou oblast na diagonále, která je takto znovu oskórována, je identifikována podoblast s maximálním skóre. Původní skóre nalezené v kroku 1 je použito k seřazení sekvencí z knihovny. Nejvyšší skóre je označeno jako init1.\n\nPokud je v alignmentu nalezeno několik původních oblastí se skórem větším než je hraniční hodnota, zkontroluje se, zda se mohou sestřižené původní oblasti spojit, aby vytvořily přibližný alignment s mezerami. Poté je vypočítáno skóre podobnosti, které je součtem spojených oblastí, mezery jsou přitom penalizovány ztrátou 20 bodů. Toto původní skóre podobnosti (initn) se použije k seřazení sekvencí z knihovny. Skóre jediné nejlepší původní oblasti nalezené v kroku 2 je označeno init1. V tuto chvíli program spočítá optimální alignment původních oblastí jako kombinace kompatibilních oblastí s maximálním skóre. Optimální alignment původních oblastí může být rychle spočítán pomocí dynamických programovacích algoritmů. Výsledné skóre initn je použito k seřazení sekvencí z knihovny. Tento spojovací proces zvyšuje citlivost, ale snižuje selektivitu. Pečlivě spočítaná hraniční hodnota je poté použita ke kontrole. Tato hodnota odpovídá zhruba součtu očekávaného průměrného skóre nepříbuzných sekvencí z knihovny a směrodatné odchylky. Například pro sekvenci o 200 zbytcích za použitého ktup=2 odpovídá tato hodnota 28.\n\nTento krok používá pásmový Smith-Watermanův algoritmus k vytvoření optimalizovaného skóre (opt) pro každý alignment zadané sekvence se sekvencí z knihovny. Ke spočtení optimálního alignmentu slouží pás o 32 zbytcích se středem v regionu init1 (z kroku 2). Poté, co jsou všechny sekvence nalezeny, program vynese původní skóre každé sekvence z knihovny do histogramu a vypočítá statistickou významnost opt skóre. U proteinových sekvencí je konečný alignment vytvořen pomocí úplného Smith-Watermanova alignmentu. U nukleotidových sekvencí se používá pásmový alignment.\n\nFASTA programy nacházejí oblasti místní nebo globální podobnosti mezi proteinovými nebo nukleotidovými sekvencemi buď prohledáváním v odpovídajících databázích, nebo díky identifikaci místních duplikací v rámci sekvence. Jiné programy poskytují informace o statistické významnosti alignmentu. Stejně jako BLAST, FASTA může být využita k odhadnutí funkčních a evolučních vztahů mezi sekvencemi a může také pomoci identifikovat členy genových rodin.\n\nPorovnává dvě proteinové sekvence navzájem, nebo protein s proteinovou databází. Dále umí porovnávat i DNA sekvence.\nOba programy jsou psané v programovacím jazyku C.\n"}
{"id": "998818", "url": "https://cs.wikipedia.org/wiki?curid=998818", "title": "Iron Deep", "text": "Iron Deep\n\nIron Deep je vysokohorská propasťovitá jeskyně, nacházející se v pohoří Maganik v Černé Hoře. Její význam ze sportovního hlediska tkví ve faktu, že se jedná o první (a zatím jedinou) jeskyni, objevenou českými speleology, která překonává hloubku jednoho kilometru. Vstupní propast se nachází pod severovýchodními stěnami Trešteni vrchu ve výšce 1767 m v těžko přístupném a nepřehledném terénu. Vývěrovou oblast zde tvoří kaňon Mrtvice, vzdálený nejkratší čarou asi 2 km, přilehlá dolina s osadou Mrtvo Duboko a nejníže položený vývěr Jame, nalézající se ve výšce 300 m n. m.\n\nJeskyně byla prozkoumána do dosavadních rozměrů poměrně rychle během tří expedic a to za účasti nevelkého počtu lidí. Vchod byl nalezen v půli expedice 2011 a během ní byla jeskyně objevena těsně pod hranici 500 m. V dalším roce, za pomoci bivaku na konci první vertikální části (-350 m od vchodu), provedli suchožlebští jeskyňáři a jejich kolegové objevný sestup až na kótu -1027 m a následující rok již přinesl další postupy v hloubkách kolem 1100 m.\n\nDá se říct, že jeskyně Iron Deep se svojí zmapovanou délkou 3360 m a hloubkou 1162 m (55. na světě podle dostupných žebříčků) je poměrně zajímavou a rozmanitou jeskyní. Na její utváření má vliv jak tektonika ve směru jihozápad – severovýchod, tak i tektonika, která je nejvíce znatelná na povrchu a na které je vytvořen i vlastní mrtvický kaňon a to severozápad – jihovýchod, projevující se ve vzniku hlubokých vertikál a přímých horizontů a tmavé, hůře rozpustné vápencové vrstvy, nacházející se v hloubkách od cca 300 do 450 m způsobují vznik dlouhých meandrů téměř beze spádu.\n\nPerspektiv je v současné době mnoho. Vedle tří směrů v nejhlubší části jeskyně a to ke kaňonu, souběžně s ním, směrem na Mrtvo Duboko a nejníže položený vývěr Jame a do nitra masívu se nabízí nová větev s aktivním tokem v meandrech Kajícníků. Z dosavadního průběhu se dá usuzovat, že tento tok poteče svojí vlastní cestou, aniž by se napojil do již objevených částí.\n"}
{"id": "998819", "url": "https://cs.wikipedia.org/wiki?curid=998819", "title": "Dějiny pedagogiky a školství", "text": "Dějiny pedagogiky a školství\n\nDějiny pedagogiky se řadí do systému pedagogických věd a jsou jednou ze základních disciplín pedagogiky. Zabývají se teorií i praxí výchovy, vzdělávání a vyučování. Snaží se nám podat obraz o dějinném vývoji v pedagogické oblasti a objektivně studují zákonitosti pedagogického vývoje. Zabývají se vývojem pedagogických principů, idejí, typů škol, studují jednotlivé myslitele a zkoumají minulost lidstva, zejména ty oblasti, které se týkají činností lidí v oblasti vzdělávání a výchovy.\n\nJako věda se dějiny pedagogiky koncipovaly poměrně pozdě. První pokus o sepsání didaktiky máme z poreformační doby 17. století od D. G. Morhofa (1639–1691). V roce 1675 ve Francii Claude Fleury napsal pojednání \"O volbě a metodě studií\", které popisuje vývoj výchovy od antiky až po 17. století. V 18. století jsou psány další podrobnější popisy vývoje školství v různých zemích.\n\nZa zakladatele moderních dějin je podle Štveráka považován Friedrich Heinrich Christian Schwarz, který sepsal přehled vývoje školství od nejstarších dob až do začátku 19.století.\n\nV Čechách na počátku 20. století napsal podrobnou historickou analýzu pedagogické problematiky F. Drtina. Také O. Kádner psal o historii českého školství a napsal dva ojedinělé rozsáhlé spisy o tomto tématu.\n\nPoznatky o vzdělávání a výchově v historii můžeme zjišťovat z několika zdrojů:\n\nDějiny pedagogiky můžeme dělit na dějiny pedagogické teorie a dějiny školství.\n\nDalší rozdělení je na dějiny výchovy, všeobecné dějiny, národní dějiny a dějiny školství (všeobecné i národní).\n\nDějiny pedagogiky můžeme také dělit podle historických období - dějiny vzdělávání a výchovy ve starověku, středověku, novověku...\n\nTato část dějin pedagogiky se zabývá výchovou a vzděláváním ve starověkých civilizacích. Zajímá se o výchovné systémy v přední Asii v okolí Eufratu a Tigridu. Zkoumá vědní obory v Babylonii, Persii, Asýrii a Egyptě. Zkoumá také vznik písma, psaní knih a zjišťuje, jak se v té době vyučovalo a jak se předávaly vědomosti dalším generacím. Také se snaží popsat výchovný systém ve Spartě, Athénách i v Římě. Zabývá se starověkými mysliteli, kterým byl například Pythagoras, Démokritos, Epikúros, Sokrates, Platón, Aristoteles nebo Marcus Fabius Quintilianus.\n\nTato část dějin pedagogiky se zaměřuje na vznik středověkých škol, zejména farních, klášterních a katedrálních. Zabývá se počátky výchovy a vzdělanosti v českých zemích, rytířskou výchovou a výchovou lidu ve středověku. Do této doby spadá také věk Karla IV. a s ním spojený rozvoj, který se odráží i ve vzdělávání, mj. tu vznikají univerzity. Významnou osobností v této doby je Tomáš Akvinský, který se zabýval filozofií i výchovou a vzděláváním.\n\nDo tohoto období se řadí renesanční pedagogika a významní pedagogové a myslitelé, např. Thomas More, Erasmus Rotterdamský nebo Vittorino da Feltre.\n\nDějiny pedagogiky zkoumají také vliv reformace na výchovu a vzdělávání v českých zemích a také se zabývají vznikem a vývojem městských škol a jejich organizací. Významným reformačním pedagogem byl Jan Hus, Martin Luther nebo Johannes Sturm. Proti reformaci byl naopak Ignác z Loyoly.\n\nVýznamnou osobností 17. století je Jan Amos Komenský, v dějinách vzdělávání se na něj zaměřuje velké množství knih a mnoho dalších autorů a pedagogů z něj vychází a odvolává se k němu. Dějiny vzdělávání se zabývají mnoha díly Komenského, jeho názory a didaktickými principy. Dalším známým a významným pedagogem je John Locke, Descartes, Rousseau a Kant.\n\nDějiny pedagogiky v tomto období mj. zkoumají názory a teorie Pestalozziho, Comta, Herbarta a mnoha dalších.\n\nV 19. a 20. století se pedagogika rozvíjí, přibývá pedagogů, pedagogických principů, teorií, proudů, druhů škol a názorů na výchovu, vzdělávání a výuku. Je zde velice mnoho věcí a osobností, které se dají zkoumat.\n\n\n\n"}
{"id": "998820", "url": "https://cs.wikipedia.org/wiki?curid=998820", "title": "Ria Stalmanová", "text": "Ria Stalmanová\n\nMaria Geertruida „Ria“ Stalmanová (* 11. prosince 1951 Delft) je bývalá nizozemská atletka, olympijská vítězka v hodu diskem.\n\nJejím největším úspěchem bylo vítězství v soutěži diskařek na olympiádě v Los Angeles v roce 1984. V tomto roce také ve Walnutu vytvořila svůj osobní rekord 71,22 m.\n\nNizozemský rekord v hodu diskem vylepšila celkem patnáctkát, jednou také ve vrhu koulí (18,02 m v roce 1984). Mistryní své země v hodu diskem se stala celkem desetkrát.\n\nPo mnoha letech spekulací Stalmanová v roce 2016 v televizním pořadu \"Andere Tijden Sport\" přiznala, že v posledních 2,5 letech své kariéry užívala jako doping zakázané anabolické steroidy. Chtěla se tím vyrovnat závodnicím z východoevropských zemí. Stalmanová nebyla odhalena, protože dopovala v období přípravy, přičemž mimozávodní dopingové kontroly byly zavedeny až později.\n\nPo tomto přiznání nizozemský atletický svaz rozhodl, že Stalmanové odebere stále platný národní rekord v hodu diskem. Stalmanová toto rozhodnutí akceptovala.\n\n"}
{"id": "998822", "url": "https://cs.wikipedia.org/wiki?curid=998822", "title": "Vranožka šupinatá", "text": "Vranožka šupinatá\n\nVranožka šupinatá (\"Coronopus squamatus\") je rostlina s poléhavou, v kruhu rozprostřenou lodyhou, kvetoucí drobnými bílými květy. Je to druh z rodu vranožka (\"Coronopus\") který bývá nově považován za součást rodu řeřicha, vranožka šupinatá je pak nazývána binomickým jménem \"Lepidium coronopus\".\n\nDruh pocházející z oblastí okolo Středozemního moře se postupně rozšířil do celé Evropy, Severní Ameriky, jižní Afriky, Austrálie i na Nový Zéland. V České republice se tento nepůvodní druh vyskytuje poměrně řídce, občas vyrůstá v teplých oblastech ve středních a severozápadních Čechách a na střední a jižní Moravě.\n\nPožaduje vlhčí jílovité až písčité půdy s vysokým obsahem dusíku a dalších živin, není na závadu ani vysoké půdní zasolení. S oblibou si vybírá místa teplá a dobře osluněná, mohou být i silně sešlapávaná. Často roste na hospodářských dvorech kde se v blízkosti chová hovězí dobytek, brav nebo drůbež, tam nachází bohatý zdroj dusíku a vytváří silné rostliny. Dále se vyskytuje i na polních cestách nebo chudých a hodně spásaných pastvinách.\n\nJe to vysloveně ruderální druh kterému vyhovuje specifický biotop ve kterém jsou rostliny vystaveny častému a intenzivnímu zhutňování půdy. Vyrůstá s oblibou na místech kde je půda silně udusaná a tudíž málo provzdušněná a se špatnou vzlínavosti kapilární vody. Na polích nebo v zahradách roste vzácně.\n\nJednoletá až dvouletá lysá rostlina se silně rozvětvenou, poléhavou lodyhou, dlouhou 10 až 30 cm. Lodyha se obvykle rozrůstá po zemi v kruhu, v hustém porostu může být vystoupavá až polovzpřímená. Tmavozelené listy v přízemní růžici i listy lodyžní mají čepele 5 až 12 cm dlouhé, kopinaté či obkopinaté, peřenodílné až peřenosečné a bývají složené ze 4 až 7 párů úkrojků. U spodních listů jsou úkrojky podlouhle vejčité a nepravidelně zoubkované až peřenosečné, u horních jsou úkrojky užší a nestejně jemně zoubkované až celistvé. Konec listu tvarem připomíná ptačí stopu (odtud rodové jméno).\n\nV paždí dolních listů vyrůstají drobné čtyřčetné květy vytvářející krátký a hustý hrozen který se za plodu prodlužuje. Oboupohlavné květy mají asi 1,2 mm dlouhé stopky které jsou zakončeny květním lůžkem asi 0,5 mm širokým. Zelené vejčité kališní lístky bývají 1,2 mm dlouhé a 0,5 mm široké, bílé obvejčité korunní lístky jsou 2 mm dlouhé a 1 mm široké. Čtyřmocných bílých tyčinek je šest a nesou vejčité prašníky. V květu jsou dvě až šest nektarií. Tento teplomilný druh má své vývojové optimum pozdě na jaře a v létě, kvete od května do září.\n\nNa tlustých, 1 až 2 mm dlouhých, vzpřímených nebo šikmých stopkách vyrůstají hustě směstnané šešulky ledvinovitého tvaru které jsou 3 × 4 mm velké a kolmo na úzkou přehrádku smáčknuté. Povrch mají svraskaly, po obvodě jsou žebernatě zubaté, na bázi plytce vykrojené a na konci prodloužené s krátkou čnělkou. Nepukavá šešulka obvykle obsahuje dvě asi 2 mm dlouhá bezkřídlá semena která po navlhčení neslizovatí.\n\nVranožka šupinatá je druh jehož počty stanovišť na kterých vyrůstá i celková četnost rostlin se v přírodě Česka postupně snižuje. Je to dáno omezováním vhodných ploch které jsou v současnosti neatraktivní (asfaltování dvorků a polních cest, vysušování drobných rybníčků) a celkovou změnou v zemědělství, snižování počtů malochovů hospodářských zvířat a omezování pastvy dobytka. Zákonem chráněna není (vyrůstá na místech kde ji ani chránit nelze), ale \"Červeným seznamem cévnatých rostlin České republiky z roku 2012\" je zařazena mezi druhy silně ohrožené (C2t).\n\n\n \n"}
{"id": "998825", "url": "https://cs.wikipedia.org/wiki?curid=998825", "title": "Nami", "text": "Nami\n\nNami je ženské rodné jméno japonského původu. V překladu znamená „vodní vlna“.\n\n"}
{"id": "998826", "url": "https://cs.wikipedia.org/wiki?curid=998826", "title": "Vranožka", "text": "Vranožka\n\nVranožka (\"Coronopus\") je rod nejčastěji poléhavých bylin rostoucích vesměs na silně narušených a často sešlapávaných jílovitých až písčitých půdách. Na základě analýzy DNA je rod vranožka často považován za součást rodu řeřicha. Vědecký i český název rodu je odvozen od tvaru listu který připomíná vraní nohu.\n\nRod vranožka má skoro kosmopolitní rozšíření (od tropů až téměř po polární oblasti) a bývá rozdělován asi do 10 druhů. V České republice se vyskytuje jediný druh vranožka šupinatá která řídce vyrůstá na teplých místech středních a severozápadních Čech a střední a jižní Moravy.\n\nJednoleté, dvouleté i vytrvalé, lysé nebo řídce chlupaté rostliny s tenkým vřetenovitým kořenem z kterého vyrůstá silně se větvící olistěná lodyha. Ta je obvykle poléhavá, méně často vystoupavá a jen zřídka kdy vzpřímená. Bazální listy, někdy tvořící listovou růžici, mají řapíky, lodyžní listy jsou s řapíky nebo přisedlé. Všechny listy jsou 1 až 3krát peřenosečné nebo peřenodílné.\n\nKvětenstvím s drobnými oboupohlavnými květy, se čtyřčetnými květními obaly a malými stopkami, je krátký hrozen vyrůstající z úžlabí listů. Odstávající kališní lístky jsou zelené nebo růžové a mívají široký blanitý lem. Korunní lístky jsou bílé nebo nažloutlé, vzácně i purpurové nebo chybějí. Šest čtyřmocných tyčinek bývá někdy redukováno na čtyři nebo dvě. Semeník se dvěma vajíčky je vejčitý a má krátkou trvalou čnělku.\n\nNahloučené plody, vyrůstající na vztyčených nebo rozbíhajících se stopkách, jsou hrubostěnné dvoupouzdré šešulky. Bývají dvoukulovité nebo ledvinovité a kolmo na přihrádku jsou mírně zploštělé. Šešulky po dozrání nepukají, některé se ale rozpadávají na dvě semenná pouzdra obsahující po jednom elipsovitém nebo kulovitém, žlutohnědém a hladkém semeni.\n\n"}
{"id": "998828", "url": "https://cs.wikipedia.org/wiki?curid=998828", "title": "Přesličník", "text": "Přesličník\n\nPřesličník (\"Casuarina\") je rod stálezelených subtropických a tropických stromů s nitkovitými větvičkami, pro které jsou typické značně redukované listy. Rod je zařazen do čeledi přesličníkovitých a rozčleněn na 14 až 17 druhů.\n\nPůvodně to byl široký rod, jediný v čeledi. Po podrobnějším studiu morfologie a počtu chromozomů z něj byla většina druhů vydělena do dalších tří rodů \"Allocasuarina\", \"Ceuthostoma\" a \"Gymnostoma\". Klasifikace jednotlivých druhů je obtížná, protože dochází k vysokému stupni hybridizace.\n\nRod pochází z tropických a subtropických oblastí jižní Asie, severní Austrálie a ostrovů v Tichomoří. Přesličníky byly lidmi rozšířeny do Afriky i Ameriky, a protože se za příhodných podmínek snadno rozšiřují, jsou místy považovány za invazní rostliny. Jsou uzpůsobeny k růstu v chudých půdách, na kořenech mají hlízkové bakterie se symbiotickými bakteriemi, které umožňují rostlinám využívat vzdušný dusík. Pokud jsou ponechány k samovolnému rozmnožování, vytvoří obvykle čisté porosty bez příměsi jiné vegetace. Nesnášejí zastínění, nejsou napadány škodícím hmyzem.\n\nTyto neopadavé stromy, nebo ojediněle i keře, jsou převážně dvoudomé a jen zřídka jednodomé. Mají dlouhé, převislé, článkovité, tenké větvičky, které nesou zakrnělé listy velké jen několik milimetrů. Listy jsou trojúhelníkovité, šupinovité a vyrůstají v přeslenech na kolénkách větviček. Samčí květy s jedním nebo dvěma drobnými kališními lístky mají jednu tyčinku s velkým, podélně pukajícím prašníkem a bývají sestaveny do jehněd nebo klasů. Samičí květy jsou bez květního obalu, mají drobný dvoudílný semeník se dvěma vajíčky (jedno později zaniká) a krátkou čnělku. Opylovány jsou větrem.\n\nPlodenství jsou dřevnaté šištice obsahující dvounažky s blanitými křidélky. Přesličníky se poměrně dobře rozmnožují semeny z dvounažek, která po vysetí do kypré a vlhké půdy v průběhu dvou až tří týdnů vyklíčí. Při běžných podmínkách vyrostou za rok asi 1,5 m, při optimálních až 2 m. Prvá semena se objevují průměrně ve věku pěti let. Přesličník má vydatný vláknitý kořenový systém, který může pronikat velmi hluboko do půdy.\n\nVysazují se v tropech a subtropech celého světa, kde se využívají ke zpevňování chudých písčitých půd nebo bývají součásti větrolamů. Pěstují se i pro kvalitní tvrdé dřevo, které se používá na nábytek, parkety, železniční pražce nebo jako palivo, vyrábí se z něho i dřevěné uhlí. Někdy rostou jako okrasné rostliny ve větších parcích, kde se i tvarují.\n\n\n \n"}
{"id": "998831", "url": "https://cs.wikipedia.org/wiki?curid=998831", "title": "Extrém funkce", "text": "Extrém funkce\n\nExtrém funkce je takový bod funkce, který ve svém okolí nabývá největší hodnoty (maximum) nebo nejmenší hodnoty (minimum). Největší hodnota z maxim se nazývá globální, nebo také absolutní, maximum, nejnižší hodnota z minim se nazývá globální (absolutní) minimum. Pokud je bod extrémem, ale není to globální extrém (tzn. funkce v nějakém bodě nabývá vyšší hodnoty), pak se tento bod nazývá lokální extrém. Nalezení extrému funkce je důležité při vyšetřování průběhu funkce. Zvláštním typem úloh je hledání extrému při splnění dalších omezujících podmínek, které musejí splňovat argumenty funkce (tzv. vázaný extrém a absolutní extrém).\n\nFunkce f:R→R má v bodě x:\n\nPokud je v bodě lokální extrém a první derivace existuje, pak je nulová.\n\nKaždá funkce může nabývat své největší nebo nejmenší hodnoty pouze ve stacionárních bodech, což je bod, ve kterém je první derivace funkce nulová. Pokud je první nenulová derivace v tomto bodě lichá, pak extrém nenastává, jedná se o inflexní bod. Pokud je první nenulová derivace v tomto bodě sudá a je větší než nula, pak nastává minimum; pokud je menší než nula nastává maximum.\n\nFunkce y=x má první derivaci v x=0 nulovou, což znamená, že je tento bod stacionární. Druhou souřadnici získáme dosazením do původní rovnice. Nyní tedy hledáme první nenulovou derivaci. Zjistíme, že druhá (sudá) derivace této funkce je nenulová a je větší než nula. Bod [0,0] je tedy lokální minimum. Protože funkce nemá žádné další extrémy, je tento bod i globálním minimem (nejmenší z lokální minim). Funkce nemá žádné globální maximum.\n\nFunkce y=x má první derivaci v bodě v počátku nulovou, což znamená, že je tento bod opět stacionární. První nenulová derivace je třetí, což je však liché číslo, takže nezáleží na tom, jestli je větší či menší než nula, a tento bod není lokálním extrémem, je to inflexní bod.\n\nMinimum funkce y=|x| nelze najít pomocí derivací, protože derivace v bodě [0,0] neexistují.\n\nFunkce cos(\"x\") má nekonečně mnoho globálních maxim v 2kπ a nekonečně mnoho globálních minim v (2k+1)π\n\nFunkce f:R→R má v bodě x*=[x,x...,x]:\n\nBod x* je stacionárním bodem funkce, právě tehdy když existují všechny parciální derivace v tomto bodě a jsou nulové.\nPokud je determinant Hessovy matice (matice parciálních derivací) funkce f v bodě x*:\n\n\n"}
{"id": "998832", "url": "https://cs.wikipedia.org/wiki?curid=998832", "title": "Martin Hausenblas", "text": "Martin Hausenblas\n\nMartin Hausenblas (* 30. října 1973 Děčín) je český politik, podnikatel a filantrop, od roku 2014 zastupitel města Ústí nad Labem (v letech 2014 až 2015 první náměstek primátora).\n\nStudoval informační systémy (získal titul MBA). V roce 1999 založil společnost ADLER Czech, která se věnuje výrobě a vývozu reklamního textilu.\n\nZaložil a financuje \"Stipendijní fond Renesance\", jenž je určený na podporu studentů nebo absolventů vysokých škol v Ústeckém kraji se zájmem o studium v zahraničí. Je předsedou sdružení \"Podnikáme bez korupce\". Angažuje se v občanské iniciativě \"I love Ústí\", která monitoruje život v Ústí nad Labem. Jeho největším tématem je autonomní mobilita. Zasadil se o záchranu ústeckého kina Hraničář a s ním i Činoheráku. Je také autorem projektu Liftago, alternativní služby propojující taxikáře s pasažéry, a díky fixním cenám bojuje proti okrádání klientů. Od roku 2013 je členem správní rady Nadačního fondu pomoci.\n\nMartin Hausenblas žije ve městě Ústí nad Labem, konkrétně v místní části Klíše. Je svobodný a bezdětný, otevřeně se hlásí ke své homosexuální orientaci. Mezi jeho zájmy patří cestování, turistika a plavání. Koupil a rekonstruuje zámeček Skrytín.\n\nV komunálních volbách v roce 2010 kandidoval jako člen TOP 09 do Zastupitelstva Městského obvodu Ústí nad Labem-město, ale neuspěl. V roce 2011 však ze strany vystoupil a od roku 2014 je členem výkonného výboru hnutí PRO! Kraj.\n\nV komunálních volbách v roce 2014 byl zvolen zastupitelem města Ústí nad Labem, když jako nestraník vedl kandidátku subjektu PRO! Ústí (tj. nezávislí, SZ, STAN a Piráti). Platforma PRO! Ústí získala 17,4 % hlasů a skončila na druhém místě ze všech 14 kandidujících subjektů. Dne 10. listopadu 2014 byl zvolen 1. náměstkem primátora města pro oblasti: dohled nad majetkem města, společnostmi a organizacemi s majetkovým podílem města, zavedení principů průhledného hospodaření a open data. Post zastával až do 24. června 2015, kdy se rozpadla magistrátní koalice a mimo jiné i Hausenblas byl z funkce odvolán.\n\nV krajských volbách v roce 2012 kandidoval jako nestraník za HNHRM na kandidátce subjektu \"\"Hnutí PRO! Kraj\"\" (tj. SZ, HNHRM a KDU-ČSL) do Zastupitelstva Ústeckého kraje, ale neuspěl. Ve volbách v roce 2016 se pokoušel do krajského zastupitelstva dostat jako nestraník za hnutí JsmePRO! (tj. JsmePRO!, KDU-ČSL a HNHRM), ale opět neuspěl.\n\nVe volbách do Poslanecké sněmovny PČR v roce 2013 pak kandidoval neúspěšně jako nestraník za politické hnutí Změna v Ústeckém kraji. Ve volbách do Senátu PČR v roce 2016 kandidoval jako nestraník za hnutí JsmePRO! v obvodu č. 31 – Ústí nad Labem. Jeho kandidaturu podporovaly také SZ a Piráti. Se ziskem 12,14 % hlasů skončil na 3. místě a do druhého kola nepostoupil.\n\nVe volbách do Poslanecké sněmovny PČR v roce 2017 kandidoval jako nestraník za hnutí STAN na posledním místě kandidátky v Ústeckém kraji.\n\n"}
{"id": "998840", "url": "https://cs.wikipedia.org/wiki?curid=998840", "title": "Vodní nádrž Sudoměř", "text": "Vodní nádrž Sudoměř\n\nVodní nádrž Sudoměř se nachází v okrese Mladá Boleslav západně od obce Sudoměř na příslušném katastrálním území a území vsi Trnová. Je vybudována na Strenickém potoce.\n\nV místě dnešní přehrady stával mlýn, který byl založen v letech 1300–1320 \"Soběslavem ze Sudoměře\". Zanikl až za Rakousko-Pruské války v 18. století za panování Marie Terezie. Ještě do doby před zatopením údolí byly zbytky stavby patrné. Kdysi se mlýnu říkalo \"Olšový\".\n\nV roce 1998 začal pan \"Stanislav Šturma\" mladší, rodák ze Sudoměře, budovat hráz na Strenickém potoce u obce Sudoměř. Vodní nádrž má sloužit ke zkvalitnění prostředí pro chráněné živočichy a rostlinstvo na dříve nevyužitelných podmáčených pozemcích.\n\nTěleso hráze je zemní, sypané z místních materiálů. Osa hráze je přímá. Délka hráze v koruně je 59 m. Hráz je v nejvyšším místě (ve střední části) vysoká 5,7 m. Koruna hráze má kótu 252,50 m n. m. Šířka koruny hráze je 4,0 m. Sklon návodního svahu 1:3,0 a sklon vzdušného svahu 1:2,5. Hráz je s ohledem na morfologické poměry s příjezdem pouze od pravého zavázání a je tedy neprůjezdná.\n\nZásobní prostor nádrže je vymezen ode dna po normální hladinu (246,35–251,50 m n. m.) a jeho obsah činí 156 000 m³. Hráz vodního díla je vybavena rybím přechodem pro zajištění migrace vytypovaných druhů ryb.\n\nV rámci zlepšení podmínek pro život některých druhů ptactva a vodních živočichů je vybudován umělý ostrůvek podél levého břehu současného koryta Strenického potoka přibližně v polovině délky nádrže.\n\nBřehy nádrže jsou lemovány menšími příkrými pískovcovými terasami.\n\nČlánek a fotogalerie na druidova.mysteria.cz\n"}
{"id": "998841", "url": "https://cs.wikipedia.org/wiki?curid=998841", "title": "Mikuláš mladší Trčka z Lípy", "text": "Mikuláš mladší Trčka z Lípy\n\nMikuláš mladší Trčka z Lípy na Lichtenburce († 1516) byl český šlechtic, jeden z nejvýznamnějších mužů v historii rodu Trčků z Lípy. Díky své politické a obchodní obratnosti dokázal výrazně rozšířit rozsah rodových území a stal se jedním z nejbohatších mužů v Čechách.\n\nByl synem nejvyššího písaře Buriana Trčky z Lípy († 1468) a Doroty Otmarové z Holohlav. Jeho strýcem byl Mikuláš starší Trčka z Lípy a Vlašimi. \n\nRoku 1489 získal zápis od krále Vladislava na hrad Lichtenburk, od nějž odvozoval i své jméno. Toužil utvořit spojité území, které by patřilo jeho rodu, a tak začal postupně skupovat panství i vesnice v jeho okolí. Scelování území dokončil koupí města Chotěboře. Na to se soustředil na území v okolí Hradce Králové, kde během pouhých deseti let získal obrovské majetky. V roce 1495 koupil hrad Opočen s městem Opočnem, později přidal Třebechovice s okolními statky, následovaly Smiřice. Roku 1511 přikoupil další tři velká panství: děčínské, kamenické a benešovské.\n\nSvou manželku Mikuláš jednoho dne přistihl při nevěře. Oba milence pak připravil o život – svého služebníka Zdeňka Šanovce nechal stít, svou manželku zazdít. Prameny se však rozcházejí např. v konkretizaci místa, kde mělo k události dojít, i v tom, jak se Mikulášova žena jmenovala. \n\nSám zemřel v roce 1516. Děti neměl a svůj obrovský majetek rozdělil ve dvou závětech – statky v jihovýchodních Čechách zůstavil svému bratru Burianovi († 1522), východočeské panství odkázal své příbuzné Johance z Březovic.\n"}
{"id": "998844", "url": "https://cs.wikipedia.org/wiki?curid=998844", "title": "Řečík pistáciový", "text": "Řečík pistáciový\n\nŘečík pistáciový (\"Pistacia vera\"), také zvaný pistácie pravá, je malý strom z čeledi ledvinovníkovité, jehož původní oblast rozšíření je ve střední Asii a na Blízkém východě.\n\nPěstuje se pro oříšky – pistácie, které lze konzumovat čerstvé, pražené a nebo jako součást různých potravin, např. pistáciová zmrzlina, lokum nebo salám Mortadella. Mezi tři největší producenty pistácií patří Írán, Spojené státy (Centrální údolí) a Turecko. Dále se pěstuje např. v Číně, Sýrii a Řecku. Jak je z oblastí pěstování zřejmé, pistácii nejlépe vyhovuje suché až polopouštní subtropické klima. Vrcholu produkce dosahují stromy asi ve 20 letech a jsou zastřihovány kvůli snadnější sklizni. Nejrozšířenějším kultivarem je Kerman.\n\nPři nevhodném zpracování nebo uskladnění mohou obsahovat jedovaté aflatoxiny produkované především plísněmi rodu Aspergillus, které jsou známé jako silné karcinogeny. Kvůli vysokému obsahu tuků a nízkému obsahu vody jsou pistácie při přepravě ve velkých objemech náchylné k samovznícení, proto při přepravě pistácií v lodní dopravě je třeba dodržovat zvláštní pravidla.\n\nV roce 2017 bylo podle Organizace pro výživu a zemědělství (FAO) na světě vypěstováno přibližně 1,1 milionu tun pistácií.\n\nNejvětšími producenty pistácií byly Írán, Spojené státy, Turecko, Čína a Sýrie. Írán a USA společně vypěstovaly 75 procent celkového množství. Největšími producenty v Evropě jsou Řecko, Itálie a Španělsko, v celosvětovém pořadí na 6., 7. a 10. místě\n"}
{"id": "998850", "url": "https://cs.wikipedia.org/wiki?curid=998850", "title": "Ontogeneze řeči", "text": "Ontogeneze řeči\n\nOntogenetický vývoj řeči (vývoj řeči, ontogeneze řeči) zahrnuje vývoj řeči jedince během jeho života. Znalost vývoje řeči u zdravých dětí je podstatná pro logopedickou praxi, která se zabývá rozvojem řeči u dětí s různými obtížemi v komunikačních schopnostech.\n\nVývoj lidské řeči je spontánní proces, ke kterému dochází v prvních letech života a který je zcela nezávislý na přání či vůli jedince. Jedná se o proces, který není samostatný, tedy je ovlivněn různými faktory, mezi které patří socializace, vývoj senzorického vnímání, motoriky či myšlení. Vývoj řeči je rozčleněn do jednotlivých stádií a přesto, že lze v ontogenezi řeči určit jisté mezníky, hranice mezi těmito stádii nejsou výrazné. Jejich délka se může individuálně lišit, neznamená to však, že by některé z nich mohlo být vynecháno. V jednotlivých etapách vývoje řeči se různí odborníci rozcházejí, shoda však zůstává v základním rozdělení na období přípravné, které trvá zhruba do konce prvního roku dítěte, a období vlastního vývoje řeči. Celý proces vývoje řeči je však velmi individuální, nelze určit striktní normy a jednotlivé etapy přesně časově ohraničit, jedna plynule přechází do druhé a někdy se také krátce překrývají.\n\nPřípravné období řeči se vyznačuje tím, že si dítě začíná osvojovat zručnost a návyky, na základě kterých později vzniká skutečná řeč. Konkrétně se jedná o předverbální projevy jako křik či broukání, které postupně zanikají a jsou nahrazeny verbálními projevy, a neverbální projevy jako například zrakový kontakt, které sice nemusí být vázány na budoucí mluvenou řeč, ale které přetrvávají v různých formách během celého života. Některé projevy, které také ovlivňují vývoj řeči, se začínají objevovat dokonce ještě před narozením dítěte. Jedná se o nitroděložní kvílení, polykací pohyby dítěte či dumlání palce.\n\nJeden z prvních projevů novorozence je křik neboli primitivní nepodmíněný hlasový reflex, který ještě nemá ze strany novorozence žádný signální význam a subjektivní oznamovací funkci. V oblasti neverbální komunikace lze u dítěte obvykle již od druhého až třetího týdne pozorovat úsměv, tedy vrozený výrazový pohyb. Až kolem šestého týdne života se začíná křik měnit, zvětšuje se jeho rozsah i intenzita a především se již objevuje schopnost vyjádřit pocity. Tvrdý hlasový začátek křiku signalizuje nelibost, bolest či nespokojenost, naopak měkký hlasový začátek spokojenost. Díky opakování sacích pohybů a postupnému objevování možnosti pohybu jazyka a rtů se u dítěte také zvětšuje škála zvuků, které společně s měkkým hlasovým začátkem tvoří broukání. \n\nBroukání má charakter jednoduché artikulace, objevuje se přibližně ve třetím měsíci života, a jelikož bývá doprovázeno pozitivními emocemi, dítě z něj má radost. Na broukání plynule navazuje období pudového žvatlání. Jedná se o hru dítěte s řečovými orgány, kdy podobné pohyby jako při příjmu potravy doprovází hlasem. V tomto stádiu ještě nelze mluvit o vědomé sluchové kontrole, proto jsou vydávané hlásky variabilní a nefixují se. K pudovému žvatlání dochází i u neslyšících, jelikož ještě není přítomná vědomá sluchová kontrola a sluchová zpětná vazba. V tomto období dítě objevuje možnosti melodie a tvoří zvučky, které někdy mohou připomínat hlásky či slova.\n\nPřibližně v šestém až osmém měsíci dochází ke změně pudového žvatlání na žvatlání napodobivé. Zde již dochází k zapojení vědomé sluchové a zrakové kontroly, dítě si všímá pohybů mluvidel u lidí ve svém okolí, začíná vlastní zvuky připodobňovat hláskám mateřského jazyka a pro vyjádření svých pocitů využívá modulační faktory řeči – napodobuje melodii, výšku či rytmus řeči. Žvatlání je záležitostí interakce vrozených dispozic a učení, dítě v tomto období již tvoří pouze hlásky, které se vyskytují v jeho rodném jazyce, a jednotkou řeči je slabika. \n\nKolem desátého měsíce nastává poslední stadium před vlastním rozvojem řeči, stadium rozumění, kdy dítě ještě nedokáže chápat obsah slov, ale slyšené zvuky dokáže asociovat s představou často se opakující konkrétní situace. Dítě spojuje předměty a situace se slovy, reaguje na zvuky slov, která postupně začínají nabývat význam. Toto období je významné také z hlediska vrůstání dítěte do svého kulturního prostředí. Nepodnětné prostředí v rodině či citový chlad další vývoj zřetelně brzdí. \n\nKe konci prvního roku dítě tedy brouká či žvatlá, aby vyvolalo sociální interakci, upoutává pozornost křikem, reaguje na své jméno, ohlíží se po hlase, vydává zvuky a slabiky, které mohou připomínat skutečnou řeč, a napodobuje různé zvuky. V prvním roce života se dítě učí naslouchat všemu, co je pro vývoj řeči nezbytné. Jedná se o období, kdy děti začínají napodobovat slova, \nkterá slyší, a proto je pro vývoj řeči velice důležitá především slovní stimulace.\n\nVlastní vývoj řeči nastává po prvním roce života a lze ho rozdělit do pěti stadií. Prvním z nich je stadium emocionálně-volní, ve kterém dítě používá první verbální projev pro vyjádření svých přání, citů či proseb. Takovým verbálním projevem jsou slova, která mají význam věty, tedy tzv. jednoslovné věty. První slova jsou spojována s konkrétními osobami či věcmi a jsou jednoslabičná i víceslabičná. S prvními slovy dítě však nepřestává využívat dorozumívání na předverbálně-neverbální úrovni (například pláč či mimiku). \n\nV rozmezí roku a půl až dvou let můžeme pozorovat egocentrické stadium, kdy dítě začíná objevovat mluvení jako činnost. Opakuje slova, napodobuje dospělé a začíná tvořit dvouslovné věty na základě spojení dvou vět jednoslovných, ne však ještě se správnou gramatickou strukturou. \n\nV asociačně-reprodukčním stadiu získávají prvotní slova pojmenovávací funkci. Dítě přenáší výrazy, které zaznamenalo ve spojitosti s určitými jevy, na jevy podobné, čímž vytváří jednoduché asociace. Mezi druhým a třetím rokem života dochází u dítěte k rozvoji komunikační řeči. Dítě si totiž začíná všímat, že řečí lze usměrňovat dospělé a učí se pomocí ní dosahovat cíle.\n\nKolem třetího roku nastává stadium logických pojmů. Postupně se slova, která byla spojena s konkrétními jevy, na základě abstrakce stávají všeobecnými pojmy. Není překvapivé, že osvojování si takových těžkých myšlenkových operací neprobíhá bez těžkostí, kterými mohou být opakování hlásek, slabik, slov či zadrhávání v řeči. Právě v tomto období, mezi třetím až čtvrtým rokem, probíhají u dětí tzv. fyziologické obtíže v řeči, což jsou potíže vývojové, dalo by se tedy říci, že na ně má dítě přirozený nárok a že ve většině případů vymizí.\n\nPosledním stadiem ve vlastním vývoji řeči je stadium intelektualizace řeči, ke kterému dochází na přelomu třetího a čtvrtého roku. Dítě již vyjadřuje své myšlenky obvykle obsahově i formálně přesně. Rozšiřuje se slovní zásoba, prohlubuje a zpřesňuje \nse obsah slov a gramatických forem. Tato etapa přetrvává až do dospělosti. Základ v oblasti jazykových schémat, slovní zásoby, přesné artikulace či schopnosti pohotově komunikovat se však zakládá již v předškolním věku.\n\n"}
{"id": "998858", "url": "https://cs.wikipedia.org/wiki?curid=998858", "title": "Pier Luigi Nervi", "text": "Pier Luigi Nervi\n\nPier Luigi Nervi (21. června 1891, Sondrio - 9. ledna 1979, Řím) byl italský konstruktér a architekt, otec vysokorozponových předpjatých železobetonových konstrukcí, držitel Zlaté medaile AIA (1963).\n\nNarodil se v Lombardii. V roce 1913 promoval na Boloňské univerzitě v oboru konstrukce. Během první světové války sloužil jako poručík u ženijního vojsku italské armády. Po válce, v roce 1920, si založil stavební firmu v Římě. Oženil se v roce 1924, za manželku si vzal Irene Calosovou, se kterou měl 4 syny.\n\nV letech 1926-1927 navrhl první významné dílo, kino Augusteo v Neapoli.\nS bratrancem založil v roce 1932 firmu Nervi a Bartoli, ve které setrval až do konce své kariéry. V letech 1947-1961 působil jako univerzitní profesor v Římě.\n\nZemřel v roce 1979 na selhání srdce.\n\nPo budově neapolského kina dostal možnost navrhnout městský stadion (stadion Artemio Franchiho) ve Florencii pro 35 000 diváků (1931). Později, v letech 1935 až 1941 pro italské vojenské letectvo postavil hangáry v Orbetellu, Orvietu a v Torre del Lago. Hangár v Orvietu byl koncipován jako geodetická kopule, jejíž vlastnosti Nervi předtím zkoumal na celuloidových modelech. Konstrukce sestávala z prefabrikovaných železobetonových profilů, na které v roce 1939 získal patent. Ve druhé světové válce byly stavby zničeny. Jeho kreativita se nesoustředila jen na navrhování budov. Po válce se věnoval navrhování betonových plavidel pro italské námořnictvo. Postavil dva typy betonových plachetnic s použitím vlastního vynálezu, materiálu \"ferrocemento\" (1946). Je vytvořen z těžkého betonu hustě ztuženého rovnoměrně rozloženou ocelovou síťovinou. Tento materiál se naplno uplatnil v návrhu staveb pro výstavu v Turíně (1949-1950). Montované konstrukce ve formě vlnitých cylindrických oblouků složené z modulových dílců ze skla a ferrocementu překlenuly rozpon 93 metrů.\n\nV roce 1950 se Pier Luigi Nervi podílel na návrhu centrály UNESCO v Paříži. V období let 1955-1969 spolupracoval na projektech několika mrakodrapů v Evropě i v Americe (např. Tour de la Bourse v kanadském Montrealu). Roku 1960 byl dokončen jeho Olympijský stadion v Římě, roku 1963 Autobusové nádraží George Washington Bridge v New Yorku. Na konci 60. let Pier Luigi Nervi stavitelské aktivity omezil a začal se soustředit na design. Jeho poslední velkou a typicky nerviovskou stavbou byla hala Norfolk Scope v americkém Norfolku dokončená roku 1971.Vydal mnohé odborné publikace \"Umění a věda navrhování\" (1945), \"Řeč architektury\" (1950) nebo \"Nové konstrukce\" (1963).\n\nNervi věřil, že architektura a stavitelství jsou dvě části jednoho celku. Tvrdil, že pro návrh dobré budovy je nezbytné znát materiály. Jeho návrhy vycházely z mnoha experimentů se stavebním betonem, v nichž ustavičně hledal řešení konstrukčních problémů. Železobeton mu umožňoval vytvořit pevné, jednoduché, ale esteticky zvládnuté konstrukce. Svými řešeními ustanovil železobeton jako hlavní současný stavební materiál. Prostřednictvím prolínajících se rovin, skládaných a ohýbaných ploch a deformovaných povrchů zavedl trojrozměrný designérský slovník do architektury.\n\n"}
{"id": "998859", "url": "https://cs.wikipedia.org/wiki?curid=998859", "title": "Arata Isozaki", "text": "Arata Isozaki\n\nArata Isozaki (* 23. červenec 1931, Óita) je japonský architekt, laureát Pritzkerovy ceny pro rok 2019.\n\nNarodil se na nejjižněji položeném ostrově Japonska Kjúšú. Od roku 1953 navštěvoval Fakultu architektury na Tokijské univerzitě, kterou úspěšně ukončil v roce 1954. Po studiích získal práci u významného architekta Kenzó Tangeho. V roce 1963 si založil vlastní ateliér pod názvem \"Arata Isozaki & Associates\". Roku 1964 měl svou první přednášku na Tokijské univerzitě a od té doby přednášel na mnoha univerzitách po celém světě (Harvard, Yale, UCLA). Byl třikrát ženatý a s druhou manželkou má dva syny.\n\nV době, kdy se začal věnovat architektonické tvorbě vládl v Japonsku směr zvaný metabolismus. V pozdních 50. letech se začaly navrhovat přizpůsobivé \"plug-in\" megastruktury. Po úpadku metabolistických myšlenek nastoupila tzv. \"nová vlna\" architektů, mezi nimiž vynikal právě Arata Isozaki či Kazuo Šinohara. Dospěli k přesvědčení, že v současnosti již nelze dosáhnout významuplný vztah mezi budovou a městem jako celkem, každá stavba je dnes solitér a harmonicky ji vkomponovat do chaotické změti moderního velkoměsta není možné.\n\nIsozakiho kariéra po odchodu z ateliéru Kenzo Tangeho začala návrhem pobočky banky Fukuoka na ostrově Kyushu v roce 1966. Na 14. trienále v Miláně představil Elektrický labyrint. Šlo o revoluční dílo pojaté jako multimediální představení Hirošimské tragédie, sestávající z náhodně se otáčející obrazovky a obrazů promítaných zpětně. Tímto dílem si získal reputaci u evropské avantgardy.\n\nNa trienále se setkal se skupinou Archigram, jakož i s Hansem Holleinem, jehož tvorbou se v pozdějších návrzích nechal inspirovat, zejména v otázce výběru a kombinace materiálů. Inspiroval se také Claudem Ledouxem a jeho symbolickou neoplatónovskou geometrií.\n\nZa vyvrcholení jeho tvorby se považuje Muzeum Gunma v Japonsku, postavené v letech 1971-1974. Tato stavba byla reakcí na mizení tradiční japonské architektury, a to zejména ztrátu tradičního japonského \"prostoru šera\", tedy zákoutí s tlumeným osvětlením.\n\nZachází s neobvyklými kombinacemi materiálů jako kámen + kov + dřevo. Stavby jsou charakteristické smělostí formy, plnými, mohutnými objemy, zajímavou barevností a vynalézavostí. Používá jednoduché geometrické formy. Nejpoužívanějšími prvky jsou kostka, mříž, zaoblenost hran, která je patrná na většině staveb japonské architektury 20. století, jakož i duch minimalismu, i co se interiérů týká. Často využívá střešní světlíky na prosvětlení prostoru, díky čemuž si může dovolit nenarušovat vnější fasády okenními otvory.\nKombinuje prvky tradiční japonské kultury a západní styl. \"Jako architekt opravdu následuji západní kulturu, ale vyrostl jsem v Japonsku a mám sobě jeho kulturu, takže mám představu o prostoru, která je asijská. Velmi se přikláním k asijské tradici. Pokud však jde o formu architektury, přikláním se spíše na západ,\" řekl k tomu sám Isozaki.\n\n\n"}
{"id": "998861", "url": "https://cs.wikipedia.org/wiki?curid=998861", "title": "Creil", "text": "Creil\n\nCreil je francouzské město v departementu Oise v regionu Hauts-de-France. V roce 2011 zde žilo 33 741 obyvatel. Spolu s obcí Verneuil-en-Halatte tvoří kanton Creil.\n\n\"Počet obyvatel\" \n\n"}
{"id": "998863", "url": "https://cs.wikipedia.org/wiki?curid=998863", "title": "Moše Safdie", "text": "Moše Safdie\n\nMoše Safdie, někdy psán jako Moshe Safdie (14. červenec 1938, Haifa) je izraelsko-kanadský architekt a urbanista.\n\nNarodil se ve městě Haifa v Izraeli během trvání Britského mandátu. Jako teenager se přestěhoval se svou rodinou do Kanady, s čímž jako oddaný socialista a sionista v té době nesouhlasil. Nakonec se však s Kanadou smířil. Architekturu studoval na univerzitě McGill v Montréalu a pracoval pod vedením Luisa Kahna ve Filadelfii. Byl vynikající student a jeho diplomový projekt Habitat 67 byl vybrán a zrealizován pro světovou výstavu Expo 67. Tento projekt, komplex obytných jednotek naskládaných na sebe jako kostky stavebnice Lego, byl široce diskutován v architektonických kruzích a odstartoval jeho kariéru. V roce 1967 se vrátil do Izraele, aby se mohl stát součástí týmu, který renovoval starý Jeruzalém. Navrhl také Památník dětských obětí holocaustu Jad Vašem v Jeruzalém.\n\nPoté učil na univerzitách Yale, McGill a Ben Gurion. Nakonec se stal v roce 1976 profesorem na Harvardově univerzitě a založil hlavní sídlo své firmy v nedalekém Somerville v Massachusetts. Roku 1986 byl vyznamenán řádem Order of Canada.\n\nDnes žije v Jeruzalémě, má izraelské i kanadské občanství.\n\n\n"}
{"id": "998864", "url": "https://cs.wikipedia.org/wiki?curid=998864", "title": "Hugolin Antosch", "text": "Hugolin Antosch\n\nHugolin Antosch OFM (- 1725), počeštěně též Antoš byl německý františkán působící v českých zemích (české františkánské provincii). Narodil se někdy před rokem 1666, řeholní sliby složil před rokem 1686. Po klášterních studiích a vysvěcení na kněze byl dále jmenován kazatelem. Jako německý kazatel působil v letech 1687-1688 v konventu v Jindřichově Hradci . V roce 1692 byl jmenován kvardiánem františkánského kláštera ve Znojmě, jenž řídil do následujícího roku. Po dvouleté přestávce nastoupil opět jako klášterní představený, tentokrát v plzeňském konventu. Jako jeho kvardián se v roce 1696 zasloužil o opravu klášterního kostela. I po skončení funkčního období kvardiána zůstává po roce 1697 v Plzni, opět ve funkci německého kazatele. Jako nedělního kazatele jej bylo možno vyslechnout ještě v Moravské Třebové v letech 1702-1703. \n\nHugolin Antosch byl autorem v rukopise dochovaného oslavného životopisu svého spolubratra Bernarda Sanniga \"Lebendige Archiw-Biblein\" sespaného roku 1691. „Sannig je v něm vylíčen jako vzor dokonalého františkána vhodný k následování a do jeho života jsou promítnuty nejdůležitější řeholní ctnosti. Vedle jeho odborných u pedagogických kvalit je důraz položen především na jeho pokoru a ochotu působit mezi prostymi lidmi.“ . Antosch osobně působení Sanniga zažil a sympatie k němu jistě podpořila v době národnostní sporů mezi českými františkány i shodná jazyková orientace.\n\nSvou životní pouť po převážně německých klášterech české františkánské provincie ukončil Hugolin Antosch v Tachově, kde 5. února 1725 zemřel.\n"}
{"id": "998866", "url": "https://cs.wikipedia.org/wiki?curid=998866", "title": "Montataire", "text": "Montataire\n\nMontataire je francouzská obec v departementu Oise v regionu Hauts-de-France. V roce 2011 zde žilo 12 626 obyvatel. Je centrem kantonu Montataire.\n\n\"Počet obyvatel\" \n\n\n"}
{"id": "998868", "url": "https://cs.wikipedia.org/wiki?curid=998868", "title": "Logan Polish", "text": "Logan Polish\n\nLogan Polish (* 2002, USA) je americká herečka.\n\nNarodila se v USA do filmové rodiny režisérů, scenáristů a producentů Marka a Michaela Polishových.\n\nPřed kamerou se poprvé objevila v roce 2006 ve filmu své strýce Michaela s názvem \"Astronaut\" i se svou sestřenicí Jasper, která zde hrála její sestru.\n\nObjevila se také v dalším snímku svého strýce \"Jen pro zamilované\".\n\n"}
{"id": "998871", "url": "https://cs.wikipedia.org/wiki?curid=998871", "title": "Miroslav Procházka", "text": "Miroslav Procházka\n\nMiroslav Procházka (* 5. února 1912) je bývalý československý fotbalista, útočník.\n\nV československé a české lize hrál za SK Kladno, SK Pardubice a AFK Bohemia Vršovice. Nastoupil ve 169 ligových utkáních a dal 59 gólů. Ve Středoevropském poháru nastoupil v 5 utkáních a dal 2 góly.\n\n"}
{"id": "998873", "url": "https://cs.wikipedia.org/wiki?curid=998873", "title": "Gary Robertson", "text": "Gary Robertson\n\nGary David Robertson (* 12. dubna 1950, Oamaru, Nový Zéland) je bývalý novozélandský veslař. Na Letních olympijských hrách 1972 v Mnichově se stal na osmě olympijským vítězem.\n\n"}
{"id": "998875", "url": "https://cs.wikipedia.org/wiki?curid=998875", "title": "Rugby 7's", "text": "Rugby 7's\n\nRugby 7's (sevens, 7's nebo sedmičkové ragby) je míčový sport, varianta rugby union, ve které se tým skládá ze sedmi hráčů, namísto obvyklých 15 a s hrací dobou 2 x 7 minut (finále 2x 10 minut). Rugby sedmičky jsou spravovány International Rugby Board (IRB), orgán odpovědný za ragby na celém světě. \n\nHra vznikla v roce 1883 v Melrose ve Skotsku, kde se turnaj Melrose Sevens stále koná. Hra je populární na všech úrovních, amatérské a klubové turnaje se obecně konají v letních měsících. \n\nSedmičky jsou jednou z nejrozšířenějších forem rugby. Jsou populární v některých částech Afriky, Asie, Evropy a Severní a Jižní Americe a zvlášť v jižním Pacifiku.\n\nMezi důležité mezinárodní soutěže patří IRB Sevens World Series a Rugby World Cup Sevens. Rugby Sevens se také hrají na několika všesportovních akcích, jako jsou Hry Commonwealthu.\n\nPo více jak 80 letech rozhodl MOV v roce 2009 o opětovném zařazení ragby do olympijského programu od LOH 2016, kde se rugby union představilo právě ve formě sedmičkového ragby.\n"}
{"id": "998877", "url": "https://cs.wikipedia.org/wiki?curid=998877", "title": "Bruce Dern", "text": "Bruce Dern\n\nBruce MacLeish Dern (* 4. červen 1936, Chicago, USA) je americký herec.\n\nNarodil se ve Chicagu v USA do rodiny Jean a Johna Dernových, vyrůstal ale v Kenilworthu. Jeho dědeček, George Henry Dern, byl guvernérem Utahu. Má holandsko-anglicko-německo-skotské předky. Navštěvoval \"The Choate School\" a \"University of Pennsylvania\".\n\nPřed kamerou se poprvé objevil v roce 1960 ve filmu \"Divoká řeka\". Českým divákům pak může být znám z velké spousty úspěšných celovečerních filmů. K těm nejznámějším patří snímky jako \"Sladká Charlotte\", \"Marnie\", \"Waterhole #3\", \"Válečný vůz\", \"Pověste je výš\" nebo \"Podporujte svého šerifa!\", \"Koně se také střílejí\", \"Černá neděle\", \"Návrat domů\", \"Lidé z předměstí\", \"Půlnoční podraz\", \"Poslední zůstává\", \"Zrůda\" nebo \"Nespoutaný Django\".\n\nObjevil se také v hlavních rolích seriálů jako \"Stoney Burke\" nebo \"Velká láska\".\n\nDern byl za kariéru dvakrát nominován na Oscara, získal také nominace na ceny Zlatý glóbus, Emmy nebo BAFTA. Za kariéru získal 12 ocenění, na dalších 20 byl nominován.\n\nDern je potřetí ženatý, od roku 1969 je jeho manželkou Andrea Beckett. Dcera Laura je herečkou a režisérkou.\n\n\n\n\n"}
{"id": "998878", "url": "https://cs.wikipedia.org/wiki?curid=998878", "title": "Gudrun Ensslinová", "text": "Gudrun Ensslinová\n\nGudrun Ensslinová (15. srpna 1940 Bartholomä – 18. října 1977 Stuttgart) byla německá levicová teroristka, spoluzakladatelka a vůdkyně Frakce Rudé armády.\n\nNarodila se v městečku Bartholomä v Bádensko-Württembersku jako čtvrté ze sedmi dětí evangelického pastora Helmuta Ensslina. Díky vynikajícím studijním výsledkům strávila v rámci výměnného pobytu pro školní rok 1958 – 1959 na střední škole v americké Pensylvánii. Po maturitě dostala stipendium od prestižní nadace \"Studienstiftung\" a v letech 1960 – 1963 studovala na univerzitě v Tübingenu anglistiku, germanistiku a pedagogiku. V r. 1964 získala diplom učitelky základní školy, pak se přestěhovala do Berlína, kde pokračovala v doktorském studiu na \"Svobodné univerzitě\". Ještě v únoru 1962 se seznámila s Bernwardem Vesperem. Spolu založili malé vydavatelství nazvané \"Studio neue Literatur\" a začali být aktivisty demokratické levice a jistý čas pracovali pro SPD. Ve druhé polovině 60. let se přidali ke studentskému protestnímu hnutí a účastnili se mnoha demonstraci, např. i té ze 2. června 1967, při níž byl policií zabit student Benno Ohnesorg. 13. května 1967 se jim narodil syn Felix Robert. Zlom nastal, když se Ensslinová v létě 1967 seznámila s levicovým radikálem Andreasem Baaderem. Kvůli němu v únoru 1968 opustila Vespera i jejich syna (o kterého se po Vesperově sebevraždě v r. 1971 starali Ensslinové rodiče).\n\nSpolu s Baaderem a dvěma dalšími radikály se Ensslinová 2. dubna 1968 zúčastnila politicky motivovaného žhářského útoku na dva obchodní domy ve Frankfurtu nad Mohanem. Následně byli zatčeni a odsouzeni ke 3 letům vězení a přestože jim byla nakrátko udělena amnestie, zanedlouho jim byl rozsudek potvrzen. Mezitím však už oba odešli do zahraničí, využívajíc tam svou popularitu, kterou jim v ultralevicových kruzích vynesl jejich proces. Po tom, co byl po jejich návratu do Německa Baader zatčen, se Ensslinová spojila s novinářkou Ulrikou Meinhofovou a s několika dalšími levicovými radikály naplánovali jeho útěk, který uskutečnil 14. května 1970.\n\nOd tohoto času se začíná psát historie Frakce Rudé armády, v níž Ensslinová sehrála podstatnou roli. Předpokládá se, že právě ona byla nejvlivnější postavou ve skupině a podle některých právě její údajné konflikty o vůdcovství v RAF vedly v r. 1976 k sebevraždě známější Ulrike Meinhofové. To se však nikdy nedokázalo a pochybnosti zůstávají i kolem samotné sebevraždy Meinhofové.\n\nPoté, co RAF v květnu 1972 zorganizovala sérii bombových útoků, se Ensslinová a její druzi stali nejhledanějšího lidmi v Německu. Ensslinová byla zatčena 7. června 1972 v módním butiku v Hamburku poté, co prodavačka uviděla v jejím saku zbraň a zavolala policii.\n\nEnsslinová byla spolu s Baaderem a dalšími členy RAF umístěna v přísně střežené věznici Stammheim ve Stuttgartu, kde byla 28. dubna 1977 po téměř dvouletém procesu odsouzena na doživotí. Po událostech tzv. Německého podzimu, které souvisely s nevydařenou snahou druhé generace RAF o propuštění zadržovaných členů, byla Ensslinová 18. října 1977 nalezena oběšená ve své cele. Podle vyšetřování se spolu s Baaderem a Jan-Carl Raspem dohodli na kolektivní sebevraždě, což je však některými dodnes zpochybňováno a považováno za mimosoudní popravu.\n\n\n"}
{"id": "998883", "url": "https://cs.wikipedia.org/wiki?curid=998883", "title": "Přibyslava Česká", "text": "Přibyslava Česká\n\nPřibyslava Česká († po 938) byla česká princezna. Pocházela z rodu Přemyslovců, byla dcerou českého knížete Vratislava I. a jeho ženy Drahomíry ze Stodor.\n\nO životě Přibyslavy toho není příliš známo. Je uvedeno pouze v Kristiánově legendě, a to na dvou místech. Poprvé před translací těla jejího bratra svatého Václava (4. března 938) o ní mluví již jako o vdově, poté v době po přenesení ostatků jako o řeholnici. V prvním případě se jí měl zjevit Václavův duch a sdělit jí, kde leží jeho ucho, useknuté při jeho vraždě. Přibyslava jej měla najít a vložit do Václavova hrobu. Není známo, za koho se provdala, avšak ruské redakce První staroslověnské legendy o svatém Václavu vyprávějí o čtyřech Václavových sestrách, které byly provdány do různých knížectví.\n\nTzv. Paměti přibyslavské, falešný rukopis o dějinách města Přibyslavi údajně nalezený roku 1889, připisují Přibyslavě založení tohoto města v 1. třetině 10. století.\n\nPřibyslava byla pochována na hřbitově u rotundy sv. Víta. V 17. století byly ostatky přemístěny do chrámu sv. Víta. Kromě jedné dlouhé kosti pak umístění ostatků bylo dlouho neznámé. 15. listopadu 1990 byly nalezeny ve skříni sakristie chrámu sv. Víta v krabici s nápisem \"Blahoslavená Přibyslava\". Podle antropologického průzkumu šlo o ženu ve věku 70 let s výškou 163 cm.\n"}
{"id": "998891", "url": "https://cs.wikipedia.org/wiki?curid=998891", "title": "Yamaha TRX 850", "text": "Yamaha TRX 850\n\nYamaha TRX 850 je motocykl kategorie nakedbike, vyvinutý firmou Yamaha, vyráběný v letech 1995-1999. Motor je desetiventilový dopředu skloněný kapalinou chlazený řadový dvouválec 270°. Na japonském trhu se objevil v roce 1995, verze pro evropský trh byla k dispozici v roce 1996. Z důvodu úspory nákladů byl použit motor z TDM 850 a díly z řady FZR.\n\nTRX 850 byl navržen jako konkurence pro v devadesátých letech oblíbené velké dvouválcové superbiky, především Ducati, od nichž se výrobce inspiroval příhradovým rámem. V Evropě model nebyl příliš úspěšný v konkurenci motocyklů jako Honda VTR 1000 nebo Suzuki TL 1000. V roce 1999 byla výroba zastavena, ale pokračovala výroba TDM se zvýšeným objemem jako TDM 900. Motor má 5 ventilů na válec: 3 sací a 2 výfukové. Ve srovnání s TDM je lehčí, menší a více sportovněji zaměřený.\n\n\n"}
{"id": "998895", "url": "https://cs.wikipedia.org/wiki?curid=998895", "title": "Dobývání znalostí z databází", "text": "Dobývání znalostí z databází\n\nDobývání znalostí z databází \n(KDD, Knowledge Discovery in Databases). Tento pojem definovat Usama Fayyad jako proces netriviálního objevování implicitních, dopředu neznámých a potenciálně použitelných znalostí v datech. Podle této definice se někteří jedinci mohou mylně domnívat, že KDD je synonymum pro \"Data mining\" ovšem není tomu tak. \"Data mining\" je pouze jedním krokem z celkového procesu dobývání znalostí z databází.\n\nNa rozdíl od prostého využití statistických metod a metod strojového učení se v procesu KDD klade důraz na přípravu dat pro analýzu a interpretaci. Nejprve byl vytvořený tzv. Technologický pohled na proces dobývání znalostí a poté díky Ananda a kol. byl v roce 1996 vytvořen tzv. Manažerský proces dobývání znalostí, který se nyní používá ve většině případů.\n\n\nVše začíná reálným problémem. Cílem procesu KDD je získat co nejvíce relevantních řešení daného problému.\n\n\n\nVelmi často se KDD využívá v bankovnictví. Pracuje se s různými kritérii jako je pohlaví, zaměstnanost, příjem, pravidelnost plateb atd.\nKDD využívají také při zvyšování bezpečnosti kreditních karet, kdy jsou monitorován činnosti uživatelů a každé \"vybočení z normálu\" banka ověřuje.\nDalším využitím KDD je v boji proti \"praní špinavých peněz\"\nIdeální oblastí je ovšem internetové prostředí, které má obrovskou datovou kapacitu. Na internetu běží mnoho projektů, které se snaží zvýšit kvalitu ve vyhledávání (Web Mining, Web Content Mining a Web Usage Mining). Velkou roli hraje KDD také v přeměně internetu na sémantický web.\n\n"}
{"id": "998915", "url": "https://cs.wikipedia.org/wiki?curid=998915", "title": "Glenn Murcutt", "text": "Glenn Murcutt\n\nGlenn Marcus Murcutt (* 25. července 1936, Londýn) je australský architekt, nositel nejprestižnějšího ocenění v oboru: Pritzkerovy ceny z roku 2002. Roku 2009 obdržel i Zlatou medaili AIA.\n\nNarodil se australským rodičům v Británii. Vyrůstal na Nové Guineji. Dnes žije v Sydney. Roku 1961 vystudoval architekturu na \"Sydney Technical College\" (UNSW). V letech 1964–69 pracoval pro studio pro \"Ancher Mortlock Murray & Woolley\" v Sydney. Roku 1969 se osamostatnil a založil vlastní kancelář.\n\nProslavil se svými rodinnými domy (\"Meager House, Marie Short Funhouse, Riversdale-Houses\" aj.). Většina těchto rodinných domů stojí na samotě, v australské poušti, aby naplnila ideál úniku z civilizace. Tento ideál načerpal Murcutt z Thoreauovy slavné knihy Walden.\n\nJeho domy jsou typické střechami z vlnitého plechu, velkými skleněnými fasádami a velmi jednoduchou konstrukcí, která připomíná stan. Kladl vždy důraz na harmonii mezi přírodou a architekturou. Hlásí se k ovlivnění architektem Miese van der Rohem.\n\n\n"}
{"id": "998916", "url": "https://cs.wikipedia.org/wiki?curid=998916", "title": "Nezdanitelné části základu daně", "text": "Nezdanitelné části základu daně\n\nNezdanitelné části základu daně jsou ročními odpočty, které snižují základ daně ať při ročním zúčtování záloh, nebo v daňovém přiznání poplatníka.\n\nOd základu daně lze odečíst následující položky:\n\n\nOd základu daně se odečítá hodnota darů, které osoba poskytla obcím, krajům, organizačním složkám státu, právnickým osobám se sídlem na území ČR, právnickým osobám, které jsou pořadateli veřejných sbírek podle zákona o veřejných sbírkách, a to na financování vědy a vzdělání, výzkumných a vývojových účelů, kultury, školství, na policii, na požární ochranu, na podporu a ochranu mládeže, na ochranu zvířat a jejich zdraví, na účely sociální, zdravotnické a ekologické, humanitární, charitativní, náboženské pro registrované církve a náboženské společnosti, tělovýchovné a sportovní. Dále se odečítají od základů daně dary, které se poskytly politickým stranám a politickým hnutím na jejich činnost. Další možné dary, které se odečítají od základu daně, jsou dary poskytnuté fyzickým osobám s bydlištěm na území ČR, které jsou poskytovateli zdravotních služeb nebo provozují školy a školská zařízení a zařízení na ochranu opuštěných zvířat nebo ohrožených druhů zvířat. Poté také fyzickým osobám s bydlištěm na území ČR, které jsou poživateli invalidního důchodu nebo byly poživateli invalidního důchodu ke dni přiznání starobního důchodu nebo jsou nezletilými dětmi závislými na péči jiné osoby, a to na zdravotnické prostředky nejvýše do částky nehrazené zdravotními pojišťovnami nebo na rehabilitační a kompenzační pomůcky uvedené ve zvláštním právním předpise nejvýše do částky nehrazené příspěvkem ze státního rozpočtu a na majetek usnadňující těmto osobám vzdělání a zařazení do zaměstnání.\n\nOd základu daně se odečte částka, která se rovná úrokům sníženým o státní příspěvek, které byly zaplaceny v uplynulém roce. Jedná se o úroky z hypotečního úvěru poskytnuté bankou či úroky z úvěru ze stavebního spoření. Podmínkou je, že úvěr musí být použit na financování bytových potřeb, a ne na výstavbu, údržbu či změnu stavby prováděnou v rámci podnikání nebo pronájmu.\n\nOdpočet je částka, o kterou zaplacená částka na penzijní připojištění se státním příspěvkem, penzijní pojištění či doplňkové penzijní pojištění, přesáhne určitou částku ročně.\n\nOd základu daně se může odečíst zaplacené pojistné na soukromé životní pojištění dle pojistné smlouvy. Je zde předpoklad, že výplata pojistného plnění je sjednána až po 5 letech od uzavření smlouvy a současně nejdřív v roce, v jehož průběhu dosáhne poplatník 60 let.\n\nPodle zákona o dani z příjmů jde od základu daně odečíst zaplacené členské příspěvky zaplacené ve zdaňovacím období členem odborové organizace odborové organizaci, jenž obhajuje hospodářské a sociální zájmy zaměstnanců v rozsahu vymezeném zvláštním právním předpisem.\nOd základu daně ve zdaňovacím období dle zákona lze odečíst úhrady za zkoušky ověřující výsledky dalšího vzdělávání podle zákona o ověřování a uznávání výsledků dalšího vzdělávání, pokud nebyly hrazeny zaměstnavatelem ani nebyly uplatněny jako výdaj.\n"}
{"id": "998924", "url": "https://cs.wikipedia.org/wiki?curid=998924", "title": "Jan Rasch", "text": "Jan Rasch\n\nJan Rasch (* 29. července 1979 v Praze) je český fotograf.\n\nZačínal v měsíčníku \"Svět počítačů\", pak působil v časopisu \"Euro\" a v týdeníku \"Ekonom\", se kterým spolupracuje dodnes. V současnosti fotografuje také pro tabletový týdeník \"Dotyk\" a měsíčník \"Art + Antique\". Je členem týmu v projektu Paneláci. Se svým někdejším kolegou Tomášem Novákem založil galerii portrétů rozhlasových hostů Radiohost.\n\nS klasickou fotkou začal koncem 90. let nedlouho po té, co na něj velmi zapůsobila tvorba dokumentaristy Jana Špáty. V roce 2010 absolvoval Institut tvůrčí fotografie v Opavě. Zaměřuje se především na portrétní a novinářskou fotografii, i když k jeho práci patří také fotografování v komerční sféře. Ve vlastní tvorbě má jednoduchý, centrický rukopis, poutají ho neobvyklosti v přírodě, mezi lidmi i v umění, anebo naopak naprostá klišé.\n\n"}
{"id": "998943", "url": "https://cs.wikipedia.org/wiki?curid=998943", "title": "Kazujo Sedžimaová", "text": "Kazujo Sedžimaová\n\nKazujo Sedžimaová (* 29. říjen 1956) je japonská architektka, laureátka nejprestižnějšího ocenění v oboru, Pritzkerovy ceny, z roku 2010. Cenu získala spolu se svým spolupracovníkem Rjúe Nišizawou.\n\nPo absolvování Japonské ženské univerzity (\"Nihon joshi daigaku\") pracovala v ateliéru Tojoo Itóa. Roku 1987 se osamostatnila a roku 1995 založila firmu společně s architektem Rjúe Nišizawou pod názvem SANAA (\"Sejima and Nishizawa and Associates\"). Od té doby pracují spolu. K jejich nejoceňovanějším stavbám patří New Museum v New Yorku, O-Museum v Naganu či Muzeum současného umění ve městě Kanazawa. Jejich stavby často pracují s jednoduchými krychlovými tvary.\n\nRoku 2010 jako první žena v historii řídila architektonickou část Benátského bienále.\n\n\n"}
{"id": "998958", "url": "https://cs.wikipedia.org/wiki?curid=998958", "title": "Determinátory v angličtině", "text": "Determinátory v angličtině\n\nDeterminátor ( ) je větný člen, který stojí na začátku jmenné fráze, před podstatným nebo přídavným jménem. Prototypickým determinátorem jsou v angličtině členy, ale úlohu determinátoru mohou plnit i jiné slovní druhy, jako zájmena a číslovky. Hlavní funkcí determinátorů je určit vztah jmenné fráze k okolnímu textu – zda se jedná o informaci již dříve zmíněnou, tedy blíže určenou, o které soudíme, že ji posluchač či čtenář zná, nebo zda se jedná o informaci zcela novou, a tudíž obecnou a nespecifikovanou, o které si nejsme jisti, že ji posluchač dobře zná, a že z předchozího kontextu ví, o čem hovořící mluví. Determinátory se používají také k určení počtu, pořadí nebo k jiné kvantifikaci. Další funkcí je vytváření podstatných jmen z přídavných.\n\nDeterminátory lze rozdělit na několik skupin:\n\n\nRůzní autoři rozlišují další skupiny determinátorů.\n\nTyto determinátory určují, že se jmenná fráze odkazuje na informaci již známou z předchozího textu, nebo ze společné zásoby znalostí. Mezi určité determinátory patří:\n\nTyto determinátory užíváme v případě, že jsme přesvědčeni o tom, že posluchač/čtenář ví z předchozího kontextu, o čem se mluví.\n\nTato druhá kategorie determinátorů se užívá v případě, že o dané věci hovoříme v širším, blíže nespecifikovaném kontextu. Mezi tyto patří:\n\nS výrazem \"some\" se můžeme setkat ve dvou různých podobách. V první zastupuje neurčitý člen při výrazech uvedených v množném čísle, či při nepočitatelných podstatných jménech. V případě druhém jej pak můžeme nalézt ve spojení s podstatnými jmény v jednotném čísle, kdy vyjadřuje neurčitost v podobě \"nějaký\" či \"někteří\" apod.\nVýraz \"any\" je pak ekvivalentem determinátoru \"some\", avšak \"any\" se užívá v otázkách, či záporném kontextu.\n\nTento zvláštní druh determinátoru se vyskytuje ve frázích, které jsou v množném čísle a popisují nějaký obecný fakt, či odkazují například k obecné skupině věcí. Využívá se tak například k vyjádření:\n\nČíslovky tvoří významnou část determinátorů a jejich funkcí je určit množství u daného jména či jmenné fráze. Řadíme sem:\n\nSoučástí jmenné fráze může být nejen podstatné jméno, ale i přídavná jména a intenzifikátory (very). Pořadí jednotlivých složek je následující: determinátor intenzifikátor přídavné jméno podstatné jméno (příklad: \"a very big red apple\"). \n\nPřed jmennou frází se může nacházet více než jeden determinátor. Jejich pořadí je obvykle pevně dané. Proto rozlišujeme predeterminátory, centrální determinátory a postdeterminátory.:\n\n\nPokud před jmennou frázi umístíme předložku, vznikne předložková fráze. Předložkové fráze se obvykle používají jako příslovečná určení nebo předměty. Předložka je vždy před determinátorem.\n\n"}
{"id": "998966", "url": "https://cs.wikipedia.org/wiki?curid=998966", "title": "Rjúe Nišizawa", "text": "Rjúe Nišizawa\n\nRjúe Nišizawa (* 7. únor 1966) je japonský architekt, laureát nejprestižnějšího ocenění v oboru, Pritzkerovy ceny, z roku 2010. Cenu získal spolu se svou spolupracovnicí Kazujo Sedžimaovou. Stal se tak nejmladším nositelem Pritzkerovy ceny v historii.\n\nPo absolvování Jokohamské národní univerzity (\"Yokohama Kokuritsu Daigaku\") pracovala v ateliéru Tojoo Itóa založil roku 1995 společně se Sedžimaovou firmu pod názvem SANAA (\"Sejima and Nishizawa and Associates\"). Od té doby pracují spolu. K jejich nejoceňovanějším stavbám patří New Museum v New Yorku, O-Museum v Naganu či Muzeum současného umění ve městě Kanazawa. Jejich stavby často pracují s jednoduchými krychlovými tvary.\n\n\n"}
{"id": "998967", "url": "https://cs.wikipedia.org/wiki?curid=998967", "title": "Temalangeni Dlaminiová", "text": "Temalangeni Dlaminiová\n\nTemalangeni Mbali Dlamini (* 16. července 1987 v Mbabane) je běžkyně ze Svazijska.\n\nZúčastnila se Letních olympijských her 2008 v Pekingu, kde startovala v atletice v běhu na 400 metrů. Vypadla v rozběhu časem 59,91 sekund. Zároveň byla vlajkonoškou Svazijska.\n"}
{"id": "998969", "url": "https://cs.wikipedia.org/wiki?curid=998969", "title": "Reléová brána", "text": "Reléová brána\n\nOznačením Reléová brána se rozumí soustava Relé, která umožňuje na základě konkrétních vstupních (ovládacích) signálů vytvářet požadovaný výstupní signál(y). Brána se dá přirovnat k logickým členům tvořených hradly logických integrovaných obvodů. \n\nJejí nespornou výhodou je, že umožňuje vytvářet výstupní signály, které jsou mezi sebou a vstupem galvanicky odděleny. \nNaopak mezi nevýhody patří nízká rychlost přenosu informace mezi vstupní a výstupní stranou.\nReléová brána se nejčastěji používá právě pro galvanické oddělení ovládacích a silových signálů.\n\nSamotná přenosová funkce brány se dá nejlépe vyjádřit formou tabulky, jelikož mohou být definované různé diskrétní vstupní stavy a k nim přiřazeny libovolné výstupní stavy několika výstupních funkcí. \n"}
{"id": "998975", "url": "https://cs.wikipedia.org/wiki?curid=998975", "title": "Manfred Kochen", "text": "Manfred Kochen\n\nManfred Kochen (4. července 1928 Vídeň – 7. ledna 1989 Colorado) byl teoretik, učitel a jeden z nejvlivnějších vědců té doby v oblasti informační vědy.\n\nManfred Kochen se narodil 4. července 1928 ve Vídni. Jako mladík uprchl se svojí rodinou před nacisty do New Yorku. Zde nastoupil na Brooklinskou střední školu technickou, kde v roce 1947 získal diplom z mechaniky. V roce 1950 obdržel bakalářský titul z fyziky na MIT (Massachusettský institut technologií) v Cambridge. Poté dva roky spolupracoval s Johnem von Neumannem jako analytik v Institutu moderních studií na Princetonu. V roce 1954 se oženil se svojí ženou Paulou. V roce 1955 získal titul PhDr. z matematiky na Kolumbijské univerzitě v New Yorku, poté pokračoval v postgraduálním studiu na Hardvarské univerzitě v Camebridge (1955–1956), kde pracoval na matematických modelech chování.\nV letech 1956–1964 pracoval jako výzkumný pracovník v oboru matematiky ve výzkumných laboratořích oragnizace IBM (International Business Machines Corporation) Thomase J. Watsona v New Yorku. V době před jeho smrti zastával mnoho funkcí - profesor informačních věd na katedře psychiatrie; externí profesor počítačových a informačních systémů na Obchodní akademii; předseda sociotechnologických městských systémů v doktorském programu Technologické a environmentální plánování na Michiganské univerzitě.\n\nJeho vědecký zájem byl velmi rozsáhlý – informační věda, kognitivní vědy, výpočetní a sociální sítě, informační ekonomie, informatika, umělá inteligence a další.\nV roce 1989 náhle zemřel v Coloradu.\n\nManfred Kochen dlouhou dobu pracoval jako konzultant. Mezi lety 1945–1955 pracoval na částečný úvazek ve spektroskopii, aeroelasticitě nebo fotogrammetrii. V 60. letech byl konzultantem v RAND (Research and Development corporation – Společnost pro výzkum a vývoj), v laboratořích RCA (Radio Corporation of America), v United Aircraft Corporation (letecká společnost) a v EUROATOMU v Ispře v Itálii.\n\nV letech 70. byl konzultantem v Agentuře moderních výzkumných projektů, v Národním institutu vzdělávání, ve Vědeckém centru v Berlíně a v oddělení vědy a technologie při Národní vědecké nadaci (NSF). V roce 1989 potom poskytl své služby Kongresové knihovně ve Washingtonu.\n\nManfred Kochen byl nejenom profesorem a konzultantem, ale stal se i významným členem hned několika vědeckých společností. Uveďme například společnost AAAS (American Association for the Advancement of Science), tedy Americkou asociaci pro podporu vědy. Déle Americkou matematickou společnost, Americkou fyzikální společnost, Sigma Xi a organizaci ASIS (American Society for Information Science), tedy Americkou společnost pro Informační vědu, kde byl v roce 1987 navržen na post prezidenta.\n\nV roce 1978 vydal ve spolupráci s I. De sa Poolem esej Contacts and influence,ve které se zabývali vztahy mezi lidmi. Vyvrátili zde tézi Frigyese Karinthy (1929), že lidé nejsou spojeni více než 6 osobními vazbami. Kochen a Sa Pool pomocí matematických modelů pravděpodobnosti došli k prohlášení – pokud skupina lidí je rovná N, jaká je pravděpodobnost, že každý člen ze skupiny N je spojen s dalším členem přes 1,2,3... odkazy.Tato práce byla podkladem pro rozvoj sociálních sítí, ale zároveň vyvolala více otázek než odpovědí.\n\nZa celý svůj život se Manfred Kochen stal autorem nebo editorem 250 publikací, včetně 8 knih. A to převážně o informační vědě, umělé inteligenci a behaviorálních vědách.\n\n\n"}
{"id": "998984", "url": "https://cs.wikipedia.org/wiki?curid=998984", "title": "Seznam dílů seriálu To já ne", "text": "Seznam dílů seriálu To já ne\n\nToto je seznam dílů seriálu \"To já ne\". Americká sitcom \"To já ne\" byl premiérově vysílán od 17. ledna 2014 do 16. října 2015 na stanici Disney Channel.\n\n<onlyinclude></onlyinclude>\n\nNázvy dílů v češtině nejsou známé.\n"}
{"id": "998990", "url": "https://cs.wikipedia.org/wiki?curid=998990", "title": "Maria Treben", "text": "Maria Treben\n\nMaria Treben, rozená Günzel (27. září 1907, Žatec, Rakousko-Uhersko – 26. července 1991, Grieskirchen, Rakousko) byla rakouská spisovatelka a bylinkářka, která se v 80. letech 20. století stala slavnou díky svým dvěma knihám: \"Zdraví z boží lékárny\" a \"Léčebné úspěchy Marie Treben\". Její první kniha byla přeložena do 24 jazyků a prodalo se přes 8 milionů výtisků.\n\nTreben se účastnila seminářů a prezentovala na konferencích o přírodních léčebných prostředcích v Německu, Rakousku a v celé Evropě, její přednášky přitahovaly stovky lidí. Je vnímána jako průkopník obnoveného zájmu o přírodní prostředky a tradiční medicínu na konci dvacátého století.\n\nNarodila se roku 1907 v Žatci jako prostřední ze tří dcer majitele tiskařského obchodu. Ten zemřel, když jí bylo 10 let. Po první světové válce se staly Sudety součástí nově vzniklého Československa. V dospělém věku pracovala mimo jiné jako osobní tajemnice spisovatele Maxe Broda.\n\nV roce 1945, po skončení druhé světové války, se stala spolu s manželem Ernstem Gottfriedem Trebenem obětí vyhnání Němců z Československa. Několik let žili v uprchlických táborech, než našli útočiště v Rakousku a usadili se v roce 1951 v Grieskirchenu. Zemřela v roce 1991.\n\nPoužívala tradiční přírodní prostředky z Německa a východní Evropy - pouze místní byliny, a součástí léčby byly vždy rady v oblasti výživy. Běžně používala tymián, vlaštovičník větší, česnek medvědí, rozrazil, puškvorec, heřmánek, kopřivu a kontryhel. Léčila širokou škálu potíží od lupénky přes zácpu a cukrovku až po nespavost. Používala své vlastní recepty i tradiční léčivé prostředky, jako Švédské kapky, o kterých věřila, že jsou všelékem. Některé z jejích prostředků a rad se ukázaly jako kontroverzní, stejně jako všechny přírodní léčebné kúry, neboť je obtížné prokázat jejich účinnost. Přesto jsou její díla stále populární a jsou zmiňována kvůli jejím podrobným znalostem evropských léčivých bylin.\n\n"}
{"id": "999011", "url": "https://cs.wikipedia.org/wiki?curid=999011", "title": "Římskokatolická farnost Stará Říše", "text": "Římskokatolická farnost Stará Říše\n\nŘímskokatolická farnost Stará Říše je územní společenství římských katolíků v rámci děkanátu Telč, v brněnské diecézi, s farním kostelem Všech svatých.\nPrvní písemná zmínka o Staré Říši pochází z roku 1257. Tehdy biskup Bruno rozhodl o ustanovení kněze novoříšským konventem. Farní kostel Všech svatých byl postaven v polovině 18. století. \nSouvislý přehled duchovních správců je znám od začátku 17. století. Nejčastěji šlo o premonstrátské kněze z novoříšského kláštera. V letech 1990 až 1997 zde jako farář působil biskup skryté církve Siard Ivan Klement OPraem. Od 1. ledna 2010 byl administrátorem excurrendo P. Mgr. Siard Kamil Novotný, OPraem., převor kláštera premonstrátů v Nové Říši. Toho od 1. srpna 2019 vystřídal R. D. Mgr. Marian Rudolf Kosík, OPraem., staroříský opat.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. duben. Adorační den připadá na 15. května.\n\nVe farnosti se pravidelně koná tříkrálová sbírka. V roce 2017 se při ní vybralo 34 805 korun.\n\n"}
{"id": "999012", "url": "https://cs.wikipedia.org/wiki?curid=999012", "title": "Třístavová logika", "text": "Třístavová logika\n\nBinární logické obvody pracující v dvojkové soustavě využívají jasně definované stavy (01) kterým se přiřazují pevné napěťové úrovně L a H. Třetí stav, který může logický člen nabýt je stav vysoké impedance. Tím je myšleno, že logický člen odpojí svůj výstupní port a neovládá ho. Výstup tedy není konkrétně definován a může nabývat libovolného stavu, který může být nyní řízen jiným členem.\nDefinované stavy výstupních logických úrovní jsou:\n"}
{"id": "999014", "url": "https://cs.wikipedia.org/wiki?curid=999014", "title": "Zimní příběh", "text": "Zimní příběh\n\nZimní příběh je americký film roku 2014 podle stejnojmenné knihy Marka Helprina z roku 1983. Film režíroval a napsal Akiva Goldsman. Film pojednává o mýtickém městě plném zázraků, nemilých osudů a jiných událostí. Do filmu bylo obsazeno mnoho úspěšných herců, například Colin Farrell, Russell Crowe, Jessica Brown Findlay, William Hurt, Will Smith, Matt Bomer a Jennifer Connelly. Hudbu pro film složil Hans Zimmer a Rupert Gregson-Williams. Na Československé filmové databázi nemá příliš dobré hodnocení, k lednu 2017 60 %.\n"}
{"id": "999015", "url": "https://cs.wikipedia.org/wiki?curid=999015", "title": "Senele Dlaminiová", "text": "Senele Dlaminiová\n\nZúčastnila se Letních olympijských her 2008 v Pekingu, kde startovala v plavání v disciplíně 50 m volným stylem. V rozplavbě měla čas 28,70 sekund, což jí dalo celkové 61. místo.\n"}
{"id": "999016", "url": "https://cs.wikipedia.org/wiki?curid=999016", "title": "Elektronická brána", "text": "Elektronická brána\n\nPojem elektronická brána značí obecně vstupní nebo výstupní část elektronické periferie. Pomocí brány dochází k přenosu vstupně výstupní informace z elektronického zařízení. Samotná brána může být libovolně široká v závislosti na počtu přenášených signálů a může být ovládána třístavovou logikou. Brány jsou vstupní a výstupní v závislosti na směru, kterým přenášenou informaci distribuují. \nBrány mohou být tvořeny tranzistory, Relé, Integrovanými obvody a nebo jejich kombinacemi v závislosti na signálu, který přenášejí, případně napětí a proudu.\n"}
{"id": "999020", "url": "https://cs.wikipedia.org/wiki?curid=999020", "title": "Isaiah Msibi", "text": "Isaiah Msibi\n\nIsaiah Msibi (* 15. února 1984) je atlet-běžec ze Svazijska.\n\nZúčastnil se Letních olympijských her 2008 v Pekingu, kde startoval v běhu na 1500 m. V rozběhu měl čas 3:51,35, což mu dalo celkové 46. místo.\n"}
{"id": "999025", "url": "https://cs.wikipedia.org/wiki?curid=999025", "title": "Luke Hall", "text": "Luke Hall\n\nLuke Thomas Michael Hall (* 16. květen 1989) je plavec ze Svazijska.\n\nZúčastnil se Letních olympijských her 2008 v Pekingu, kde startoval v plavání v disciplíně 50m volným způsobem. V rozplavbě měl čas 24,41 sekund, což stačilo na celkové 60. místo.\n"}
{"id": "999028", "url": "https://cs.wikipedia.org/wiki?curid=999028", "title": "Ivan Nikolajevič Kramskoj", "text": "Ivan Nikolajevič Kramskoj\n\nIvan Nikolajevič Kramskoj (, , Ostrogožsk – 5. dubna 1887, Petrohrad) byl ruský malíř, pedagog a umělecký kritik, duchovní vůdce uměleckého hnutí peredvižniků.\n\nPocházel z chudé rodiny, v letech 1857 až 1863 studoval v Petrohradu. Pro své nekonvenční názory byl z akademie vyloučen, ale stal se neformálním vůdcem mladých umělců své generace. V letech 1863 až 1868 byl učitelem kreslení. Stal se známým portrétistou, maloval řadu předních osobností své doby.\n"}
{"id": "999032", "url": "https://cs.wikipedia.org/wiki?curid=999032", "title": "Atletika na Letních olympijských hrách 2008 – 400 metrů ženy", "text": "Atletika na Letních olympijských hrách 2008 – 400 metrů ženy\n\nBěh na 400 metrů žen na Letních olympijských hrách 2008 se uskutečnil od 16. do 19. srpna 2008 na Pekingském národním stadionů. \n"}
{"id": "999035", "url": "https://cs.wikipedia.org/wiki?curid=999035", "title": "Vidsič", "text": "Vidsič\n\nVidsič ( , „odpor“) je ukrajinské občanské hnutí, které vzniklo jako reakce na přicházející režim Janukovyče a souvisí s protiukrajinskými a sociálně-ekonomickými degradačními trendy.\n\nPoté, co prezidentské volby v roce 2010 vyhrál Viktor Janukovyč, rozhodli se vlastenci a znepokojení občané, kteří se dříve účastnili protestních akcí, shromáždit se a prodiskutovat společensko-politickou situaci na Ukrajině, možné důsledky a nebezpečí od nově zvolené moci. Na setkání byli rovněž pozváni přátelé, známí, členové různých organizací.\n\nSetkání bylo naplánováno na 20. února 2010. Toto datum je považováno za den vzniku Vidsiči, protože se na schůzce rozhodlo sdružit se pro další aktivity. Byly nastíněny některé zásady a směry činnosti budoucího hnutí.\n\nNa založení Vidsiči se podíleli nejen členové předchozích hnutí („Revoluce na žule“, „Ukrajina bez Kučmy“, veřejný výbor hnutí „Za pravdu!“, občanské sdružení „Pora!“ (černá) a dalších), ale také řadově uvědomělí občané.\n\n\nOd března roku 2010 občanské hnutí Vidsič podílelo se na stovkách akcí v mnoha městech Ukrajiny, a to převážně formou pouličních protestů a výstražných stávek, sit-in protestů, slyšení, kulatých stolů, šíření letáků, apod., uspořádaných samostatně a ve spolupráci s jinými organizacemi. Mezi tyto akce zejména patří:\n\n\n\n\n\n\n\n\n\n\n\n\n\nObčanské hnutí Vidsič bylo také organizátorem nebo spoluorganizatorem: akce solidarity s obránci Charkovského parku, proti setrvání Černomořské flotily Ruské federace na území Ukrajiny, na zachování ukrajinského dabování kinofilmů, proti pronásledování výzkumníků historie a historickému revizionizmu, propagace národních symbolů, akci „Velikonoce spolu“ (pobyt studentů z východní a jižní Ukrajiny v rodinách svých vrstevníků ve Lvově), „Nenecháme vystěhovat muzeum z Lavry“, „Ukrajinština v rozhlase“, akce proti přejmenování ulice Ivana Mazepy, akce na památku 66. výročí deportace krymských Tatarů, „Pamatujeme zničený Chrešťatyk!“, na památku hrdinů padlých v Boji u Krut, oslava Dne jednoty (řetěz jednoty v Drohobyče, na mostě Patona v Kyjevě, „Koblihy pro obyvatele Doněcku“ ve Lvově, apod.), sběr podpisů pro znovuzavedení některých vlakových linek a proti uměle vytvářenému deficitu místenek společností Ukrzaliznycja, demonstrace studentské „zbraně“, umělecký protest proti návrhu zákona č. 8757 známému též pod přezdívkou „turné“; proti poruštění nápisů na etiketách výrobků; proti připojení Ukrajiny k Celní unii Běloruska, Kazachstánu a Ruska a za členství v Evropské unii, kampaň proti Viktoru Medvedchuku a proti jeho kampani známe pod názvem „Ukrajinská volba“; občanské iniciativy proti jmenování Olega Sala v roce 2013 ředitelem Lvovského oblastního úřadu; akce požadující od vlády podniknou kroky k obnovení kontroly nad územím východní Ukrajinu obsazeným proruskými ozbrojencí; akce požadující od vlády náležitě vybavit Ukrajinské vojáky všem potřebným; akce na podporu vojáků; akce požadující reformování volebního zákonu a další.\n\nOd března roku 2013 aktivisté občanského hnutí, které jsou současně studenty Kyjevsko-Mohylanské akademie, vydávají studentské noviny „Skovoridka“ ( , „pánev“), jejichž hlavními tématy jsou život studentů akademie, studentské a vzdělávací problémy na Ukrajině.\n\n\n"}
{"id": "999038", "url": "https://cs.wikipedia.org/wiki?curid=999038", "title": "Sbor dobrovolných hasičů Zruč nad Sázavou", "text": "Sbor dobrovolných hasičů Zruč nad Sázavou\n\nSbor dobrovolných hasičů ve Zruči nad Sázavou byl založen 7. července 1885 a při svém založení měl 33 členů. V současné době (rok 2014) má přibližně 50 aktivních členů.\n\nSDH je členem SH ČMS a je veden u OSH Kutná Hora. Starostou zručského sboru je pan Karel Baxa.\n\nMyšlenka založení hasičského sboru ve Zruči nad Sázavou byla poprvé pronesena na radnici 10. května 1885 při schůzi, která byla svolána učitelem Františkem Forstem. Přítomen byl i notář Josef Navařil z Dolních Kralovic, který pomohl s vypracováním stanov, a ty byly schváleny v létě téhož roku. \nPrvním předsedou byl zvolen Josef Soudný, starosta obce Zruč, místopředsedou byl řídící učitel obecné školy ve Zruči Josef Babický, velitelem Čeněk Zimmermann, mlynář ve Zruči, podvelitelem Josef Zimmermann, mlynář na Budách. Sbor byl rozdělen na čtyři odbory, a to „lezce“, „bourače“, „čerpače vody“ a „stráže bezpečnosti“, které měly v případě požáru plnit specifické úkoly.\n\nDo užívání hasiči dostali čtyřkolovou stříkačku z roku 1826, kterou zakoupila obec společně s tehdejším majitelem zručného panství knížetem Windischgrätzem k likvidaci velkého požáru, který tehdy Zruč postihl. Za přispění městečka , okolních obcí, veřejných sbírek, zručného velkostatkáře Schebka, velkostatkáře ze Soutic a záložny ve Zruči, pak byla po založení spolku nově zakoupena další výbava – pracovní obleky, helmice, šroubení k hadicím, lezecké a lehké pásy a další potřebné věci. \nVýcvik i vybavení hasičů se vyplatily hned rok po založení – nejdříve požár ve Všebořicích a poté počátkem září roku 1885 povodně. Hasiči se nejvíce a nejaktivněji podíleli na záchranných pracích, a to ještě nebyli s výcvikem zdaleka u konce. \nStále více se projevovala potřeba nové stříkačky, neboť původní byla tažena koňmi a manipulace s ní vyžadovala velkou sílu a obratnost. Po značném úsilí místního spolku mu konečně byla udělena subvence na nákup vlastní stříkačky. Dvacet nejzdatnějších hasičů pak bylo vysláno na Sjezd hasičstva do Prahy. Tento sjezd byl spojen s velkým cvičením na Staroměstském náměstí, V roce 1893 nakoupili hasiči dřevo na zřízení cvičiště a leziště. Bohužel se však stále nedařilo vyhledat vhodné místo a tak se dřevo několik let zbytečně kazilo. \n\nKdyž se později dostal do vedení spolku MUDr. Josef Svoboda, založil při sboru „Jinošskou družinu“, v níž byli cvičeni tělesně zdatní chlapci. Vytrvalým cvičením si posilovali fyzickou kondici, učili se zásahům při možném požáru, obsluze hasičské techniky a základy poskytování první pomoci. V této zdatnosti pak byly pořádány různé soutěže, které se těšívaly velké oblibě. Vybíralo se při nich drobné vstupné, za které pak byly pořizovány cvičební úbory a odměny pro vítěze. \nTato cvičení byla pořádána již na vlastním hasičském cvičišti, které bylo zřízeno Na Ostrůvku – při břehu řeky Sázavy (muselo se projít uličkou vedle nynější Drogerie U Maxů a následně pak viaduktem v železničním náspu).\nZ dospělých hasičů pak MUDr. Svoboda zřídil tzv. Samaritánskou četu. Zde cvičil hasiče v ošetřování raněných a poskytování první pomoci. To bylo v době, kdy vypukla 1. světová válka a většina členů spolku musela narukovat na frontu. I tam se jim jistě hodila jejich fyzická vybavenost.\n\nRok 1939 je spjat s příchodem firmy Baťa, v jejíchž prostorách byl založen závodní sbor. V březnu 1972 ONV založil Útvar požární ochrany ve Zruči, který měl šest členů: Pavel Jelínek, Miloslav Pokorný, František Březina, František Leopold, Jaroslav Matějka a František Vilimovský. Vznikem profesionálního útvaru začíná nová etapa v historii zručského hasičstva.\n\nV současné době má SDH ve Zruči nad Sázavou 51 členů, z toho 22 mužů, 14 žen a 15 dětí. Během posledních let vzniklo několik úspěšných soutěžních družstev. Družstvo mužů vyhrálo v letech 2009 – 2013 pětkrát po sobě okrskovou soutěž a netrpělivě čeká na svého přemožitele. Závodí také družstvo žen, které navázalo na tradici žen ve sboru z roku 1894 a dvě družstva dětí, která se se pravidelně schází na kroužku Mladých hasičů a také se účastní soutěží. V roce 2015 pak SDH Zruč nad Sázavou oslaví 130 let od svého založení.\nPrvní stálé sídlo měli dobrovolní hasiči v bývalém \"Domě požárníků\" v ulici 1. máje, jehož výstavba byla dokončena v roce 1952. Od roku 1972 do roku 1997 v domě sídlil i nově vzniklý Veřejný požární útvar (dnešní HZS). Po přestěhování profesionálních hasičů do nové stanice byla budova prodána.\n\nNyní sídlí SDH v bývalých garážích technických služeb pod zručským zámkem. V současné době se připravuje projektová dokumentace pro rekonstrukci tak, aby objekt vyhovoval jak potřebám SDH, tak i JSDH.\n\nJSDH Zruč nad Sázavou je kategorie JPO III, jejím zřizovatelem je Město Zruč nad Sázavou. V roce 2014 měla jednotka 14 členů, velitelem je Jan Sixta.\n\nVe výbavě jednotky je následující mobilní požární technika:\n"}
{"id": "999039", "url": "https://cs.wikipedia.org/wiki?curid=999039", "title": "Pekingské národní plavecké centrum", "text": "Pekingské národní plavecké centrum\n\nPekingské národní plavecké centrum, známé také jako Vodní kostka, je stadion, postavený speciálně pro potřeby olympijských her v roce 2008. Plavecké centrum se nachází v Olympijském parku, v blízkosti Národního stadionu v Pekingu.\n\nStavební práce začaly 24. prosince 2003. Dokončení se konalo v říjnu 2007\n\nStadion má kapacitu 17000 diváků. Na olympijských hrách zde byly pořádány soutěže v plavání, skocích do vody a v synchronizovaném plavání.\n"}
{"id": "999041", "url": "https://cs.wikipedia.org/wiki?curid=999041", "title": "Zákrsek", "text": "Zákrsek\n\nZákrsek je odborný termín, který označuje v ovocnářství ovocnou dřevinu, jejíž výška kmene dosahuje od povrchu země k rozvětvení 60–90 cm. Zákrsek je tvar používaný při intenzivním pěstování ovoce. Při pěstování ovoce v tomto tvaru jsou použity slabě rostoucí podnože a slaběji rostoucí odrůdy. Při výsadbě zákrsků je používán hustější spon, než při výsadbě vysokokmenů. Během pěstování dochází rychle k nástupu do plodnosti, ale i k rychlému stárnutí rostliny. Plodnost u jabloní na zákrsku přichází čtvrtým rokem od výsadby. Deset let po výsadbě je zákrsek za hranicí plné plodnosti.\n\nPro intenzivní výsadby na plantáži je používán spon 3,5–5 x 3,5–5 m. \n\nZákrskové výsadby se zakládají jako prostorové, volnější tvary ve sponu 5×4, 5×3 m. Jsou vhodné pro zahrádky. V tržním ovocnářství mají rozhodující význam pásové výsadby zákrsků ve sponu 5×3, 5×2,5 m, kde je koruna zploštěná do podlouhlého půdorysu. \n\nZákrsek je slabě vzrůstná odrůda naštěpovaná na podnoži M9, J-TE-E, J-TE-H, M26, P 60. \n\nNěkdy jsou uváděny jako vhodné i podnože M 1, 2, 7, M 4, 11 a A2, pro výjimečné případy. Tyto podnože se však obvykle používají pro vysokokmeny, jsou bujně nebo středně vzrůstné a tedy pro zákrsky, zejména s ohledem na způsob údržby zcela nevhodné. Prodávaný výpěstek se zapěstovanou korunou musí mít založenou korunku složenou ze 4–5 výhonů.\nPodle ovocnářské teorie starší než dvacetileté zákrsky jabloní nebo broskvoní lze považovat za téměř bezcenné dřeviny jak z hlediska zastaralé odrůdy, promoření nebo poškození plantáže chorobami, zamoření půdy pesticidy, tak s ohledem na klesající tendenci plodnosti. Ačkoliv praxe mnohdy ukazuje že je třeba hodnotit stav každé ovocné plantáže (nebo dřeviny) individuálně, je tento fakt obecně platný a zohledňuje jej i oceňování porostů ovocných dřevin podle zákona.\n\n\n"}
{"id": "999043", "url": "https://cs.wikipedia.org/wiki?curid=999043", "title": "Ústavní výchova", "text": "Ústavní výchova\n\nÚstavní výchova je jednou z forem péče o dítě. Soud ji může nařídit, a to i bez návrhu, \"jsou-li výchova dítěte nebo jeho tělesný, rozumový či duševní stav, anebo jeho řádný vývoj vážně ohroženy nebo narušeny do té míry, že je to v rozporu se zájmem dítěte, anebo jsou-li tu vážné důvody, pro které rodiče dítěte nemohou jeho výchovu zabezpečit\". Jedná se o krajní opatření, soud vždy musí zvážit, zda \"není na místě dát přednost svěření dítěte do péče fyzické osoby\". Ústavní výchova je v České republice právně upravena občanským zákoníkem, procesní úprava je obsažena v zákoně o zvláštních řízeních soudních. Její výkon se řídí zákonem č. 109/2002 Sb., o výkonu ústavní výchovy nebo ochranné výchovy ve školských zařízeních a o preventivně výchovné péči ve školských zařízeních a o změně dalších zákonů. Ochrannou výchovu nelze přes určité podobnosti ztotožňovat s ochrannou výchovou, což je ochranné opatření (resp. u dětí mladších 15 let opatření) dle zákona o soudnictví ve věcech mládeže.\n\nÚstavní výchova slouží preventivně výchovným účelům. Zajišťuje každému dítěti právo na výchovu a vzdělání, podporuje sebedůvěru, rozvíjí citovou stránku jeho osobnosti a umožňuje, aby se dítě aktivně účastnilo dění ve společnosti. S dítětem musí být zacházeno v zájmu plného a harmonického rozvoje jeho osobnosti s ohledem na potřeby osoby jeho věku. Před nařízením ústavní výchovy je soud povinen zkoumat, zda výchovu dítěte nelze zajistit náhradní rodinnou péčí nebo péčí v zařízení pro děti vyžadující okamžitou pomoc. O ústavní výchově se rozhoduje v řízení ve věcech péče soudu o nezletilé dle zákona o zvláštních řízeních soudních.\n\nSoud může, jako nezbytné opatření, nařídit ústavní výchovu v případě, že je výchova dítěte nebo jeho tělesný, rozumový či duševní stav, anebo jeho řádný vývoj vážně ohroženy nebo narušeny do té míry, že je to v rozporu se zájmem dítěte, anebo jsou-li tu takové vážné důvody, pro které rodiče dítěte nemohou jeho výchovu zabezpečit. Soud vždy zvažuje svěření péče o dítě fyzické osobě, kterou může být:\nNedostatečné bytové nebo majetkové poměry rodičů nemohou být důvodem k nařízení ústavní výchovy, pokud jsou rodiče jinak způsobilí zabezpečit řádnou výchovu.\nÚstavní výchovu lze nařídit nejdéle na dobu tří let. Pokud důvody pro nařízení ústavní výchovy trvají, je možno, před uplynutím tří let od jejího nařízení, ústavní výchovu opakovaně prodloužit a to maximálně do 19 let věku dítěte. Soud dbá při umísťování dítěte do ústavní výchovy, aby jeho pobyt byl v blízkosti bydliště rodičů nebo jiných osob dítěti blízkých. Umístěním dítěte do ústavní výchovy, upravuje soud rozsah vyživovací povinnosti rodičů.\n\nSoud je povinen nejméně jednou za šest měsíců přezkoumat, zda trvají důvody pro nařízení ústavní výchovy nebo zda není možné zajistit dítěti náhradní rodinnou péči. Zkoumá to vyžádáním zprávy příslušného orgánu sociálně-právní ochraně dětí, vyjádřením dítěte a vyzváním rodičů o vyjádření jejich stanoviska. Ústavní výchova se po přezkoumání může též prodloužit, a to až o jeden rok po dosažení zletilosti.\n\nSoud má možnost ústavní výchovu zrušit, pokud pominou důvody, které vedly k jejímu nařízení, nebo pokud lze dítěti zajistit náhradní rodinnou péči. Ústavní výchova rovněž zaniká rozhodnutím soudu o osvojení.\n\nZařízení ústavní výchovy poskytují preventivně výchovnou péči, předcházejí vzniku nebo rozvoji negativních vlivů na chování dítěte, poskytují pomoc a spolupracují s rodiči nebo zákonnými zástupci a spolupracují s orgány sociálně-právní ochrany dětí. Účelem zařízení je zajistit nezletilé osobě na základě rozhodnutí soudu o ústavní výchově náhradní výchovnou péči v zájmu zdravého vývoje, řádné výchovy a vzdělání dítěte.\n\n\n"}
{"id": "999044", "url": "https://cs.wikipedia.org/wiki?curid=999044", "title": "Chan-šu", "text": "Chan-šu\n\nChan-šu (, Dějiny dynastie Chan, jsou oficiální dějiny čínské říše (Západní) Chan. Patří do širšího souboru Dvaceti čtyř historií. Dílo popisuje dějiny Číny v letech 206 př. n. l. – 25. n. l.\n\n\"Dějiny dynastie Západní (či Rané) Chan\" sestávají ze 100 kapitol, a sice z 12 kapitol análů chanských císařů, 8 kapitol Tabulek, 10 kapitol Pojednání a 70 kapitol biografií a příběhů.\n\n\"Chan-šu\" začal sepisovat po roce 36 n. l. chanský učenec Pan Piao jako pokračování \"Zápisků historika\", všeobecných dějin Číny, které končily vládou chanského císaře Wu-tiho (panoval v letech 141–87 př. n. l.). Po smrti Pan Piaoa roku 54 pokračoval v díle jeho syn Pan Ku. Pan Ku otcovo pokračování \"Zápisků\" rozšířil a rozvinul v dějiny Číny od roku 206 př. n. l. do 25 n. l., tj. historii dynastií Raná Chan a Sin. Za vzor v uspořádání díla i stylu výkladu si vzal \"Zápisky\". Pan Ku zemřel roku 92 ve vězení, dílo dokončila kolem roku 110 jeho sestra Pan Čao, když sestavila osm kapitol Tabulek a s pomocí matematika Ma Süa napsala kapitolu o astronomii.\n"}
{"id": "999047", "url": "https://cs.wikipedia.org/wiki?curid=999047", "title": "Carlos Anibal Altamirano Argüello", "text": "Carlos Anibal Altamirano Argüello\n\nMons. Carlos Anibal Altamirano Argüello (13. března 1942, Aloasí - 25. září 2015) byl ekvádorský katolický duchovní a biskup Azogues.\n\nNarodil se 13. března 1942 v Aloasí, provincie Pichincha. Po absolvování teologických a filosofických studií ve Vyšším Semináři San José de Quito byl vysvěcen na kněze 29. června 1966.\n\nVykonával pastorační činnost v různých farnostech arcidiecéze Quito. Roku 1981 byl poslán dokončit jeho formaci do Říma na Papežskou Gregoriánskou univerzitu kde získal licentiát z teologie se specializací na nisiologii. Poté se vrátil zpět do Ekvádoru, a pokračoval dále pastorační službou ve farnostech.\n\nDne 3. ledna 1994 byl jmenován pomocným biskupem arcidiecéze Quito a titulárním biskupem Ambijským. Biskupské svěcení přijal 20. února 1994 z rukou arcibiskupa Antonia José Gonzáleze Zumárraga a spolusvětiteli byli Antonio Arregui Yarza a Luis Enrique Orellana Ricaurte, S.J.. Tuto funkci vykonával do 14. února 2004 kdy byl ustanoven diecézním biskupem Azogueským.\n\n"}
{"id": "999048", "url": "https://cs.wikipedia.org/wiki?curid=999048", "title": "Ayutthaya", "text": "Ayutthaya\n\nAyutthaya (též \"Ajuthja\") je město v Thajsku. Na území původního města, zničeného roku 1767, se v současnosti nachází Historický park Ayutthaya.\n"}
{"id": "999049", "url": "https://cs.wikipedia.org/wiki?curid=999049", "title": "Švédské kapky", "text": "Švédské kapky\n\nŠvédské kapky jsou tinkturou – léčivou směsí bylinek zalitých alkoholem. Recept na Švédské kapky se našel ve spisech po smrti slavného švédského lékaře Clause Samsta.\nClaus Samst zemřel až ve svých 104 letech po pádu z koně.\n\nBylinkářka Maria Treben považovala Švédské kapky za všelék. Účinky uváděné jedním z výrobců jsou však tyto:\n\nŠvédské byliny naplníme do dvoulitrové lahve, zalijeme 1,5 litrem 38–40% žitné pálenky (nebo jiné ovocné pálenky) a vše necháme na slunci nebo v blízkosti kamen stát 14 dní. Každý den protřepeme, stejně jako když odléváme do menší láhve nebo odebíráme k použití. Bylinky mohou zůstat v nálevu šest týdnů nebo i déle. Potom tekutinu plníme do menších lahviček. Takto můžeme elixír uchovat i několik let. Čím déle leží, tím je účinnější.\n\nPřestože rostliny obsahují nejrůznější léčivé chemické látky, jsou účinky bylin často zpochybňovány.\n"}
{"id": "999050", "url": "https://cs.wikipedia.org/wiki?curid=999050", "title": "Ochrana označení původu", "text": "Ochrana označení původu\n\nOchrana označení původu (též chráněné označení původu, z angl. \"protected designation of origin\") je pojem z práva duševního vlastnictví, konkrétně jeho části práva na označení. Používá se pro zboží, které je typické pro určité regiony. Podmínkou je, že díky charakteristickým podmínkám oblasti je zboží známé pro svou kvalitu či zvláštní vlastnosti. V případě, že výrobce splní zákonné požadavky a jeho označení bude zapsáno, získá výrobek veřejnoprávní ochranu. Pokud pak někdo chce zboží vyrábět, musí dodržet přesnou recepturu a obvykle také vyrábět přímo v daném regionu. Takové označení je pak chráněno proti zneužití a je zachována jeho exkluzivita. \n\nOznačování původu zboží vzniklo spontánně tradicí. Názvy některých věhlasných výrobků se natolik vžily, že si spotřebitelé s takovým označením automaticky spojovali vysokou kvalitu či specifické vlastnosti zboží. Většinou se tento speciální charakter zboží pojil k určitému místu (třeba žatecký chmel). Dříve však bylo takové označení chráněno jen soukromoprávní cestou. V případě, že někdo prodával napodobeninu a vydával ji za originální výrobek, ochrana byla obtížnější. Název zboží totiž nepatřil pouze jednomu výrobci, ale mohli ho používat všichni, kteří dané zboží vyráběli (třeba pěstovali chmel na Žatecku). \nVyvstala tak potřeba chránit označení také veřejnoprávní cestou, tj. zápisem do určitého rejstříku. Snahy chránit označení veřejnoprávně byly prosazeny v polovině 20. století. Poprvé byla veřejnoprávní ochrana zakotvena v Lisabonské dohodě na ochranu označení původu výrobků z roku 1958.\n\nV obou případech se vyžaduje určitá vazba na region, který propůjčuje zboží typické vlastnosti. Rozdíl je však v požadované síle této vazby. Zatímco v případě chráněného označení původu je vyžadována velmi silná vazba (proto toto označení může užívat málo výrobků), u zeměpisného označení nejsou pravidla tak striktní. V tomto případě postačí, že v daném regionu probíhá alespoň jedna fáze produkce a pověst výrobku se pojí k tomuto regionu.\n\nV Evropské unii regulují chráněné názvy nařízení EU o jakosti zemědělských produktů a potravin. Kromě Chráněného označení původu (PDO, \"protected designation of origin\") lze získat také Chráněné zeměpisné označení (PGI, \"protected geographical indication\") nebo Zaručenou tradiční specialitu (TSG, \"traditional speciality guaranteed\"). Dále jsou chráněny produkty ekologického zemědělství (biopotraviny).\n\nNa evropské úrovni byla ochrana označení původu upravena přímo použitelným nařízením č. 510/2006 – o ochraně zeměpisných označení a označení původu zemědělských produktů a potravin. Toto nařízení však bylo zrušeno a v současné době se ochrana rozbíhá do několika nařízení, která zvlášť upravují vína, lihoviny a zemědělské produkty a potraviny.\n\nZapsaná označení nesmí být použita pro jiný než zapsaný výrobek. Označení je chráněno proti zneužití, napodobení nebo připomínání; nesmí být použito zavádějícím nebo nepravdivým způsobem. Název nesmí vyvolávat klamavý dojem, že jde o chráněné označení původu, zejména nesmí jakkoliv uvádět spotřebitele v omyl ohledně skutečného původu produktu.\n\nČeská republika používá jak evropské značení, tak i vlastní označení původu (biozebra) nebo kvality (Klasa).\nOchrana označení původu je upravena společně se zeměpisným označením \"zákonem č. 452/2001 Sb.\", o ochraně označení původu a zeměpisných označení. Na českém území jsou samozřejmě také přímo použitelná evropská nařízení.\n\nKontrolou jsou pověřena Státní zemědělská a potravinářská inspekce, Státní veterinární správa ČR a Ústřední kontrolní a zkušební ústav zemědělský, kontrolou bioproduktů pověřilo Ministerstvo zemědělství tři soukromé firmy.\n\nDatabázi českých označení původu a zeměpisných označení spravuje Úřad průmyslového vlastnictví. Je vhodné použít pokročilé vyhledávání, protože to umožňuje omezit výsledek na platné názvy (Stav: Platný dokument) a vypsat více dokumentů najednou (Hromadný detail). Zdroj vyhledává ve své databázi a v záznamech získaných z World Intellectual Property Organization. Zápis označení původu nebo zeměpisného označení je popsán také na stránkách ÚPV.\n\n\"Označením původu [se pro účely tohoto zákona rozumí] název oblasti, určitého místa nebo země (dále jen \"území\") používaný k označení zboží pocházejícího z tohoto území, jestliže kvalita nebo vlastnosti tohoto zboží jsou výlučně nebo převážně dány zvláštním zeměpisným prostředím s jeho charakteristickými přírodními a lidskými faktory a jestliže výroba, zpracování a příprava takového zboží probíhá ve vymezeném území; za označení původu pro zemědělské výrobky nebo potraviny jsou pokládána i tradiční zeměpisná nebo nezeměpisná označení pro zboží pocházející z vymezeného území, splňuje-li takové zboží ostatní podmínky podle tohoto ustanovení.\"\n\n"}
{"id": "999053", "url": "https://cs.wikipedia.org/wiki?curid=999053", "title": "Židovský hřbitov v Hroznětíně", "text": "Židovský hřbitov v Hroznětíně\n\nŽidovský hřbitov se ve městě Hroznětín v Karlovarském kraji nachází asi 800 metrů severozápadně od centra města. Existoval pravděpodobně již v 15. století, odkdy je v Hroznětíně doloženo židovské osídlení. Za druhé světové války byl poničen. Na ploše 0,44 ha se dochovalo kolem 300 náhrobků, z nichž nejstarší pochází z let 1684 a 1690. Hřbitov je v majetku židovské obce v Karlových Varech a je chráněn jako kulturní památka České republiky.\n\n"}
{"id": "999056", "url": "https://cs.wikipedia.org/wiki?curid=999056", "title": "Muzeum města Rovinj", "text": "Muzeum města Rovinj\n\nMuzeum města Rovinj se nachází v budově barokního paláce na náměstí \"Trg Maršala Tita.\" Toto muzeum bylo založeno v roce 1954 skupinou rovinjských umělců s cílem shromažďovat a vystavovat umělecká díla. Prvním ředitelem se stal umělec Zora Matić. Muzeum slouží jako městská galerie a současně tu jsou umístěny i stálé expozice, kde jsou vystaveny cenné exponáty z celé sbírky.\n\nZa dobu svojí existence muzeum vytvořilo bohatou sbírku současného umění i umění starých mistrů, archeologických nálezů, a dále například sbírku dokumentů a fotografií o činnosti partyzánského praporu \"Pino Budicin\".\n\nV muzeu můžeme navštívit tato výstavní oddělení:\nKurátorem je Damir Matošević. Nachází se v přízemí budovy.\nMěsto Rovinj a jeho okolí jsou bohaté na archeologické lokality ze všech historických období. Archeologická expozice je stále ve fázi vývoje.\n\nKurátorem je Dario Sošić. Nachází se také v přízemí budovy.\nAlexander Kircher byl světoběžník a hlavní královského rakouského námořnictva. Muzeum města Rovinj má ve sbírce jeho 12 reprezentativních pláten, které kdysi byly součástí sbírky průmyslníka Georga von Hutterotta.\n\nKurátorem je Dario Sošić. Nachází se v prvním patře.\nZde jsou představeni nejvýznamnější chorvatští malíři z druhé poloviny 20. století (např. Emanuel Vidović, Ivo Kalina, Kosta Angeli Radovani, Julije Knifer, Antun Motika, Željko Hegedušić, Ivan Lovrencić, Ivo Dulcić, Vanja Radauš a mnoho dalších).\n\nKurátorem je Dario Sošić. Nachází se v prvním patře.\nJe zde k vidění tvorba zakladatelů muzea, mezi které patří např. Bruno Mascarelli, Cesco Dessanti, Zora Matić, Marčelo Brajnović, Slobodan Vuličević, Biserka Baretić, Egidio Budicin, stejně jako tvorba mladších avantgardních umělců.\n\nKurátorem je Dario Sošić. Nachází se v prvním patře.\nVilko Šeferov byl jedním z nejdůležitějších chorvatských krajinářů. Městu Rovinj odkázal asi 120 pláten vytvořených pomocí různých technik.\nVýstavní prostor, jenž je věnovaný jeho dílům nabízí výběr z jeho nejreprezentativnějších pláten, včetně jeho jediného autoportrétu.\n\nKurátorem je Dario Sošić. Nachází se ve druhém patře.\nZde se nachází jedna z nejvýznamnějších sbírek starých mistrů v Chorvatsku. Jedná se zejména o italské malíře z 15. - 19. st. Renesanční umění je zde zastoupeno díly Giovanni Belliniho a Bonifazio de Pitati. Nejvýznamnější barokní zástupci jsou Marco Ricci (\"Cesta do Emaus\"), Antonio Zanchi, Girolamo Romanino, Nicola Grassi a jiní.\nZvláštní místo v expozici je věnováno kolekci portrétů, které jsou středoevropského původu (G. F. Waldmüller) a sbírce dřevěných polychromovaných soch.\n\nKurátorkou je Katarina Marić. Nachází se ve druhém patře.\nRovinj má bohaté námořní a rybářské tradice, které také zaznamenalo rovinjské muzeum. Muzeum nabízí k zhlédnutí makety lodí, reprezentace důležitých mořských bitev, mořské krajiny, suvenýry z cest do exotických zemí, obrazy lodí a další věci.\n\nZdroj: https://web.archive.org/web/20140815022657/http://www.muzej-rovinj.com/index.asp\n"}
{"id": "999057", "url": "https://cs.wikipedia.org/wiki?curid=999057", "title": "Katránička různolistá", "text": "Katránička různolistá\n\nKatránička různolistá (\"Calepina irregularis\") je planě rostoucí rostlina s drobnými bílými květy, je to jediný druh monotypického rodu katránička.\n\nDruh se vyskytuje hlavně v jižní, západní a východní Evropě, jeho severní hranice rozšíření probíhá přes Švýcarsko, Rakousko, Německo, Maďarsko a Ukrajinu. V České republice ani na Slovensku se neobjevuje. Dále roste v Malé Asii, na Kavkaze, Blízkém a Středním východě i na severu Afriky. Zavlečen byl do části Severní Ameriky.\n\nVyrůstá na sušších travnatých místech, na okrajích obdělávaných polí, pastvinách, u polních cest nebo na přírodních skládkách, nejčastěji volí půdy s vápencovým podložím. Roste až do nadmořské výšky 1000 m. Jako plevelná rostlina se občas objevuje ve vojtěšce.\n\nJednoletá nebo dvouletá lysá bylina s lodyhami dlouhými 20 až 80 cm. Lysé oblé lodyhy jsou obvykle vystoupavé a často se již od báze větví. Nejdříve vyrůstající listové růžice má listy s 1 až 3 cm dlouhými řapíky a obvejčitými až obkopinatými 2 až 5 cm dlouhými čepelemi které jsou hluboce laločnatě vykrajované. Přisedlé lodyžní listy jsou podlouhlé až kopinaté, zubaté nebo nedělené, na bázi jsou někdy objímavé a na konci mají ostrou nebo tupou špičku. Střídavě vyrůstající listy lodyhy jsou výrazně žilkované, mohou mít délku 2 až 7 cm, šířku 1 až 2 cm a směrem vzhůru se zmenšují.\n\nDrobné čtyřčetné květy na stopkách vyrůstají na koncích lodyh ve stlačených hroznech které se postupně prodlužují. Čtyři volné, vejčité nebo podlouhlé, vztyčené kališní lístky jsou dlouhé 1 až 2 mm. Bílé obkopinaté korunní lístky jsou nestejně dlouhé, dva měří 2 mm a dva 2,5 až 3 mm. Podle tohoto rozdílu bylo pro katráničku zvoleno druhové jméno \"různolistá\". Šest tyčinek má 1 až 1,5 mm dlouhé nitky s vejčitými prašníky. Bisexuální květy rozkvétají od března do května.\n\nPlody vyrůstají na vzpřímených stopkách dlouhých 5 až 10 mm. Jsou to oválné až hruškovité, nepukavé, jednosemenné šešulky 3 × 2 mm velké. Oválná hnědá semena bývají 1,5 mm dlouhá.\n\n\n \n"}
{"id": "999065", "url": "https://cs.wikipedia.org/wiki?curid=999065", "title": "Aksana Miankovová", "text": "Aksana Miankovová\n\nAksana Miankovová (bělorusky Аксана Мянькова), uváděná také jako Oksana Menkovová (* 28. března 1982) je běloruská atletka, olympijská vítězka v hodu kladivem.\n\nOd svých dvaceti let startovala na vrcholných světových a evropských soutěžích. První a hned zlatou medaili získala na olympiádě v Pekingu v roce 2008, kde zvítězila v soutěži kladivářek v novém olympijském rekordu 76,34 m.\n\nJejí osobní rekord 78, 69 m pochází z roku 2012.\n"}
{"id": "999068", "url": "https://cs.wikipedia.org/wiki?curid=999068", "title": "Srinivasa Varadhan", "text": "Srinivasa Varadhan\n\nSathamangalam Ranga Iyengar Srinivasa Varadhan (* 2. leden 1940, Čennaí) je indicko-americký matematik. Proslul svými příspěvky k teorii pravděpodobnosti, zvláště vytvořením sjednocené teorie velkých odchylek. Roku 2007 za tuto práci obdržel i prestižní Abelovu cenu. Roku 2010 převzal z rukou prezidenta Baracka Obamy Národní vyznamenání za vědu (\"National Medal of Science\").\nRoku 1963 odešel do USA na Newyorskou univerzitu, kde byl ovlivněn svým učitelem Monroe Davidem Donskerem. Jeho blízkým spolupracovníkem se stal Daniel Stroock. Mezi přáteli má přezdívku \"Raghu\". Jeden z jeho synů zahynul během teroristických útoků z 11. září 2011.\n\n"}
{"id": "999070", "url": "https://cs.wikipedia.org/wiki?curid=999070", "title": "Quesnel Alphonse", "text": "Quesnel Alphonse\n\nMons. Quesnel Alphonse, S.M.M. (1. prosince 1949, Port-au-Prince) je haitský katolický duchovní, člen kongregace Misionářů Tovaryšstva Mariina a biskup diecéze Fort-Liberté.\n\nNarodil se 1. prosince 1949 v Port-au-Prince. Vstoupil k Misionářům Tovaryšstva Mariina, kde dne 1. října 1972 složil své první sliby. Po ukončení studií filosofie a teologie v Semináři Notre-Dame d’Haïti v Port-au-Prince, byl dne 16. července 1977 vysvěcen na kněze a v říjnu stejného roku složil své věčné sliby.\n\nPo vysvěcení byl do roku 1980 učitelem a ředitelem vysoké škole Panny Marie Lurdské v Port-de-Paix a poté byl ředitelem katechetického centra arcidiecéze Cap-Haïtien. Roku 1983 se stal mistrem montfortských noviců.\n\nRoku 1986 odešel do Paříže, aby tam ukončil své studium na Katolickém institutu, kde se specializoval na katechezi.\n\nPoté se vrátil zpět na Haiti. V letech 1988 až 1989 byl vedoucím seminaristů Misionářů Tovaryšstva Mariina a roku 1990 byl zvolen provincálem kongregace, do které patřil. Působil jako farář v Chansolme a v různých pastoračních funkcích.\n\nDne 10. listopadu 2012 byl jmenován pomocným biskupem arcidiecéze Port-au-Prince a titulárním biskupem Dionysianským. Biskupské svěcení přijal 22. prosince 2012 z rukou Guireho Poularda, spolusvětiteli byli François Colímon, S.M.M. a Chibly Langlois.\n\nDne 25. října 2014 byl zvolen biskupem Fort-Liberté.\n"}
{"id": "999071", "url": "https://cs.wikipedia.org/wiki?curid=999071", "title": "József Csermák", "text": "József Csermák\n\nJózsef Csermák (14. února 1932 Senec – 14. ledna 2001 Tapolca) byl maďarský atlet, olympijský vítěz v hodu kladivem z roku 1952.\n\nNečekaně získal zlatou olympijskou medaili v Helsinkách v roce 1952, když ve finále v hodu kladivem vytvořil nový světový rekord 60,34 m a stal se tak prvním kladivářem na světě, který překonal hranici šedesáti metrů. Na evropském šampionátu v Bernu v roce 1954 vybojoval bronzovou medaili v hodu kladivem. Startoval také na olympijských hrách v Melbourne v roce 1956 (zde skončil pátý) a na mistrovství Evropy ve Stockholmu v roce 1958, kde obsadil v soutěži kladivářů osmé místo. Jeho nejlepší výkon v hodu kladivem 64,23 m pochází z roku 1960.\n\n"}
{"id": "999074", "url": "https://cs.wikipedia.org/wiki?curid=999074", "title": "Frederic Tootell", "text": "Frederic Tootell\n\nFrederic Delmont \"Fred\" Tootell (9. září 1903 Lawrence – 29. září 1964 Wakefield-Peacedale (Rhode Island)) byl americký atlet, olympijský vítěz v hodu kladivem z roku 1924.\n\nS kladivářským tréninkem začal v šestnácti letech. V roce 1923 se stal mistrem USA v této disciplíně. Nejúspěšnější sezónou se pro něj stal rok 1924, kdy obhájil mistrovský titul a zároveň zvítězil v soutěži kladivářů na olympiádě v Paříži výkonem 53,295 m. Rok po olympiádě skončil (ve 22 letech) s aktivní sportovní dráhou a začal pracovat jako trenér.\n"}
{"id": "999075", "url": "https://cs.wikipedia.org/wiki?curid=999075", "title": "Železniční trať Budyšín – Bad Schandau", "text": "Železniční trať Budyšín – Bad Schandau\n\nŽelezniční trať Budyšín – Bad Schandau, v úseku Sebnitz – Bad Schandau také zvaná (\"Dráha Sebnického údolí\"), je jednokolejná neelektrifikovaná železniční trať v Sasku. Používány jsou v současnosti jen její části z Wilthenu do Oberottendorfu a z Neustadtu do Bad Schandau. Úseky Budyšín–Wilthen a Oberottendorf–Neustadt jsou mimo provoz.\n\n\n\n\n\n\n\n\n\nÚsek Wilthen – Neukirch Západ využívají příme spoje Drážďany hl. n. – Žitava – Liberec (dopravce DB Regio). Po úseku Neustadt – Sebnitz – Bad Schandau v současnosti jezdí osobní vlaky linky Pirna – Dürrröhrsdorf – Neustadt – Sebnitz (dopravce Städtebahn Sachsen), do 4. července 2014 i dále do Bad Schandau. V roce 2014 jsou osobní vlaky vedeny vozidly Siemens Desiro.\n\nOd 5. července 2014 je úsek Sebnitz – Bad Schandau využíván vlaky linky U28 systému RegioTakt Ústecký kraj Rumburk – Mikulášovice – Dolní Poustevna – Sebnitz – Bad Schandau – Schöna – Dolní Žleb – Děčín. Dopravu zajišťuje dopravce České dráhy v kooperaci s DB Regio. Vlaky jsou vedeny vozidly Siemens Desiro společnosti DB Regio.\n\n"}
{"id": "999083", "url": "https://cs.wikipedia.org/wiki?curid=999083", "title": "Kuní hora", "text": "Kuní hora\n\nKuní hora (původně \"Schreiberberg\", \"Písařka\") je vrchol o nadmořské výšce 925 m v České republice, ležící v Novohradských horách, 1,5 km jihozápadně od Hojné Vody. Je čtvrtým nejvyšším vrcholem okresu České Budějovice. Od sousední Kraví hory (953 m) na severovýchodě je oddělena výrazným sedlem. Jedná se o jednu z dominant severní části pohoří. Je nejzápadnějším a nejnižším vrcholem tzv. \"Dobrovodské skupiny\" (dále do ní patří Kraví hora a Vysoká), která je velmi výrazná při pohledu z Novohradského podhůří či Lišovského prahu, protože je na severu oddělena zlomovým svahem vysokým cca 300 m. Na vrcholu a na severním svahu se nachází četné žulové skalní útvary vytvořené mrazovým zvětráváním a odnosem, které byly intenzivní v chladných obdobích pleistocénu a v menší míře pokračují i v současnosti.\n\nKuní hora má podobu kuželovitého vrchu se dvěma vrcholy a se zaobleným vrcholovým hřbetem o délce 430 m ve směru S – J. Severní vedlejší vrchol má výšku 902 m n. m., jižní hlavní vrchol má výšku 925 m n. m., sedlo mezi nimi je ve výšce 893 m n. m. Oba vrcholy jsou tvořeny kryoplanačními plošinami, nad nimiž se zvedají menší izolované skály (vysoké 4 − 6 m) a vybíhají z nich skalní hradby − nejvýraznější z nich (rozměry 70 × 20 × 15 m) vybíhá z východní části severního okraje kryoplanační plošiny hlavního vrcholu směrem na sever. Na příkrém severozápadním až severním svahu Kuní hory (do nadmořské výšky 750 m n. m.) se hojně vyskytují mrazové sruby vysoké až 10 m a dále se na severním svahu nachází výrazné kamenné moře o rozměrech 560 × 330 m. Na Kuní hoře se také vyskytuje 6 skalních mis − 4 na severním vrcholu a 2 na jižním vrcholu.\n\nJedná se o zalesněnou horu, převažující dřevinou je smrk ztepilý, s příměsí buku a javoru klenu. Skalnaté vrcholy Kuní hory byly dříve porostlé jalovcem a jižní svah byl využíván až do 60. let 20. století jako pastvina, poté zde byla vysázena smrková monokultura, která způsobila postupné vyhynutí jalovce.\n\nNa jihozápadním úpatí Kuní hory v nadmořské výšce 800 m n. m. pramení Svinenský potok, na jihovýchodním úpatí pramení bezejmenný přítok Lužného potoka, který patří do pravostranných přítoků povodí řeky Černé a na severozápadním úpatí pramení Bedřichovský potok, který je levostranným přítok řeky Stropnice.\n"}
{"id": "999085", "url": "https://cs.wikipedia.org/wiki?curid=999085", "title": "Bros 'n' Beasts", "text": "Bros 'n' Beasts\n\nBros 'n' Beasts je česká indie-pop-rocková kapela. Vznikla v roce 2009 spojením původní kapely Another Way s američanem Scottem De Castro, dřívějším frontmanem kapely TBA.\n\nPrvní písní, natočenou kapelou Bros 'n' Beasts je skladba \"Eye to Eye\".\nK této skladbě byl natočen i videoklip, který v říjnu 2009 nasadila do vysílání česká hudební televize Óčko.\n\nprosinec 2009 – první série koncertů v rámci turné \"Bandzone Myspace chudých Tour\".\n\n31. 12. 2009 – vystoupení v posledním vysílání pořadu ČT Noc s Andělem.\n\núnor 2010 – vystoupení na Óčko Awards 2009, umístění v soutěži RGM Livespace (3-4. místo)\n\nléto 2010 – dokončení debutového alba \"On a Limb\" s producenty Šmitym (ex-The Prostitutes, Roe-Deer) a Borisem Carloffem (Sunshine, Kryštof). \"On a Limb\" vychází v r. 2010 u labelu Championship music (Xindl X, David Koller). V listopadu 2010 pak skladbu \"Innocence\" nasazuje do rotace rádio Rockzone.\n\nV letech 2011 a 2012 kapela natočila dvě nové písně – \"Every 2nd\" a \"Gremlin\", k oběma existuje i videoklip.\n\nNa podzim roku 2014 chystají Bros 'n' Beasts novou desku, kterou produkuje úspěšný americký producent Geoff Tyson. Ten se proslavil například spoluprací s Duran Duran nebo Queens of the Stone Age.\n\n\n\n"}
{"id": "999086", "url": "https://cs.wikipedia.org/wiki?curid=999086", "title": "Dieric Bouts", "text": "Dieric Bouts\n\nDieric Bouts, někdy též psáno Dirk, Dierick, Dirck nebo Thierry (asi 1410, Haarlem – 6. května 1475, Lovaň) byl nizozemský malíř, řazený mezi tzv. Vlámské primitivy. Toto označení pochází z francouzštiny a neznamená nedostatek kultivovanosti, ale vztahuje na zakladatele nového stylu malby Severské renesance.\n\nDieric Bouts pochází ze severního Nizozemska. Kunsthistorici předpokládají, že studoval v Bruselu u Rogiera Van der Weydena, neboť rozpoznávají na Boutsových malbách jeho vliv. Po studiích kolem roku 1440 Bouts odešel do belgické Lovaně, kde pak žil až do konce svého života. Maloval zde zakázky pro vlámskou šlechtu. 12. července 1476 mu bylo v Lovani vydáno potvrzení, že je přijatým cizincem (\"nativi ex patriam\") a v roce 1468 byl jmenován lovaňským městským malířem.\n\nO Boutsově životě není mnoho známo. Jeho manželkou byla Katharina van der Bruggenová, se kterou měl čtyři děti. Synové Dieric Bouts mladší a Albert (někdy psáno též Aelbrecht) se vyučili v malířské dílně svého otce. Dieric Bouts mladší, který zdědil dílnu, pokračoval ve stejném malířském stylu. U některých děl proto nelze s jistotou rozhodnout, zda jsou dílem Dierica Boutse staršího nebo jeho syna. U Alberta Boutse, který si zřídil vlastní dílnu v Lovani, se malba odlišuje užitím výrazných barev, bohatostí struktur a jemnými detaily.\n\nDieric Bouts byl významným a bohatým měšťanem Lovaně a krátce před smrtí (1473) se podruhé oženil s Elizabeth Van Voshem. Zemřel 6. května 1475 a byl pohřben ve františkánském kostele Minderbroerderkerk, který stojí jen kousek od domu, v němž v Lovani žil.\n\nVětšinou maloval obrazy s náboženskou tematikou a jeho raná díla jsou silně ovlivněna malířským stylem Rogiera Van der Weydena. Ač by měl časově náležet k renesanci, mají Boutsovy obrazy tak gotický ráz, že je označován za iniciátora \"návratu ke gotice\" v Severské renesanci (kolem roku 1450), případně je přímo ke gotice řazen. Vertikalita je zdůrazněna výškovým formátem obrazů a množstvím svislých prvků rámujících centrální scénu, velká pozornost je věnována podlaze. Ve srovnání s mistry z počátku 15. století má prostor v jeho obrazech velkou hloubku, ale vyvolává dojem prázdnoty. Postavy v zadním plánu mají silně redukovaný objem a působí plošně. Pro Boutse je typická přísně symetrická kompozice s uměle zdůrazněnou centrální osou. Jako jeden z prvních malířů používal perspektivu s mizejícím úběžníkem. Za mistrovské dílo portrétního umění je považován Boutsův \"Portrét mladého muže\" (National Gallery, Londýn).\n\n\"Oltář s Poslední večeří\" (1468) vytvořil v době, kdy byl jmenován městským malířem v Lovani. Jeho interpretace svatého výjevu je pozoruhodně věcná a podává ho s nekompromisním realismem, téměř jako žánrový obrázek. Učedníci by mohli být Boutsovými současníky a sluha v pozadí je téměř jistě malířovým autoportrétem. Prostředím je středostavovský salon 15. století v Lovani. Bouts byl obeznámen s malbou van Eycka a užívá podobnou perspektivu i zobrazení účinků světla.\nRoku 1468 dostal zakázku na výzdobu soudní síně v Lovani. Mělo jít o čtyři velké desky, ale nakonec dokončil pouze jednu z nich – \"Císařovnin Boží soud před císařem Ottou III.\" (dnes v \"Musées royaux des Beaux-Arts\" v Bruselu). Obraz byl inspirován příběhem o falešném obvinění hraběte císařovnou, jakožto msty za to, že nepodlehl jejím svodům. Na obraze je zachycen boží soud s císařovnou, který prokazuje nevinu hraběte. Odborníci soudí, že se Bouts inspiroval obrazy Rogiera Van der Weydena, který maloval podobná témata na zakázku bruselské radnice v roce 1436 (tyto obrazy se však nedochovaly, byly zničeny roku 1695). Císařovnin Boží soud patří k jeho nejoceňovanějším dílům. K dalším patří \"Oplakávání Krista\" (1460) nebo \"Poslední večeře\" (1464–67), kterou objednalo bratrstvo Nejsvětější svátosti a na provedení dohlíželi dva profesoři teologie.\n\n"}
{"id": "999093", "url": "https://cs.wikipedia.org/wiki?curid=999093", "title": "Katalogový portál", "text": "Katalogový portál\n\nKatalogový portál je webový prostor, který slouží zejména k vyhledávání zboží, či služeb.\n\nPůvodně katalogové portály nabízely firmám pouze prostor k uvedení kontaktů a za to vyžadovaly poplatek. Vzhledem k současnému konkurenčnímu prostředí se stává standardem bezplatný zápis a zpoplatněny jsou pouze reklamní služby, případně přiřazení pozice firmy ve vyhledávání. \nProměně tak neušel ani leader trhu, portál Firmy.cz (spol. Seznam), který po deseti letech začal nabízet bezplatný zapis, v reakci na nabídku progresivních portálů, jako je Službomat, nebo Yelp.\n\nNově vznikající portály přinesly díky progresivnímu tlaku na kvalitu a rozsah služeb proměnu i v rámci již zavedených portálů.\nPříkladem nadstandardních služeb, které nyní katalogové portály nabízejí jsou např.:\n\nOvěřené kontakty \n\nMožnost hodnocení firmy / služby\n\nAutomatická detekce lokality \n\nRezervace služby přes portál - zákazník může přes portál rezervovat i den a hodinu provedení. Tuto službu v ČR poprvé zavedl portál Službomat, který spolupracuje s celosvětově úspěšným rezervačním systémem Reservio\n\nVerze pro mobilní telefony\n\n"}
{"id": "999097", "url": "https://cs.wikipedia.org/wiki?curid=999097", "title": "Benoît Alowonou", "text": "Benoît Alowonou\n\nMons. Benoît Comlan Messan Alowonou (5. března 1949, Tsévié) je tožský katolický duchovní a biskup Kpalimé.\n\nNarodil se 5. března 1949 v Tsévié. Na kněze byl vysvěcen dne 28. července 1984 pro arcidiecézi Lomé. Působil jako adjunkt duchovního ředitele Vyššího interdiecézního Semináře Jana Pavla II. v Lomé.\n\nDne 4. července 2001 byl papežem Janem Pavlem II. jmenován biskupem diecéze Kpalimé. Biskupské svěcení přijal 29. září téhož roku, z rukou Philippa Kpodzra a spolusvětiteli byli Jean Orchampt a Francis Lodonu. Ode dne 1. března 2006 zastával funkci apoštolského administrátora diecéze Atakpamé, tuto funkci vykonával do 9. ledna 2007. Od listopadu roku 2012 je předsedou Biskupské konference Toga.\n\n"}
{"id": "999100", "url": "https://cs.wikipedia.org/wiki?curid=999100", "title": "Francis Alonge", "text": "Francis Alonge\n\nMons. Francis Folorunsho Clement Alonge (1. března 1935, Ado-Ekiti) je nigerijský katolický duchovní a emeritní biskup Onda.\n\nNarodil se 1. března 1935 v Ado-Ekiti. Na kněze byl vysvěcen dne 29. června 1963 pro diecézi Ondo. Po vysvěcení působil v různých pastoračních funkcích diecéze.\n\nDne 17. prosince 1973 byl papežem Pavlem VI. jmenován pomocným biskupem diecéze Ondo a titulárním biskupem Thignickým. Biskupské svěcení přijal 21. dubna 1974 z rukou apoštolského nuncia Nigérie arcibiskupa Girolama Prigioneho, spolusvětiteli byli William Richard Field, S.M.A. a Patrick Ebosele Ekpu. Tuto funkci vykonával do 31. května 1976, kdy byl ustanoven diecézním biskupem ondským. Na post biskupa Onda rezignoval 26. listopadu 2010.\n\n"}
{"id": "999102", "url": "https://cs.wikipedia.org/wiki?curid=999102", "title": "Službomat", "text": "Službomat\n\nSlužbomat je webový katalogový portál sdružující poskytovatele různých služeb na území České republiky. Poskytovatelům služeb nabízí vlastní firemní profil s možností vložení textu, popisu, fotek a videa a marketingovou podporu. Kromě webu funguje také ve verzi pro chytré telefony a tablety a přes telefonní linku.\n\nPortál vznikl v květnu roku 2013. Jako progresivní médium začal jako první nabízet registraci do katalogu zdarma. Tomuto kroku se následně přizpůsobila obchodní politika katalogových portálů v ČR. Ředitelem portálu Službomat je Vojtěch Lambert.\nKoncem roku 2013 začal Službomat nabízet rezervaci služeb skrze rezervační portál Reservio.\nV současné době sdružuje Službomat více než 20.000 provozovatelů služeb v ČR \n\n"}
{"id": "999105", "url": "https://cs.wikipedia.org/wiki?curid=999105", "title": "Josef Ehrenberger (fotbalista)", "text": "Josef Ehrenberger (fotbalista)\n\nJosef Ehrenberger (* 13. února 1962) je bývalý český fotbalový brankář a stálý trenér.\n\nV československé lize hrál za Spartu Praha. Nastoupil v 1 ligovém utkání. V sezóně 1986/87 byl členem mistrovského týmu Sparty, ale reprezentant Jan Stejskal ho do branky nepustil v žádném ligovém utkání. Ve druhé nejvyšší soutěži nastoupil za AŠ Mladá Boleslav a SK Kladno ve více než 80 utkáních. Kariéru končil v TJ Svitavy, kde pokračoval jako trenér, nyní trénuje TJ Sokol Březová nad Svitavou A tým.\n\n\n"}
{"id": "999106", "url": "https://cs.wikipedia.org/wiki?curid=999106", "title": "Patricio Hacbang Alo", "text": "Patricio Hacbang Alo\n\nMons. Patricio Hacbang Alo (2. prosince 1939, Cebu City) je filipínský katolický duchovní a biskup Mati.\n\nNarodil se 2. prosince 1939 v Cebu City. Roku 1952 vstoupil do Semináře minor San Carlos v Cebu city, kde byl do roku 1957. Poté přestoupil do Centrálního semináře Univerzity Svatého Tomáše v Manile, kde roku 1961 dostal licentiát z filosofie. Roku 1961 odešel do Říma studovat na Papežské univerzitě sv. Tomáše Akvinského, kde dostal doktorát z teologie, zde strávil 3 roky. Na kněze byl vysvěcen 14. března 1964. Dne 15. června 1969 se stal papežským komořím. V letech 1971 - 1981 působil jako kancléř arcidiecéze Cebu. Dne 19. ledna 1976 byl jmenován čestným prelátem. Dále působil jako farní kněz farnosti Svaté Terezie v Cebu, farní kněz ve farnosti Kapitol.\n\nDne 14. dubna 1981 ho papež Jan Pavel II. jmenoval pomocným biskupem arcidiecéze Davao a titulárním biskupem Thibiuckým. Biskupské svěcení přijal 7. června téhož roku, z rukou Julia Rosalese y Rase a spolusvětiteli byli Manuel S. Salvador a Pedro Rosales Dean. Službu pomocného biskupa vykonával do 9. listopadu 1984, kdy byl ustanoven biskupem diecéze Mati.\n\nDne 19. října 2014 přijal papež František jeho rezignaci.\n\n"}
{"id": "999112", "url": "https://cs.wikipedia.org/wiki?curid=999112", "title": "Chrám Buddhova zubu", "text": "Chrám Buddhova zubu\n\nChrám Buddhova zubu (Sri Dalada Maligawa) se nachází v Kandy (druhé největší město Srí Lanky), severně od jezera pod rezervací Udawatakelle.\n\nPůvodní nedochovaný chrám byl postaven kolem roku 1600. Hlavní svatyně současného chrámu vznikla za vlády \"Vimala Dharma Súrji II.\" (1687–1739). Byla několikrát upravována a přestavována. Od 16. st. je v ní uložena významná relikvie Srí lanky – Buddhův zub (daladá). V roce 1998 byl chrám vážně poškozen výbuchem nálože v automobilu před vstupem do chrámu. V současné době je vchod opraven. Do chrámu je také vybudován bezbariérový přístup. Hlavní komplex chrámu se skládá ze tří pater.\nPittirippuva je osmiboká věž. Vystupuje z příkopu obklopujícího chrám, který byl postaven za vlády \"Srivikrama Rádžasihny\". Příkop je ohraničen dvěma zdmi – \"Diyareli Bemma\" (Zeď ženoucích se vln) a \"Waluka Bemma\" (Zeď plujících oblaků). Horní část této věže je využívána k proslovům hlav státu. Uvnitř Pittirippuvy jsou umístěny knihovny s rukopisy na palmových listech, mezi nimiž se nachází i šestnáctistránkový svazek Pansiya Panas Jathakaya, který obsahuje 550 džátak o Buddhových minulých životech.\nHlavní svatyně je vybudována na Nádvoří bubeníků a má dvě patra. Architektura chrámu jako takového není ucelená. Některé venkovní části svatyně jsou bohatě zdobené, ale nachází se zde i mnoho nedokončených výklenků. \n\nDo svatyně vedou troje dveře. Každé z nich jsou specificky zdobené. Hlavní dveře jsou zakryty závěsem a zdobí je sloní kly vyrobené ze stříbra. Na bocích jsou tesané kamenné dveře. Stěny jsou pomalovány medailony se sluncem a měsícem – symbol králů z Kandy.\n\nSíň je rozdělena do tří částí. Buddhův zub se nalézá v nejzadnější části zvané \"Vedahitina Maligawa\" (Posvátný příbytek). Síň je střežena. Veřejnosti se naskytne pohled na „Buddhův zub“ pouze během púdži. Púdža je uctívání božstva nekrvavými oběťmi nebo modlitbou. Trvá hodinu a je doprovázena hlasitým bubnováním. Samotný Buddhův zub je uzavřen v zlaté nádobě ve tvaru dágoby (buddhistické relikvie). Uvnitř je dalších šest podobných nádobek, které se postupně zmenšují a zapadají do sebe. Buddhův zub se nachází až v poslední a zároveň nejmenší schránce. \n\nVnější strana Síně s relikvií Buddhova zubu je pomalována motivem jednoho z nejslavnějších příběhů džátak. Popisuje Buddhovy předchozí životy před jeho posledním převtělením a osvícením. Podle tohoto příběhu se Buddha jednou narodil jako zajíc. Potkal muže, který ho prosil o něco k snědku, ale zajíc neměl nic jiného než trávu. Požádal tedy muže, aby rozdělal oheň a pak do něj zajíc skočil. Dal muži k jídlu sám sebe. Tento muž byl Indra, který umístil obrázek zajíce na měsíc, aby se na tento čin nezapomnělo.\nPodle pověsti byl zakladatel buddhismu Siddhártha Gautama po své smrti spálen v roce 543 př. n. l. v Kušinagaru (severní Indie). Údajně se z jeho ostatků dochovaly zuby a klíční kost. Poté, co byl v Indii buddhismus pomalu střídán hinduismem, se podařilo zub tajně převést na Srí lanku. Proputoval zde mnoho míst, protože panovníci jej měli vždy u sebe v hlavním městě říše. Byl považován za symbol srílanské suverenity. \n\nV roce 1284 byl zub na čtyři roky opět odvezen do Indie vojskem Pándjů z jižní Indie. Na počátku 16. století zub získali také Portugalci, kteří jej odvezli do indického státu Góa, kde byl zub údajně rozdrcen na prach, spálen a hozen do moře. Buddhisté tvrdí, že rozdrcený zub byl pouhou replikou. Od roku 1592 je uložen v chrámu Buddhova zubu v Kandy.\nBuddhův zub je hlavním bodem slavnosti Esala Perahera.\nEsala Perahera je buddhistická slavnost trvající deset dní. Její počátky sahají do čtvrtého století. Král \"Kirti Siri Meghawanny\" nařídil, aby relikvie s Buddhovým zubem byla každoročně nošena ve slavnostním průvodu městem. Pravá relikvie se naposledy objevila v průvodu v roce 1848. Od té doby se opuštění relikvie z chrámu považuje za neblahé – místo zubu se dnes nosí jeho replika.\n\nAlut Maligawa (Nová svatyně) byla postavena v roce 1956 na oslavu výročí 2500 let od úmrtí Siddhárthy Gautamy. Svatyně je vytvořena po vzoru thajských buddhistických svatyň. Uvnitř se nachází velké množství Buddhových soch. Některé z nich byly přivezeny jako dary z ciziny (Japonsko, Čína, Thajsko, Korea, Taiwan) – lze na nich porovnat různé variace tradiční buddhistické ikonografie. V horní části Nové svatyně je zavěšeno 21 obrazů popisujících historii relikvie od Buddhovy smrti až po současnost. \n\nV horních patrech Nové svatyně sídlí Muzeum Buddhova zubu.\nV muzeu jsou vyobrazeni všichni vůdci chrámu z let 1814 až 1985. Jsou zde vystaveny i fotografie poškozeného chrámu po bombovém útoku v roce 1998. Stěžejním objektem v muzeu Buddhova zubu je otisk Buddhovy šlépěje na hedvábí, který údajně chrámu věnoval siamský král v období vlády \"Kirtisri Rádžasihny\".\n"}
{"id": "999117", "url": "https://cs.wikipedia.org/wiki?curid=999117", "title": "Benjamin J. Almoneda", "text": "Benjamin J. Almoneda\n\nMons. Benjamin J. Almoneda (11. dubna 1930, Naga City) je filipínský katolický duchovní a emeritní biskup Daetu.\n\nNarodil se 11. dubna 1930 v Naga City. Roku 1937 nastoupil do Centrální školy v rodném městě kde byl do roku 1941. Roku 1943 nastoupil do Semináře minor Svatého Růžence. V letech 1946 - 1950 studoval na Univerzitě Ateneo de Naga. Poté vstoupil do Semináře Svatého Josefa v Quezon City kde studoval a získal titul bakaláře umění. Na kněze byl vysvěcen 22. března 1958 v Nagacké katedrále. Poté odešel do Říma studovat na Papežskou lateránskou univerzitu, kde získal licentiát z teologie se specializací na pastorální teologii. Poté se vrátil zpět na Filipíny. Působil jako duchovní ředitel Semináře minor Svatého Růžence, farář ve farnosti Concepcion, rektor Filipínského kolegia v Římě atd.\n\nDne 19. prosince 1989 byl jmenován pomocným biskupem Daetu a titulárním biskupem Thimidským. Biskupské svěcení přijal 6. ledna 1990 v Bazilice Svatého Petra z rukou papeže Jana Pavla II. a spolusvětiteli byli Giovanni Battista Re a Miroslav Stefan Marusyn. Funkci pomocného biskupa vykonával do 7. června 1991, kdy byl ustanoven diecézním biskupem Daetu. Na post diecézního biskupa rezignoval dne 4. dubna 2007.\n\n"}
{"id": "999118", "url": "https://cs.wikipedia.org/wiki?curid=999118", "title": "Yamaha TDM 850", "text": "Yamaha TDM 850\n\nYamahaTDM 850 je motocykl kategorie silniční enduro, vyvinutý firmou Yamaha, vyráběný v letech 1991-2001. Motor je desetiventilový dopředu skloněný kapalinou chlazený řadový dvouválec. Motor má 5 ventilů na válec: 3 sací a 2 výfukové.\n\nTDM 850 bylo pravděpodobně první silniční enduro. Následovaly ho další jako Honda NC 700 X, Honda CB 500 X , Kawasaki Versys, KTM SMT a Ducati Multistrada. Motor TDM byl odvozen od vítězného motocyklu Rallye Paříž-Dakar Yamaha XTZ 750 Super Tenere. Záměrem bylo vytvořit motocykl, který je schopen zvládnout horské silnice Alp a vyrovnat se s hrubším povrchu vozovky.\n\nV roce 1996 byla modernizována kapotáž a 270° pořadí zapalování namísto původních 360° . Takto upravený motor se na japonském trhu objevil v roce 1995, kdy Yamaha představila silniční superbike Yamaha TRX 850.\n\nV roce 2001 došlo k nahrazení modelem Yamaha TDM 900, s novou kapotáží, rámem, šestistuňovou převodovkou, vstřikováním paliva, brzdami z R1, nižší suchou hmotnosti a mírně širšími pneumatikami.\n\nAčkoli je TDM příliš objemné a těžké pro off-road, s odpružením s dlouhým zdvihem se hodí i na štěrkové cesty.\n\n\n"}
{"id": "999119", "url": "https://cs.wikipedia.org/wiki?curid=999119", "title": "Rozečti.se", "text": "Rozečti.se\n\nRozečti.se je online aplikací na výuku rychlého čtení. Historie tohoto projektu sahá do roku 2012, kdy Ing.Michal Zwinger vyhrál mezi dalšími 156 projekty soutěž Vodafone nápad roku. Tento projekt byl spuštěn 31. května 2012, ale plně funkční byl až těsně po vítězství v této soutěži, která se uskutečnila 6. června 2012. Počáteční myšlenka se autorovi zrodila v hlavě již na střední škole při četbě velmi staré knihy od Wolfganga Zielkeho o metodách rychlého čtení. Tento projekt Rozečti.se realizoval až o mnoho let později.\n\nPomocí této online aplikace si uživatel zlepšuje své čtenářské schopnosti a učí se dovednosti rychlého čtení. Problémem většiny obyvatel je, že jejich schopnost čtení se po určité době přestane rozvíjet (čti přestane zrychlovat), a to přibližně kolem dvanáctého roku života, tedy na základní škole. Můžeme tedy většinu populace považovat za čtenáře neškolené. Průměrný čtenář zvládne 150 až 200 slov za minutu. Trénovaní (čti pravidelně čtoucí) zvládnou 300 slov za minutu. Ovšem i tyto dovednosti se dají trénovat. Po absolvování výukového programu na Rozečti.se zvládne uživatel přečíst až 500 slov za minutu.<\n\nTato online aplikace nabízí uživateli 20 připravených lekcí, přičemž první tři jsou v rámci vyzkoušení zdarma. Poté je nutné zakoupit plnou verzi. „\"Rychlé čtení je představeno kombinací e-booku, ilustračních videí a návodů k jednotlivým cvičením. Praktická interaktivní cvičení pak zlepšují práci očí a mozku. Podle autorů projektu může každý uživatel dosáhnout díky aplikaci zvýšení rychlosti čtení o 100 procent a více.\"“\n\nTým Rozečti.se nevychází pouze z jedné výukové školy rychlého čtení, ale kombinuje jich hned několik. „\"Jsou zde principy, které začínají u Jávala v 19. století, přes Pitkina ve 20. letech minulého století, a jdou především k Wolfgangu Zielkemu (zhruba 60. léta). Co se názvosloví týče a pojmutí zvyšování zátěže uživatelů, máme nejblíže právě ke škole Wolfganga Zielkeho a k pracím pana doc. PhDr. Richarda Papíka, Ph.D.“\"Zpracování kurzu rychlého čtení v elektronické podobě je ovšem diametrálně odlišné od toho v knižní podobě, tudíž se tato aplikace musela po uživatelském testování upravit a přizpůsobit nové elektronické ptaformě.\n\nV této aplikaci se vede žebříček uživatelů a díky tomu každý zjistí, jak je na tom v porovnání s ostatními, což má uživatele vést ke zdravému soutěžení. Uživatelé mohou při úspěšném plnění lekcí průběžně  získávat slovní a grafická ocenění.\n\nTato aplikace jde nastavit v několika jazykových mutacích, to ovšem není nic neobvyklého, kdyby se v jednom případě nejednalo o Klingonštinu.\n\nV aplikaci se rozlišuje hned několik \"verzí\", a to například pro podniky, kam po zaplacení licence mají k aplikaci přístup všichni s firemním emailem. Zajímavá je také verze pro školy, kde žáci mají přístup k Rozečti.se přes vlastní školní rozhraní a učitelé vidí postupy svých žáků a mají další administrativní možnosti. Je zde také možno pozorovat progres jednotlivých tříd. Do výuky jsou zapojeni vybraní studenti Ústavu informačních studií a knihovnictví Filozofické fakulty Univerzity Karlovy. Projektu Rozečti.se se také účastní žáci Kabinetu informačních studií a knihovnictví, Filozofické fakultě MU v Brně. Další verze jsou například pro advokáty, neziskové organizace či pro lektory.\n"}
{"id": "999120", "url": "https://cs.wikipedia.org/wiki?curid=999120", "title": "Gerardo Alimane Alminaza", "text": "Gerardo Alimane Alminaza\n\nMons. Gerardo Alimane Alminaza (4. srpna 1959, San Jose) je filipínský katolický duchovní a biskup San Carlos.\n\nNarodil se 4. srpna 1959 v San Jose. Vstoupil do Semináře Nejsvětějšího srdce v Bacolodu kde studoval filosofii. Na kněze byl vysvěcen 29. dubna 1986. Vystudoval Univerzitu Svatého Tomáše, kde získal licentiát z teologie. Je absolventem Fordhamské univerzity. Působil např. jako farní vikář ve farnosti Sv. Františka Xaverského v Kabankalan, vice-kancléř diecéze Bacolod, formátor Regionálního Semináře Svatého Josefa v Jaro Iloilo.\n\nDne 29. května 2008 byl jmenován pomocným biskupem arcidiecéze Jaro a titulárním biskupem Maximianským. Biskupské svěcení přijal 4. srpna téhož roku z rukou apoštolského nuncia na Filipínách arcibiskupa Edwarda Josepha Adamse a spolusvětiteli byli Angel N. Lagdameo a Vicente Macanan Navarra. Funkci pomocného biskupa vykonával do 14. září 2013, kdy byl ustanoven diecézním biskupem San Carlos.\n\n"}
{"id": "999122", "url": "https://cs.wikipedia.org/wiki?curid=999122", "title": "Seberealizace", "text": "Seberealizace\n\nSeberealizace neboli \"sebeaktualizace\" (\"self-actualization\", \"self-realization\") je chápána jako rozvoj a zároveň plné využívání schopností a vloh jedince.\n\nPoprvé jej použil Kurt Goldstein, později tento pojem převzal A. H. Maslow a v lehce přenesené formě i C. Rogers (mluvil o sebeaktualizaci).\nSeberealizace je hlavním tématem humanistické psychologie, která se zaměřuje na prožívání jednotlivce jako konkrétní a jedinečné osobnosti. Společně s rozhodováním a tvořivostí spadá mezi hlavní okruhy výzkumu v humanistické psychologii.\n\nPodle psychologa Carla Rogerse je to potřeba, která se snaží dokázat, že nás kupředu neženou pouze základní pudy a fyziologické potřeby jako hlad, žízeň a agrese. Hlavní myšlenkou je efektivní využití vlastních schopností a talentu a tudíž svůj potenciál a dovednosti stále rozvíjet směrem k růstu, zralosti a pozitivní změně. Podle Rogerse je tendence k aktualizaci dokonce základní síla člověka, která ho v životě motivuje k uplatnění všech schopností organismu. Prakticky vzato hovoří o naplnění svého potenciálu v rámci hranic dědičnosti. Každý jedinec je dle jeho teorie a následně vymyšlených terapií motivován ke změně a má schopnost se měnit.\n\nOproti tomu A. H. Maslow tvrdil, že jedinec dospěje k složitější psychické motivaci až po uspokojení základních potřeb. Teprve poté, co osoba naplní potřeby nacházející se podle Maslowovy pyramidy potřeb pod seberealizací, je schopna nalézt sebenaplnění a uskutečnit vlastní potenciál. Z toho plyne, že seberealizace je na úrovni potřeb nejvýše a tudíž jí nedosáhne každý člověk. Maslow se rozhodl zkoumat životy vynikajících historických osobností (Baruch Spinoza, Thomas Jefferson, Abraham Lincoln, Jane Addamsová, Albert Einstein a Eleanor Rooseveltová), aby princip seberealizace mohl uchopit i jinak, než pouze definicí. Na základě analýzy výše zmíněných historicky významných osobností si potom vytvořil představu člověka, který seberealizace dosáhl. Od této představy odvodil níže zmíněné body.\n\n\n\nPozději Maslow při zkoumání vysokoškolských studentů zjistil, že ti, kteří splňovali jeho definici jedince schopného seberealizace, patří k 1% nejzdravějších příslušníků celé populace.\n\nPřechodné okamžiky seberealizace jsou podle Maslowa vrcholné zážitky. Jde o dočasný spontánní a nesobecký stav dosažení cíle, který se může dostavit v rozmanitém spektru situací, např. při obdivování přírody, při tvůrčí práci, při sportovním výkonu atd.\n\n\"Dalibor Špok\", psycholog a psychoterapeut z Prahy, vymezuje seberealizaci širším způsobem, protože podle jeho slov to není snadno uchopitelný a už vůbec ne pochopitelný koncept. Tak jako u mnoha dalších psychologických pojmů, ani zde jedna teorie zdaleka nestačí. Seberealizace velmi blízce souvisí s dobrým poznáním sama sebe, s pochopením své jedinečnosti a uměním se rozhodovat. Důležité je umět zvážit varianty, připustit určité alternativy, ale zamítnou jiné. Důležitá je představa toho, čeho chceme ve svém životě dosáhnout a kam chceme směřovat.\n\nDosáhnout seberealizace není vůbec jednoduchý proces. Je do něj zapracována spousta dřiny, mnohé pády, spousta odříkání a vytrvalost a hlavně je to proces, který prakticky nikdy nekončí, protože vždy je co zlepšovat. U každého proces seberealizace postupuje trochu jiným způsobem a tudíž je na jedinci, aby si v životě našel svoji osobní cestu a zjistil si metodu, která mu pomůže touto cestou projít a dosáhnout vytoužených cílů. Proto neexistuje jedna jediná sada pouček, která by všem lidem pomohla se seberealizovat.\n\n"}
{"id": "999124", "url": "https://cs.wikipedia.org/wiki?curid=999124", "title": "Riachuelo", "text": "Riachuelo\n\nRío Matanza (doslova \"Jateční řeka\"), místními obyvateli nazývaná prostě Riachuelo (\"Říčka\"), je řeka v Argentině, protékající aglomerací Buenos Aires. Pramení u obce General Las Heras, je dlouhá 64 kilometrů, její povodí má rozlohu 2 240 km² a obývají ho přes tři miliony lidí. Tok řeky tvoří jižní hranici federálního distriktu tvořeného vnitřním městem Buenos Aires. V okolí Avenidy 27. února je tok Riachuela sveden do podzemí. Vlévá se do Río de la Plata ve čtvrti Boca, kde sídlí známý fotbalový klub CA Boca Juniors.\n\nV povodí Riachuela je velká koncentrace průmyslu, který její vodu zamořuje těžkými kovy, řeka je tak označována ze jeden z nejznečistěnějších vodních toků světa. Argentinský landartista Nicolás García Uriburu v roce 1970 poukázal na problém tím, že do řeky vysypal fluorescein, který obarvil její vody na zeleno. V roce 1993 byl odstartován velký projekt na ozdravení řeky, list \"Pagina 12\" však poukázal na to, že z více než 250 milionu dolarů, které čištění zatím stálo, byla více než polovina rozkradena.\n\n"}
{"id": "999137", "url": "https://cs.wikipedia.org/wiki?curid=999137", "title": "Grafický editor", "text": "Grafický editor\n\nGrafický editor je program, kterým vytváříme nebo můžeme vytvořit grafické znázornění. Grafické editory jsou používány jak k návrhům tiskovým tak i grafik v digitální podobě. Každý editor má své prostředí, které obsahuje různé nástroje. Nástroje se liší podle toho na co je daný editor zaměřen (simulace skutečného malování štětcem, bitmapová grafika, vektorová grafika, prostředí pro tvorbu plakátů ap..). Hlavní rozdělení je známé hlavně na 2D a 3D. U 2D jsou pak dělena na vektory (grafická informace je zde uložena ve formě matematického zápisu tvaru čáry nebo křivky, které jsou základním elementem každého obrázku) a bitmapy (grafika je definována barvou jednotlivých bodů neboli přesně tak, jak je definovaná třeba i fotografie nebo televizní obraz).\n\nSeznam typů grafických editorů dle různých parametrů:\n\nRozdělení dle pohledů:\nRozdělení dle typu grafického zpracování na straně softwaru:\n\nRozdělení dle jednoduchosti použití:\n\nRozdělení dle zaměření:\n\nRozdělení dle přístupu:\n\nGrafické editory vytvořenou práci ukládají do svých speciálních souborů, které uchovávají podrobné informace a vrstvy. Většinou se jedná a profesionální programy. Také umožňují ukládání do běžných formátů, jako jsou PNG, JPG, BMP, TIF aj.\n\nProfesionální programy podporují větší množství formátů, nevyjímaje formáty RAW. Tyto formáty využívají především kvalitní fotografové, aby mohli docílit co nejlepších výsledků. Tyto formáty zachycují surový formát (maximum informací zachycených fotoaparátem), proto je velikost formátu veliká.\n\nZáklad editorů je změna velikosti obrázku, jejich ořezávání, malování různými štětci, změna barvy, výběr barvy, označení a výběr plochy, malování tvarů (čtverec, kruh, přímka, obdélník se zahnutými rohy, guma, nástroj na psaní textu, zrcadlení a převracení objektu, přiblížení a oddálení plátna)\n\nRozšířené možnosti lepších editorů používají vrstvy a filtry (šum, pixelizace, vykreslení oblaků, rozmazání, aj..).\n\nProfesionální editory se dostávají dál a používají propracované komplexní prostředí, kde jsou navíc předpřipravené moduly například pro jednoduché vytvoření panoramatického snímku z více fotografií. Moduly se dají stáhnout i z internetu a přidávat je do programů. Stejně tak si uživatel může vytvořit i tvary štětců, vytvářet palety barev a makra. Také využívají možnosti využít skriptovací jazyk.\n\nZákladní typ – MS Malování\n\nPokročilé – Gimp, MS Photo Editor\n\nPokročilé online – Canva.com, SumoPaint.com, Pixlr.com\n\nProfesionální – Adobe Photoshop, Adobe Illustrator, Autodesk AutoCAD, SolidWorks, Cinema 4D, Corel Draw, MkPaint\n\nPro kvalitnější a rychlejší práci se používá tablet. Avšak i profesionální práce se dá dělat s klasickou myší. Pokud chceme vytvořit nějaký produkt, je možné z editorů jak tisknout, tak řezat přes plotr a nebo navhnout model pro 3D tiskárnu. Díky těmto technologiím jsme schopni udělat spoustu pokročilých reklamních předmětů.\n\nPro grafické editory můžeme stáhnout jakýkoliv moduly, pokud jej editor podporuje a nebo grafické doplňky či nástroje. Existují stránky, které tyto věci shromažďují a hodnotí. Také však existuje řada webových stránek, které shromažďují potřebné výtvory, které jsou volně k dispozici. Na stránce www.iconfinder.com můžeme najít seznam icon, stránka www.deviantart.com nejen že shromažďuje spoustu inspirace, ale také zde najdeme štětce a všelijaké jiné podklady pro práci. Na webu je také mnoho kvalitních textur a obrázků vektorech, které jsou výhodné možností bezztrátového zvětšování. Na webové stránce www.dafont.com můžeme najít také nepřeberné množství druhů písma, které můžeme jednoduše dosadit do našich návrhů a to i v základním malování.\n"}
{"id": "999140", "url": "https://cs.wikipedia.org/wiki?curid=999140", "title": "Karl Hein", "text": "Karl Hein\n\nKarl Hein (11. června 1908 Hamburk – tamtéž) byl německý atlet, olympijský vítěz v hodu kladivem z roku 1936.\n\nV mládí se věnoval vrhu koulí, hodu diskem a desetiboji. Po svatbě na začátku 30. let 20. století se sportem přestal, po zhlédnutí filmu o olympiádě v Los Angeles se v roce 1934 ke sportu vrátil. Zaujal ho zejména dvojnásobný olympijský vítěz v hodu kladivem Patrick O’Callaghan a z tohoto důvodu se věnoval právě zmíněné disciplíně.\n\nNa olympiádě v Berlíně v roce 1936 Hein zvítězil v hodu kladivem výkonem 56,49 m,což znamenalo nový olympijský rekord.\nZvítězil také v soutěži kladivářů na evropském šampionátu v roce 1938 v Paříži výkonem 58,77 m.\n\nHodu kladivem se věnoval i po druhé světové válce, vicemistrem Německa se stal ještě v roce 1956. Účastnil se závodů veteránů, ve věku 65 let překonal v hodu kladivem hranici 53 metrů.\n"}
{"id": "999146", "url": "https://cs.wikipedia.org/wiki?curid=999146", "title": "Salva Kiir Mayardit", "text": "Salva Kiir Mayardit\n\nSalva Kiir Mayardit (* 13. září 1951) je prezident republiky Jižní Súdán.\n\nPochází z kmene Dinků. V mládí vstoupil do milice Anyanya, bojující za práva černošského a křesťanského obyvatelstva v jižní části Súdánu. Po podepsání příměří s centrální vládou v roce 1972 sloužil v súdánské armádě. V roce 1983 se stal bojovníkem Súdánské lidově osvobozenecké armády, kterou založil John Garang na protest proti porušování dohod ze strany chartúmských politiků. Když byla v roce 2005 uzavřena dohoda o federalizaci Súdánu, stal se Garang prezidentem autonomního jihosúdánského státu a Kiira jmenoval svým zástupcem. Po Garangově smrti při leteckém neštěstí Kiir získal funkci jihosúdánského prezidenta a súdánského viceprezidenta. Byl zastáncem plné nezávislosti jihu: prohlásil, že je lepší žít ve vlastním státě než být v Súdánu občany druhé kategorie. Jeho sen se naplnil po referendu v lednu 2011, v němž hlasovalo pro odtržení přes 98 % jihosúdánských voličů. 9. července 2011 tak vznikl nový stát a Salva Kiir Mayardit se stal jeho hlavou.\n\nVe funkci musel čelit hospodářským problémům válkou poničené země, pohraničním sporům se Súdánem i opozici ze strany viceprezidenta Rieka Machara, kterého podporují menšinoví Nuerové. Spory vyvrcholily v červenci 2013 rozpuštěním vlády, po kterém následovaly vážné násilnosti hrozící přerůst v občanskou válku.\n\nOznačuje se za věřícího katolíka, abstinenta a nekuřáka. Zajímavý je jeho zvyk nosit při slavnostních příležitostech kovbojský klobouk, který údajně dostal od George W. Bushe.\n\n"}
{"id": "999147", "url": "https://cs.wikipedia.org/wiki?curid=999147", "title": "Michael Maier", "text": "Michael Maier\n\nMichael Maier (1568–1622) byl německý lékař a rádce císaře Rudolfa II. Habsburského, učený alchymista, autor epigramů a amatérský skladatel.\n\nMichael Maier se narodil v městě Rendsburg, které leží v dnešní spolkové zemi Šlesvicko-Holštýnsko, jako syn odborníka na korálkovou výšivku, jménem Peter Maier.\n\nV letech 1587 až 1591 studoval filozofii a medicínu v Roztocku, Frankfurtu nad Odrou (1592) a od roku 1595 v italské Padově, kterou o rok později narychlo opustil poté, co ve rvačce zranil svoje protivníky, za což měl být zatčen.\n\nOdešel do Basileje, kde v říjnu 1596 získal doktorát z medicíny. Svou disertační práci \"De epilepsia\" věnoval Matthiasovi Carnariovi, osobnímu lékaři vévody Johanna Adolfa, syna krále Friedricha II. Velikého.\n\nPo získání doktorátu se Michal Maier vrátil do Holštýnska, aby se věnoval lékařské praxi. Kolem roku 1599 se začal zajímat o alchymii. Pokusil se vytvořit alchymickou konkordanci, když shromáždil a sjednotil zásadní hermetické spisy svých předchůdců.\n\nRoku 1608 přišel do Prahy, kde 19. září 1609 oficiálně vstoupil do služeb římského císaře Rudolfa II. Habsburského jako jeho lékař a císařský rádce. O deset dnů(!) později byl Rudolfem povýšen do dědičného šlechtického stavu a obdržel titul císařského paladýna. Důvodem vysoké vážnosti, jíž se Maier těšil na císařském dvoře, byla především Rudolfova vášeň pro alchymii a okultní vědy, která oba muže spojovala.\n\nZhruba v této době publikoval Maier ve velmi omezeném nákladu dílo \"De medicina regie et vere heroica, Coelidonia\" (1609), která kromě jiného obsahuje také jeho autobiografii.\n\nI přes úspěšnou kariéru císařského rádce se Michal Maier v roce 1611 rozhodl Prahu opustit a odešel hledat nového patrona. Dopisoval si s lankrabětem Moritzem z Hessenska-Káselska. Proto Maier odjel navštívit svého hessensko-káselského švagra, hraběte Ernesta II. ze Schaumburgu, u něhož nějaký čas přebýval.\nByl také hostem právníka z Mühlhausenu, Christophera Reinharda, kterému Maier později věnoval svou proslulou knihu Atalanta fugiens (1617).\n\nMezi léty 1611 a 1616 pobýval v Anglii na dvoře [Jakuba I. Stuarta] a vydal tady svou nejznámější knihu Arcana Arcanissima (Londýn 1613 a 1614).\n\nVýtisky svých děl věnoval Michael Maier řadě významných a vlivných osobností, jako byl biskup z Ely nebo sir Thomas Smith z Britské Východoindické společnosti.\n\nMaier se vrátil do Německa v září 1616 a usadil se ve Frankfurtu nad Mohanem, kde o rok později vydal svou nejvýznamnější knihu \"Atalanta fugiens, hoc est Emblemata nova de secretis naturae chymica\", česky \"Prchající Atalanta aneb nové chymické emblémy vyjadřující tajemství přírody\", věnovaná výše zmíněnému Mühlhausenskému právníkovi Christhopheru Reinhardovi. Vedle obrazů a básní je její součástí také soubor padesáti hudebních skladeb ve formě fugy, jež odkazují na Atalantův \"úprk\".\n\nRoku 1619 se Maier vstoupil jako osobní lékař do služeb dlouholetého přítele, hessensko-káselského lankraběte Moritze. Po roce se však znovu odstěhoval, tentokráte do Magdeburgu. Zde se věnoval lékařské praxi až do roku 1622, kdy ve věku 54 let zemřel. V jeho pozůstalosti bylo nalezeno neuvěřitelné množství nikdy nepublikovaných spisů.\n\nMichael Maier byl celý život oddaným Luteránem a měl velký vliv na práci fyzika sira Isaaca Newtona. Byl také členem nově vznikajícího řádu Rosikruciánů, kterému věnoval část látky svého díla \"Themis aurae\".\n\nV roce 1656 se objevila kopie anglického překladu Maierovy \"Themis aurae: Laws of the fraternity of thge Rosie Cross\" (Themis aurae: Zákony bratrstva růžového kříže), který jeho původní vlastníci, podepsaní iniciálami N. L. T. S. a H. S. věnovali Eliasu Ashmolovi. Muži, skrytí pod iniciálami, byli později identifikováni jako Nathaniel Hodges a Thomas Hodges (buď jeho otec nebo bratr, oba téhož jména). Věnování vysvětlili na třech stranách textu: Ashmole, jak bylo ve věnování uvedeno, se začal věnovat rytí pečetí, pískové formě a zlatotepectví v době, kdy žil v londýnské čtvrti Blackfairs a kdy byl zasvěcen do tajemství řádu Rosekruciánů svým adoptivním otcem, alchymistou Williamem Backhousem z Berkshire.\n\nVěnování Maierových děl dokládá řetězec vztahů řádu Rosekruciánů od Michaela Maiera po Roberta Fludda, přes Backhouse k Ashmolovi. Detailní popisy Ashmolova řemeslnického výcviku pak ilustrují pozadí korespondence členů operativního zednářství.\n"}
{"id": "999150", "url": "https://cs.wikipedia.org/wiki?curid=999150", "title": "Jiří Vlasák", "text": "Jiří Vlasák\n\nJiří Vlasák (14. ledna 1932 - 3. září 2005) byl český fotbalista, záložník.\n\nV československé lize hrál za Spartak Hradec Králové a Dynamo Praha. Nastoupil ve 128 ligových utkáních a dal 6 gólů. Finalista Spartakiádního poháru 1960 a Československého poháru 1963.\n"}
{"id": "999153", "url": "https://cs.wikipedia.org/wiki?curid=999153", "title": "Metavyhledávací systém", "text": "Metavyhledávací systém\n\nMetavyhledávací systém zjednodušeně umožňuje vyhledávání ve více vyhledávacích nástrojích nebo adresářích současně. Metavyhledávací systémy nemají vlastní databáze, katalogy a data. Dotazy uživatelů posílají do jednotlivých databází, které je automaticky a simultánně vyhodnotí a poté mu prezentují celkové výsledky vyhledání najednou. Výsledky sestavují dle svého předem určeného algoritmu. Přičemž každý metavyhledávací systém pracuje jinak a má specifický algoritmus. Výsledky vyhledávaní se mohou značně lišit.\n\n\n\nMetaCrawler byl jeden z nejpopulárnější metavyhledávacích systémů. Nabízel také obrázky, audio a video. Od roku 2014 je přesměrován na Zoo.com. \n\nMimo vyhledávání nabízí navíc organizaci informací. \n\nNabízí k prohlížení populární vyhledávače jako Google, Baidu (Čína), Yahoo a Ask. K tomu přidává i další služby YouTube, eBay, Facebook, Amazon, Paypal... \n\nOpět dokáže prohlédnout vyhledávače jako Google, Yahoo!, Bing, Ask, ... K tomu přidává například i telefonní seznam a novinky. \n\nProhledává pomocí Google, Yahoo! a Bing. Možné je i pokročilé hledání. Nadstandardní je nápověda pro další hledání (Are you looking for?).\n\nMimo Google, Yahoo!, Bing, Ask a klasického vyhledání textu, obrázků, videí, má i doplňkovou nabídku (lístky, počasí, horoskopy...)\n\nMeta prohlížeč webu (nejmenší počet výsledků z předchozích), po přihlášení poskytuje také vyhledávač SiteLevel internal site search, WhatUseek Directory a další.\n\n"}
{"id": "999154", "url": "https://cs.wikipedia.org/wiki?curid=999154", "title": "Philippe de Champaigne", "text": "Philippe de Champaigne\n\nPhilippe de Champaigne (26. května 1602, Brusel – 12. srpna 1674, Paříž) byl francouzský barokní malíř, portrétista.\n\nNarodil se v Brabantském vévodství (na území dnešní Belgie), v chudé rodině. Vyučil se krajinářem u Jacquese Fouquièrese. Roku 1621 odešel do Paříže. Zde se stal jeho učitelem malířský mistr Nicolas Duchesne. Pod Duchesnovým vedením pracoval spolu s Nicolasem Poussinem na výzdobě Lucemburského paláce. Jeho úspěch u dvora byl tak velký, že na něj Duchesne začal žárlit a Champaigne se raději vrátil do Bruselu. Jakmile Duchesne zemřel, vrátil se Champaigne do Paříže a vzal si za manželku Duchesnovu dceru Charlottu.\n\nPracoval poté pro celou řadu osobností dvora, působil ve službách Marie Medicejské, krále Ludvíka XIII. i kardinála Richelieu, pro kterého pracoval například na výzdobě Kardinálského paláce. Roku 1648 se stal jedním ze čtrnácti zakládajících členů \"Académie Royale de Peinture\". V pozdějších letech se dostal pod vliv náboženského hnutí jansenistů.\n\nVelká část jeho obrazů je dnes v galerii Louvre v Paříži. Vzácný portrét jeho ženy Charlotty je ovšem k vidění v Moravské galerii v Brně.\n\n"}
{"id": "999155", "url": "https://cs.wikipedia.org/wiki?curid=999155", "title": "Jan Yi Yun-il", "text": "Jan Yi Yun-il\n\nJan Yi Yun-il (1823, Hondžu – 21. ledna 1867, Tegu) je korejský katolický svatý.\n\nByl to katolický laik, otec rodiny, sedlák a katechista. Žil v oblasti Tegu, v době, kdy v Koreji byla pronásledována katolická církev. Zůstal věrný křesťanské víře i po děsivém mučení (bití, lámání kostí atd.) Nakonec byl jeho život ukončen stětím. Bylo mu 44 let. Blahořečen byl 6. října 1968 papežem Pavlem VI. a svatořečen 6. května 1984 papežem Janem Pavlem II. ve skupině 103 korejských mučedníků.\n\n"}
{"id": "999156", "url": "https://cs.wikipedia.org/wiki?curid=999156", "title": "Ivan Voborník", "text": "Ivan Voborník\n\nIvan Voborník (* 19. prosince 1947) je bývalý český fotbalista, útočník. Po skončení aktivní kariéry působí jako trenér a fotbalový funkcionář.\n\nV československé lize hrál za Spartu Praha, TJ SU Teplice, Slavii Praha a Duklu Praha. Nastoupil v 96 ligových utkáních a dal 17 gólů. Za dorosteneckou reprezentaci nastoupil ve 3 utkáních. V Poháru UEFA nastoupil ve 3 utkáních.\n\n"}
{"id": "999157", "url": "https://cs.wikipedia.org/wiki?curid=999157", "title": "DFS 346", "text": "DFS 346\n\nDFS 346 bylo experimentální raketové vysokorychlostní letadlo vyvíjené v Německu během 2. světové války. Bylo navrženo Felixem Krachtem pro DFS (\"Deutsche Forschungsanstalt für Segelflug\" – Německý výzkumný ústav bezmotorového létání). Nedokončený prototyp byl ukořistěn Rudou armádou. Po válce byl odvezen do SSSR, kde byl přestavěn, testován a zalétán.\n\nZ konstrukce DFS 346 vycházel sovětský experimentální raketový letoun Bisnovat 5, zkoušený v letech 1948 až 1949.\n\nDFS 346 byl paralelní projekt s DFS 228. Byl to projekt průzkumného letounu schopného létat ve velkých výškách. Zatímco DFS 228 měl design konvenčního kluzáku, DFS 346 měl velmi šípovitá křídla a proudnicový trup. Jeho konstruktéři věřili, že tak dokáže překonat zvukovou bariéru. Podobně jako DFS 228 obsahoval i záchrannou kapsli pro pilota, původně navrženou pro DFS 54 před válkou. Pilot byl umístěn v pozici na břiše podobně jako u prototypu DFS 228. Důvodem bylo snadnější překonávání přetížení a také snaha o co největší šetření prostorem. DFS 346 měl být vypouštěn z většího letadla, bylo plánováno použití bombardéru Dornier Do 217. Po odhození z bombardéru by se nastartoval raketový motor Walter 509B/C a letoun by zrychloval až na předpokládanou maximální rychlost Mach 2,6 a nabral by výšku 30 500 metrů, kde se motor mohl vypnout. Při operačním nasazení by potom letadlo plachtilo nad Anglií, provádělo fotografický průzkum a pomalu klesalo, ale stále by mělo vysokou rychlost. Po dokončení mise by se motor znovu zapnul, letadlo by nabralo výšku a doletělo do Německa nebo severní Francie.\n\nDFS 346 měl celokovovou konstrukci. Přední část trupu bylo rotační těleso vytvořené na základě profilu NACA 0012-0,66-50. Střední část byla válcovitá. Pravděpodobně kvůli šetření prostorem stroj neměl kola, ale přistávací lyže, což často způsobovalo problémy. Křídla měla šípovitost 45°.\n\nRaketový motor se skládal ze dvou spalovacích komor – jedné se slabším tahem, která sloužila pro normální let a druhé se silnějším tahem pro start ze země a stoupání a pro použití v krátkých periodách, kdy byl potřebný maximální tah.\n\nJelikož letadlo mělo mít celokovovou konstrukci a DFS nemělo potřebné zařízení pro stavbu celokovových letadel, tak byla stavbou prototypu pověřena společnost Siebel Werke v Halle. Zde padly do rukou Sovětům modely zkoušené v aerodynamickém tunelu a nedokončený prototyp.\n\n22. října 1946 sovětská OKB-2 (Experimentální konstrukční kancelář 2) pod vedením Hanse Rössinga a Alexandra Berezňaka dostala za úkol pokračovat v konstrukci a vývoji DFS 346, nyní jednoduše nazývaného „Samoljot 346“. Prototyp byl dokončen a testován v aerodynamickém tunelu CAGI T-101. Testy odhalily aerodynamické nedostatky, které vyvolávaly nestabilitu letounu. Po testech byly na křídla vylepšené verze DFS-346 nainstalovány dva aerodynamické plůtky, aby se upravilo proudění vzduchu. Toto řešení bylo použito i u jiných sovětských letadel s šípovitými křídly z 50. a 60. let. Mezitím byla na B-25J testována záchranná kapsle a osvědčila se. Navzdory výsledkům testů a studií, které ukázaly, že letadlo nebude schopno překonat rychlost zvuku, bylo nařízeno pokračovat v testech a konstrukci.\n\nVývoj navazující na DFS 346 probíhal i ve francouzském státním podniku Arsenal de l'Aéronautique. Jeho základem byla ukořistěná neúplná dokumentace letounu. Byly navrženy dvě varianty, první poháněná raketovým, druhá proudovým motorem. Letoun měl sloužit jako přepadový stíhač. Tyto projekty nebyly realizovány, vznikly jen modely pro zkoušky v aerodynamickém tunelu. Byl postaven pouze kluzák Arsenal 2301, určený k ověření letových vlastností při malých rychlostech, který poprvé letěl 29. listopadu 1951. Jeho šípová křídla byla později nahrazena trojúhelníkovými. Výsledky ze zkoušek byly použity při vývoji experimentálního proudového letounu s trojúhelníkovým křídlem Nord Gerfaut.\n\nV roce 1947 byl zkonstruován zcela nový prototyp, spojující vylepšení z testů. Byl pojmenován 346-P a neměl motor, ale bylo přidáno závaží simulující váhu motoru a paliva. 346-P byl vynesen do výšky nosičem B-29, který Sověti zajali ve Vladivostoku a byl úspěšně zalétán Wolfgangem Ziesem. To vedlo k výrobě dalších třech prototypů, které již měly mít motor.\n\nMenší problémy s přistáváním na sněhu nastaly u nového prototypu 346-1, který měl některé aerodynamické úpravy podle 346-P a byl Ziesem zalétán v září roku 1946. Stroj měl pouze atrapu motoru. Letadlo dosáhlo výšku 9 700 m a pilot zjistil, že kontrola nad letadlem se těžko udržuje. Proto, když se pokoušel přistát, sestupoval příliš rychle (údajně rychlostí 310 km/h) a tak se při prvním dotyku se zemí odrazil do výšky asi 3-4 metrů a letěl ještě asi 750 m. Při druhém dotyku se přistávací lyže zlomila a tak musel stroj přistát natvrdo. Ukázalo se, že sedadlo pilota a bezpečnostní pásy jsou velmi nespolehlivé, protože když dobrzdil, byl Ziese vržen hlavou proti překrytu kabiny a po nárazu ztratil vědomí. Naštěstí se mu nic vážného nestalo a po léčbě v nemocnici mohl dále létat.\n\nVyšetřovací tým, který nehodu vyšetřoval, dospěl k názoru, že havárie byla zaviněna pilotovou chybou – plně nevysunul přistávací lyži. Nehoda také ukázala, že ovládání stroje bylo stále nepředvídatelné. Výsledkem bylo, že všechny lety s raketovými letadly byly odloženy, dokud se piloti nenaučili pořádně ovládat bezmotorové modely a kluzáky. Poškozený 346-1 byl později opraven a modifikován na verzi 346-2. Byl úspěšně zalétán testovacím pilotem P. Kazminem v zimě 1950-1951, ale i tyto lety často končily \"na břiše\". V důsledku toho po posledním letu této série musel stroj opět podstoupit generální opravu. 10. května 1951 se testovací pilot Ziese vrátil do programu a pilotoval poslední lety bez pohonu s 346-2 a od 6. června prováděl testy bez pohonu s 346-3.\n\nV červenci roku 1951 byl 346-3 kompletní a Ziese ho poprvé s pohonem zalétal 13. srpna 1951. Zájem o stroj pokračoval a při jednom z testů dosáhl stroj rychlosti Mach 0,9. Ziese letěl ještě 2. a 14. září. Poslední let však probíhal velmi špatně. Stroj se oddělil od mateřského letadla ve výšce 9 300 m, pilot zapnul motor a dosáhl rychlosti 900 km/h. Motor pracoval jak se očekávalo a 346-3 rychle zrychloval, ale začal rychle stoupat a brzy letěl velmi blízko mateřského letadla. Ziese hlásil, že ovládání nefunguje a začíná ztrácet výšku. Pozemní středisko mu nařídilo použít záchrannou kapsli, což také udělal. Stalo se tak ve výšce 6 500 m a Ziese úspěšně přistál. Po ztrátě tohoto letadla byl projekt ukončen.\n\n\n\n"}
{"id": "999158", "url": "https://cs.wikipedia.org/wiki?curid=999158", "title": "Pamětní medaile k 20. výročí Slovenského národního povstání", "text": "Pamětní medaile k 20. výročí Slovenského národního povstání\n\nPamětní medaile k 20. výročí Slovenského národního povstání byla zřízena dne 17. června 1964 zákonným opatřením předsednictva Národního shromáždění ČSSR č. 112/1964 Sb.\n\nByla udělována účastníkům bojů proti fašismu při Slovenském národním povstání (29. srpen 1944 - 28. říjen 1944) jako ocenění za odvahu a projevenou statečnost. \n\n"}
{"id": "999159", "url": "https://cs.wikipedia.org/wiki?curid=999159", "title": "Pont-Sainte-Maxence", "text": "Pont-Sainte-Maxence\n\nPont-Sainte-Maxence je francouzská obec v departementu Oise v regionu Hauts-de-France. V roce 2011 zde žilo 12 263 obyvatel. Je centrem kantonu Pont-Sainte-Maxence.\n\n\"Počet obyvatel\" \n\n\n"}
{"id": "999164", "url": "https://cs.wikipedia.org/wiki?curid=999164", "title": "CIANT", "text": "CIANT\n\nCIANT, neboli Mezinárodní centrum pro umění a nové technologie, je česká nezisková organizace založená v roce 1998 v Praze. Zaměřuje se na produkci a propagaci umění a kultury nových médií. Je mezinárodní platformou pro výzkum a podporu vzniku nových projektů kreativně využívajících informační a komunikační technologie. Během svého působení navázal CIANT umělecko-vědeckou spolupráci s výzkumnými institucemi, univerzitami, uměleckými centry, individuálními umělci a vědci napříč celou Evropou i v zámoří. Zve umělce, výzkumníky, kurátory a kulturní manažery ke spolupráci na krátko i dlouhodobých výzkumných projektech a produkčních aktivitách. Výstupy projektů a uměleckých snah jsou nejčastěji interaktivní aplikace, nová hardwarová a softwarová řešení nebo umělecká díla. Mnoho aktivit má silný vzdělávací potenciál: tréninkové kurzy, festivaly, výstavy a konference.\n"}
{"id": "999166", "url": "https://cs.wikipedia.org/wiki?curid=999166", "title": "Zkusebny.com", "text": "Zkusebny.com\n\nZkusebny.com jsou síť volnočasových kulturních center v České a Slovenské republice. V České republice fungují jako Zkusebny.com, ve Slovenské republice jako Skusobne.com.\n\nZkusebny.com vznikly v roce 2004. Jsou provozovány neziskovým spolkem Kultura pro mládež. Nabízejí prostory pro trávení volného času duševní činností zdarma nebo za dostupnou cenu: hudební zkušebny, divadelní zkušebny, prostory pro vizuální či pohybové umění apod.\n\nZkusebny.com jsou držitelem ocenění Česká inovace. Zakladatel Zkusebny.com David Vlk získal za tento projekt titul Živnostník roku České republiky. Záštitu nad projektem převzala řada měst, osobností a významných institucí, například Evropské město kultury 2015 Plzeň, hlavní město Praha, Středočeský kraj (radní pro kulturu), České Budějovice a další. Zkusebny.com jsou čestným členem Asociace malých a středních podniků a živnostníků.\n\n"}
{"id": "999167", "url": "https://cs.wikipedia.org/wiki?curid=999167", "title": "David Vlk", "text": "David Vlk\n\nDavid Vlk je držitelem titulu Živnostník roku České republiky a ocenění Česká Inovace za projekt volnočasových kulturních center Zkusebny.com, který začal budovat v roce 2004. Je předsedou mezinárodní neziskové organizace Kultura pro mládež, která je největším sdružením umělců a mládeže v České a Slovenské republice. Vlastní komunikační agenturu Seven Arts of Communication.\n\nDříve pracoval jako ředitel komunikace mobilního operátora Vodafone, pomáhal vytvářet značku Oskar. Byl vedoucím tiskového odboru a tiskovým mluvčím Ministerstva zdravotnictví České republiky. Jako account manager v PR sektoru pracoval pro Rolls-Royce plc, British Aerospace, Saab a řadu dalších významných klientů.\n\nTéměř 10 let se věnoval novinářské činnosti. Pomáhal u zrodu významného regionálního týdeníku Dobrý den, Slovácko, působil v Deníku, Svobodném Slově či České tiskové agentuře. Je autorem knihy popisující pravdivý příběh českého pozorovatele OSN Týden v zajetí.\n\nJako muzikant získal ocenění Objev roku, je několikanásobným účastníkem největšího hudebního festivalu Rock for people a vítězem řady hudebních soutěží.\n\nVystudoval Karlovu univerzitu, katedru žurnalistiky, Bc. obor žurnalistika a Mgr. obor Marketing a PR. Je absolventem Obchodní akademie Uherské Hradiště. Studoval také West Orange High School v Orlandu, Florida, USA.\n\n\n"}
{"id": "999171", "url": "https://cs.wikipedia.org/wiki?curid=999171", "title": "Špagetový kód", "text": "Špagetový kód\n\nŠpagetový kód je označení pro nevhodnou strukturu zdrojového kódu, která způsobuje jeho nesrozumitelnost a obtížnou udržovatelnost. Hlavní příčinou je nedisciplinované používání nestrukturovaných konstrukcí, jako jsou skoky, výjimky nebo vlákna, které vedou ke vzniku komplikovaných struktur. Podle úrovně programátora může být tentýž kód pro jednoho špagety a pro druhého nikoli. Pojem špagetový kód tedy není vázaný na konkrétní návrhový vzor, např. spaghetti pattern. \n\nObecné ukazatele pro špageti kód (může platit jedno i více ukazatelů):\n- je zcela nepochopitelný\n- je potřeba pochopit celý kód, abychom pochopili malou část programu\n\nOd objektově orientovaného programování se očekávalo že se problémy se špagetovým kódem vyřeší tím, že se programový kód rozdělí do menších objektů a tím pádem bude možné sledovat každou část programu odděleně a OOP nástroje pro využití tohoto principu poskytuje. Programování pomocí tříd však nemusí být nutně zárukou udržovatelného a přehledného kódu. \n\nK častým ukazatelům špagetového kódu s použitím OOP jsou následující:\nJako příklad si můžeme uvést jednu a tu samou programátorskou úlohu, kterou se pokusíme vyřešit dvěma způsoby. Jelikož je úloha dostatnečně jednoduchá, jsou oba postupy docela pochopitelné, ale v případě že by se jednalo o složitější případ, je jasné, že jedno řešení je vhodnější než druhé. Nesprávný způsob se jmenuje SpaghettiCalculator a ten správný OOPCalculator. Kód je napsán v jazyce PHP.\n\nTřída Špagetti Calculator se vyznačuje tím, že míchá data a business logic dohromady v jedné a té samé třídě. Metody nemají žádné vstupní ani výstupní parametry. Pokud chceme pomocí této třídy spustit výpočet metodou codice_1 je potřeba znát celou implementaci třídy.\n<?php\nclass SpagettiCalculator\n\n$spaghettiCalculator = new SpagettiCalculator();\n$spaghettiCalculator->complicatedCalculation();\necho $spaghettiCalculator->plus . PHP_EOL;\necho $spaghettiCalculator->minus;\n\nŘešením je rozdělení třídy do více tříd s jasnou zodpovědností. Z hlediska OOP je vhodné rozdělit kód tak, abychom nemíchali data a business logic v jedné a té samé třídě. Metody by měly mít definované vstupní parametry a návratové hodnoty. Využívání stavových proměnných jako mezipaměť se doporučuje pouze při implementaci konkrétního návrhového vzoru. Pokud chceme spustit kalkuaci pomocí metody codice_2, je potřeba znát pouze implementaci datové struktury reprezentované třídou codice_3, jejíž instanci metoda vrací.\n<?php\nclass InputData\nclass OutputData\nclass OOPCalculator\n$oopCalculator = new OOPCalculator();\n$result = $oopCalculator->complicatedCalculation();\necho $result->plus . PHP_EOL;\necho $result->minus;\n\n"}
{"id": "999175", "url": "https://cs.wikipedia.org/wiki?curid=999175", "title": "Amy Poehler", "text": "Amy Poehler\n\nAmy Meredith Poehler (* 16. září 1971, Newton, Massachusetts, USA) je americká herečka, komička, dabérka, producentka a scenáristka. Byla vychována ve státě Massachusetts, kde v roce 1993 absolvovala na Boston College a poté se přestěhovala do Chicaga, kde se zabývala improvizačním divadlem se skupinami The Second City a ImprovOlympic. V roce 1996 se přestěhovala do New Yorku, kde se stala částí improvizační komediální skupiny Upright Citizens Brigade, ze které se později stal i televizní pořad. Poehler byla také jednou ze zakládajících členů Upright Citizens Brigade Theatre v roce 1999.\n\nV letech 2001 až 2008 byla členkou televizního pořadu \"Saturday Night Live\". V roce 2004 se stala moderátorkou pro víkendové skeče spolu se svou kamarádkou a kolegyní Tinou Fey. Její práce na \"Saturday Night Live\" ji vynesla dvě nominace na cenu Emmy v kategorii nejlepší herečka ve vedlejší roli v komediálním seriálu. Namluvila postavu v seriálech \"The Mighty B!\" a roli Eleanor Miller ve filmech \"Alvin a Chipmunkové\". Od roku 2009 se objevuje v roli Leslie Knope v sitcomu \"Parks and Recreation\", za který získala v roce 2014 cenu Zlatý glóbus.\n\nV roce 2003 si vzala herce Willa Arnetta, se kterým si zahrála v seriálu \"Arrested Development\". Společně se také objevili ve filmu \"Ledově ostří\", kde ztvárnili sourozeneckou krasobruslařskou dvojici a ve filmech \"Horton\", \"On Broadway\", \"Jarní prázdniny\" a \"Monstra vs. Vetřelci\". Arnett se objevil i v hostující roli v seriálu \"Parks and Recreation\".\n\nV říjnu 2008 se páru narodil jejich první syn, Archibald William \"Archie\" Emerson Arnett, a v srpnu 2010 druhý, kterého pojmenovali Abel James Arnett. V září 2012 oznámili, že končí své devítileté manželství. Od června 2013 Poehler chodí s hercem Nickem Krollem.\n\n"}
{"id": "999194", "url": "https://cs.wikipedia.org/wiki?curid=999194", "title": "Willem de Kooning", "text": "Willem de Kooning\n\nWillem de Kooning (24. dubna 1904, Rotterdam – 19. března 1997, Springs, Long Island) byl nizozemsko-americký malíř a sochař, představitel abstraktního expresionismu. Americká výtvarná kritika jeho tvorbu řadí do action painting (gestické malby). Jeho dílo vždy oscilovalo mezi figurativností a abstrakcí.\n\nJeho rodiče Leendert de Kooning a Cornelia Nobelová se rozvedli, když mu byly tři roky. Willem byl zprvu soudem přiřčen otci, zatímco jeho starší sestra Maria Cornelia (* 1899) byla svěřena do matčiny péče. Až v průběhu dalšího soudního řízení byl i on svěřen matce.\n\nV letech 1916–1920 působil u rotterdamské firmy Jana a Jaapa Giddingových, která se zabývala obchodem s užitým uměnín a designem interiérů. V letech 1917–1921 navštěvoval večerní kurzy na rotterdamské Akademii (\"Academie voor Beeldende Kunsten en Technische Wetenschappen\"). Od roku 1920 pracoval pro Bernarda Romeina, uměleckého ředitele a designéra jednoho z rotterdamských obchodních domů. Většinu roku 1924 strávil v Belgii, kde se živil jako malíř vývěsních štítů a dekoratér výloh. Po roce se vrátil do Rotterdamu s úmyslem zakončit studia na Akademii; to se mu však nezdařilo.\n\nV roce 1926 odjel do Spojených států. Vypravil se tam bez dokladů jako strojník na parníku. Nejprve přistál v Newport News ve státě Virginie. Na jiné lodi se dopravil do Bostonu, kde teprve svůj pobyt legalizoval. Usadil se v Hobokenu v New Jersey. Na živobytí si nejprve vydělával jako natěrač a malíř pokojů, roku 1927 se přestěhoval na Manhattan, kde po čase založil vlastní ateliér.\n\nV letech 1927–1935 se živil jako grafik. Postupně však získával kontakty na newyorské výtvarné scéně. V té době se postupně seznámil s malíři Stuartem Davisem, Johnem Grahamem, Arshilem Gorkym, sochařem Davidem Smithem a galeristou Sidney Janisem, kteří se stali jeho souputníky. V roce 1930 dokonce s Gorkym sdílel ateliér.\n\nRok 1936 byl pro de Kooninga významný z několika důvodů. Především se rozhodl věnovat se výhradně malbě. Poprvé měl možnost vystavit své dílo na veřejnosti v rámci skupinové výstavy s názvem \"New Horizonts in American Art\" (Nové horizonty v americkém umění) v Muzeu moderního umění v New Yorku. Seznámil se rovněž s fotografem a filmařem Rudy Burckhardtem, spisovatelem a teoretikem tance Edwinem Denbym a uměleckým kritikem Haroldem Rosenbergem. Burckhardt a Denby se stali prvními sběrateli jeho obrazů. Brzy nato pak poznal výtvarníky Philipa Gustona, Barnetta Newmana a Franze Klina, významné představitele abstraktního expresionismu. Na Světové výstavě, pořádané v roce 1939 v New Yorku, byl konečně jeden z jeho návrhů realizován: Jednalo se o 17 m široké nástěnné malby ve farmaceutickém pavilonu.\n\nV roce 1937 poznal studentku dějin umění Elaine Fried, roku 1943 si ji vzal. Fried se postupně etablovala jako malířka a především jako umělecká kritička, když přispívala do prestižního časopisu ARTnews. Manželé spolu žili do roku 1955, kdy se rozešli, nikoliv však rozvedli. O rok později mu ilustrátorka Joan Ward porodila dceru Johannu Liesbeth († 2012), která se stala sochařkou. Od roku 1978 ale manželé de Kooningovi opět žili spolu. Jedním z důvodů bylo, že se Elaine úspěšně pokusila pomocí léčby odstranit manželovu závislost na alkoholu.\n\nV roce 1948 se de Kooning definitivně prosadil jako jeden z nejuznávanějších soudobých amerických výtvarníků. Obrazem \"Mailbox\" (Poštovní schránka) se poprvé zúčastnil \"Annual Exhibition of Contemporary American Painting\" (Výroční výstava soudobé americké malby) ve Whitney Museum of American Art, čímž se přihlásil k abstraktnímu směru malby. Zároveň proběhla v Galerii Charlese Egana v New Yorku jeho první samostatná výstava. Koncem 40. let de Kooning působil rovněž jako pedagog. Na pozvání Josefa Alberse vyučoval na Black Mountain College v Severní Karolíně a později i na School of Fine Arts and Architecture v Yale. V roce 1950 poprvé představil své obrazy v Evropě, když se zúčastnil 25. benátského bienále. Dalšího prestižního evropského podniku, documenty v Kasselu, se zúčastnil v letech 1959, 1964 a 1977.\n\nNa začátku 50. let se spřátelil s galeristou Leo Castellim. Oba manželské páry prožily léta 1951 a 1952 v Castelliho domě v East Hamptonu na Long Islandu. De Kooning během těchto pobytů maloval. Na Long Islandu se mu zalíbilo natolik, že si nedaleko Castelliho domu, ve Springs, koupil dům a roku 1963 se tam přestěhoval.\n\nRoku 1965 proběhla v Northamptonu ve státu Massachusetts jeho první velká americká retrospektiva. Další putovní retrospektiva se o tři roky později uskutečnila v Evropě: v Paříži, Londýně, Amsterdamu, vždy za umělcovy účasti. V Evropě pobýval ještě v roce 1969 – v Římě vznikly jeho první sochy. Roku 1970 studoval v Japonsku tamní kreslířské techniky.\n\nDe Kooningovy obrazy byly vysoce ceněny na trhu s výtvarným uměním. V roce 1974 zakoupila Australian National Gallery v Canbeře malbu \"Woman V\" (Žena V) za 850 000 dolarů, což byla tehdy mimořádně vysoká cena. A v roce 1983 byl v aukční síni Sotheby's vydražen jeho obraz \"Two Women\" (Dvě ženy) za 1 210 000 dolarů, což byla tehdy dosud nejvyšší cena za obraz žijícího umělce. Ale už v roce 1989 prodala Sotheby's obraz \"Interchange\" (Výměna) za 20,8 miliónu dolarů. Vysoké příjmy umožnily de Kooningovi v roce 1975 založit nadaci Rainbow Fundation na podporu mladých výtvarníků.\n\nOd roku 1980 začal de Kooning trpět Alzheimerovou chorobou. V důsledku toho přestal roku 1984 malovat. Když roku 1989 de Kooningova manželka Elaine zemřela na rakovinu plic, určil mu soud za opatrovníky jeho jedinou dceru Lisu de Kooning a advokáta Johna L. Eastmana. Zemřel 19. března 1997 ve svém domě ve Springs.\n\nV rozmezí let 1964–1995 bylo natočeno 5 dokumentárních filmů, jejichž předmětem nebo jedním z hlavních protagonistů byl de Kooning.\n\n Willem de Kooning bývá považován za jednoho z vůdčích představitelů abstraktního expresionismu, on sám se tomuto zařazení za svého života tu s větší, tu s menší intenzitou bránil. Jeho vývoj ke stádiu, kdy byl s tímto uměleckým směrem spojován, nebyl přímočarý. Vlastně po celý život oscilovala jeho tvorba mezi figurativností a abstrakcí. Na přelomu 30. a 40. let nalezneme mezi jeho obrazy realistické portréty mužů (\"Portrét Rudolfa Burckhardta\", asi 1939; \"Muž\", asi 1939; \"Stojící muž\", asi 1942).\n\nJedním z hlavních tematických zaměření jeho obrazů je archetyp Ženy. De Kooning se tomuto námětu věnoval v průběhu své tvorby ve třech obdobích: prvním v letech 1938–1944, druhém 1947–1949 a třetím 1950–1954. Tato díla nebývala vždy přijímána pozitivně. Obrysy šklebících se žen, konstruované ze sytých, intenzívních barevných skvrn, byly pro ortodoxní ctitele abstrakce příliš realistické, feministky ho obviňovaly z misogynie. Žena je na obrazech pojímána zároveň jako hrozivý i jako vytoužený objekt. Jeho a Pollockův způsob malby vyvolávaly dojem, že podstatou malby je umění vytvářet na plátně barevné skvrny, přitahující divákovu pozornost. Jeden z nejslavnějších de Kooningových obrazů, \"Woman I\" (Žena I), zakoupilo roku 1953 Museum of Modern Art. Právě obrazy z třetí série \"Žen\" bývají považovány za jeho nejlepší.\n\nZároveň s druhým obdobím \"Žen\" vznikala série černobílých, abstraktních obrazů, např. \"Black Friday\" (Černý pátek, 1948), \"Orestes\", 1948. Těmito obrazy, představenými na jeho první samostatné výstavě, na sebe upoutal pozornost kritiky. Použití černé barvy byla přitom z nouze ctnost. Malíř byl v té době v neutěšené finanční situaci a k černé barvě se dostal za velice výhodných podmínek.\n\nTak jako de Kooning osciloval mezi figurativností a abstrakcí, tak střídal dvě svá klíčová témata: kromě Ženy to byla Krajina, jak urbánní, tak venkovská. Zejména krajina na Long Islandu, kam se přestěhoval roku 1963, byla námětem mnoha jeho pláten. Ale i v tomto případě byl pro realisty příliš abstraktní a naopak. Karl Ruhrberg v této souvislosti mluví o \"neurčitelné otevřenosti uměleckého postoje\". V 80. letech lze mluvit o určité nadprodukci v de Kooningově tvorbě. Malíř vytvářel lyričtější a jednodušší obrazy tvořené nejčastěji oranžovými, modrými a červenými liniemi na bílém nebo šedavém pozadí. Protože na de Kooningovo dílo nemá Wikipedie licenci, je možné některé obrazy prohlížet na odkazech v sekci Externí odkazy.\n\n V rámci de Kooningova díla jsou jeho sochařské realizace sice okrajovou, ale nikoliv nevýznamnou oblastí tvorby. První plastiky vznikly v roce 1969 za jeho pobytu v Římě. Jejich provedení bylo ovlivněno dílem Rodinovým a Matissovým. Někdy se umělec inspiroval tím, co viděl na Long Islandu: To je případ \"Clamdigger\" (Sběrače mušlí, 1972); tento námět ztvárnil i na stejnojmenném obraze. De Kooningovy plastiky, např. \"Seated Woman\" (Sedící žena, 1969–1980), jako by byly zhmotněním jeho obrazů. Některé sochy byly umístěny ve veřejném prostoru v Rotterdamu.\n\n\n\n"}
{"id": "999204", "url": "https://cs.wikipedia.org/wiki?curid=999204", "title": "Veřejná sbírka", "text": "Veřejná sbírka\n\nVeřejná sbírka je získávání a shromažďování peněz od veřejnosti za účelem dosažení nějakého veřejně prospěšného účelu, jako je odstranění následků živelní pohromy nebo ekologické havárie, záchrana zdraví nebo života, ochrana kulturní památky apod. Sbírku lze provést např. přes zvláštní bankovní účet, dárcovskými textovými zprávami (DMS), veřejným vybíráním do přenosných pokladniček, prodejem předmětů, přičemž v ceně je už zahrnut příspěvek do sbírky, nebo i jiným vhodným způsobem.\n\nV České republice je organizování veřejných sbírek regulováno zákonem č. 117/2001 Sb. Sbírku nelze konat, jestliže by to bylo v rozporu s bezpečností státu, ochranou veřejného pořádku, ochranou majetku nebo ochranou práv a svobod druhých; veřejnou sbírkou také není shromažďování finančních prostředků za účelem financování politických stran, spolků nebo církví (např. sbírkou v kostele). Organizovat ji může kromě obce či kraje pouze bezúhonná právnická osoba, která sídlí na území státu nebo zde má alespoň umístěnou svou organizační složku. Každou sbírku je třeba předem oznámit příslušnému krajskému úřadu, který k tomu vydá osvědčení, nebo rozhodne, že sbírku nelze konat. Tento úřad také kontroluje provádění sbírky a celkové vyúčtování po jejím ukončení, stejně jako rozhoduje o využití získaných prostředků, jestliže nebyly plně využity na oznámený účel nebo tento účel v průběhu sbírky odpadl. Má-li být výtěžek sbírky použit v zahraniční, je třeba získat i předchozí souhlas Ministerstva zahraničních věcí.\n\nPříklady celostátně a každoročně pořádaných veřejných sbírek jsou např. Bílá pastelka, Český den proti rakovině, Pomozte dětem nebo Tříkrálová sbírka.\n"}
{"id": "999237", "url": "https://cs.wikipedia.org/wiki?curid=999237", "title": "Jiří Anděl (matematik)", "text": "Jiří Anděl (matematik)\n\nProf. RNDr. Jiří Anděl, DrSc. (* 7. března 1939 Jenišovice, Česko-Slovenská republika) je český matematik a matematický statistik. Dosáhl významných výsledků v asymptotických metodách matematické statistiky, analýze časových řad.\n\nV letech 1956–1961 studoval matematiku se zaměřením na matematickou statistiku na MFF UK, již během studia si ho vybral prof. Jaroslav Janko vybral jako asistenta na katedru statistiky. V roce 1965 obhájil kandidátskou práci na Československé akademii věd s názvem \"Lokální asymptotická mohutnost testů typu Kolmogorova-Smirnova\", vedoucí práce byl prof. Jaroslav Hájek. Habilitoval v roce 1972 prací \"Mnohorozměrné autoregresní posloupnosti\", docentem byl jmenován až v roce 1977. V roce 1981 získal hodnost doktor věd a profesorem matematické statistiky byl jmenován roku 1986. Celou svou kariéru spojil s katedrou pravděpodobnosti a matematické statistiky MFF UK, v roce 1977 byl nejprve pověřen jejím vedením, v letech 1981 až 1993 byl jejím řádným vedoucím. \n\nV roce 1990 se stal prvním předsedou České statistické společnosti.\n\n"}
{"id": "999246", "url": "https://cs.wikipedia.org/wiki?curid=999246", "title": "Albrecht III. Saský", "text": "Albrecht III. Saský\n\nAlbrecht III. Saský zvaný Srdnatý (německy \"Albrecht der Beherzte\", 31. července 1443, Grimma- 12. září 1500, Emden) byl vévoda saský, míšeňský markrabě, zemský správce Fríska a zakladatel albertinské (latinská verze jména je Albert) linie rodu Wettinů.\n\nByl pátým z osmi dětí saského vévody Fridricha II. a jeho manželky Markéty Habsburské. Po smrti otce žili Albrecht a jeho bratr Arnošt společně se svými manželkami v drážďanském zámku, později také na Albrechtsburgu (míšeňském hradě). Roku 1472 nabyl v léno slezské Zaháňské knížectví. Ve svém Míšeňském markrabství je také počítán jako Albrecht III. V roce 1485 proběhlo dělení země mezi oba bratry, po kterém se kurfiřtem stal Arnošt (něm. Ernst a latin. Ernest, proto zakladatel ernestinské větve téhož rodu).\n\nZemřel na podzim roku 1500 při vojenském tažení na epidemii, jeho srdce a vnitřnosti byly pohřbeny v Emdenu a tělo v míšeňské katedrále po boku předků.\n\n11. května roku 1464 na hradě Tharandt uzavřel Albrecht manželství s českou princeznou, dcerou krále Jiřího z Poděbrad, Zdenkou. Téhož roku, po smrti otce se stal Albrecht saským vévodou a Zdenka saskou vévodkyní.\nZ manželství Albrechta a Zdeňky se narodilo devět dětí, dospělosti se však dožily pouze čtyři; jedno dítě se narodilo mrtvé a poslední tři zemřely záhy po narození.\n\n"}
{"id": "999247", "url": "https://cs.wikipedia.org/wiki?curid=999247", "title": "Evropská komise vs. Itálie (7/68)", "text": "Evropská komise vs. Itálie (7/68)\n\nKomise vs. Itálie (7/68) byl judikát Evropského soudního dvora z roku 1968, který definoval pojem „\"zboží\"“ v kontextu společného trhu Evropského společenství (dnes vnitřní trh Evropské Unie).\n\nItalský zákon z roku 1932 předepisoval daň na vývoz předmětů s uměleckou, historickou, archeologickou nebo etnografickou hodnotou. Od 1. ledna 1962 byly na základě článku 16 Smlouvy o založení Evropského hospodářského společenství (EHS) zakázány veškerá cla a poplatky s rovnocenným účinkem clu mezi jednotlivými členskými státy. Komise předala věc Soudnímu dvoru, neboť se domnívala, že se jedná nedodržení závazku ze strany Itálie, která daň vybírala i po 1. lednu 1962.\n\nSoudní dvůr rozhodl, že Italský zákon představuje daň na vývoz v rozporu s článkem 16 Smlouvy o založení EHS neboť se jedná o poplatek s rovnocenným účinkem clu.\n\nRozhodnutí současně přineslo definici pojmu \"zboží\", které nebylo nijak upraveno ve Smlouvě. Tím soud odmítl argument Itálie, že předměty vymezené zákon nespadají do kategorie běžného zboží, které nesmí být zatíženo clem či poplatky.\n\n"}
{"id": "999248", "url": "https://cs.wikipedia.org/wiki?curid=999248", "title": "Travis CI", "text": "Travis CI\n\nTravis CI je webová služba podporující průběžnou integraci projektů hostujících repositáře na GitHubu. Služba zajišťuje sestavení a otestování projektu.\n\nTravis CI je konfigurován pomocí souboru \".travis.yml\" s YAML syntaxí. Soubor musí být v hlavním adresáři repositáře na GitHubu.\n\nTravis CI automaticky detekuje změny v repositáři. Každou změnu se pokusí sestavit a otestovat. Tento proces provádí na všech větvích, nejen na hlavní vývojové větvi. Proces sestavení a otestování je spouštěn na všechny příchozí pull requesty. Po dokončení testování je uživatel notifikován o jeho výsledku.\n\nSlužba podporuje jazyky C, C++, Clojure, Erlang, Go, Groovy, Haskell, Java, JavaScript, Perl, PHP, Python, Ruby a Scala.\n\nSlužba je pro open-source projekty zdarma. Pro komerční projekty nabízí několik možných tarifů.\n\n\n"}
{"id": "999249", "url": "https://cs.wikipedia.org/wiki?curid=999249", "title": "Pojistné", "text": "Pojistné\n\nPojistné představuje cenu za poskytnutí pojistné ochrany. V zákoně je definováno jako úplata za soukromé pojištění. Výpočet výšky pojistného je důležitou úlohou komerční pojišťovny a na žádost pojistníka je pojistitel povinen sdělit zásady pro stanovení výše pojistného. Právo pojistitele na pojistné vzniká dnem uzavření pojistné smlouvy nebo dnem dohodnutým v pojistné smlouvě, a to pokud zákon nestanoví jinak. Běžné pojistné je splatné první den pojistného období a jednorázové pojistné dnem počátku soukromého pojištění.\n\nPojistné placené pojištěným představuje jeho příspěvek do společného fondu. Příspěvek musí být spravedlivý a musí odrážet stupeň rizika, který konkrétní pojištěný do sdružení přináší. Pojistné musí být dostatečné, aby pokrývalo nároky v průběhu pojistného období, umožnilo vytvořit rezervu pro nevybavené škody, umožnilo vytvořit technické rezervy, dále aby umožnilo pokrýt všechny výdaje komerční pojišťovny, umožnilo vytvořit zisk, a aby umožnilo vytvořit fond na zábranu škod. Výpočet pojistného však musí zahrnout i další faktory, mezi které patří inflace, úrokové míry i konkurence.\n\nPříklad možného kalkulačního vzorce pojistného:\n\n\nP = P + N + Z + Z + P\n\nP - pojistné brutto\n\nP - pojistné netto\n\nN -náklady vlastní\n\nZ - zisk\n\nZ - příspěvek na zábranu škod\n\nP - jiné přirážky\n\nP = P + α + β + χ + δ + Z + P\n\nP - pojistné brutto\n\nP - pojistné netto\n\nα - jednorázové počáteční náklady\n\nβ - běžné správní náklady po celou dobu pojištění\n\nχ - běžné inkasní náklady\n\nδ - běžné správní náklady spojené s výplatou důchodu\n\nZ - zisk\n\nP - jiné přirážky\n\nNetto pojistné je část brutto pojistného, jež je určena ke krytí výdajů komerční pojišťovny na pojistná plnění, a to včetně tvorby rezerv. Hodnota netto pojistného odráží velikost rizika a je rozhodující složkou brutto pojistného. Při stanovení výše netto pojistného vycházejí komerční pojišťovny ze statistických údajů o pravděpodobnosti výskytu daného rizika a z údajů o velikosti škod v důsledku realizace daného rizika.\n\nVlastní náklady či náklady na provoz či správní náklady jsou spojené\n\na) \"s náklady na správu jednotlivých pojistných smluv\";\n\nb) \"s náklady na provoz komerční pojišťovny → mzdové náklady (největší podíl mají provize za sjednání pojištění), materiálové náklady, finanční náklady aj.\"\n\nZisk či ziskovou přirážku kalkulují komerční pojišťovny pouze u neživotních pojištění, a to podle jednotlivých druhů. Do ceny životního pojištění se zisk obvykle nezahrnuje. Je to dáno odlišným charakterem tohoto pojištění, kdy zisk je vytvářen především v souvislosti s výnosy z investování rezerv životního pojištění.\n\nPři výpočtu pojistného může dojít k tzv. podcenění rizika, což znamená, že sazba pojistného je stanovená nízká a pojištění se dostává do ekonomické nevyrovnanosti. Podcenění rizika a pojištění se dostává do ekonomické nevyrovnanosti. Podcenění rizika je charakteristické také i vysokou škodovostí. Samotná vysoká škodovost nemusí být jen signálem nízkých sazeb. Může odrážet i malý zájem o pojištění, resp. nedostatečné proniknutí pojištění mezi klientelu vinou slabé propagace.\n\nV případě přecenění rizika může sice pojišťovna v prvopočátku získat vyšší příjmy a tedy i zisky, ale to jen za předpokladu, že o pojištění bude zájem. Tento zájem, ale rozhodně v krátké době opadne, protože pojištěný nebude mít požadovanou pravděpodobnost získat adekvátní pojistnou službu. Přecenění rizika je charakteristické vysokými sazbami a nízkou škodovostí.\nPojistné musí být dostatečné, aby:\n\n\n\n\n\n\n\n\n\nPojistné je stanoveno na dohodnuté pojistné období. Neuhrazením předepsaného pojistného ve stanovené nebo dohodnuté lhůtě pojištění zaniká a pojišťovna má nárok na dlužné pojistné. Po odpočítání nákladů je základem pro výpočet daně z příjmu pojišťovny. Předpis pojistného je účetní seznam všech položek pojistného, které se v daném časovém rozpětí (účetním období) mají uhradit pojišťovně.\n\nPředepsané pojistné je důležitým ukazatelem výkonnosti každé komerční pojišťovny za příslušné období. Podle jeho výše se komerční pojišťovny seřazují na pojistném trhu v daném regionu či státě. Lze jej dělit na předepsané pojistné životního pojištění a na předepsané pojistné neživotního pojištění.\n\n"}
