{"id": "1157542", "url": "https://cs.wikipedia.org/wiki?curid=1157542", "title": "Důlní dráhy na Mostecku", "text": "Důlní dráhy na Mostecku\n\nDůlní dráhy na Mostecku jsou systémem průmyslových drah západně od Mostu, které jsou používány k obsluze lomů ČSA a Vršany. Většina tratí se nachází na katastrálním území Komořan. Dnešní síť se skládá pouze z tratí normálního rozchodu 1435 mm, dříve však bývala mnohem rozsáhlejší.\n\nExistence důlních drah na Mostecku se začíná psát již v 19. století, kdy byly v tehdejších hlubinných dolech postaveny první primitivní dráhy, které měly za úkol dopravovat vytěžené uhlí, skrývku i další materiály. Doprava na nich byla zajišťována malými vozíky, které byly poháněny buď lidskou silou, nebo je tahali koně. Tento velice neefektivní a pomalý způsob dopravy zde existoval až do začátku století následujícího, kdy byly na tratě pořízeny první parní lokomotivy. Šlo především o malé tříspřežní lokomotivy, jen mírně se lišící od běžně vyráběných typů té doby pro civilní dráhy. Ty sice dopravu zkapacitnily a zrychlily, jejich kouř ale znemožňoval nasazení pod zemí, případně nahrával možným důlním výbuchům a podobně. Tratě byly většinou úzkorozchodné a nejvíce používaným rozchodem se stal rozchod 900 mm. Malé depo na údržbu, opravy a odstavování lokomotiv bylo zřízeno poblíž vesnice Komořany.\n\nZa první republiky byla podstatně rozšířena i síť drah normálního rozchodu; hlavním důvodem bylo zjednodušení nakládky uhlí do železničních vagónů, kterými pak bylo dopravováno k odběratelům. Provoz však byl stále zajišťován výhradně parními lokomotivami.\nBěhem 2. světové války se mostecké doly staly součástí německého těžebního průmyslu. Kvůli zvýšené potřebě uhlí během války (palivo pro parní lokomotivy, tepelné elektrárny, vojenská technika apod.) bylo přistoupeno k elektrifikaci nejvíce vytížené části tratí a byly zakoupeny první specializované tzv. odklizové elektrické lokomotivy. Staly se jimi čtyřnápravové lokomotivy, vyrobené firmou AEG v Berlíně. Sedm dodaných lokomotiv bylo označeno prostými čísly 301–307. Elektrický provoz byl zahájen na podzim 1942. V návaznosti na to bylo vyrobeno dalších 17 lokomotiv již v šestinápravovém uspořádání a s vyšším výkonem – z AEG byly lokomotivy dodávány během let 1943–44. Nové lokomotivy provoz výrazně zrychlily a umožnily dopravu větších zátěží, to vše bez kouře a navíc je nebylo nutné udržovat neustále pod proudem. Komořanské depo bylo proto také rozšířeno a uzpůsobeno pro údržbu a opravy elektrických lokomotiv. Parní lokomotivy byly zčásti zrušeny a zbylé stroje sloužily na méně důležitých výkonech nebo tam, kde nebyly tratě elektrifikovány.\n\nPo osvobození se celá síť včetně lokomotiv opět ocitla na území Československa. Část lokomotiv byla odstavena pro špatný technický stav (po právě skončené válce nebyly náhradní díly), ale většina i nadále přežívala v provozu. Znárodněním v roce 1948 všechny doly v okolí převzal nově vytvořený národní podnik Severočeské hnědouhelné doly (SHD) a do jeho kompetence připadla i kolejová doprava včetně důlní sítě. Mezitím byly nefunkční či poškozené lokomotivy přistaveny do plzeňské Škodovky, kde byly podrobeny opravám a opět navráceny do provozu. Protože byla v plánu další elektrifikace tratí a zvyšování objemu těžby (a tím i kolejové dopravy), přišlo rozhodnutí o rozšíření parku lokomotiv a jejich výrobou byla pověřena právě Škoda. Jedna z německých lokomotiv byla rozebrána a byla na ní zkoumána konstrukční řešení a další důležité detaily, jelikož s výrobou takovýchto specializovaných lokomotiv v Československu zatím nebyly zkušenosti. Poté přišla objednávka na 20 šestinápravových (typ 10ELo) a 5 čtyřnápravových lokomotiv (typ 11ELo), které byly následně vyrobeny a zařazeny do provozu během let 1948–1950. Během 50. – 60. let byla síť tratí dále rozšiřována, nové úseky byly elektrifikovány a se zvyšujícím se provozem byly dodávány i další lokomotivy; stroje typu 14E taktéž ze Škody a později pod označením E2 E z SMZ v Dubnici nad Váhom byly zařazeny do provozu v desítkách kusů. Díky nim byly počátkem 60. let vyřazeny poslední německé lokomotivy a provoz už dále zajišťovaly výhradně domácí stroje. \n\nKoncem 50. let také došlo k elektrifikaci prvních tratí úzkého rozchodu 900 mm. Pro provoz na nich byly vyrobeny speciální lokomotivy, označené typem 17E. První prototypy přišly roku 1957 a jejich výrobcem byla opět plzeňská Škoda, tou dobou ovšem pod názvem Závody V. I. Lenina. Dodávky pokračovaly až roku 1966, kdy dorazily poslední stroje tohoto typu a jejich celkový stav se tak dostal na více než 50 kusů. Stroje stejného typu byly v obdobných počtech dodávány i do jiných důlních a průmyslových provozů po celé ČSSR (např. na Sokolovsko, do okolí Prunéřova a Bíliny) a několik kusů bylo exportováno do Bordžomi v Sovětském svazu (dnešní Gruzii) s určením pro tamní horskou dráhu do Bakuriani. Na Mostecku byly lokomotivy provozovány na velmi rozsáhlé síti úzkorozchodných drah v lomu Ležáky, poblíž Kopist (dnes je lom zatopen a je zde tzv. Mostecké jezero). Provoz na rozchodu 900 mm zde fungoval až do konce 80. let, kdy byly poslední místní úzké tratě uzavřeny a lokomotivy zrušeny nebo předány jinam. Jedna z lokomotiv ale byla zachována a dnes stojí na pomníku u vrátnice na Hrabáku.\nObjem dopravy i na normálním rozchodu s každou pětiletkou stále rostl, a tak bylo přistoupeno k objednávce dalších lokomotiv. Nové lokomotivy byly v Plzni označeny typem 26Em a vyšly z původního typu 26E, který byl o něco dříve dodáván těžebním provozům v SSSR. Výroba byla zahájena v roce 1972, kdy byla dodána první série, čítající 32 kusů. Následovaly další dvě série o 30 a nakonec 20 kusech; poslední stroj čísla 656 (předchozí byly značeny závodovými čísly počínaje 575 výše) byl zařazen do provozu v březnu 1975. Typ 26Em z větší části nahradil starší kusy typů 14E a E2 E z Dubnice a v provozu přežilo pouze několik strojů těchto typů. Díky své obří hmotnosti 180 tun se tyto stroje také staly vůbec nejtěžšími lokomotivami, jaké kdy Škoda vyrobila. \n\nPosledním omlazením lokomotivního parku na mostecké důlní síti se stala dodávka lokomotiv typu 27E, vycházejících z předchozího typu 26Em, ovšem s některými úpravami a vylepšeními. První stroje přišly koncem roku 1984 a do jara roku následujícího se v komořanském depu zabydlela celá první série v celkovém počtu 40 kusů. To už stačilo na kompletní likvidaci zbývajících starých strojů 14E/E2 E. Krátce před sametovou revolucí byla ještě objednána druhá série, která byla vyrobena během roku 1989 a obsahovala 50 strojů, z nichž ale polovinu získaly Hnědouhelné doly a briketárny (HDB) v Sokolově. Tyto stroje se tak staly posledními odklizovými lokomotivami vyrobenými ve Škodovce i v celém Československu. Po jejich dodání bylo v depu Komořany v provozu okolo stovky lokomotiv (pouze typů 26Em a 27E) a tento stav už poté pouze klesal.\nSvé největší slávy si však celá síť užila doslova pouhých pár měsíců. Po změně politického systému začal provoz na celé síti drah citelně upadat. Mnoho lokomotiv se stalo brzy nepotřebnými a zvláště starší stroje typu 26Em byly odstavovány a šrotovány. Již po několika letech byl počet provozních lokomotiv zredukován na přibližně 70 a dále se snižoval – v roce 2002 zbylo funkčních už jen 56 lokomotiv. Krátce nato byl také zcela ukončen provoz strojů 26Em, ovšem ani typu 27E se rušení nevyhnulo a některé kusy byly odstaveny po 15 letech služby. Postupně byly likvidovány mnohé málo využívané tratě, odbočky a spojky, z původního rozsáhlého systému zůstala do dnešních dnů zhruba třetina. Majitelem a provozovatelem celé sítě se po roce 1990 stala Mostecká uhelná (MUS). Ta se po privatizaci na počátku 21. století změnila na akciovou společnost Czech Coal, která poté provoz zajišťovala. Po vzniku dceřiné společnosti Coal Services roku 2010 celá síť včetně lokomotivního a vozového parku připadla právě jí.\n\nNa tratích normálního rozchodu je od počátku elektrifikace ve 40. letech používána stejnosměrná napájecí soustava 1,5 kV, používaná v té době i na jiných drahách. Díky výkonným měnírnám, jejichž počet se postupem času zvyšoval, je možné i přes vysoký odběr proudu provozovat větší množství lokomotiv najednou. Stejná napájecí soustava byla použita i pro síť úzkých drah rozchodu 900 mm.\n\nStejně jako každá jiná dráha, i tento systém používá jednotné zabezpečovací zařízení (ZZ). Už od 50. let je na celé síti plošně zavedeno ZZ reléového typu, umožňující dostatečnou kapacitu a současně zajištění bezpečnosti provozu. I díky tomu se za celou dobu jeho používání nestala žádná vážnější nehoda, až na selhání brzd či ujetí souprav, způsobené nesprávnou obsluhou. Všechny tyto nehody se ale na výjimky obešly bez větších materiálních škod i zranění. K signalizaci jsou používána světelná návěstidla německého typu WSSB, vycházející z prapůvodních vzorů, zavedených během války. V úsecích vedených lomem Vršany jsou tratě rozděleny pomocí hradel, označených písmenem „Š“ (podle původního jména lomu Jan Šverma; v provozu se této lokalitě stále říká „Švermovka“) a číslicí, na kratší úseky. Všechny lokomotivy jsou vybaveny radiostanicemi pro rychlé spojení s dispečinkem, jenž sídlí v Komořanech poblíž depa. Některá hradla a dopravny pak nesou písmena D, OM (v okolí bývalého lomu Obránců Míru), S (poblíž lokality Hrabák) a E (větev do počeradské elektrárny)\nSpecifikem důlních tratí je překládání a úpravy kolejové sítě v závislosti na postupu těžby. K tomuto technologickému úkonu se používají tzv. mostové překladače kolejí, které jednotlivé kolejové pásy posunují podle potřeby bez nutnosti delších výluk. Napájení je řešeno pomocí jednoduchého trakčního vedení, umožňujícího pohyb trakčního vedení spolu s přesouvaným kolejovým svrškem, odpadá tak nutnost větších zásahů \n\nJak již bylo zmíněno, v současnosti je v provozu pouze zlomek původní složité sítě, která měřila několik desítek kilometrů. Po posledním rušení v roce 2013 zůstává v depu Komořany provozních 25 lokomotiv typu 27E a další jsou odstaveny, nebo se používají jako zdroje náhradních dílů. Kromě nich jsou v menším počtu nasazovány i lokomotivy motorové, a to především řad 709 , jedna řady 721, 740 a jeden stroj řady 770. Jejich prací je zejména vozba vlaků s uhlím do elektrárny Počerady z lokality Hrabák, vozba pracovních a stavebních vlaků při opravách tratí a další pomocné výkony.\nNa směně je ve službě okolo 15 lokomotiv 27E, jejichž určení je různé – tři stroje pendlují mezi dopravnou D4, kde je do souprav nakládáno vytěžené uhlí z lomu ČSA, a úpravnou Komořany (dopravna D8), další vozí skrývku z vršanského lomu do lomu Jan Šverma, kde již těžba uhlí skončila, a důl je využíván jako výsypka, a jedna lokomotiva má na starost odvoz popílku ze závodu Unipetrol RPA v Záluží, kam také vede jedna z tratí. Dispečerské lokomotivy jsou používány k různým přetahům mezi dopravnami a přistavují ložené soupravy na seřaďovací nádraží Washington, kde si vlaky přebírají jiní dopravci (ČD Cargo, SD-KD a další). Díky postupnému útlumu těžby v obou velkolomech se dá očekávat další redukce provozu, ale po dobu minimálně dalších několika let mají lokomotivy práci jistou.\n"}
{"id": "1157543", "url": "https://cs.wikipedia.org/wiki?curid=1157543", "title": "Hradiště (hrad)", "text": "Hradiště (hrad)\n\nHradiště je zaniklý hrad ve vojenském újezdu Hradiště v okrese Karlovy Vary. Nachází se na vrcholu vrchu Hradiště ve výšce 934 metrů. Od roku 1964 je chráněn jako kulturní památka.\n\nKe hradu se nevztahují žádné písemné prameny a předpokládá se, že byl předchůdcem mladšího hradu v Doupově.\n\nStaveniště hradu je poškozeno novodobými vojenskými zásahy. Přístupová cesta ke hradu vedla od západu a vstoupila do nepravidelného předhradí. Severně nad ním se nacházelo hradní jádro obehnané pravděpodobně parkánem, který se dochoval v podobě terénní hrany. V severní části jádra se nacházel palác.\n\nHrad se nachází uvnitř vojenského prostoru a není veřejnosti přístupný.\n"}
{"id": "1157544", "url": "https://cs.wikipedia.org/wiki?curid=1157544", "title": "Zürcher Kantonalbank", "text": "Zürcher Kantonalbank\n\nZürcher Kantonalbank (zkráceně ZKB, česky doslovně: \"Curyšská kantonální banka\") je největší švýcarská kantonální banka a čtvrtý největší bankovní dům Švýcarska, jenž byl založen v roce 1870. Jedná se o hlavního poskytovatele peněžních služeb v curyšké oblasti, s celkovým jměním přesahujícím 150 miliard švýcarských franků.\n\nJediným vlastníkem banky je curyšský kanton. Hlavní dozorčí orgán představuje kantonální rada Curychu, jejíž úloha vychází z curyšského kantonálního bankovního zákona (Kantonalbankgesetz).\n\nCuryšský kanton ze zákona odpovídá za všechny finanční závazky banky. Časopis \"Global Finance\" v říjnu 2009 ohodnotil curyšskou kantonální banku jako jeden z pěti nejbezpečnějších bankovních domů na světě, na základě faktu, že se řadil k pěti finančním institucím, jimž udělila velká trojka ratingových agentur – Standard & Poor's, Fitch a Moody's, světový rating „AAA/Aaa“.\n\nBanka zahájila 15. března 2006 činnost investičního fondu ZKB Gold ETF (ZGLD), obchodujícího se zlatem.\n\nZürcher Kantonalbank měla k roku 2015 přes sto poboček, což znamenalo největší bankovní síť v curyšském kantonu. Filiálky existovaly také mimo švýcarské území v Salzburgu, Pekingu, Bombaji, Singapuru, Panamě a São Paulu.\n\n"}
{"id": "1157547", "url": "https://cs.wikipedia.org/wiki?curid=1157547", "title": "Sabor Salado", "text": "Sabor Salado\n\nSabor Salado je studiové album španělské rockové hudební skupiny Los Ronaldos. Vydalo jej v roce 1990 hudební vydavatelství EMI Records. Producentem nahrávky byl velšský hudebník John Cale a zvukovým inženýrem byl Glenn Tommey. Nahráno bylo ve studiu v anglickém městě Bath. Zpěvák Coque Malla o albu prohlásil, že se snažili, aby album znělo přímě a bylo rock'n'rollové.\n\nVedle členů skupiny se na albu podíleli:\n"}
{"id": "1157549", "url": "https://cs.wikipedia.org/wiki?curid=1157549", "title": "Výsledky českých reprezentantů v judu 2015", "text": "Výsledky českých reprezentantů v judu 2015\n\nTento článek uvádí výsledky českých reprezentantů v judu na mezinárodních podnicích za rok 2015.\n\n\"výsledky z mistrovství světa\"\n\n\"výsledky z mistrovství Evropy\"\n\n\n"}
{"id": "1157550", "url": "https://cs.wikipedia.org/wiki?curid=1157550", "title": "Ciucaș (hora)", "text": "Ciucaș (hora)\n\nCiucaș (1954 m n. m.) je hora v pohoří Ciucaș ve středním Rumunsku. Nachází se na území župy Brašov 8 km jihozápadně od vesnice Vama Buzăului a 28 km jihovýchodně od města Brašov. Vrchol tvořený bizarními slepencovými skalisky je místem dalekého rozhledu. Ciucaș je nejvyšší horou celého pohoří.\n\nNa vrchol lze vystoupit po značených turistických cestách z několika směrů, například z osady Dălghiu.\n\n"}
{"id": "1157552", "url": "https://cs.wikipedia.org/wiki?curid=1157552", "title": "Maurycy Straszewski", "text": "Maurycy Straszewski\n\nMaurycy Straszewski (22. září 1848 Lutoryż – 27. nebo 28. února 1921 Krakov) byl rakouský filozof, vysokoškolský pedagog a politik polské národnosti z Haliče, na konci 19. století poslanec Říšské rady.\n\nPůsobil jako filozof, historik filozofie a profesor na Jagellonské univerzitě. Vystudoval střední školu v Rzeszowě, pak roku 1866 nastoupil na Karlo-Ferdinandovu univerzitu do Prahy, kde studoval filozofii a matematiku. Po roce přešel na Vídeňskou univerzitu. V roce 1870 získal titul doktora. Následně ještě studoval v Curychu a Göttingenu. V roce 1872 se habilitoval na Jagellonské univerzitě v Krakově, v roce 1875 se zde stal vedoucím katedry filozofie, kde setrval až do svého odchodu z aktivního akademického života roku 1909.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Bochnia, Brzesko atd. Slib složil 13. dubna 1891. Ve volebním období 1891–1897 se uvádí jako rytíř Dr. Moriz Straszewski, c. k. univerzitní profesor, bytem Krakov.\n\nVe volbách roku 1891 se uvádí jako kandidát Polského klubu. Po roce 1906 se angažoval v nové politické straně Polskie Centrum Ludowe a zasedl v jejím výkonném výboru.\n\nJeště v roce 1919 odešel v pokročilém věku na výzvu vlády na novou Univerzitu v Lublinu, kde pomáhal založit katedru filozofie a po čtyři semestry tam osobně vyučoval. Zemřel v únoru 1921.\n"}
{"id": "1157555", "url": "https://cs.wikipedia.org/wiki?curid=1157555", "title": "La Om", "text": "La Om\n\nLa Om (2238 m n. m.) je hora v pohoří Piatra Craiului ve středním Rumunsku. Nachází se na území župy Brašov asi 9 km jihozápadně od města Zărnești a 32 km jihozápadně od města Brašov. Vrchol je místem dalekého rozhledu. La Om je nejvyšší horou celého pohoří.\n\nNa vrchol lze vystoupit po značených turistických cestách z několika směrů, například po hlavní hřebenové trase (chata Curmătura – sedlo Funduri).\n\n"}
{"id": "1157557", "url": "https://cs.wikipedia.org/wiki?curid=1157557", "title": "Doupov (zámek)", "text": "Doupov (zámek)\n\nDoupov je zaniklý zámek, který stál ve stejnojmenném zbořeném městě v okrese Karlovy Vary. Nacházel se na levém břehu Liboce jihozápadně od náměstí.\n\nPředchůdcem zámku byl středověký hrad založený ve druhé polovině 13. století. První písemná zmínka o něm se nachází v predikátu \"Oldřicha z Doupova\" a pochází z roku 1295. Rod Doupovců zde sídlil až do počátku 16. století, kdy ho získali Žďárští ze Žďáru a po nich až do roku 1620 Šlikové, kteří hrad přestavěli ve druhé polovině 16. století v renesančním slohu. Barokní přestavba proběhla v letech 1723–1725. Během třicetileté války a po ní se v držení zámku a města vystřídali Verdugové, páni z Lützova, Colloredové, Černínové z Chudenic a Zedtwitzové.\n\nPodoba původního hradu je nejasná, ale ve zdech čtyřkřídlého zámku s nepravidelným půdorysem bylo zachováno zdivo staršího gotického hradu. Hradní palác stál pravděpodobně v místech západního křídla. Zámek obíhal příkop, který byl na severovýchodě vodní. Později byl příkop ze strany města zasypán.\n\nDrobné pozůstatky zámku se nachází uvnitř vojenského prostoru, který není veřejnosti přístupný.\n\n"}
{"id": "1157561", "url": "https://cs.wikipedia.org/wiki?curid=1157561", "title": "Ctibor Kovač", "text": "Ctibor Kovač\n\nCtibor Kovač (31. května 1919, Banská Bystrica, Československo ₋ 30. srpna 1992, Bratislava, Československo) byl slovenský režisér, scenárista a dramaturg.\n\nKovač studoval na SVŠT v Bratislavě. Roku 1940 byl zatčen a vězněn v Bratislavě, Zvolenu a Banské Bystrici. Po vypuknutí Slovenského národního povstání byl redaktorem a hlasatelem Svobodného Slovenského vysílače v Banské Bystrici. V letech 1945-1955 pracoval jako režisér Československého rozhlasu v Bratislavě, od roku 1955 byl dramaturg a režisér Studia krátkých filmů v Bratislavě, v 80. letech 20. století jeho ředitel. V dokumentární tvorbě se věnoval převážně publicistice. Kovač byl autorem několika audiovizuálních programů pro muzeum památníku SNP v Banské Bystrici a pro Bratislavský hrad. Byl také režisérem hraného středometrážního filmu Sahin (1967) a dlouhometrážního filmu \"Ne\" (1978) podle scénáře Paľa Bielika.\n"}
{"id": "1157566", "url": "https://cs.wikipedia.org/wiki?curid=1157566", "title": "Suchý strom", "text": "Suchý strom\n\nSuchý strom byl památný \"osamělý strom\" v rovině na severu Persie. Podává o něm zprávu Marco Polo, který jej popisuje v 27. kapitole své knihy \"Milion\". Polo uvádí, že sto mil okolo nebyly žádné stromy, s výjimkou jedné strany deset mil. Popisuje jej jako mohutný strom s listy z jedné strany zelené a z druhé bílé a s plody jako kaštan, ale bez plodu, což by mohlo odpovídat platanu. Podle místního vyprávění se u něj odehrála bitva mezi Alexandrem Velikým a Dáreiem, ale není jasné, zda mělo jít o bitvu u Issu nebo u Gaugamél. Výrazný suchý strom je vidět na mozaice bitvy u Issu ve Faunově domě v Pompejích. \n\nNěkteří pozdější cestovatelé jej pak hledali a nacházeli například v Tabrízu či v Abrahámově dubu v Mamre (Hebron). Suchý strom je svou osamělou polohou a významem orientačním i symbolickým srovnatelný se stromem v Ténéré v Nigeru (zničený 1973).\n\n"}
{"id": "1157569", "url": "https://cs.wikipedia.org/wiki?curid=1157569", "title": "Česká biblická společnost", "text": "Česká biblická společnost\n\nČeská biblická společnost (ve zkratce ČBS) je organizace, která vydává české překlady Bible a literaturu s náboženskou tematikou určenou jak odborníkům, tak veřejnosti. Je též vlastníkem autorských práv k ekumenickému překladu Písem svatých, jenž například lze dle dohody mezi Ekumenickou radou církví (ERC) a Českou biblickou společností používat při duchovní službě v armádě.\n\nVznikla roku 1990, kdy ji založila většina křesťanských církví v Čechách a na Moravě (Slovensko mělo svou vlastní společnost). Její ustavující zasedání se uskutečnilo 12. listopadu 1990. Protože do mezinárodní Spojené biblické společnosti (UBS) mohla z každého státu vstoupit pouze jedna organizace, vznikla roku 1991 „Biblická společnost v ČSFR“, která se stala členkou této mezinárodní organizace. Po zániku Československa však toto členství zaniklo a jak česká, tak slovenská společnost musely žádat znovu. Česká byla přijata 1. srpna 1996.\n\nČeská společnost vydává bible jak v tištěné formě, tak také ve zvukové podobě, kdy ekumenický překlad Bible načetli čeští umělci a jejich nahrávky vyšly buď na jednom DVD nebo souboru sedmnácti kompaktních disků (CD). Pro cizince distribuuje Písmo svaté také ve světových jazycích. Vedle toho též společnost vydala tištěné komentáře k jednotlivým biblickým knihám. A na podzim roku 2010 vyšlo nové vydání Bible kralické. V roce 2014 připravila společnost pro vojáky české armády sloužící na zahraničních misích výtisky bible ve speciální odolném obalu, aby nedošlo k jeho poškození.\n\nSpolečnost hledala pro svou činnost zázemí. Nejdříve se stěhovala po Praze, ale od začátku února 2001 si začala stavět vlastní objekt na severu města, v Kobylisích, u stanice metra Kobylisy. Základní kámen pocházel z Jeruzaléma. K otevření objektu došlo ke konci září roku 2002. Při té příležitosti se také v blízkém kostele U Jákobova žebříku konala slavnostní bohoslužba. Hlavní adresa budovy je Náhorní 1816/12, do Střelničné ulice má budova orientační číslo 6.\n\n"}
{"id": "1157572", "url": "https://cs.wikipedia.org/wiki?curid=1157572", "title": "Wolf Haas", "text": "Wolf Haas\n\nWolf Haas (* 14. prosince 1960, Maria Alm am Steinernen Meer) je rakouský spisovatel žijící ve Vídni. Je známý především jako autor kriminálních románů, z nichž tři byly oceněny Německou cenou za krimi. Dvakrát byl nominovaný na Německou knižní cenu.\n\nPo složení maturitní zkoušky na soukromém gymnáziu zahájil Haas roku 1979 na univerzitě v Salcburku studium psychologie, od roku 1980 pak studoval germanistiku a lingvistiku. Svá studia zakončil doktorátem o konkrétní poezii.\n\nMezi jeho nejznámější díla patří série osmi románů, jejichž ústředním hrdinou je detektiv Simon Brenner. Jednotlivé díly vyšly v letech 1996 až 2014.\n\n\n\n\n\n"}
{"id": "1157573", "url": "https://cs.wikipedia.org/wiki?curid=1157573", "title": "Plejády (rozcestník)", "text": "Plejády (rozcestník)\n\nPlejády mohou být:\n"}
{"id": "1157574", "url": "https://cs.wikipedia.org/wiki?curid=1157574", "title": "Jihomoravský krajský přebor 1983/84", "text": "Jihomoravský krajský přebor 1983/84\n\nV soubojích 24. ročníku Jihomoravského krajského přeboru 1983/84 (jedna ze skupin 5. fotbalové ligy) se utkalo 28 týmů (po 14 ve dvou skupinách A a B) každý s každým dvoukolovým systémem podzim–jaro. Tento ročník začal v srpnu 1983 a skončil v červnu 1984.\n\nPo sezoně 1982/83 proběhla reorganizace krajských soutěží. V období 1983/84 – 1985/86 byl Jihomoravský krajský přebor rozdělen na skupiny A a B po 14 účastnících. I. A třída (6. stupeň) a I. B třída (7. stupeň) byly zrušeny. Jako 6. stupeň byla zavedena Jihomoravská krajská soutěž, hraná v 6 skupinách: A, B, C, D, E a F. Sedmou nejvyšší soutěží byly v sezonách 1983/84, 1984/85 a 1985/86 Okresní přebory, často též rozdělené do skupin.\n\n\nZdroj: \n\nPoznámky:\n\nZdroj: \n\nPoznámky:\n\nPrvní utkání mezi Spartakem ČKD Blansko a Spartakem Hulín se hrálo v Blansku a domácí je vyhráli před zraky 2 600 diváků brankou Vlastimila Píchy 1:0. Brankář Eduard Došek kryl pokutový kop.\n\nDruhé utkání se hrálo v Hulíně, Blansko zvítězilo opět 1:0, utkání sledovaly 4 tisíce diváků. Eduard Došek opět chytil hulínským jeden pokutový kop.\n\nDo Divize D 1984/85 postoupilo mužstvo TJ Spartak ČKD Blansko.\n\n"}
{"id": "1157575", "url": "https://cs.wikipedia.org/wiki?curid=1157575", "title": "Aleš Kněžínek", "text": "Aleš Kněžínek\n\nAleš Kněžínek, známý jako Freeze (* 6. července 1994 Brno), je český profesionální hráč počítačových her. V současnosti hraje hru League of Legends, ve které působí jako hráč role \"AD carry\". Je prvním Čechem, jenž se dostal do European League of Legends Championship Series (EU LCS).\n\nPo začátcích na československé League of Legends scéně vstoupil do prvního zahraničního týmu v roce 2012. V největší evropské soutěži European League Championship Series (LCS) začal následně působit v týmu Ninjas in Pyjamas, kde hrál po boku dnes již legendárního Bjergsena. Po rozpuštění týmu hájil barvy Copenhagen Wolves, které po neúspěšném udržení v EU LCS na konci 5. sezóny opustil. Před začátkem jarního splitu šesté sezóny přijal nabídku do týmu Renegades, který v té době působil v americké LCS. Tým Renegades bohužel nezaznamenal žádný úspěch a skončil na posledním desátém místě. Na letní split se Freeze přesunul zpět do Evropy, konkrétně pak do týmu H2K. Po odehrání několika zápasů musel ale Freeze svou kariéru pozastavit kvůli zranění a jeho pozici zaujmul řecký hráč Forg1ven. Minulý rok hrál v českém týmu Inside Games. Minulý tým ve kterém působil byl tým Royal Bandits v Turecké lize, se kterým se mu povedlo dostat až do finále TCL, kde podlehli týmu Supermassive. V roce 2018 hrál za tým Splyce VIPERS (akademie SPLYCE). V této době hraje za tým MAD Lions.\n\nNarodil se a vyrůstal v Brně. Zde také studoval základní a střední školu, kterou ale přerušil z důvodu zaměření se na kariéru profesionálního hráče. Začínal u her jako Diablo či DotA, kde také poprvé začal používat svou přezdívku \"Freeze\". V 19 letech se odstěhoval do Švédska, kde bydlel v gaming-house týmu Ninjas in Pyjamas. Po přestupu do Copenhagen Wolves setrvával v Berlíně, v místě konání evropského LCS. Pravidelně navštěvuje české e-sport akce, jako jsou ASUS Finals nebo ROG Masters, na kterých pořádá workshopy, setkává se s fanoušky, komentuje vysílané zápasy apod. Má staršího bratra, který také hrával League of Legends, avšak ne na profesionální úrovni.\n\nAleš jako malý chytal v házené za SHC Maloměřice.\n\n"}
{"id": "1157578", "url": "https://cs.wikipedia.org/wiki?curid=1157578", "title": "Seewolf", "text": "Seewolf\n\nSeewolf byla vlčí smečka německých ponorek operujících ve skupinách v Atlantském oceánu během 2. světové války.\n\nSeewolf byl název pro tři samostatné vlčí smečky, které operovaly v roce 1941, 1943 a 1945.\n\nTato vlčí smečka operovala v Severním Atlantiku od 2. do 15. září 1941\n\nCelkem bylo potopeno pět obchodních lodí o celkové tonáži 20 396 BRT.\n\nTato vlčí smečka operovala v Severním Atlantském oceánu od 21. do 30. března 1943.\nTato operace byla neúspěšná neboť žádná loď nebyla potopena nebo poškozena.\n\nSeewolf 3 byla poslední vlčí smečkou sestavenou v březnu 1945 se snahou obnovit ponorkovou ofenzívu v amerických vodách Atlantiku. Sedm z devíti ponorek pluly ve skupině, dvě další pluly samostatně. Shodou okolností, spojenecká výzvědná služba se domnívala, že Němci plánují provést raketový útok na Spojené státy upravenými ponorkami, které měly být schopné odpálit střely \"V-1\" a \"V-2\". To vedlo k zahájení operace s krycím názvem Operation Teardrop, jejímž úkolem bylo najít a zničit tyto ponorky. Akce byla úspěšná, čtyři ponorky byly zničeny během měsíce dubna 1945. Ponorka \"U 881\" byla objevena a zničena 6. května 1945. Dvě ponorky se musely k vůli opravám vrátit na základnu, kde setrvaly až do konce války a vzdaly se spojencům. Vlčí smečka zaznamenala jeden úspěch. Ponorka \"U 546\" potopila 24. dubna 1945 eskortní torpédoborec třídy Edsall \"USS Frederick C. Davis\".\n\nTouto smečkou byla potopena jedna americká válečná loď.\n"}
{"id": "1157580", "url": "https://cs.wikipedia.org/wiki?curid=1157580", "title": "Presbyterní církev (Jižní Korea)", "text": "Presbyterní církev (Jižní Korea)\n\nPresbyterní církve Koreje (ve zkratce PCK z \"\", korejsky , výslovnost \"Daehan yesugyo jangnohoe\") je největší protestantská církev v Jižní Koreji. První sbor této církve založili roku 1884 misionáři z americké Presbyterní církve. Nacházel se na území Severní Koreje. Celá církev měla (k roku 2013) v Koreji 8305 sborů a 2 852 125 členů, z nichž je asi 80 % aktivních při různých náboženských programech. Během padesátých let 20. století se od Presbyterní církve oddělila část a založila Presbyterní církve v republice Korea (ve zkratce PROK). Již od svého počátku je církev na státu finančně nezávislá.\n\nKazatel církve, Jong Sil Lee, působí od roku 1997 v České republice, ve sboru Českobratrské církve evangelické v Praze – Kobylisích. Obě církve, jak česká, tak korejská, navíc spolu podepsaly memorandum o partnerství. Korejské bohoslužby koná presbyterní církev i na evangelické (luterské) faře v Ostravě.\n\n"}
{"id": "1157592", "url": "https://cs.wikipedia.org/wiki?curid=1157592", "title": "Jihomoravský krajský přebor 1984/85", "text": "Jihomoravský krajský přebor 1984/85\n\nV soubojích 25. ročníku Jihomoravského krajského přeboru 1984/85 (jedna ze skupin 5. fotbalové ligy) se utkalo 28 týmů (po 14 ve dvou skupinách A a B) každý s každým dvoukolovým systémem podzim–jaro. Tento ročník začal v srpnu 1984 a skončil v červnu 1985.\n\nPo sezoně 1982/83 proběhla reorganizace krajských soutěží. V období 1983/84 – 1985/86 byl Jihomoravský krajský přebor rozdělen na skupiny A a B po 14 účastnících. I. A třída (6. stupeň) a I. B třída (7. stupeň) byly zrušeny. Jako 6. stupeň byla zavedena Jihomoravská krajská soutěž, hraná v 6 skupinách A, B, C, D, E a F. Sedmou nejvyšší soutěží byly v sezonách 1983/84, 1984/85 a 1985/86 Okresní přebory, často též rozdělené do skupin.\n\n\nZdroj: \n\nPoznámky:\n\nÚplná konečná tabulka není známa, ani konečné umístění.\n\nDo baráže o postup do Divize D 1985/86 postoupilo vítězné mužstvo TJ Spartak Hulín. Na druhém místě se umístilo mužstvo TJ Baník Ratíškovice, na třetí příčce stanulo mužstvo TJ Veselí nad Moravou.\n\nDalšími účastníky byla mužstva RH Holešov (N), TJ Spartak MEZ Brumov, TJ Dolní Němčí, TJ Sigma Hodonín (N), TJ Štítná nad Vláří, VTJ Kroměříž, TJ Gottwaldov „B“, TJ LET Kunovice (N), TJ Jiskra Otrokovice, TJ Slavia Kroměříž a TJ Sokol Újezdec-Těšov.\n\nSestoupila mužstva TJ Spartak MEZ Brumov, RH Holešov a TJ Sokol Újezdec-Těšov.\n\nPoznámky:\n\nStejně jako v předešlé sezoně se o postup ucházelo vítězné mužstvo skupiny B, TJ Spartak Hulín. Ani tentokrát však proti vítězi skupiny A neuspělo, do Divize D 1985/86 postoupilo mužstvo TJ Modeta Jihlava.\n\n"}
{"id": "1157594", "url": "https://cs.wikipedia.org/wiki?curid=1157594", "title": "Jihomoravský krajský přebor 1985/86", "text": "Jihomoravský krajský přebor 1985/86\n\nV soubojích 26. ročníku Jihomoravského krajského přeboru 1985/86 (jedna ze skupin 5. fotbalové ligy) se utkalo 28 týmů (po 14 ve dvou skupinách A a B) každý s každým dvoukolovým systémem podzim–jaro. Tento ročník začal v srpnu 1985 a skončil v červnu 1986.\n\nPo sezoně 1982/83 proběhla reorganizace krajských soutěží. V období 1983/84 – 1985/86 byl Jihomoravský krajský přebor rozdělen na skupiny A a B po 14 účastnících. I. A třída (6. stupeň) a I. B třída (7. stupeň) byly zrušeny. Jako 6. stupeň byla zavedena Jihomoravská krajská soutěž I. třídy, hraná v 6 skupinách A, B, C, D, E a F. Sedmou nejvyšší soutěží byly v sezonách 1983/84, 1984/85 a 1985/86 Okresní přebory, často též rozdělené do skupin.\n\nPo této sezoně proběhla reorganizace krajských soutěží: Jihomoravský krajský přebor byl znovu hrán v jedné skupině, došlo k obnovení I. A třídy Jihomoravského kraje (6. stupeň) a I. B třídy Jihomoravského kraje (7. stupeň). Okresní přebory se staly opět 8. stupněm, jak tomu bylo do sezony 1982/83.\n\n\nZdroj: \n\nPoznámky:\n\nÚplná konečná tabulka není známa, ani konečné umístění.\n\nDo baráže o postup do Divize D 1986/87 postoupilo vítězné mužstvo TJ Drnovice (N). Na druhém místě se umístilo mužstvo TJ Spartak Hulín.\n\nDalšími účastníky byla mužstva TJ Slavia Kroměříž, TJ Baník Ratíškovice, TJ Gottwaldov „B“, TJ Jiskra Kyjov „B“ (N), TJ Veselí nad Moravou, TJ Spartak Valašské Klobouky (N), TJ Dolní Němčí, TJ Štítná nad Vláří, VTJ Kroměříž, TJ Jiskra Otrokovice, TJ LET Kunovice a TJ Sigma Hodonín.\n\nSestoupilo těchto 7 mužstev (abecedně): TJ Dolní Němčí, TJ Slavia Kroměříž, TJ Jiskra Kyjov „B“, TJ Jiskra Otrokovice, TJ Štítná nad Vláří, TJ Spartak Valašské Klobouky a TJ Veselí nad Moravou.\n\nPoznámky:\n\nV baráži se střetla budoucí prvoligová mužstva (Drnovice od 1993/94, Jihlava od 2005/06). První utkání se hrálo v Jihlavě a drnovičtí v něm po bezbrankovém poločase zvítězili 2:1. Odvetný zápas v Drnovicích byl jasnou záležitostí domácích, jihlavští byli poraženi rozdílem dvou tříd 7:1. Do Divize D 1986/87 postoupilo mužstvo TJ Drnovice.\n\n"}
{"id": "1157595", "url": "https://cs.wikipedia.org/wiki?curid=1157595", "title": "Jiří Janošek", "text": "Jiří Janošek\n\nJiří Janošek (* 19. února 1997 Hranice na Moravě) je český dráhový cyklista. Je desetinásobným mistrem Česka, juniorským mistrem Evropy na 1 kilometr za rok 2014 a trojnásobným juniorským mistrem světa (na 1 kilometr v letech 2014-2015 a ve sprintu v roce 2015). K jeho dalším úspěchům patří 2. místo na juniorském ME Keirin 2015, 2. místo na juniorském MS Keirin 2015, 2. místo na juniorském MS Sprint 2015, 2. místo na ME do 23 let teamsprint 2016, 2. místo na ME do 23 let 1 km 2016 a 4. místo na ME do 23 let teamsprint 2018.\n\nJe členem SDJ Dukla Brno, sportovní kariéru začínal v TJ Sigma Hranice. Studuje Střední školu polytechnickou Jílová. V současnosti žije v Kelči.\n\nV roce 2015 byl Evropským olympijským výborem v anketě O cenu Piotra Nurowského vyhlášen za nejlepšího juniorského evropského sportovce roku.\n\n"}
{"id": "1157596", "url": "https://cs.wikipedia.org/wiki?curid=1157596", "title": "Jihomoravský krajský přebor 1986/87", "text": "Jihomoravský krajský přebor 1986/87\n\nV soubojích 27. ročníku Jihomoravského krajského přeboru 1986/87 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1986 a skončil v červnu 1987.\n\nV období 1983/84 – 1985/86 byl Jihomoravský krajský přebor rozdělen na skupiny A a B po 14 účastnících. I. A třída (6. stupeň) a I. B třída (7. stupeň) byly zrušeny. Jako 6. stupeň byla zavedena Jihomoravská krajská soutěž, hraná v 6 skupinách A, B, C, D, E a F. Sedmou nejvyšší soutěží byly v sezonách 1983/84, 1984/85 a 1985/86 Okresní přebory, často též rozdělené do skupin.\n\nPo sezoně 1985/86 proběhla reorganizace krajských soutěží: Jihomoravský krajský přebor byl od této sezony znovu hrán v jedné skupině, došlo k obnovení I. A třídy Jihomoravského kraje (6. stupeň) a I. B třídy Jihomoravského kraje (7. stupeň). Okresní přebory se staly opět 8. stupněm, jak tomu bylo do sezony 1982/83.\n\n\nZdroj: \n\nPoznámky:\n\n"}
{"id": "1157597", "url": "https://cs.wikipedia.org/wiki?curid=1157597", "title": "Jihomoravský župní přebor 1991/92", "text": "Jihomoravský župní přebor 1991/92\n\nV soubojích 32. ročníku Jihomoravského župního přeboru 1991/92 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1991 a skončil v červnu 1992.\n\nPo sezoně 1990/91 proběhla reorganizace nižších soutěží, mj. byly zrušeny kraje a vrátily se župy.\n\n\nPoznámky:\n\n"}
{"id": "1157601", "url": "https://cs.wikipedia.org/wiki?curid=1157601", "title": "Dov Ber z Meziřiče", "text": "Dov Ber z Meziřiče\n\nDov Ber z Meziřiče (?–1772), zvaný též Magid z Meziřiče byl žákem židovského duchovního vůdce Ba'al Šem Tova a po jeho smrti v roce 1760 jeho následovníkem ve vedení chasidů. Dov Ber jako první systematizoval a zapsal učení Baal Šem Tova. \n\nDo okruhu jeho žáků, zvaného \"Chevraja kadisha\" („Svaté bratrstvo“) patřili např. rabíni Avraham ha-Mal'ach (jeho syn), Nachum z Černobylu, zakladatel hnutí Chabad Šneur Zalman z Ljady, Elimelech z Leżajsku, Zusja z Annopole, Boruch z Medžybiže, Aaron z Karlina, Menachem Mendel z Vitebska nebo Šmu'el Šmelke Horovic.\n\nCentrem chasidismu byla za života Baal Šem Tova obec Medžybiž v Chmelnycké oblasti. Dov Ber jej přenesl do obce Velyki Mežyriči (ukr. \"Великі Межирічі\"), která se dnes nachází v Rovenské oblasti na severozápadní Ukrajině, asi 43 km východně od města Rovno. Za života Dova Bera byla součástí Litevského velkoknížectví.\n\nDíky síle osobnosti \"Magida\" se chasidismus začal ve Volyni, Haliči, na Ukrajině a v Litvě rychle šířit. Dov Ber coby učitel vnášel do přednášené látky systém a velkou měrou napomohl tomu, aby v chasidismu zdomácněl spekulativní myšlenkový systém luriánské kabaly s poměrně pevnou mystickou terminologií, přičemž jeho způsob chování a jednání přispěl ke specifickému vymezení pojmu \"cadik\" (tzn. spravedlivý). Společně s misijním nasazením se tehdy z chasidismu stalo v pravém slova smyslu nové náboženské hnutí. Na odpor tomuto proudu se postavil rabín Ga'on z Vilna, který se stal vůdčí osobností hnutí Mitnagdim. Chasidy, které tento přísný učenec a asketa považoval za divoké a negramotné nevzdělance, se mu z Vilna podařilo vytlačit. \n\nJiž za života Ba’al Šem Tova i Dova Bera zakládali jejich žáci ve východní Evropě nová, relativně autonomní chasidská centra. Coby jejich zakladatelé se stávali jejich vůdci. Když Dov Ber v roce 1772 zemřel, aniž byl zvolen jeho nástupce, nevedla tedy jeho smrt ke krizi vedení. Absence nového charismatického vůdce zvýraznila autonomii jednotlivých společenství a vnitřní pluralitu chasidství.\n\nRabi Dov Ber sám své učení nesepisoval. Učinili tak až jeho žáci a následovníci. Mezi tato díla patří:\n"}
{"id": "1157604", "url": "https://cs.wikipedia.org/wiki?curid=1157604", "title": "Intersexuál", "text": "Intersexuál\n\nIntersexuál je člověk, jehož vnitřní nebo vnější pohlavní orgány jsou odlišné od typicky mužských či ženských. Tento jedinec může mít navenek pohlavní orgány jednoho pohlaví, avšak jeho vnitřní orgány mohou být pohlaví opačného. Jedná se tedy o jedince s biologickou kombinací mužských a ženských pohlavních orgánů. Moderní medicína se často setkává s případem, kdy určení genitálií není jednoznačné. Pro přesnější definování intersexuality existují 4 jednotlivé podoby.\n\nIntersexuálové jsou pomocí této klasifikace rozděleni do několika kategorií podle typu a počtu chromozomů jedince a také podle zastoupení jednoho nebo obou typů gonád.\n\nXX,46 intersexuál byl původně označován jako ženský pseudohermafrodit. Jedinci v této skupině mají v buňce soubor chromozomů XX, jsou tedy genetickými ženami. Spolu s tím mají vyvinutou dělohu i vaječníky, avšak jejich genitálie jsou nejednoznačné nebo převážně mužské.\n\nXY,46 intersexuál, původně označován jako mužský pseudohermafrodit, je jedinec, jehož karyotyp se skládá z chromozomů XY, jsou tedy genetickými muži. Jejich vnější genitálie jsou buďto čistě ženské nebo nejednoznačné – v určitém stupni mezi mužskými a ženskými. Ojediněle může nastat případ, kdy varlata jedince nejsou dostatečně vyvinutá nebo nejsou přítomna vůbec.\n\nOvotestikulátní interesexuál byl dříve známý pod názvem pravý hermafrodit, je jedinec, jehož pohlavní žlázy nejsou jednotné. Jeho vnější genitálie mohou vypadat typicky žensky, typicky mužsky nebo také nejednoznačně. Jedinec se však liší tím, že může mít kombinaci jednoho varlete a jednoho vaječníku nebo jeho pohlavní žlázy tvoří jedno varle a tzv. ovotestis, což je kombinace varlete a vaječníku, popř. jeden vaječník a ovotestis. \n\nKomplexní intersexuál bývá také označován jako chromozomální intersexuál, je jedinec u kterého se nevyskytuje karyotyp XX ani XY. U komplexních intersexuálů nastává situace, kdy má jedinec o jeden chromozom navíc (např. XXY) nebo naopak o jeden méně (X0). Tato skupina intersexuálů se od předchozích tří liší v tom, že zde není rozpor mezi vnitřními a vnějšími pohlavními orgány člověka, avšak nadbytečný či chybějící chromozom může mít vliv na hladinu hormonů a pohlavní vývin jedince. V ojedinělém případě nastává situace, kdy se člověk klasifikovaný jako komplexní intersexuál rodí s různými chromozomy v jednotlivých buňkách v těle.\n\nZáznamy o intersexuálech pochází z konce 19. století, od té doby se objevilo už mnoho klasifikací, ty se však neustále s postupující dobou mění. V dřívějších letech bylo obvyklé, že doktoři pacientu intersexuálovi po provedení operace zatajili jeho pravou intersexuální identitu z důvodu, že ho nechtěli vystavovat přílišnému stresu. Tento jev je patrný i dnes, kdy existuje skupina doktorů, kteří podporují myšlenku utajení intersexuality před pacientem. Při narození dítěte jsou lékaři oprávněni posoudit jaké pohlaví je pro novorozeně nejvhodnější. V potaz berou jak typ pohlavních žláz, tak i vzhled vnějších pohlavních orgánů. Častěji se lze setkat s operací zkrácení klitorisu a umělému vytvoření vagíny, jelikož pro lékaře je to jednodušší než vytvořit funkční penis. Tyto operace však často nejsou pouze jednorázovou záležitostí, ale je jich potřeba víc. Někteří lékaři stále zastávají názor, že operace by se měla uskutečnit co nejdříve po narození, aby byl jedinec „normální“. Tento postup je ale dle ostatních neadekvátní. Pohlavní identita člověka se neprojevuje od narození. Proto může po zákroku, kdy chirurgové vytvoří orgán, který nepřísluší skutečnému pohlaví, docházet u jedince k depresi, úzkosti a dokonce k sebevražedným tendencím. Přesto je v ojedinělých případech, pokud je ohrožen život dítěte, operace potřebná, ta však nijak nezahrnuje úpravu především pohlavních orgánů.\n\nPostoj k této otázce se ve společnosti nadále vyvíjí. Nejčastějším problémem společnosti je předčasné odsouzení takového jedince na základě neznalosti daného tématu. Samotná potřeba přidělit člověku pohlaví vychází především z toho, že se jedinec potřebuje socializovat a začlenit se do společnosti. Příkladem může být nutnost vyplněného pohlaví na rodném listu, na formulářích či přidělení jména dítěte. V mnoha případech ale dochází k tomu, že se osoba s intersexuální identitou v dospělosti necítí ani ženou ani mužem. V těchto případech hovoříme o „třetím pohlaví“, tedy o pohlaví neurčeném.\n\nZákrok upravující vzhled a funkci pohlavních orgánů je stále tématem diskuzí. S novým tisíciletím přišel i nový pohled na odlišnosti jednotlivých osob a jedinci postiženi tímto jevem začali o intersexualitě a operacích otevřeně hovořit. Protože k běžné praxi v dřívějších letech patřilo neinformovat dítě o jeho odlišnosti a místo toho rychle udělat zákrok, velké množství intersexuálů uvedlo, že v nich toto zacházení zanechalo trauma, které jim brání v normálním životě. Popisují pocity úzkosti, strachu, vzteku a ponížení. Morgan Holmes, socioložka a intersexuálka, vzpomíná na to, že s ní bylo zacházeno jako s majetkem rodičů. Souhlas otce stačil k tomu, aby byla provedena operace, která z ní měla udělat „normálního“ jedince. Místo toho ale až do dospělosti cítila odpor ke svému upravenému tělu. Další jedinci udávají, že jejich tělesná odlišnost, která nebyla operativně upravena, způsobuje stejné pocity. Tvrdí, že jejich intersexualita nezpůsobovala depresi pouze jim, ale i jejich rodině, která se styděla za svého potomka.\n\nJe tedy těžké určit, zda je zákrok vhodné provést v útlém věku nebo až později, kdy je dítě připraveno rozhodnout se samo. Pomoci by ale mohlo oficiální uznávání třetího pohlaví, kdy by se osoba nemusela cítit pod tlakem vybrat si jedno nebo druhé pohlaví. K zemím uznávajícím třetí pohlaví patří například Indie, Austrálie nebo Německo.\n"}
{"id": "1157612", "url": "https://cs.wikipedia.org/wiki?curid=1157612", "title": "Antonín Turek", "text": "Antonín Turek\n\nAntonín Turek (8. prosince 1861 Praha – 30. září 1916 Královské Vinohrady) byl český architekt, žák a následovník Josefa Schulze a jeden z představitelů novorenesance v české architektuře.\n\nNarodil se 8. prosince 1861 v Praze na Novém Městě. Po ukončení reálného gymnázia v Ječné ulici vystudoval na ČVUT v Praze u prof. Josefa Schulze obor pozemní stavitelství a architektura. V roce 1885 nastoupil na stavební úřad obce Vinohradské, kde pracoval jako výpomocný technik již od roku 1883. Od roku 1886 byl členem Spolku architektů a inženýrů.\n\nV letech 1888 – 1892 řídil jako městský inženýr chod stavby Kostela svaté Ludmily na Královských Vinohradech, pro který navrhl i část vnitřního vybavení.\n\nV roce 1899 byl jmenován vrchním městským inženýrem Královských Vinohrad. Byl přednostou stavebního oddělení a získal titul stavebního rady. \n\nZemřel 30. září 1916 a je pochován na Vinohradském hřbitově.\n\nOd roku 1882 navrhl mnoho veřejných i soukromých staveb, z nichž většina se nachází na území bývalých Královských Vinohrad. Kromě kulturních, společenských i průmyslových budov, charakteristických pro tuto oblast (vodárenská věž, sborový dům ČCE, národní dům, divadlo, tržnice, banka aj.) to byly i školy v ulicích Na Smetance, Komenského, Čelakovského, Perunova, Kladská.\n\nOd monumentálních staveb v novorenesančním slohu přešel později k dekorativnímu historismu po vzoru architekta Antonína Wiehla. Příkladem je novogotická hřbitovní kaple sv. Václava, v jejíž arkádách se nachází 14 hrobek, mj.\nhrobka rodiny Václava Havla.\n\nKromě Prahy navrhoval stavby v dalších českých a moravských městech (Český Brod, Holešov, Vysoké Mýto, Sadská). Většina jeho staveb je zapsána v Seznamu kulturních památek České republiky a je památkově chráněna.\n\n\n\n\n"}
{"id": "1157616", "url": "https://cs.wikipedia.org/wiki?curid=1157616", "title": "Okazionalismus (lingvistika)", "text": "Okazionalismus (lingvistika)\n\nOkazionalismus čili slovo příležitostné je příležitostný neologismus, lexém vyskytující se v jazyce mimořádně, řídce, náhodně, příležitostně, jen s malou nebo žádnou možností včlenit se do lexikálního systému. Vznikají jako řešení aktuálního komunikačního problému, proto je jejich možnost včlenit se do standardního jazyka malá.\n\n\n\n"}
{"id": "1157619", "url": "https://cs.wikipedia.org/wiki?curid=1157619", "title": "Burchard z Würzburgu", "text": "Burchard z Würzburgu\n\nSvatý Burchard z Würzburgu (asi 683, Anglie - 754/755, Homburg am Main) byl německý misijní biskup anglického původu.\n\nJako svatý Bonifác byl urozeného původu. Pocházel z jihu Anglie a pravděpodobně byl členem Řádu svatého Benedikta.\n\nVysvěcen na kněze byl pravděpodobně ve 30 letech svatým Bonifácem a působil s ním jako misionář. Od roku 740/741 se asi stal prvním opatem kláštera v Rorlachu (dnes Neustadt am Main). Od roku 741 se stal prvním biskupem diecéze Würzburg.\n\nMisie převzal po svatém Kiliánovi a jeho spolupracovníkách svatém Kolmanovi a Totnanovi. Roku 750 založil ve Würzburgu klášter svatého Ondřeje ale později byl přejmenován po svatém Burchardovi.\n\nPodle tradice se roku 753 nebo 754 vzdal úřadu a stal se poustevníkem v Homburg am Main kde následující rok zemřel. Jeho ostatky byly 11. října 988 přeneseny do kláštera který založil.\n\nJeho svátek se slaví 2. února.\n\n"}
{"id": "1157620", "url": "https://cs.wikipedia.org/wiki?curid=1157620", "title": "Mistrovství Evropy juniorů ve sportovním lezení 2014", "text": "Mistrovství Evropy juniorů ve sportovním lezení 2014\n\nMistrovství Evropy juniorů ve sportovním lezení 2014 se uskutečnilo již po třetí, ve dvou termínech jako součást Evropského poháru juniorů ve sportovním lezení. 14.-15. června v britském Edinburghu proběhlo MEJ v lezení na obtížnost a rychlost a 6.-7. září v italském Arcu MEJ v boulderingu. Mistrovství světa juniorů se konalo v září ve Francii, Mistrovství Evropy v ledolezení se v roce 2014 konalo v Rusku.\n\nV lezení na obtížnost se dvě skupiny závodníků postupně vystřídaly na dvou kvalifikačních cestách, finálovou cestu lezlo deset finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu.\n\nV lezení na rychlost rozhodly nejlepší časy v kvalifikaci na standardní cestě o pořadí závodníků do osmifinálového vyřazovacího pavouka dvojic, ve finále se ještě bojovalo o první a třetí místo.\n\nKvalifikace v boulderingu proběhla na osmi závodních profilech, kde se bodoval počet pokusů na Top a počet pokusů na bonusovou zónu, nejlepších šest finalistů závodilo na čtyřech závodních profilech.\n\nV kategorii juniorů v lezení na rychlost skončil Jan Kříž v osmifinále na 6. místě. V kategorii B v lezení na obtížnost byli ve finále 6. Vojtěch Trojan, 9. Vojtěch Vlk a 9. Veronika Peltrámová.\n\n\n"}
{"id": "1157623", "url": "https://cs.wikipedia.org/wiki?curid=1157623", "title": "Seznam děkanů Lékařské fakulty Masarykovy univerzity", "text": "Seznam děkanů Lékařské fakulty Masarykovy univerzity\n\nToto je seznam děkanů Lékařské fakulty Masarykovy univerzity.\n\n"}
{"id": "1157624", "url": "https://cs.wikipedia.org/wiki?curid=1157624", "title": "Seznam děkanů Přírodovědecké fakulty Masarykovy univerzity", "text": "Seznam děkanů Přírodovědecké fakulty Masarykovy univerzity\n\nToto je seznam děkanů Přírodovědecké fakulty Masarykovy univerzity.\n"}
{"id": "1157625", "url": "https://cs.wikipedia.org/wiki?curid=1157625", "title": "Seznam děkanů Filozofické fakulty Masarykovy univerzity", "text": "Seznam děkanů Filozofické fakulty Masarykovy univerzity\n\nToto je seznam děkanů Filozofické fakulty Masarykovy univerzity.\n\n"}
{"id": "1157626", "url": "https://cs.wikipedia.org/wiki?curid=1157626", "title": "Seznam děkanů Pedagogické fakulty Masarykovy univerzity", "text": "Seznam děkanů Pedagogické fakulty Masarykovy univerzity\n\nToto je seznam děkanů Pedagogické fakulty Masarykovy univerzity.\n\n"}
{"id": "1157627", "url": "https://cs.wikipedia.org/wiki?curid=1157627", "title": "Seznam děkanů Fakulty sociálních studií Masarykovy univerzity", "text": "Seznam děkanů Fakulty sociálních studií Masarykovy univerzity\n\nToto je seznam děkanů Fakulty sociálních studií Masarykovy univerzity.\n\n"}
{"id": "1157628", "url": "https://cs.wikipedia.org/wiki?curid=1157628", "title": "Seznam děkanů Fakulty sportovních studií Masarykovy univerzity", "text": "Seznam děkanů Fakulty sportovních studií Masarykovy univerzity\n\nToto je seznam děkanů Fakulty sportovních studií Masarykovy univerzity.\n\n"}
{"id": "1157629", "url": "https://cs.wikipedia.org/wiki?curid=1157629", "title": "Seznam děkanů Ekonomicko-správní fakulty Masarykovy univerzity", "text": "Seznam děkanů Ekonomicko-správní fakulty Masarykovy univerzity\n\nToto je seznam děkanů Ekonomicko-správní fakulty Masarykovy univerzity.\n\n"}
{"id": "1157632", "url": "https://cs.wikipedia.org/wiki?curid=1157632", "title": "Karel Wiedermann", "text": "Karel Wiedermann\n\nKarel Wiedermann (* kolem roku 1815 v Přimdě) byl český lázeňský architekt.\n\nV roce 1840 se z Přimdy přestěhoval do Františkových Lázní. Většinu svých staveb realizoval ve Františkových Lázních. Společně se svým synem Gustavem, pozdějším starostou Františkových Lázní, dali tomuto západočeskému lázeňskému městečku jeho charakteristickou podobu.\n\n"}
{"id": "1157667", "url": "https://cs.wikipedia.org/wiki?curid=1157667", "title": "Abinadi", "text": "Abinadi\n\nAbinadi je nefitským prorokem v Knize Mormonově, americkém náboženském díle. Panují pochyby o tom, zda se jedná o historickou osobu. Zemřel jako mučedník upálením.\n\nAbinadiho jméno podle mormonských badatelů pochází z hebrejského základu. \"Abi\" znamená \"můj otec\" a \"nadi\" zase \"je s tebou\" nebo \"je ti přítomen\". Není jasné, zda byl Abinadi skutečným nositelem tohoto jména, nebo zda mu bylo přiřazeno pozdější tradicí, jelikož význam tohoto jména se dotýká zvěsti, kterou přinesl Limhiho lidu během vlády zlovolných kněží a krále Noého. \n\nAbinadi je prorok z lidu Nefitů, kterému Pán přikázal prorokovat proti zlovolnému královi Noémovi. Vystupuje v Knize Mosiáš. Nejdůležitější pasáže o Abinadovi jsou pravděpodobne kapitoly 12-16 v Mosiášovi, kde učil zlovolné kněze krále Noéma o zákonu Mojžíšovu a o Kristu. Nakonec byl na příkaz krále Noého upálen zaživa, ale před svou smrtí prorokoval tentýž konec i tyranskému králi.\n\nAbinadiho proslov na dvoře krále Noého má podle mormonských badatelů podobné rysy jako proslov krále Benjamína. Může to souviset se strukturou / autorstvím Knihy Mosiáš a jejím literárním zaměřením. Mezi společná témata obou kázání patří:\n\n"}
{"id": "1157670", "url": "https://cs.wikipedia.org/wiki?curid=1157670", "title": "Alma starší", "text": "Alma starší\n\nAlma Starší je nefitským prorokem v Knize Mormonově, americkém náboženském díle, který zorganizoval církev ve dnech zlovolného krále Noéma. Panují pochyby o tom, zda se jedná o historickou osobu.\n\nAlma Starší je potomkem Nefiovým. Byl knězem zlovolného krále Noéma, ale uvěřil slovům proroka Abinadiho a stal se také velkým nefitským prorokem, vystupujícim v Knize Mosiáš a v Knize Alma. Nejdůležitější pasáž o Almovi je pravděpodobne kapitola 18, kde po obrácený křtí a zakláda církev.\n\n"}
{"id": "1157671", "url": "https://cs.wikipedia.org/wiki?curid=1157671", "title": "Vražda Borise Němcova", "text": "Vražda Borise Němcova\n\nVražda Borise Němcova, ruského politika, předsedy Republikánské strany Ruska (RPR-PARNAS), poslance Jaroslavlské oblastní dumy, se stala v pátek 27. února 2015 v Moskvě. Politik byl zastřelen pozdě v noci na mostě, který vede přes řeku Moskvu, po kterém šel se svou přítelkyní, 23letou ukrajinskou modelkou Annou Durickou. Němcov byl zavražděn v předvečer opozičního pochodu „Jaro“, jehož byl organizátorem, a který se měl uskutečnit 1. března 2015. Poté, co byl Němcov zavražděn, organizátoři místo pochodu v Mariině oblasti, uskutečnili pohřební průvod v centru Moskvy.\n\nRodinný právník Borise Němcova, Vadim Prochorov, sdělil tiskové agentuře „Interfax“, že politikovi vyhrožovali na sociální síti neznámé osoby a v souvislosti s tím se Němcov obrátil k justičním orgánům. Ve stejné době „Interfax“, s odkazem na zdroj u justičních orgánů, poznamenal, že v průběhu vyšetřování bylo zjištěno, že v předvečer vraždy se Němcov k justičním orgánům s podezřením na ohrožení neobracel. Vyhrožování Němcovovi prostřednictvím sociální sítě na konci roku 2014 oznámila jeho zástupkyně pro Jaroslavlskou oblastní dumu Olga Vachrina. Poznamenala také, že „jedna taková událost byla ohlášena na policii“.\n\nNecelé tři hodiny před vraždou (od 20:00 do 21:00 moskevského času) byl Němcov v éteru rádiové stanice „Echo Moskvy“. Hlavními tématy jeho vystoupení byly – protikrizový pochod „Jaro“, obvinění Putina z vypuknutí ozbrojeného konfliktu na východě Ukrajiny, korupce, související s Putinem a spravedlivé volby.\n\nZabití Němcova bylo první vraždou významného ruského politika od roku 2005 do roku 2015.\n\n10. února roku 2015, dva týdny před vraždou, hovořil Němcov v interview pro časopis „Sobesednik“ o tom, že jeho matka má o něj strach a bojí se, že kvůli kritice na adresu Putina ho mohou zabít. Některá média tento rozhovor ve zprávách o Němcovově smrti zmiňovala. Po jeho smrti časopis zveřejnil plnou verzi rozhovoru, kde Němcov vysvětlil, že když hovořil o ohrožení svého života, tak pouze žertoval.\n\"- Ptá se vás, kdy už přestanete Putina kritizovat?\n- Když jí pravidelně volám, říkává: „Synku, kdy už přestaneš Putina kritizovat? Vždyť tě zabije.“ (směje se)\n\"- No a konečně poslední otázka. Vy sám se Putina nebojíte? Nebo jste přece jen opatrnější?\n- Já osobně? Moc se nebojím.\n\"- Ale trochu ano, je to tak?\n- Podívejte, dělám si legraci. Kdybych se bál, asi těžko bych mohl šéfovat opoziční straně a těžko bych mohl dělat to, co dělám.\n\nBoris Němcov byl zavražděn zbraní neznámého pachatele v Moskvě 27. února roku 2015 ve 23:30 moskevského času na mostě, který vede přes řeku Moskvu, po kterém se procházel se svou přítelkyní, ukrajinskou modelkou Annou Durickou, poté, co povečeřeli v GUMu a měli namířeno do domu v ulici „Malaja Ordynka“. Vyšetřování ukázalo, že zločinci Němcova sledovali a znali trasu jeho pohybu. Vrah Borise Němcova několikrát střeli do zad, a poté nastoupil do osobního automobilu bílé barvy (zprvu se mylně předpokládalo, že vrahové stříleli z projíždějícího automobilu). Na Němcova vystřelili šestkrát zezadu, z čehož čtyři kulky trefily hlavu, srdce, játra a žaludek. Svým zraněním Němcov na místě podlehl. Pachatelé zmizeli v automobilu a byl vyhlášen plán „Dopadení“.\n\nV rozhovoru pro ruský televizní kanál „Dožď“ Durická řekla, že vrah přistoupil k Němcovovi zezadu a po střelbě ujel ve světlém automobilu, jehož SPZ a značku si nezapamatovala. Durická vypověděla, že po incidentu se obrátila s prosbou o pomoc k řidiči sněžného pluhu, který stál opodál, zjistila si telefonní číslo na policii a ta byla do deseti minut od jejího telefonátu na místě činu.\n\nV deníku „Kommersant“ se objevilo prohlášení o tom, že záznamy z bezpečnostních kamer z místa činu chybí, protože v té době byly vypnuty kvůli opravám. Moskevské oddělení informačních technologií však tuto zprávu popřelo s tím, že všechny kamery, které v této oblast jsou, pracovaly správně a žádné práce se na těchto zařízeních neprováděly. Na druhé straně, podle zástupce Federální bezpečnostní služby Ruska Sergeje Devjatova, most, po kterém se Němcov a Durická procházeli, není v zorném poli bezpečnostních kamer Federální služby ochrany (FSO, chrání ústavní činitele RF, nezaměňovat s FSB). Bývalý ředitel Federální bezpečnostní služby, poslanec Státní dumy Nikolaj Kovaljov v rozhovoru pro rádiovou stanici „Govorit Moskva“ upozornil na skutečnost, která nebývá u nájemných vražd obvyklá. Němcovova společnice neutrpěla žádnou fyzickou újmu a v takových případech bývají obvykle všichni svědci „odstraněni“.\n\nDeník „Kommersant“, který se odkazuje na své zdroje u policie poznamenal, že podle provedené odborné expertízy vrahové asi nebyli profesionálové, protože použili náboje ráže 9 mm, které byly vyrobeny v různou dobu a různými výrobci. Podle deníku byly čtyři náboje vyrobeny v roce 1986 v továrně ve městě Jurjuzaň a další dva byly vyrobeny v roce 1992 v továrně na náboje ve městě Tula. Experti z toho usuzují, že vrahové disponovali omezeným množstvím munice. Vražednou zbraní mohla být pistole Makarova nebo plynová pistole „Iž“, upravená ke střelbě ostrými náboji. Mimo jiné deník „Kommersant“ upozorňuje na fakt, že vrahové nechali naživu svědkyni, která byla natolik šokovaná, že nemohla uvést značku automobilu, ve kterém vrahové ujeli.\n\nVražda Němcova vyvolala řadu reakcí jak v Rusku, tak i v zahraničí.\n\nMnozí ruští politici i veřejní činitelé vraždu odsoudili a vyjádřili soustrast rodinným příslušníkům a blízkým Němcova. Byli mezi nimi např.: prezident Ruské federace Vladimir Putin, předseda vlády Ruské federace Dmitrij Medvěděv, předsedkyně Rady federace Valentina Matvijenko, předseda Státní dumy Sergej Naryškin, místopředseda Státní dumy Sergej Neverov, ministr zahraničí Sergej Lavrov, primátor Moskvy Sergej Sobjanin, gubernátor Jaroslavlské oblasti Sergej Jastrebov, bývalý prezident SSSR Michail Gorbačov, komisařka pro lidská práva Ella Pamfilova, bývalý předseda vlády Ruské federace Michail Kasjanov, Michail Chodorkovskij, lídr strany „Jabloko“ Sergej Mitrochin a další. Vůdce Čečenska Ramzan Kadyrov na svém blogu zhodnotil tuto vraždu jako závažný trestný čin.\n\nOpoziční strana RPR-PARNAS (Republikánská strana Ruska) uspořádala 28. února ráno na místě činu setkání. Na místě vraždy se uskutečnila spontánní pietní akce. Lidé nesli květiny a plakáty s nápisem „\"Je suis Boris\"“.\n\nMísto původně plánovaného pochodu „Jaro“ uspořádala opoziční strana 1. března pohřební průvod, jako vzpomínku na Borise Němcova. Tento průvod odsouhlasil magistrát Moskvy. Kolona, v čele s Michailem Kasjanovem a Gennadiem Gudkovem, prošla od Slovanského náměstí (stanice metra „Kitaj-gorod“) až k místu vraždy. Průvodu se zúčastnilo odhadem 20 až 50 tisíc lidí. Během akce bylo z důvodu podezření z narušení právního řádu zadrženo několik desítek členů průvodu, včetně poslance Nejvyšší rady Ukrajiny Alexeje Gončarenka, který byl ale později propuštěn. Deset účastníků, kteří byli zadrženi za používání nacistických symbolů a neuposlechnutí policie, bylo odsouzeno k osmi až patnácti dnům vězení a pokutám ve výši dvou tisíc rublů.\n\nČtyřicátý den od vraždy Borise Němcova se hudebníci, příbuzní, přátelé a veřejní činitelé, kteří Němcova dobře znali, rozhodli uspořádat vzpomínkový maraton s názvem „Němcovův most“, který proběhl v přímém přenosu na televizním kanálu „Dožď“.\n\nK vraždě se vyjádřily hlavy řad států, např. Velké Británie, Maďarska, Německa, Gruzie, Itálie, Kanady, Litvy, Slovenska, USA, Ukrajiny, Finska, Francie, Estonska a také šéfové mezinárodních organizací (OSN, Evropské unie, NATO, OBSE, Rady Evropy). Většina politiků, kteří se k této události vyjádřili, vraždu odsoudila a doufá v rychlé a spravedlivé vyšetřování.\n\n12. března Evropský parlament schválil zvláštní usnesení ve věci vraždy Němcova. Smrt Němcova je v usnesení pojmenována jako „nejhorší politická vražda v moderní historii Ruska“.\n\nRuský prezident Vladimir Putin nařídil vyšetřovacímu výboru, ministerstvu vnitra a Federální bezpečnostní službě, aby při vyšetřování Němcovovi vraždy vytvořili jednotný vyšetřovací tým. V čele vyšetřovací skupiny stanul Igor Krasnov, který dříve vyšetřoval atentát na Anatolija Čubajsa a vyřešil vraždu Stanislava Markelova a Anastasie Baburové, a také případ s radikálními ruskými nacionalisty.\n\nHlavní vyšetřovací úřad při Vyšetřovací komisi Ruska v Moskvě zahájil ve vraždě politika trestní řízení podle odstavce „ž“, „z“ č. 2 čl. 105 Trestního zákoníku Ruska (nájemná vražda na základě předchozí domluvy skupiny pachatelů) a čl. 222 Trestního zákoníku Ruska (nezákonný obchod se zbraněmi).\n\nVyšetřovací komise stanovila odměnu ve výši 3 milionů rublů za jakoukoliv důležitou informaci, týkající se vraždy.\n\nV noci po vraždě byl prohledán politikův byt na ulici „Malaja Ordynka“ a byly zabaveny dokumenty a materiály, týkající se jeho podnikání a politické činnosti. 1. března byla prohledána Němcovova kancelář v Jaroslavlské oblastní dumě.\n\nVyšetřovatelé zjistili, že vrah měl na sobě hnědý svetr a modré džíny. Pachatelé byli minimálně tři. Jeden z nich střílel, druhý přijel v automobilu a ještě minimálně jeden politika sledoval. Podle výpovědi svědka byl sestaven portrét střelce.\n\n3. března bylo vyšetřování ukončeno. Hlavním svědkem byla Anna Durická.\n\nPodle tiskové agentury Ministerstva financí Ruska, domněle vypátraný a v průběhu vyšetřování údajně zadržený automobil značky „Ford“, o kterém psala řada médií v souvislosti s vyšetřováním, patřil soukromě firmě, která provádí úřední ochranu mnohých státních zástupců. Podle ministerstva byl automobil na místě činu už v době, kdy tam bylo policejní auto a policisté. Spolu s tímto automobilem vyšetřovatelé hledají také automobil pravděpodobně světlé barvy, ve kterém pachatelé odjeli.\n\nNovinářka Antonina Samsonová („Echo Moskvy“) oznámila, že 3. března předala vyšetřovací komisi videonahrávku z místa vraždy. Samsonová se domnívá, že záznam byl pořízen 3 minuty po vraždě. Na záznamu je vidět úklidový automobil, který stál na protější straně silnice. Za ním stál zaparkovaný osobní automobil. Je také vidět, že přes most přecházelo několik osob.\n\nAgentura „Interfax“ oznámila, že na dně řeky Moskvy, nedaleko od místa činu, byly nalezeny dvě střelné zbraně. Jedna z nich vražednou zbraní nebyla a druhá se nachází na balistické expertíze.\n\nPodle advokáta Zaura Dadajeva, Ivana Gerasimova, bylo v případu stanoveno kolem dvaceti různých expertíz (soudně lékařské, biologické, molekulárně genetické, kriminalistické, balistické atd.).\n\nVyšetřovací komise Ruska nařídila také lingvistickou expertízu, jejímž cílem bylo objasnit, zda se v dopisech Němcovovi nacházejí známky vyhrožování.\n\n1. dubna bylo oznámeno, že kromě výpovědí svědků a Dadajevova doznání existují i lékařské expertízy, které dokazují jeho vinu. Sám Dadajev řekl, že se přiznal, když ho unesli neznámí lidé.\n\n7. března roku 2015 ředitel Federální bezpečnostní služby Alexandr Bortnikov oznámil, že byly zadrženy dvě podezřelé osoby – Anzor Kubašev (Gubašev) a Zaur Dadajev. Zástupce vyšetřovací komise Vladimir Markin potvrdil zadržení těchto dvou osob a také dodal, že podle vyšetřování se podíleli na organizaci a provedení. Ve stejný den tajemník Rady bezpečnosti Ingušska Albert Barachaev oznámil, že byl zadržen bratr Anzora Kubaševa (Gubaševa) Šagid, který byl podezřelý z účasti na vraždě. Vyšlo také najevo, že jeden z podezřelých, Beslan Šavanov, se vyhodil do vzduchu granátem, když se pokusili zadržet ve městě Groznyj.\n\n8. března rozhodl oblastní soud v Moskvě o zatčení Anzora Gubaševa a Šadita Gubaševa, Zaura Dadajeva, Chamzata Bachajeva a Tamerlana Eskerchanova. Zaur Dadajev byl obviněn, načež se přiznal a vypověděl, že Němcov byl zavražděn kvůli kritice islámu. Jde pravděpodobně o jeho článek na blogu „Echa Moskvy“ s názvem „Inkvizice islámu“ z 9. ledna. Tento článek byl napsán v souvislosti s teroristickým útokem na redakci časopisu Charlie Hebdo.\n\nZaur Dadajev byl zástupcem velitele praporu pluku „Sever“ (v hodnosti poručíka), který patří mezi 46 složek, ze kterých je složeno Oddělení pro boj s organizovaným zločinem uvnitř země při Ministerstvu vnitra Ruska. Podle vůdce Čečenska Ramzana Kadyrova byl Dadajev „jedním z nejodvážnějších a nejstatečnějších vojáků pluku“, získal Řád za statečnost, medaili „Za odvahu“ a řadu dalších ocenění. Beslan Šavanov, který spáchal sebevraždu, byl také členem tohoto praporu a krátce před vraždou Němcova odešel ze služby. Anzor Gubašev byl zaměstnán u soukromé bezpečnostní firmy a jeho bratr Šadid byl řidičem u Kamského automobilového závodu.\n\n9. března byly zveřejněny výsledky policejních expertíz. Podle předběžných údajů střílel Zaur Dadajev.\n\nDeník „Novaja Gazeta“ zveřejnil 10. března článek ve kterém tvrdí, že prezidentu Putinovi bylo oznámeno, že strůjcem vraždy Němcova byl jakýsi Ruslan (příjmení měla údajně „Novaja Gazeta“ znát, ale uvedeno není), pracovník vojenských jednotek čečenského původu žijící v Moskvě, a že existuje jakýsi „seznam obětí“, na kterém kromě Němcova figurovali také Alexej Venediktov, Michail Chodorovskij a pravděpodobně Xenia Sobčak. Tiskový mluvčí prezidenta Ruské federace Dmitrij Peskov však tuto zprávu popřel s tím, že o tom nic neví a otázku „seznamu obětí“ označil za absurdní.\n\n12. března se advokáti Zaura Dadajeva (Ivan Gerasimov) a Šadida Gubaševa (Ilja Trofimov) odvolali proti zatčení svých klientů.\n\n16. března byli obviněni Šadid Gubašev, Chamzat Bachajev a Tamerlan Eskerchanov, kteří svou vinu nepřiznali.\n\n1. dubna Moskevský městský soud zrušil rozhodnutí oblastního soudu Moskvy o zatčení Šadida Gubaševa, Chamzata Bachajeva a Tamerlana Eskerchanova, ale všichni tři museli zůstat ve vazbě. Současně bylo zamítnuto odvolání Zaura Dadajeva. Ve stejný den Eskerchanov u soudu prohlásil, že nikdy v životě nekomunikoval ani s jedním z ostatních podezřelých. Poznamenal, že Dadajeva viděl maximálně dvakrát v životě, ale nikdy s ním nekomunikoval, ani se na ničem nedomlouvali. Gubaševa a Bachajeva prý viděl poprvé v životě až v soudní síni. Jeho advokát Dimitrij Uljanov navíc poukázal na fakt, že Zaur Dadajev ve svém svědectví Eskerchanova nezmiňuje.\n\n6. dubna vrchní soud v Moskvě znovu rozhodl o zatčení Chamzata Bachajeva a Tamerlana Eskerchanova.\n\nPodle reportérky deníku Maskovskij komsomolec Evy Merkačové, během policejní návštěvy cely předběžného zadržení „Lefortovo“, kde se nacházeli účastníci atentátu a která proběhla 10. března roku 2015, obviněný Zaur Dadajev stáhnul svá doznání a prohlásil, že je nevinný. Dadajev vypověděl, že svou vinu přiznal pouze pod tlakem vyšetřovatelů a jen proto, aby byl propuštěn jeho přítel a bývalý podřízený Ruslan Jusupov, kterého zadrželi společně s ním. Dadajev také Merkačové sdělil, že měl v úmyslu říci celou pravdu u soudu, kde ale nedostal možnost promluvit. Prohlásil, že neodmítnul advokáta, kterého mu dříve najali příbuzní a státního zástupce Ivana Gerasimova viděl poprvé až u soudu.\n\nPodle sociální sítě Gulagu.net bratři Gubaševové a Dadajev prohlásili, že policejní složky použily nezákonné metody šetření, respektive je nutily k doznání. Koordinátorka stránky Gulagu.net a místopředsedkyně veřejné dozorčí komise pro dodržování práv člověka Eva Merkačová a člen Rady pro lidská práva Andrej Babuškin zjistili, že zadržení měli několik modřin a pohmožděnin na rukou a nohou, a také stopy od pout na všech čtyřech končetinách. Po této návštěvě odeslal zakladatel stránky Gulagu.net Vladimir Osečkin zprávu s prosbou o důkladnou kontrolu cely předběžného zadržení řediteli Federální vězeňské služby Gennadii Kornienkovi, předsedovi vyšetřovací komise Alexandru Bastrykinovi a generálnímu prokurátorovi Ruska Juriju Čajke.\n\n11. března předseda vyšetřovací komise Anton Cvětkov vypověděl, že prověrka rozšířené komise, jejímiž členy byli 4 členové veřejné dozorčí komise a šéf lékařské jednotky cely předběžného zadržení, během níž byli vyslechnuti Zaur Dadajev a Anzor a Šadid Gubašev a byly prověřeny jejich zdravotní záznamy, nepotvrdila závěry Merkačové a Babuškina. Vše bylo zdokumentováno videonahrávkou. Cvětkov oznámil, že modřiny a odřeniny si Anzor Gubašev způsobil sám, když jej zatýkali a Dadajev měl pouze odřeniny v oblasti kolen a stopy pout.\n\nPodle výsledků této návštěvy Cvětkov oznámil, že všichni tři podezřelí odmítají svou vinu, a také poznamenal, že zadržení si nestěžovali na podmínky ve vazbě a nepotřebovali lékařskou pomoc. Podle údajů agentury „Interfax“ však hlavní podezřelý Zaur Dadajev oficiálně neanuloval své svědectví.\n\n12. března obhájce Dadajeva Ivan Gerasimov řekl, že si jeho klient nestěžoval, že by ho někdo mučil a že se doznal. Andrej Babuškin se domnívá, že si Dadajev se svým obhájcem vzájemně nedůvěřují.\n\n12. března byli Eva Merkačová a Andrej Babuškin vyslechnuti, jakožto svědci v trestním řízení a podepsali smlouvu o mlčenlivosti.\n\n14. března zpravodajka „Novoj gazety“ Jelena Masjuk ve svém článku v novinách napsala, že společně se členem veřejné rady ministerstva vnitra Ruska pro město Moskvu, odborníkem na informační technologie a telekomunikaci, Alexandrem Kulikovským navštívili podezřelé, jakožto členové veřejné dozorčí komise. Podle nich jim Zaur Dadajev vyprávěl o tom, že ho tři dny drželi ve sklepě pytlem na hlavě a připoutaného k radiátoru. Poznamenali také, že si Dadajev stěžoval na silné bolesti nohou, kvůli kterým ani nemůže spát a vypověděl prý, že tyto bolesti způsobil elektrický proud, kterému byl vystaven. Podezřelí požádali své příbuzné o to, aby jim najali advokáty, protože státní zástupce se s nimi sešel všeho všudy dvakrát (7. a 13. března). Masjuk vypověděla, že šetření trvalo na tom, aby podepsala mlčenlivost, což odmítla.\n"}
{"id": "1157676", "url": "https://cs.wikipedia.org/wiki?curid=1157676", "title": "Alma mladší", "text": "Alma mladší\n\nAlma mladší je první hlavní soudce a prorok nefitského národa. Vystupuje v Knize Mormonově, americkém náboženském díle. Panují pochyby o tom, zda se jedná o historickou osobu.\n\nAlma mladší byl synem Almy staršího. Podle Knihy Mormonovy v mládi bojoval proti Kristově církvi, pak se mu však ukázal anděl a byl obrácen k evangeliu. Vystupuje v Knize Alma, kterou z velký časti napsal. Pravděpodobně byl také jedním z finálních redaktorů Knihy Mosiáš.\n\n"}
{"id": "1157680", "url": "https://cs.wikipedia.org/wiki?curid=1157680", "title": "Som tam", "text": "Som tam\n\nSom tam je pálivý salát z nezralé papáji, který je mezinárodně známý pod svým thajským názvem som tam (ส้มตำ), kde \"som\" znamená \"kyselý\" a \"tam\" \"utlouci\". V Laosu je označován jako tam som (laoština: ຕໍາສົ້ມ), v Kambodži bok l'hong (khmerština: បុកល្ហុង, \")\" a ve Vietnamu goi du du.\n\nSalát z nezralé papáji má původ v Laosu a do středního Thajska se dostal díky laoským dělníkům, kteří tam přišli za prací.\n\nNezralá papája je nakrájena na nudličky a spolu s dalšími ingrediencemi je přidána do hmoždíře. V Thajsku bývá zvykem, že si zákazník sám určí, jaké chuťové kombinaci dává přednost. Mezi dalšími surovinami používanými k přípravě salátu som tam bývá chilli, limetka, cukr, sůl, česnek, rybí omáčka, sušené krevety, krevetová pasta, solený sladkovodní krab, rajčata, zelené fazolky, thajský lilek a směs fermentované rybí pasty a rýžové mouky.\n\nExistují různé obdoby salátu, světově nejznámější jsou variace bez kraba, které bývají méně pálivé, sladší a s přidanými arašídy. Někdy se místo papáji používá též ovoce, pomelo, či nezralé mango a banán. Ve středoevropských podmínkách se místo nezralé papáji může s úspěchem použít okurka, kedlubna, či ředkev.\n"}
{"id": "1157681", "url": "https://cs.wikipedia.org/wiki?curid=1157681", "title": "Embankment (stanice metra v Londýně)", "text": "Embankment (stanice metra v Londýně)\n\nEmbankment je stanice metra v Londýně, otevřená 30. května 1870. Již od počátku se stanice nacházela na District Line. Dnes se nachází na linkách:\n"}
{"id": "1157682", "url": "https://cs.wikipedia.org/wiki?curid=1157682", "title": "American Masters", "text": "American Masters\n\nAmerican Masters je televizní pořad vysílaný americkou stanicí PBS. Vysílat se začal v červnu roku 1986 a až do roku 2013 byla jeho výkonnou producentkou Susan Lacy. Počínaje rokem 2014 tuto funkci zastával Michael Kantor. Pořad se zaměřuje na životopisné dokumenty o různých umělcích (hercích, hudebnících, malířích). Za svou existenci vzniklo mnoho dílů (do roku 2014 jich bylo natočeno 200) a mezi umělce patřili například choreograf Merce Cunningham, herec James Dean a skladatel John Cage. Rovněž vznikly díly například o škole Juilliard School či hudebním vydavatelství Atlantic Records.\n\n"}
{"id": "1157684", "url": "https://cs.wikipedia.org/wiki?curid=1157684", "title": "Blackfriars (stanice metra v Londýně)", "text": "Blackfriars (stanice metra v Londýně)\n\nBlackfriars je stanice metra v Londýně, otevřená 10. května 1886. Původní jméno znělo \"St. Paul's\". Na dnešní jméno byla stanice přejmenována roku 1937. Nachází se na dvou linkách :\n"}
{"id": "1157685", "url": "https://cs.wikipedia.org/wiki?curid=1157685", "title": "Cannon Street (stanice metra v Londýně)", "text": "Cannon Street (stanice metra v Londýně)\n\nCannon Street je stanice metra v Londýně, otevřená 1. září 1866. Stanice se nachází u řeky Temže a železničního mostu Cannon Street. Nachází se na dvou linkách :\n"}
{"id": "1157689", "url": "https://cs.wikipedia.org/wiki?curid=1157689", "title": "Ruská emigrace v Československu", "text": "Ruská emigrace v Československu\n\nRuská emigrace v Československu je souhrnné označení osob, které z politických důvodů hledaly azyl v Československu po převzetí moci v Rusku bolševiky po říjnové revoluci z roku 1917.\n"}
{"id": "1157690", "url": "https://cs.wikipedia.org/wiki?curid=1157690", "title": "VTJ Hodonín (fotbal)", "text": "VTJ Hodonín (fotbal)\n\nVTJ Hodonín byl moravský vojenský fotbalový klub z Hodonína, který byl založen roku 1960 jako \"VTJ Dukla Hodonín\". Klub se pohyboval převážně v krajských soutěžích.\n\nKlubem prošli mj. Vítězslav Kotásek, Martin Vaniak, Petr Kocman nebo Pavel Černý st.\n\nZdroje:\n\n\n\n"}
{"id": "1157698", "url": "https://cs.wikipedia.org/wiki?curid=1157698", "title": "Krasnaja zvezda", "text": "Krasnaja zvezda\n\nKrasnaja zvezda (rusky \"Красная звезда\" – „rudá hvězda“) je původně sovětský a nyní ruský armádní deník, který začal být vydáván 1. ledna 1924. Je nositelem Leninova řádu, Řádu Říjnové revoluce, Řádu rudého praporu a sovětského Řádu rudé hvězdy. Vychází od pondělí do soboty.\n\n"}
{"id": "1157701", "url": "https://cs.wikipedia.org/wiki?curid=1157701", "title": "Kostjantyn Teliševskyj", "text": "Kostjantyn Teliševskyj\n\nKostjantyn Hnatovyč Teliševskyj, cyrilicí Костянтин Гнатович Телішевський, polsky Konstanty Teliszewski (28. srpna 1851 Slavna – 21. dubna 1913 Bučač nebo Bibrka), byl rakouský politik rusínské (ukrajinské) národnosti z Haliče, na konci 19. století poslanec Říšské rady.\n\nPůsobil jako notář ve městě Turka. V závěru života je uváděn coby notář ve městě Kolomyja.\n\nByl veřejně a politicky aktivní. V letech 1889–1895 zasedal coby poslanec Haličského zemského sněmu. Byl tajemníkem sněmovního Rusínského klubu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Sambir, Turka atd. Ve volebním období 1891–1897 se uvádí jako Constantin Teliszewski, c. k. notář, bytem Bučač.\n\nPo volbách roku 1891 se uvádí jako rusínský kandidát. V roce 1893 je zmiňován coby člen poslaneckého Rusínského klubu.\n\nZemřel v dubnu 1913.\n"}
{"id": "1157702", "url": "https://cs.wikipedia.org/wiki?curid=1157702", "title": "Imelda May", "text": "Imelda May\n\nImelda May (* 10. července 1974 Dublin) je irská zpěvačka. Před založením vlastní skupiny v roce 2002 doprovázela velké množství jiných hudebníků. V roce 2003 vydala své první album a později následovalo několik dalších nahrávek. V roce 2010 se podílela na albu \"Emotion & Commotion\" anglického kytaristy Jeffa Becka. S ním spolupracovala i při dalších příležitostech. V roce 2015 zpívala v jedné písni z alba \"Long Lost Suitcase\" velšského zpěváka Toma Jonese. Do roku 2015 byl jejím manželem zpěvák Darrel Higham.\n\n\n"}
{"id": "1157706", "url": "https://cs.wikipedia.org/wiki?curid=1157706", "title": "Maximilian Trachtenberg", "text": "Maximilian Trachtenberg\n\nMaximilian Trachtenberg, též Maksymilian nebo Maksymiljan (27. srpna 1844 Ternopil – 17. ledna 1924 Kolomyja), byl rakouský právník a politik polské národnosti a židovského původu z Haliče, na konci 19. století poslanec Říšské rady.\n\nProfesí byl advokátem. Do roku 1869 studoval na univerzitě. Byl židovského původu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii městskou v Haliči, obvod Kolomyja, Sňatyn, Bučač atd. Nastoupil 14. prosince 1895 místo Josefa Samuela Blocha. Mandát tu obhájil ve volbách roku 1897. Ve volebním období 1891–1897 se uvádí jako Dr. Maximilian Trachtenberg, advokát, bytem Kolomyja.\n\nDo voleb v roce 1897 šel jako oficiální polský kandidát, tedy kandidát Polského klubu. Do Polského klubu vstoupil již při svém nástupu na Říšskou radu roku 1895.\n\nZemřel v lednu 1924.\n"}
{"id": "1157707", "url": "https://cs.wikipedia.org/wiki?curid=1157707", "title": "VTJ Sigma Hodonín", "text": "VTJ Sigma Hodonín\n\nVTJ Sigma Hodonín byl moravský fotbalový klub z Hodonína, který byl založen roku 1990 sloučením mužstev TJ Sigma Hodonín a VTJ Hodonín. V ročníku 1990/91 se účastnil 3. nejvyšší soutěže, kterou převzal po VTJ Tachov. Převážně nastupoval v divizi (1991/92 – 1996/97).\n\nKlubem prošli mj. Petr Kocman, Rudolf Otepka, Martin Vaniak nebo bratři Milan a Karel Kulykové.\n\nZdroje:\n\n\nVTJ Sigma Hodonín „B“ byl rezervním mužstvem VTJ Sigma Hodonín, které se pohybovalo v krajských (župních) soutěžích. Bylo založeno v roce 1990 a převzalo soutěž po mužstvu TJ Sigma Hodonín. Zaniklo v roce 1993 prodáním licence na Středomoravský župní přebor mužstvu FK VTJ PARES Prušánky.\n\nVTJ Sigma Hodonín „C“ byl druhým rezervním týmem VTJ Sigma Hodonín, který se pohyboval v okresních soutěžích. Vznikl v roce 1990 z rezervních mužstev VTJ Hodonín a TJ Sigma Hodonín.\n\n\n"}
{"id": "1157709", "url": "https://cs.wikipedia.org/wiki?curid=1157709", "title": "Amalekité (Kniha Mormonova)", "text": "Amalekité (Kniha Mormonova)\n\nAmalekité jsou skupina nefitských odpadlíků, vystupujícich v Knize Mormonově, americkém náboženském díle. Panují pochyby o tom, zda se jedná o skutečnou historickou skupinu lidí.\n\nAmalekité vedli Lamanity, aby bojovali proti Nefitům. Zmínky o nich se nacházejí v Knize Alma v kapitolách 21-24 a 43. Jsou tajemnou skupinou, o jejímž původu se vedou debaty.\n"}
{"id": "1157715", "url": "https://cs.wikipedia.org/wiki?curid=1157715", "title": "VK Prostějov", "text": "VK Prostějov\n\nVK Prostějov je prostějovský volejbalový ženský klub, který hraje nejvyšší českou volejbalovou soutěž UNIQUA Extraliga žen a je jejím osminásobným šampionem. Tým je pravidelným účastníkem evropských pohárů, 4x zvítězil v Česko-Slovenském poháru. Hráčky letošní sezóny jsou Klára Dvořáková, Nikola Stümpelová, Gabriela Kozmík, Karolína Fričová, Veronika Boudová, Gabriela Kopáčová, Tereza Baláková, Aneta Weidenthalerová, Tereza Slavíková, Michaela Zatloukalová, Lucie Nová a Lenka Knorová.\n\nREALIZAČNÍ TÝM:\n\nHlavní trenér Ľubomír Petráš, asistent trenéra Lukáš Sťahuliak, Sportovně technický manažer Ondřej Hubáček, statistik Jakub Krčmař, fyzioterapeut David Lisický, masér Ivana Kratochvílová, Lékař MUDr. Pavel Navrátil CSc., Sportovní ředitel Miroslav Čada. Naopak je téměř jistý návrat Jana Müllera, jenž v Prostějově působil od historicky úvodní sezóny vékáčka dlouhých (skoro) devět let.\n\n\n\n"}
{"id": "1157723", "url": "https://cs.wikipedia.org/wiki?curid=1157723", "title": "The Necessaries", "text": "The Necessaries\n\nSvůj první singl nazvaný „“ (na druhé straně desky byla píseň „“) kapela vydala v roce 1979 na značce SPY Records. Producentem nahrávky byl velšský hudebník John Cale. Singl byl nahrán v newyorském studiu v září roku 1978. Kapela později podepsala smlouvu se společností Sire Records. V roce 1981 vydala své první studiové album nazvané '. Producentem desky byl Bob Blank. Ten tuto úlohu zastával i na další desce této skupiny nazvané '.\n\n\n"}
{"id": "1157729", "url": "https://cs.wikipedia.org/wiki?curid=1157729", "title": "Amalikiáš", "text": "Amalikiáš\n\nAmalikiáš (také Amalekiáš) je nefitský zrádce, vystupujíci v Knize Mormonově, americkém náboženském díle. Panují pochyby o tom, zda se jedná o historickou osobu.\n\nAmalikiáš získal moc mezi Lamanity a vedl je proti Nefitům. Zmínky o nem se nachádzejí v Knize Alma v kapitolách 46-51. \n"}
{"id": "1157730", "url": "https://cs.wikipedia.org/wiki?curid=1157730", "title": "213 (číslo)", "text": "213 (číslo)\n\nDvě stě třináct je přirozené číslo, které následuje po čísle dvě stě dvanáct a předchází číslu dvě stě čtrnáct. Římskými číslicemi se zapisuje CCXIII.\n\n\nSilnice II/213 je česká silnice II. třídy vedoucí na trase Libá – Hazlov – Vojtanov – Skalná – II/212\n\n\n\n"}
{"id": "1157731", "url": "https://cs.wikipedia.org/wiki?curid=1157731", "title": "Wendland", "text": "Wendland\n\nWendland je historický region v severním Německu na dolním toku Labe. Zaujímá převážně zemský okres Lüchow-Dannenberg v nejvýchodnější části spolkové země Dolní Sasko, zasahuje také do Meklenburska-Předního Pomořanska, Braniborska a Saska-Anhaltska.\n\nJe pojmenován podle výrazu \"Wenden\", kterým byli v němčině označováni Polabští Slované. Vzhledem k odlehlosti kraje se zde slovanské osídlení udrželo až do 17. století, poslední známá osoba, která hovořila polabštinou, zemřela roku 1756. Dosud se v tomto kraji uchovává původní folklór, řada památkově chráněných vesnic má charakter slovanských okrouhlic. Podle kmene Drevanů je pojmenována pahorkatina Drawehn, dosahující maximální výšky 142 m n. m. Většinu Wendlandu tvoří rovina vyhlazená pevninským ledovcem, s písčitými a podzolovými půdami pokrytými borovým lesem, do jeho západní části zasahuje Lüneburské vřesoviště. Nachází se zde přírodní park Elbhöhen-Wendland.\n\nV době studené války probíhala napříč Wendlandem železná opona. U obce Gorleben bylo zřízeno úložiště vyhořelého jaderného odpadu, které vzbuzuje protesty místních obyvatel, v roce 1980 zde jako projev nesouhlasu s politikou spolkové vlády byla nakrátko symbolicky vyhlášena Republika Svobodný Wendland.\n\n"}
{"id": "1157734", "url": "https://cs.wikipedia.org/wiki?curid=1157734", "title": "Mieczysław Urbański", "text": "Mieczysław Urbański\n\nMieczysław Urbański (6. ledna 1852 – 1944) byl rakouský statkář a politik polské národnosti z Haliče, na konci 19. století krátce poslanec Říšské rady.\n\nByl šlechtického původu. Patřil mu statek Haczów. Jeho ženou byla Heleną Bielecką. Manželé byli bezdětní.\n\nPůsobil jako poslanec Haličského zemského sněmu, kam byl poprvé zvolen roku 1895 za kurii velkostatkářskou. V únoru 1907 ho zemský sněm zvolil do komise pro přípravu volební reformy. I v zemských volbách roku 1913 se znovu stal poslancem.\n\nNa přelomu 19. a 20. století zastával funkci okresního maršálka v Brzozówě. Podle informací z roku 1907 byl okresním maršálkem už skoro 20 let.\n\nByl krátce i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Rezignoval brzy po volbách 13. dubna 1891. Ve volebním období 1891–1897 se uvádí jako Nikolaus Urbański, statkář. Do voleb v roce 1891 šel jako kandidát Polského klubu. Do parlamentu byl vybrán za region Sanok.\n"}
{"id": "1157735", "url": "https://cs.wikipedia.org/wiki?curid=1157735", "title": "Arthur Russell (hudebník)", "text": "Arthur Russell (hudebník)\n\nArthur Russell (21. května 1951 – 4. dubna 1992) byl americký hudebník (multiinstrumentalista hrající převážně na violoncello). Na počátku osmdesátých let byl členem skupiny The Necessaries, s níž vydal alba ' (1981) a ' (1982). Během své kariéry spolupracoval s mnoha dalšími hudebníky, mezi něž patří například Jerry Harrison, Peter Zummo či básník Allen Ginsberg. Rovněž vydal několik vlastních nahrávek. Přestože byl v roce 1973 krátce jeho přítelem Allen Ginsberg, sám se neoznačoval za gaye. To se změnilo až o tři roky později, kdy se jeho přítelem stal kadeřník Louis Aquilone. Zemřel roku 1992 ve věku čtyřiceti let na AIDS.\n\n"}
{"id": "1157737", "url": "https://cs.wikipedia.org/wiki?curid=1157737", "title": "Jerry Harrison", "text": "Jerry Harrison\n\nJerry Harrison (* 21. února 1949 Milwaukee) je americký hudebník. V první polovině sedmdesátých let hrál v kapele The Modern Lovers. V roce 1977 se stal členem skupiny Talking Heads, s níž vystupoval až do jejího rozpadu na počátku devadesátých let. V roce 1981 vydal své první sólové album nazvané \"The Red and the Black\". Na nahrávce se podíleli například Bernie Worrell a Adrian Belew. V roce 1988 následovala Harrisonova druhá sólová deska. Nesla název \"Casual Gods\" a hráli na ní například Chris Spedding a Robbie McIntosh. Třetí album \"Walk on Water\" vydal v roce 1990. Po rozpadu své domovské skupiny působil jako producent. Produkoval například nahrávky skupin Crash Test Dummies a Violent Femmes.\n\n"}
{"id": "1157740", "url": "https://cs.wikipedia.org/wiki?curid=1157740", "title": "Ernie Brooks", "text": "Ernie Brooks\n\nErnie Brooks je americký baskytarista. V první polovině sedmdesátých let působil ve skupině The Modern Lovers. Na přelomu sedmdesátých a osmdesátých let hrál v kapele The Necessaries. Dále nahrával například s Elliottem Murphym, Davidem Johansenem, Rhysem Chathamem, Garym Lucasem a podílel se na sólových nahrávkách Jerryho Harrisona (rovněž bývalého člena The Modern Lovers). V roce 1994 vydal své jediné sólové album s názvem \"\" (vydavatelství New Rose Records). Na nahrávce se podíleli Chris Spedding, Jonathan Richman (frontman skupiny The Modern Lovers), Jerry Harrison, Arthur Russell a mnoho dalších.\n\n"}
{"id": "1157743", "url": "https://cs.wikipedia.org/wiki?curid=1157743", "title": "Geografie Argentiny", "text": "Geografie Argentiny\n\nArgentina se nachází v jižní části Jižní Ameriky, v regionu Cono Sur. Na západě je ohraničena Andami, na jihu a východě Atlantským oceánem. Sousedními zeměmi jsou Chile na západě, Bolívie a Paraguay na severu, Brazílie a Uruguay na severovýchodě.\n\nPodle rozlohy je Argentina druhou největší zemí Jižní Ameriky (po Brazílii) a osmou největší zemí na světě. Její celková rozloha je přibližně 2 700 000 km². Argentina se nárokuje úsek Antarktidy (Argentinská Antarktida), ale souhlasila, že pozastaví nároky v regionu, když podepsala Antarktický smluvní systém. Argentina si také nárokuje několik ostrovů v jižním Atlantiku, které spravuje Spojené království.\n\nS počtem obyvatel okolo 42,1 milionu byla Argetina v roce 2010 32. nejlidnatější zemí.\n\nNa území Argentiny vyniká několik výrazně odlišných krajinných oblastí - západní pohraničí zabírají Andy s rozsáhlým předhůřím, které má charakter skalnaté pouště, na severní části jsou horké stepi, savany a lesy argentinské části oblasti Gran Chaco, jižně od ní se téměř na čtvrtině území Argentiny rozprostírá oblast pamp se subtropickým, suchým podnebím, dále nížinná, místy bažinatá, oblast mezi řekami Paraná a Uruguay, patří k hlavním zemědělským územím Argentiny, a konečně jižní část Argentiny, asi od 38° jižní šířky zabírá suchá Patagonie.\n\nV argentinských Andách je velké množství vrchů s nadmořskou výškou nad 6000 m. Mezi nimi je i nejvyšší hora Ameriky, Aconcagua s výškou téměř 7000 m a nejvyšší sopka na zemi - Ojos del Salado s výškou téměř 6900 m. V následujícím seznamu jsou uvedeny všechny šestitisícovky a několik menších, ale známých vrchů.\n\nV argentinské hydrologii dominují přítoky Río de la Plata. Její povodí zaujímá asi 5 200 000km2. Asi třetina z toho leží v Argentině, zbytek v Bolívii, Brazílii, Paraguayi a Uruguayi. Přítoky řeky Rio de la Plata jsou Paraná a Uruguay.\n\n\nNejvýznamnějším je jezero Mar Chiquita v provincii Córdoba i jezera Lago Argentino a Lago Viedma obě ležící v Přírodní rezervaci Los Glaciares, které jsou v Seznamu světového dědictví UNESCO. Nachází se zde i ledovec Perito Moreno.\n\nNejvětším ostrovem je Ohňová země, o který se Argentina (provincie Tierra del Fuego) dělí s Chile. Kromě toho významné jsou Falklandy, které si Argentina nárokuje, ale jsou pod britskou správou. Obsazení ostrovů Argentinou 2. dubna 1982 iniciovalo Falklandskou válku, která trvala až do 14. června 1982 a skončila prohrou Argentiny.\n\nNa území Argentiny se nacházejí téměř všechna klimatická pásma. Od tropického na krajním severovýchodě a subtropického na zbytku severu, přes rozsáhlá mírná klimatická pásma až po chladné na jihu a v oblasti And.\n\nNa severozápadě Argentiny je v oblasti And suché pásmo s jedním krátkým obdobím dešťů v létě. Zde se také nachází vysokohorská poušť Puna, jejíž západní část patří k oblastem s nejmenším množstvím srážek na světě, dále neúrodná step Monte na úpatí And v provinciích Mendoza, San Juan a La Rioja. Výjimkou jsou subtropické lesy v provinciích Tucumán, Salta a Jujuy, v létě extrémně vlhké, v zimě ale relativně suché. Gran Chaco na centrálním severu je sice o něco vlhčí, ale vodní srážky se zde koncentrují také pouze na léto. Severovýchod jakož i region pamp je celý rok mnohem vlhčí, přičemž nejvyšší množství srážek v subtropickém deštném lese spadne v provincii Misiones.\nNa jihu (Patagonie) naopak: na západě v oblasti And je podnebí stále mírné a vlhké a na východě patagonské výčnělku chladné a suché. Tento region ovlivňuje pravidelný jihozápadní vítr, nazývaný \"Pampero\".\n\nZcela odlišné je podnebí v Ohňové zemi, kde teplotní rozdíly mezi létem a zimou jsou nepatrné. Podnebí je tam chladné s relativně vysokým množstvím srážek.\n\nZalesněných je asi dvanáct procent území země. Navíc velmi rozdílná klimatická pásma Argentiny samozřejmě mají velký vliv na rozmanitost rostlinného a živočišného světa.\n\nV teplých a vlhkých tropických a subtropických deštných lesích na severu rostou tropické rostliny, jako růžové stromy (\"Dalbergia\"), guajakové stromy (\"Guaiacum officinale\"), palisandr (\"Jacaranda mimosifolia\") a stromy Quebracho (\"Schinopsis lorentzii\"), z nichž se získává tanin (tříslovina pro koželužství) a také palmy.\n\nGran Chaco má suchomilné křovinaté stepi s porosty dřevin algarrobo (hlavně \"Prosopis alba\" a \"Prosopis nigra\") a v menší míře se zde vyskytuje také Quebracho.\n\nPampy jsou porostlé rozsáhlými travními porosty s trávami rodů \"Setaria, Bromus, Stipa, Eragrostis\" a menšími oblastmi výskytu křovinatých dřevin, jako jsou např. akácie (\"Acacia\"). Na základě velmi jemných, kvalitních půd jsou pampy zemědělsky využívané pro pěstování téměř všech druhů obilovin a původní rostlinstvo je vytlačováno.\n\nPatagonie leží už ve stínu And. Je to neúrodná a nejrozsáhlejší oblast bez stromů. Zde dominují jako v pampě také trávy (zejména \"Festuca, Stipa, Poa, Trisetum\" a rod \"Agropyrum\"), rostlinstvo je ale přizpůsobeno podstatně sušším podmínkám. Rostou zde různé suchomilné křovinaté porosty. Půda je kamenitá, nevhodná k orbě, proto jsou travnaté pláně využívány jako pastviny.\n\nV předhůří And a na Ohňové zemi se nacházejí rozsáhlé Jehličnaté porosty se smrky (rod \"Picea\"), cypřiši (\"Cypressus\"), borovice mi (\"Pinus\"), cedry (\"Cedrus\") a jiné. Blízko chilské hranice roste pabuk (\"Nothofagus\"). Hranice vegetace leží přibližně ve výšce 3 500 m. V suchých, severních vyšších polohách And se nachází suchá vyprahlá polopoušť porostlá různými druhy kaktusůů(\"Cactaceae\") a trnitých křovin. Květ stromu ceibos je národním květem a symbolem země.\n\nNa tropickém severu je živočišný svět nejrozmanitější. Nacházejí se zde různé druhy opic, jaguár (\"Panthera onca')', puma americká (\"Panthera concolor\"), ocelot (\"Leopardus pardalis\"), mravenečník, pekari páskovaný (\"Tayassu tajacu\"), kapybara (\"Hydrochoeris hydrochoeris\"), také tapír (\"Tapirus terrestris\") a různí plazi jako hadi a aligátoři, např. kajman brýlový (\"Caiman crocodilus\"). Z opeřenců se tam nacházejí kolibříci, plameňák karibský a papoušci. V řekách je kromě mnoha druhů ryb možné nalézt také piraně.\n\nPobřežní vody Argentiny jsou bohaté na ryby. Zejména sardinky, makrely, dále jsou tu delfíni a množství jiných živočichů.\n\nSíť parků je v Argentině tvořena asi 30 národními parky.\n"}
{"id": "1157748", "url": "https://cs.wikipedia.org/wiki?curid=1157748", "title": "Anatol Vachnjanyn", "text": "Anatol Vachnjanyn\n\nAnatol Vachnjanyn, cyrilicí Анатоль Вахнянин (19. září 1841 Sieniawa – 11. únor 1908 Lvov), byl rakouský hudební skladatel a politik ukrajinské národnosti z Haliče, na konci 19. století poslanec Říšské rady.\n\nPůsobil jako hudební skladatel, spisovatel a veřejný činitel. Vystudoval řeckokatolický seminář ve Lvově a roku 1868 absolvoval Vídeňskou univerzitu. Od roku 1870 vyučoval na akademickém gymnáziu ve Lvově. Podílel se na založení ukrajinské studentské organizace Sič ve Vídni roku 1867. Byl rovněž přítomen u zakládání mnoha hudebních a uměleckých spolků. V roce 1903 takto vznikl Vyšší hudební institut M. Lysenka (pozdější lvovská konzervatoř), který Vachnjanyn řídil od roku 1903 do roku 1906. V letech 1868–1870 byl prvním předsedou ukrajinského spolku Prosvita v Haliči. Napsal libreto i hudbu pro \"Kupalo\", první ukrajinskou operu z Haliče, a složil hudbu pro mnohé další divadelní hry. Překládal z ruštiny a napsal sám čtyři romány, dále četné kratší literární útvary.\n\nZasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii venkovských obcí v Haliči, obvod Žovkva, Sokal, Rava atd. Nastoupil 22. února 1894 místo Edwina Płażka. Mandát zde obhájil ve volbách roku 1897. Ve volebním období 1891–1897 se uvádí jako Anatol Wachnianýn, gymnaziální profesor, bytem Lvov.\n\nPatřil mezi tzv. mladorusíny. Po nástupu na Říšskou radu roku 1894 vystupoval jako oponent rusínského politika Juliana Romančuka a parlamentního Rusínského klubu. Později ale sám mluvil jménem Rusínského klubu. Do voleb roku 1897 šel jako umírněný rusínský kandidát. Po volbách se pak uvádí mezi členy poslaneckého klubu Slovanský křesťansko národní svaz. Prosazoval smířlivé vztahy s Poláky.\n\nZemřel v únoru 1908.\n\nJeho zetěm byl literární historik a politik Kyrylo Studynskyj.\n"}
{"id": "1157751", "url": "https://cs.wikipedia.org/wiki?curid=1157751", "title": "Leicester Square (stanice metra v Londýně)", "text": "Leicester Square (stanice metra v Londýně)\n\nLeicester Square je stanice metra v Londýně, otevřená 15. prosince 1906. Původní název zněl \"Cranbourn Street\". Nachází se na dvou linkách:\n"}
{"id": "1157752", "url": "https://cs.wikipedia.org/wiki?curid=1157752", "title": "Krymský most", "text": "Krymský most\n\nKrymský most (rusky \"Крымский мост\"), nazývaný též Kerčský most (rusky \"Керченский мост\") je spojnice Ruska přes Kerčský průliv s poloostrovem Krym. Je koncipován jako dvojitý most a určen pro silniční a železniční dopravu. Vede z Kerčského poloostrova přes ostrov Tuzla a Tuzlanskou kosu na Tamaňský poloostrov. Kvůli ukrajinské blokádě Krymu je stavba mimořádně důležitá pro rozvoj ekonomiky poloostrova Krym. Zakázku na stavbu mostu získala od ruské vlády firma patřící oligarchovi Arkadiji Rotenbergovi.\n\nDne 15. května 2018 otevřel ruský prezident Vladimir Putin dokončený silniční most, který nese čtyřproudou dálnici, pro osobní automobily a autobusy. Most je nejdelším mostem v Rusku a stal se součástí dálnice A290 z Kerče do Novorossijsku. Zároveň je nejdelším mostem v Evropě, neboť překonal most Vasca da Gamy přes řeku Tejo v portugalském hlavním městě Lisabonu, který je 17,2 km dlouhý. Druhá část projektu, most pro železnici, byla dokončena a uvedena do provozu v prosinci roku 2019.\n\nMost podpořil zvýšení turistického ruchu na Krymu, k očekávanému snížení cen potravin však nedošlo.\n\nJiž v dávné minulosti existovalo v těchto místech spojení mezi západními a východními břehy Bosporské říše (5. stol. př. n. l. – 4. stol. n. l.), která se rozprostírala na dvou poloostrovech – Kerčském a Tamaňském. Kimmeriové mohli se svými stády přejít přes mělký brod spojující Azovské a Černé moře. Šíře Kerčského průlivu zároveň dovolovala obchodníkům a rybářům snadno přeplout. Přes Kerčský průliv vedly také důležité obchodní trasy – Cesta od Varjagů k Řekům a Hedvábná stezka.\n\nV 19. století vedl přes Kerčský průliv kabel Indo-evropského telegrafu, který spojoval Londýn s Indií. Roku 1901 anglická vláda posuzovala projekt dálkové železniční magistrály z Londýna do Dillí, i když se stavbou se z finančních důvodů nikdy nezačalo.\n\nRoku 1903 zaujala myšlenka stavby mostu cara Mikuláše II. Projekt byl svěřen nejlepším ruským inženýrům, kteří projekt dokončili roku 1910. Realizaci stavby však nakonec zabránilo vypuknutí první světové války.\n\nVe 30. letech sovětští odborníci vyprojektovali rozsáhlou stavbu železnice, která měla vést z krymského města Chersonu až do gruzínského Poti přes Kerčský průliv. Těžkotonážní prvky mostní konstrukce tehdejší sovětské závody nedovedly vyrobit v potřebné kvalitě, byly proto objednány v Německé říši. Projekt však nakonec nebyl realizován v důsledku přepadení Sovětského svazu německými vojsky (Operace Barbarossa).\n\nPři postupu nacistických vojsk přes Ukrajinu až do hloubky území RSFSR se staly Krym a také Předkavkazsko místy prudkých bojů mezi Wehrmachtem a Rudou armádou. Roku 1943 vytvořila německá vojska pontonový most přes Kerčský průliv, ale Hitler nařídil postavit pětikilometrový pevný most. Vedoucím projektu byl Albert Speer, Hitlerův osobní architekt a ministr zbrojního průmyslu.\n\nSovětský letecký průzkum podal záhy Stalinovi zprávy o počínajících stavebních pracích, avšak Stalin zakázal tuto stavbu bombardovat. Do října roku 1943 měli Němci již třetinu mostu hotovou, kvůli rychlému protiútoku Rudé armády jej ale němečtí vojáci vyhodili do vzduchu. Na místě ovšem zanechali velké množství materiálu, který nezůstal dlouho nevyužit.\n\nPo osvobození Krymu od německých vojsk roku 1944 byl za pouhých sedm měsíců postaven Kerčský železniční most. Tento most byl dlouhý 4,5 kilometru, široký byl 22 metrů, čítal 115 rozponů dlouhých 27,1 m a 110metrové otáčivé zařízení uprostřed, které umožňovalo proplutí těžkotonážních lodí. V únoru roku 1945 přes most přejel osobní vlak Klimenta Vorošilova, kterým se z Jaltské konference do Moskvy vracela sovětská delegace.\n\nKoncem února 1945 led hnaný větrem z Azovského moře vážně narušil 42 mostních pilířů, neboť nebyly chráněny ledolamy. Vládní komise pak doporučila dočasný most rozebrat.\n\nPo skončení války se začalo uvažovat o stavbě nového mostu na stejném místě. Náměstek lidového komisaře pro dopravu Illarion Gociridze představil Stalinovi projekt nového mostu se slovy: „\"To bude, soudruhu Staline, car-most.\"“ (Viz Car-puška nebo Car-kolokol, \"pozn. překl.\") Na to Stalin odvětil: „\"Cara jsme svrhli v sedmnáctém roce.\"“ Projekt tak nebyl realizován. Práce na odstranění zborceného mostu se protáhly na 23 let.\n\nPo rozpadu Sovětského svazu se nejednou diskutovala možná stavba mostu přes Kerčský průliv. Od roku 1991 bylo rozpracováno okolo 20 projektů přemostění na Krym. V Rusku i na Ukrajině se objevovaly různé pokusy zajistit technicko-finanční zabezpečení projektu.\n\nJednou z překážek realizace mostu byl konflikt mezi Ukrajinou a Ruskem z roku 2003 ohledně přináležitosti ostrova Tuzla. Rusko tehdy začalo se stavbou hráze z Tamaňského poloostrova ležícího administrativně v Krasnodarském kraji na ostrov Tuzla, který leží administrativně na Krymu. Tato vcelku pustá místa mají strategický význam pro kontrolu námořního provozu mezi Azovským a Černým mořem. Zároveň je poněkud problematický fakt, že ostrov Tuzla tradičně přináležel ke Krasnodarskému kraji, mj. proto, že vzniknul teprve ve 20. letech samovolným oddělením od Tamaňského poloostrova. Administrativně byl ostrov ke Krymu připojen teprve roku 1941. Jak se roku 2003 blížila stavba hráze k ostrovu Tuzla, ukrajinští pohraničníci znemožnili další pokračování prací a celá záležitost skončila mezinárodním konfliktem.\n\nV dubnu 2008 předseda ruské vlády Viktor Zubkov a ukrajinská premiérka Julija Tymošenková oznámili, že se Rusko domluvilo s Ukrajinou na společném vybudování mostu.\n\n21. dubna 2010 podepsali prezidenti Ukrajiny a Ruska Janukovyč a Medvěděv tzv. Charkovskou dohodu, ve které se hovořilo též o stavbě mostu přes Kerčský průliv. Jeho dokončení se tehdy plánovalo na rok 2014. Následovalo vypracovávání a posuzování různých variant projektu, uvažovalo se např. o stavbě vedoucí z mysu Fonar.\n\nV prosinci 2013 byl mezi Ruskem a Ukrajinou podepsán balíček dokumentů o oboustranné spolupráci, obsahující mj. dohodu o organizaci výstavby přemostění Kerčského průlivu. 29. ledna 2014 potvrdila ukrajinská vláda smlouvu s Ruskem o stavbě mostu přes průliv. Financování bylo ještě téhož roku zajištěno ruskou státní investiční bankou Vněšekonombank, projektní podklady měly být vypracovány do listopadu téhož roku. Realizaci projektu však přerušily události na Ukrajině od roku 2014.\n\nPo anexi Krymu Ruskem v březnu 2014 se stala otázka výstavby mostu na Krym vzhledem k rozkolu mezi Ukrajinou a Ruskem ještě aktuálnější. Již 19. března dal prezident Vladimir Putin ministerstvu dopravy za úkol postavit železniční a silniční most na Krym. Zvažovala se zejména varianta mostu přes Tuzlanskou kosu, která také v červnu 2014 definitivně zvítězila.\n\n30. ledna 2015 byla rozhodnutím vlády Ruské federace stanovena jako jediný dodavatel projektu i stavby přemostění Kerčského průlivu firma Strojgazmontaž. Ta je vlastněna blízkým Putinovým přítelem, stavebním magnátem Arkadijem Rotenbergem, který mj. figuruje na sankčním seznamu EU. Za účelem vyprojektování a výstavby mostu na Krym vznikla dceřiná společnost Strojgazmontaže \"SGM-Most\". Maximální cena mostu byla stanovena na 228,3 mld. rublů v cenách roku 2015 (asi 79 mld. Kč v prosinci 2015).\n\nPůvodně byl užíván název \"Most přes Kerčský průliv\", na základě internetové ankety v listopadu a prosinci 2017 ale nakonec získal oficiální název \"Krymský most\".\n\nPři přípravných pracích bylo na místě budoucího mostu nalezeno téměř 90 různých výbušných zařízení z dob druhé světové války, od nášlapných min až po dvousetkilogramové letecké pumy.\n\nKoncem dubna 2015 se začala navážet stavební technika, začátkem května potom stavební materiál a dělníci zároveň začali provádět první terénní úpravy související se stavbou. 1. října byl postaven první 1207 metrů dlouhý technologický most spojující ostrov Tuzla s Tamaňským poloostrovem. Celkem budou před začátkem hlavních prací postaveny tři dočasné technologické mosty, které budou po dokončení stavby odstraněny.\n\nV březnu 2016 začaly být zakládány první pilíře budoucího mostu. 12. dubna byl na ostrově Tuzla dokončen první mostní pilíř, který ponese silniční těleso. Celkem bude postaveno 595 pilířů. 19. března narazila do druhého technologického mostu turecká nákladní loď Lira, přičemž poškodila několik pilířů. 20. září 2016 byla dokončena betonáž prvního v moři stojícího pilíře budoucího mostu. Celkem jich má být zhotoveno 173, z toho 86 pro automobilovou část mostu a 87 pro železnici.\n\nK 5. únoru 2017 bylo hotovo 230 z celkových 595 pilířů, 1. října již 398 z 595. V květnu se rozeběhla výstavba federální dálnice R260 Taurida, která bude na most navazovat z krymské strany. Nejsložitější operací byla doprava a vyzdvižení 227 m dlouhých a 45 m vysokých obloukových nosníků, které umožnily pod mostem proplouvat i těžkým nákladním lodím, obsluhujícím přístavy Azovského moře. Nosníky byly sestaveny na Tamaňském poloostrově, na místo dopraveny pomocí speciálních pontonů a na 35 m vysoké pilíře usazeny 29. srpna (železniční) a 12. října (silniční).\n\n15. května 2018 byla slavnostně otevřena silniční část mostu. Přitom prezident Vladimir Putin sám řídil oranžový kamion značky Kamaz, kterým v čele kolony stavbařské techniky přejel z pevninského Ruska na poloostrov Krym. Druhá část projektu, most pro železnici, byla dokončena a uvedena do provozu v prosinci roku 2019.\n\n\nProjekt dvojmostu počítal s možností pokládky elektrického kabelu a plynovodu. Tak bylo zabezpečeno doplňkové zásobování energetického systému Krymu. Kvůli urychlení výstavby probíhaly práce na obou mostech souběžně na několika místech.\n\nSilniční most, otevřený v roce 2018, se brzy stal nejčastěji využívaným způsobem překonání průlivu, první rok ho využilo třikrát více automobilů než kolik bylo přepraveno přívozem, k čemuž přispěla také skutečnost, že za průjezd mostem se neplatí mýto. Most podpořil zvýšení turistického ruchu na Krymu, k očekávanému snížení cen potravin však nedošlo.\n\nUkrajina obvinila Rusko, že most využívá k tlaku na její ekonomiku, když v Azovském moři jsou významné přístavy Berďansk a Mariupol, využívané zejména pro export zemědělských produktů a oceli, do určité míry blokovány. Po postavení mostu vzrostla doba a frekvence kontrol projíždějících lodí, lodní provoz také limituje relativně nízká volná výška mostu. Lodní provoz do ukrajinských přístavů v Azovském moři tak poklesl o jednu čtvrtinu. V listopadu 2018 hrál most svou roli v incidentu v Kerčském průlivu, když ruské úřady do klíčové části mostu umístily nákladní loď, čímž zcela znemožnily lodní provoz pod mostem.\n\n"}
{"id": "1157753", "url": "https://cs.wikipedia.org/wiki?curid=1157753", "title": "Irské obranné síly", "text": "Irské obranné síly\n\nIrské obranné síly (, oficiálně \"Óglaigh na hÉireann\") tvoří armádu Irska. Zahrnují irskou armádu, letecký sbor, námořní složky a záložní obranné síly\n\nNejvyšší velitel ozbrojených sil je prezident Irska. Všichni důstojníci obranných sil dostávají rozkazy od prezidenta, ale v praxi jedná jménem prezidenta ministr obrany a podává zprávy irské vládě. Poradním orgánem ministra obrany je Rada obrany.\n\nStát má dlouhotrvající politiku neagresivity v ozbrojených konfliktech, která zahrnovala neutralitu za druhé světové války. Vojenský potenciál Irska je poměrně skromný. Nicméně stát má dlouhou historii zapojení do mírových misí OSN. Mezi funkce obranných sil patří:\n\n"}
{"id": "1157754", "url": "https://cs.wikipedia.org/wiki?curid=1157754", "title": "Velký Bor (hrad)", "text": "Velký Bor (hrad)\n\nVelký Bor je přestavěný hrad ve stejnojmenné vesnici v okrese Klatovy. Stával v místech školní budovy čp. 49 v nadmořské výšce 450 m.\n\nZa zakladatele hradu bývá považován \"Půta z Potštejna,\" který městečko získal výměnou od krále Václava II. v roce 1304. Archeologický výzkum však doložil vznik hradu již ve třináctém století. Půtovi vnukové Vilém a Oldřich hrad věnovali zderazskému klášteru v Praze. V roce 1420 král Zikmund městečko zastavil Janovi a Vilémovi z Rýzmberka, jejichž potomci hrad drželi až do roku 1481. V roce 1519 bylo jeho panství připojeno k Horažďovicím, ale není jisté, zda hrad ještě stál. Jeho zřícenina byla v roce 1765 rozebrána při stavbě špitálu s kaplí, který byl roku 1810 přestavěn na dochovanou školu.\n\nDosud nebyl proveden žádný průzkum, který by ukázal na případný rozsah hradu. Je možné, že stavba školní budovy obsahuje nějaké části hradního zdiva.\n\n"}
{"id": "1157757", "url": "https://cs.wikipedia.org/wiki?curid=1157757", "title": "Henryk Wielowieyski", "text": "Henryk Wielowieyski\n\nHenryk Wielowieyski (18. května 1860 Lvov – 3. června 1924 Vladypil) byl rakouský biolog, vysokoškolský pedagog a politik polské národnosti z Haliče, na přelomu 19. a 20. století poslanec Říšské rady.\n\nPůsobil jako docent embryologie a srovnávací anatomie na Lvovské univerzitě. V letech 1884–1908 byl na této škole docentem zoologie a v letech 1908–1914 docentem zoologie na Jagellonské univerzitě.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Mandát obhájil ve volbách roku 1897 a volbách roku 1901. Ve volebním období 1891–1897 se uvádí jako rytíř Dr. Heinrich von Wielowieyski, soukromý docent a statkář, bytem Lvov a Olejowa.\n\nVe volbách roku 1891 se uvádí jako kandidát Polského klubu. V roce 1897 kandidoval jako oficiální polský kandidát. Za Polský klub kandidoval i v roce 1901.\n"}
{"id": "1157758", "url": "https://cs.wikipedia.org/wiki?curid=1157758", "title": "Lunz am See", "text": "Lunz am See\n\nLunz am See je městys v okrese Scheibbs, ve spolkové zemi Dolní Rakousko v Rakousku. V lednu 2015 zde žilo celkem 1792 obyvatel.\n\nMěstys leží v jihozápadní části okresu. Jeho rozloha je 101,66 km². Městysem protéká řeka Ybbs.\n\nOkolo města prochází zemská silnice Erlauftaler Strasse B25 a také úzkorozchodná železniční trať Ybbstalbahn.\n\n"}
{"id": "1157759", "url": "https://cs.wikipedia.org/wiki?curid=1157759", "title": "Marie Anna Eleonora Bourbonská", "text": "Marie Anna Eleonora Bourbonská\n\nMarie Anna Eleonora Bourbonská (22. prosinec 1690 – 30. srpen 1760), dcera Ludvíka Bourbonského. Byla abatyší ze Saint-Antoine-des-Champs, ve městě Villejuif u Paříže.\n\nMarie Anna Eleonora se narodila ve Versailles vévodskému páru z Bourbonu. Jako nejstarší potomek svých rodičů byla v mládí známa jako \"Mademoiselle de Bourbon\". Měla velmi blízko ke své matce, ale později byla nahrazena sestrou Luisou Alžbětou. Její otec byl vnuk Louise, Grand Condé a její matka, Luisa Františka Bourbonská byla nejstarší přeživší dcerou Ludvíka XIV. Francouzského a jeho milenky, Madame de Montespan.\n\nJako členka vládnoucího rodu Bourbonů byla princeznou královské krve a měla titul Jasnost.\n\n6. května roku 1706, když jí bylo 16, se stala jeptiškou z Fontevrault v Anjou. V roce 1723 se stala abatyší ze Saint-Antoine-des-Champs a byla známá jako \"Madame de Bourbon\". Saint-Antoine-des-Champs bylo opatstvím ze 13. století.\n\nPřežila všechny své sourozence kromě Luisy Alžběty, matky budoucího Ludvíka Filipa II. Orleánského. Zemřela na předměstí Villejuif a byla pohřbena v opatství Saint-Antoine-des-Champs.\n\nJejí sestra Jindřiška Luisa byla abatyší z Beaumont-lès-Tours, a sestřenice Luisa Adelaida abatyší Chelles Abbey. Opatství Saint-Antoine je nyní domovem Hôpital Saint-Antoine vně Paříže.\n"}
{"id": "1157760", "url": "https://cs.wikipedia.org/wiki?curid=1157760", "title": "Vermin Supreme", "text": "Vermin Supreme\n\nVermin Love Supreme (* červen 1961 Rockport) je americký performer a kandidát v prezidentských volbách 2016. Pseudonym \"Vermin Supreme\" (do češtiny se dá přeložit jako \"Svrchovaná havěť\") si nechal zaregistrovat jako občanské jméno, jeho původní jméno není známo.\n\nV roce 1986 se účastnil pochodu proti jaderným zbraním, o rok později neúspěšně kandidoval na starostu města Baltimore. V roce 2011 podpořil hnutí Occupy Boston, byl také mezi protestujícími proti summitu NATO v Chicagu 2012. Označuje se za anarchistu a svými recesistickými aktivitami paroduje nereálné sliby a řešení pseudoproblémů, typické pro současnou politiku. Oznámil, že pokud se stane prezidentem USA, zasadí se o to, aby každý Američan dostal zdarma ponyho jako ekologičtější alternativu automobilu. Součástí jeho programu je také povinné čištění zubů, příprava na možnou invazi zombies nebo státní podpora pro výzkum cestování časem. Pozornost vzbuzuje svým extravagantním vzhledem: mohutný plnovous, na hlavě čepice ve tvaru holínky a kolem krku množství pestrobarevných kravat. Režisér Steve Onderick natočil o jeho neúnavném politickém aktivismu dokument \"Who Is Vermin Supreme? An Outsider Odyssey\".\n\n\n\n"}
{"id": "1157761", "url": "https://cs.wikipedia.org/wiki?curid=1157761", "title": "Zdzisław Włodek", "text": "Zdzisław Włodek\n\nZdzisław Włodek (2. listopadu 1852 – 30. července 1928) byl rakouský politik polské národnosti z Haliče, na konci 19. století poslanec Říšské rady.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii velkostatkářskou v Haliči. Nastoupil 22. května 1894 místo Atanazyho Benoé. Ve volebním období 1891–1897 se uvádí jako rytíř Zdzislaw von Włodek, statkář, bytem Dąbrowica.\n\nPo nástupu do parlamentu vstoupil do poslaneckého Polského klubu.\n"}
{"id": "1157766", "url": "https://cs.wikipedia.org/wiki?curid=1157766", "title": "Horažďovice (zámek)", "text": "Horažďovice (zámek)\n\nHoražďovice jsou hrad přestavěný na zámek v severozápadním cípu historického centra Horažďovic v okrese Klatovy. Od roku 1964 je chráněn jako kulturní památka. Rozsáhlý areál zámku severně od náměstí je majetkem města, je zde umístěno Městské muzeum, knihovna a také restaurace. Umělecky hodnotné prostory Velkého a Malého sálu jsou využívány pro kulturní a společenské akce.\n\nPočátky horažďovického hradu spadají do druhé poloviny 13. století, kdy patřily Bavorům ze Strakonic. Bavorové měli své hlavní sídlo v nedalekých Strakonicích a v Horažďovicích nechali postavit jen menší tvrz strategického významu. Zasloužili se však o povýšení Horažďovic na město (1292) a panství jim patřilo do roku 1389. Po nich se majiteli stali páni z Hradce, od kterých město získal Děpolt z Rýzmberka a od něj v roce 1459 bratři Jan a Racek z Kocova. Tehdy se Horažďovice po delší době staly sídlem panství a přestavbu tvrze na hrad inicioval Racek z Kocova. Ten se postavil na stranu Matyáše Korvína a škodil přívržencům krále Vladislava II. V letech 1477–1478 proto město obléhalo královské vojsko vedené strakonickým johanitou Janem ze Švamberka, dokud se Racek z Kocova nevzdal. Jan ze Švamberka město v roce 1483 koupil a vzápětí prodal Půtovi Švihovskému z Rýzmberka.\n\nŠvihovským z Rýzmberka patřily Horažďovice téměř 150 let a za jejich vlády došlo k přestavbě hradu na renesanční zámek. K největšímu rozšíření došlo za Děpolta Švihovského, který Horažďovice vlastnil v letech 1593–1616. Ten nechal postavit obytné budovy na hradbách, věž s arkádovým dvorem v severozápadním rohu areálu a vykoupil také několik měšťanských domů pro výstavbu nového křídla vysunutého směrem k náměstí. Děpoltův syn Ferdinand Karel Švihovský byl aktivním účastním stavovského povstání a Horažďovice mu byly zkonfiskovány. Při této příležitosti byl proveden odhad panství, který mimo jiné dokládá stavební úpravy zámku provedené na přelomu 16. a 17. století za Děpolta Švihovského.\n\nHoražďovice se zámkem, pivovarem, mlýny, hospodářskými dvory a třinácti vesnicemi koupil v roce 1622 nejvyšší purkrabí Adam ze Šternberka za odhadní cenu bezmála 75 000 kop grošů míšeňských. Dva požáry města a události třicetileté války významně zasáhly i zámek. Adamův vnuk Václav Vojtěch vlastnil několik panství v Čechách a proslul jako aktivní stavebník. Kromě budování rodových sídel v Praze a okolí (Trojský zámek, Šternberský palác) věnoval svou pozornost i Horažďovicím a vedle financování oprav kostelů přistoupil k barokní přestavbě zámku. Za účasti italského architekta Salominiho získal zámek svou současnou podobu (1660–1692), tehdy vznikla také francouzská zahrada s glorietem a sochařskou výzdobou. Po Václavu Vojtěchovi vlastnila Horažďovice jeho manželka Klára Bernardina z Maltzanu († 1719) a poté jejich vnučka Marie Filipína Harrachová, provdaná Thun-Hohensteinová (1693–1763). Jako velmi mladá ovdověla a za svého nezletilého syna spravovala obrovský thunovský majetek v severních Čechách, o Horažďovice proto ztratila zájem. \n\nV roce 1721 koupila Horažďovice od Marie Filipíny Thunové za 300 000 zlatých kněžna Marie Eleonora z Mansfeldu (1682–1747). Od jejího syna Jindřicha Pavla z Mansfeldu (1712–1780) koupil v roce 1748 Horažďovice hrabě Václav Maria Pötting, protože však nebyl schopen panství splatit, v roce 1752 jej přenechal zpět Mansfeldovi. Jindřich Pavel Mansfeld tehdy plánoval finančně náročnou přestavbu svého hlavního sídla v Dobříši a Horažďovice nakonec v roce 1755 definitivně prodal. Novou majitelkou se stala kněžna Marie Karolína z Löwenstein-Wertheimu (1718–1765), na horažďovickém zámku trvale sídlila a zemřela, za ní také proběhly drobné stavební úpravy. Po Löwensteinech přešlo panství dědictvím na spřízněný rod Rummerskirchů, kteří v Horažďovích také trvale sídlili. \n\nOd hraběte Karla z Rummerskirchu koupil Horažďovice 1834 za 400 000 zlatých kníže Rudolf Kinský a jeho potomstvo bylo posledním soukromým majitelem zámku. Knížata Kinští měli k dispozici řadu dalších sídel v Čechách (Budenice, Heřmanův Městec, Choceň), ale i v Horažďovicích příležitostně pobývali. Koncem 19. století patřilo k velkostatku kromě zámku 2 415 hektarů půdy, pivovar, cihelna a vápenka. Rozloha velkostatku byla zmenšena první pozemkovou reformou, zámek ale zůstal majetkem Kinských, v jeho části bylo od roku 1920 umístěno muzeum. Knížecí větev Kinských se hlásila k německé národnosti, takže její majetek byl v roce 1945 zkonfiskován. \n\nPo roce 1945 se prostory muzea rozšířily do západního křídla, které dosud sloužilo jako obytné prostory pro příležitostné návštěvy Kinských. Další části zámku byly využity pro potřeby komunálních služeb (prádelna, čistírna), byly zde zřízeny také byty, mimo jiné tu měla zázemí i autoškola. Od konce sedmdesátých let 20. století byla většina zámku kvůli rozšíření dřevomorky domácí pro veřejnost uzavřena. Po roce 1989 došlo k zásadní rekonstrukci zámku, která probíhala v letech 1990–1996, v některých částech až do roku 2000. Zámek je majetkem města Horažďovice, sídlí zde Městské muzeum, knihovna a restaurace. Renovované prostory Velkého a Malého sálu slouží kulturním akcím a společenským událostem (svatby, výstavy atd.).\n\nHrad patřil mezi hrad bergfritového typu. Měl lichoběžníkový půdorys, jehož severní a západní hradba plynule navazovala na městské opevnění. V jihovýchodním nároží stál částečně dochovaný bergfrit a v protějším malý palác, po kterém zůstal jen sklep zaklenutý valenou klenbou. Původně východní hradba pravděpodobně tvoří nádvorní stěnu východního zámeckého křídla. Mladší gotické křídlo paláce vzniklo zvenčí podél západní hradby. V jeho severní části stojí obytná věž vybavená původně velkým arkýřem. Způsob opevnění na straně proti městu neznáme.\n\nSoučasný zámek tvoří čtyři křídla pravděpodobně pozdně gotického původu, která obklopují vnitřní nádvoří. Po jeho obvodu vede renesanční arkádový ochoz na toskánských sloupech. Ve vstupním křídle se nachází raně barokní kaple.\n\n\n"}
{"id": "1157773", "url": "https://cs.wikipedia.org/wiki?curid=1157773", "title": "Lisa Hauserová", "text": "Lisa Hauserová\n\nLisa Theresa Hauserová (* 16. prosince 1993, Kitzbühel) je rakouská biatlonistka a několikanásobná medailistka z juniorských i seniorských šampionátů.\n\nVe světovém poháru dokázala individuálně nejlépe obsadit osmé místo ve vytrvalostním závodu ze švédského Östersundu ze sezóny 2015/16. Spolu se Simonem Ederem zvítězila v závodu smíšených dvojic ve finském Kontiolahti v sezóně 2016/17.\n\nHauserová je šestinásobnou účastnicí Mistrovství světa v biatlonu a dvojnásobnou účastnicí zimních olympijských her. Jejím nejlepším výsledkem v závodech jednotlivců je sedmé místo z vytrvalostního závodu ze švédského Östersundu v roce 2019. V týmovém závodě se smíšeným týmem dokázala skončit dvakrát na pátém místě.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se tří juniorských šampionátů v biatlonu. Celkově na těchto šampionátech získala dvě stříbrné a čtyři bronzové medailí, z toho čtyři byly individuální a dvě vybojovala se štafetami.\n\n"}
{"id": "1157774", "url": "https://cs.wikipedia.org/wiki?curid=1157774", "title": "League of Legends Championship Series", "text": "League of Legends Championship Series\n\nLeague Championship Series, zkráceně LCS, je týmová soutěž ve hře League of Legends pořádaná firmou Riot Games. Tato soutěž probíhá každoročně od roku 2013. Od roku 2019 nese EU LCS nový název a to League European Championship (LEC) a soutež je Franchisovaná. Tudíž do soutěže nelze postoupit přímo, ale pouze zakoupením slotu jako u NA LCS (nově pouze LCS). \n\nLCS funguje ve dvou regionech, v Evropě (LEC) a v Severní Americe (LCS). V každém regionu soutěží 10 týmů o trofej a také body do žebříčku, díky kterým se dá dále postoupit na světový šampionát. Dělí se na dvě části, tzv. splity, jarní a letní. Každý split je poté rozdělen na 2 částí, základní část a play off. První 2 týmy základní části postupují přímo do 2. kola kde se utkají o slot ve finále. 1. kolo hrají další 4 týmy ve formátu 4. vs 6., 3. vs. 5. Vítěz zápasu prvních dvou týmů postupuje rovnou do finále. Poražený tým jde do 3. kola kde bude mít druhou šanci k postupu do finále. Vítězové 1. kola se utkávají ve 2. kole. Poražený končí a vítěz jde do 3. kola proti poraženému z 2. kola kde budou bojovat o druhý slot ve finále. Vítěz postupuje jako 1. seed na Světový šampionát. Poražený finalista míří do Regionální kvalifikace (Gauntlet) kde je dosazen do 3. kola, poražený z 3. kola míří do 2. kola a v 1. kole hraje 3. a 4. tým základní části. Finalisté Gauntletu postupují jako 2. a 3. seed. Vítěz míří spolu s 1. seedem do základních skupin Světového šampionátu a poražený jako 3. seed do Play-in fáze. \n\n"}
{"id": "1157776", "url": "https://cs.wikipedia.org/wiki?curid=1157776", "title": "Lokomotiva 709", "text": "Lokomotiva 709\n\nLokomotiva řady 709 (původním označením T 239.1) je dvounápravová dieselelektrická lokomotiva, vyrobená lokomotivkou ČKD mezi lety 1993–1996. Jedná se o jeden z posledních typů lokomotiv, projektovaných i vyrobených touto firmou.\nMyšlenka konstrukce nového typu malé dvounápravové posunovací lokomotivy pochází již z poloviny 80. let, kdy byly vyráběny obdobné lokomotivy renomovanými západními firmami jako např. Bombardier, Voith a dalšími. Vzhledem k plným výrobním kapacitám ČKD však byla realizaci tohoto projektu dána zelená až po změně poměrů v roce 1989, kdy se navíc naskytla možnost využití dovezených zahraničních komponentů, které by kvalitu a celkovou technickou úroveň lokomotiv ještě pozvedly. Nová lokomotiva měla při pouze dvounápravovém uspořádání, kompaktních rozměrech (délka necelých 10 000 mm) a výkonu motoru okolo 300–350 kW nahradit nehospodárné čtyřnápravové lokomotivy řad 721, 740 a 742 na pozicích, kde byly příliš výkonné a nehodily se na ně. Projektovány byly dvě varianty – jedna s použitým tuzemským motorem Liaz 6Z 135T (pracovně označená T 239.0) a druhá s motorem MTU 8V 183 TE 12 od firmy Mercedes-Benz (označená T 239.1). Do výroby se nakonec dostala jen druhá varianta, a to už pod novým označením 709.5. Výroba prvních lokomotiv začala v roce 1993.\nLokomotiva řady 709.5 je dvounápravová, kapotová s věžovou kabinou strojvedoucího, oddělující dva nestejně velké představky. V předním (větším) představku je umístěn spalovací motor, spojený s trakčním alternátorem ČKD TA 612, usměrňovač a ventilátor chlazení. V zadním představku jsou pak pomocné pohony, kompresor a další zařízení. Elektrický přenos výkonu je střídavě-stejnosměrný, trakční alternátor napájí přes usměrňovač dvojici trakčních motorů TE 019, uložených v rámu lokomotivy. Lokomotiva je vybavena výkonnou elektrodynamickou brzdou, pracující buď ve spádovém, nebo zastavovacím režimu. Konstrukce EDB byla v ČKD postupně zdokonalována (poprvé byla použita na strojích typu ČME3 na export do SSSR) a do těchto lokomotiv se dostala její vylepšená verze, použitá už na předchozích menších lokomotivách řady 704.\n\nPrvní série čítající 14 kusů byla vyrobena mezi lety 1993–1994 a lokomotivy byly dodány do ostravských provozů Vítkovických železáren a Nové Huti (dnes ArcelorMittal) a na Mostecko, konkrétně do provozu MUS v Komořanech. I přes svůj relativně malý výkon lokomotivy přesvědčily vynikajícími trakčními vlastnostmi a velmi dobrou ovladatelností, danou malou délkou a jednoduchostí obsluhy. Na mnoha výkonech dokázaly nahradit mnohem větší stroje (někde dokonce i šestinápravové lokomotivy řady 770 s trojnásobným výkonem). Objednány byly další stroje a do roku 1996 bylo celkem vyrobeno 35 kusů, z čehož šest lokomotiv odebraly Východoslovenské železiarne v Košicích. Kromě těchto strojů byly vyrobeny dvě lokomotivy mimo českou číselnou sérii – stroj T 239-S01, dodaný firmě EMS Chemie v Domatu ve Švýcarsku, a T 239-U, která byla upravena pro americký trh a předváděna v Chicagu. Po čase však byla odstavena a její další osud není znám. Přestože na většině výkonů dokázaly tyto malé a úsporné lokomotivy nahradit mnohem větší stroje (často i při méně než poloviční spotřebě nafty), dále výroba nepokračovala. K těmto lokomotivám se však ČKD ještě jednou vrátila, a to v podobě řady 709.6.\n\nDvě z českých lokomotiv byly později zkoušeny v Srbsku (konkrétně na posunu na nádraží v Bělehradě), kam byly po úspěšném testování i prodány. Mostecké lokomotivy připadly po privatizaci MUS nástupnické společnosti Czech Coal a po roce 2010 k vyčleněné servisní a dopravní divizi Coal Services. Na Ostravsku slouží lokomotivy v prakticky nezměněných podmínkách dodnes, na některé z nich ale byla dosazena radiostanice Theimeg, umožňující dálkové řízení lokomotivy pomocí speciálního ovladače. Tímto bylo možné sloučit funkci strojvedoucího a posunovače do jedné osoby a ušetřit tak pracovní sílu v provozu.\nPod řadou 709.0 se skrývají dvě lokomotivy označené 709.001 a 002, vyrobené pro ČD Cargo (tehdy ještě unitární České dráhy) v roce 2006. Stroje jsou osazeny motorem CAT C15 (shodným s typem 709.7, viz níže) a mají kromě dalších úprav zvýšenou maximální rychlost na 80 km/h. Po zkouškách v Ústí nad Labem se nakonec dvojice zabydlela v SOKV České Budějovice, kde je nasazována na manipulační vlaky po okolí či k posunu na tamním seřaďovacím nádraží. Přes úspěšný provoz však k dalším objednávkám nedošlo a zůstalo u těchto dvou kusů.\n\nTyp 709.4 je prvním a nejstarším zástupcem tzv. rodiny \"Effishunter\", zahrnující dvou- i čtyřnápravové posunovací lokomotivy z produkce tehdejší ČMKS (dnes CZ LOKO). Prototyp byl vyroben v roce 2004 pod označením 709.401 a byl určen především ke zkouškám a ověřování konstrukčních řešení. Použit byl opět motor Caterpillar. Stroj zůstává v majetku výrobce i nadále a je pronajímán soukromým dopravcům k posunu či lehké traťové službě.\nLokomotiva typu 709.6 vychází z předchozí osvědčené řady 709.5, proti které jsou ale provedeny mnohé změny v konstrukci pohonného soustrojí. Na rozdíl od výchozího typu byl použit čistě střídavý elektrický přenos a klasické trakční motory nahradily moderní asynchronní. Jediný prototyp, vyrobený pod označením 709.601 roku 1999, se stal vůbec poslední vyrobenou lokomotivou v ČKD (výrobní číslo 16952/1999). Tímto strojem se tak produkce lokomotiv v této firmě po 99 letech uzavřela. Ještě téhož roku byl zkoušen na zkušebním okruhu v Cerhenicích, kde obstál s výbornými výsledky a byl předán do zkušebního provozu na vlečce závodu ČKD. Pronájem v letech 2000–2001 potvrdil možnost využití lokomotivy i v zahraničí, kdy byla zkoušena v depu v Drážďanech. Po transformaci (a de facto zániku) firmy ČKD se stroj ocitl v soukromých rukou a dnes je využíván různými pronajímateli.\n\nVerze 709.7 vznikla ještě v kooperaci ČKD a Jihlavské lokomotivní společnosti (JLS) taktéž v roce 1999. Jedná se stroj postavený na rámu původní řady 709.5, ovšem s použitím motoru Caterpillar (typ 3406 E DI-TA). Většina konstrukčních prvků zůstala stejná jako u výchozího typu, od kterého se ale stroj 709.701 liší jinými detaily na kapotách. Po vyrobení stroj sloužil v pronájmu v různých průmyslových podnicích napříč Českem, ale v roce 2004 byl prodán srbským státním drahám Železnice Srbije, kde slouží po boku svých dvou starších sourozenců dodnes.\n\nPozději na tuto lokomotivu číselně navázala série modernizovaných lokomotiv, které vznikly v ČMKS/CZ LOKO v České Třebové na bázi staršího prototypu 709.401. Místo původního motoru MTU byl použit novější motor Caterpillar C15, elektronický řídící systém a další moderní prvky. První stroj byl dokončen roku 2006, celkem bylo vyrobeno 5 ks pro mostecké Coal Services a další stroje odebrali provozovatelé po celé ČR.\n"}
{"id": "1157777", "url": "https://cs.wikipedia.org/wiki?curid=1157777", "title": "Bianka Panovová", "text": "Bianka Panovová\n\nBianka Panovová (\"Бианка Панова\", * 27. května 1970 Sofie) je bývalá bulharská moderní gymnastka, devítinásobná mistryně světa a jedna z generace bulharských šampiónek nazývané v osmdesátých letech \"Zlatá děvčata\" (Златни момичета).\n\nPřipravovala se v klubu Levski Sofia pod vedením trenérky Nešky Robevové. V roce 1985 debutovala na Mistrovství světa v moderní gymnastice, kde vyhrála ve cvičení se stuhou a byla třetí ve víceboji. O rok později získala tři zlaté a jednu stříbrnou medaili na mistrovství Evropy a dvě zlaté ve finále Světového poháru. Největší úspěch zaznamenala na domácím MS v roce 1987 ve Varně, kde jako první závodnice v historii vyhrála víceboj i všechna čtyři nářadí. Za všechny své sestavy také dostala plný počet deseti bodů, tento výkon byl zapsán do Guinnessovy knihy rekordů. V olympijském roce 1988 se rozešla s trenérkou, což mělo vliv na její výkonnost. Na mistrovství Evropy vyhrála v soutěži s obručí a stuhou, ale ve víceboji byla až pátá. Na olympiádě pokazila cvičení s kužely a skončila na čtvrtém místě. Pod vedením nového trenéra, svého pozdějšího manžela Čavdara Ninova, získala na mistrovství světa 1989 tři zlaté medaile a druhé místo ve víceboji, poté ukončila závodní kariéru.\n\nV roce 1988 účinkovala ve filmu Georgi Djulgerova \"AkaTaMus\". Od roku 1990 působila po Evropě jako gymnastická trenérka, od roku 1993 žije s manželem a dvěma syny v Belgii a vede taneční akademii. V roce 2008 vyhrála bulharskou verzi televizní taneční soutěže Dancing with the Stars. Vydala autobiografickou knihu, v níž otevřeně popsala drastické metody tréninku, které vedly ke světové nadvládě bulharských moderních gymnastek.\n\n\n\n"}
{"id": "1157778", "url": "https://cs.wikipedia.org/wiki?curid=1157778", "title": "Luisa Alžběta Bourbonská", "text": "Luisa Alžběta Bourbonská\n\nLuisa Alžběta Bourbonská (22. listopad 1693 Versailles – 27. květen 1775 Paříž) byla dcera Ludvíka III. Bourbona, prince z Condé a jeho manželky Luisy Františky Bourbonské, uznané nemanželské dcery Ludvíka XIV. Francouzského a Madame de Montespan.\n\nSňatkem s Ludvíkem Armandem Bourbonským, princem de Conti se stala princeznou z Conti. Luisa přivedla k dvoru Ludvíka XV. Madame de Pompadour. Nechala také postavit Hôtel de Conti, nynější sídlo francouzského ministerstva obrany. Po své tetě Marii Anně de Conti, vdově po vévodovi Ludvíku Armandovi II, princi z Conti, zdědila vévodství Étampes. V roce 1740, po smrti svého bratra Louise Henriho de Bourbon-Condé získala hrabství Sancerre.\n\nNarodila se 22. listopadu 1693 ve Versailles. Jako členka vládnoucího rodu Bourbonů byla princeznou královské krve. V mládí byla u dvora známá jako \"Mademoiselle de Charolais\", tento titul později získala její mladší sestra. Byla druhou dcerou a třetím dítětem z devíti potomků svých rodičů. Jejími sourozenci byli:\n\n\nPokřtěna byla v kapli ve Versailles 24. listopadu 1698 společně s bratrem Louisem Henrim a sestrou Luisou Annou.\n\nKdyž jí bylo sedmnáct let, dostala její ambiciózní matka nápad provdat jí za jednoho z králových vnuků, mladého vévodu z Berry. Manželství se však neuskutečnilo kvůli intrikám Luisiny tety Františky Marie, orléanské vévodkyně, která chtěla mladého vévodu pro svou vlastní dceru, Marii Luisu Alžbětu Orleánskou.\n\nDne 9. července 1713 se Luisa Alžběta ve Versailles provdala za svého bratrance Ludvíka Armanda Bourbonského, prince z Conti. Její manžel, který byl o tři roky mladší než Luisa, se v roce 1709, po brzké smrti svého otce Františka Ludvíka, stal princem z Conti. Jeho matkou byla zbožná Marie Tereza Bourbonská, nejstarší vnučka Le Grand Condé. Její manželství bylo součástí dvojité svatby mezi větvemi rodu Bourbonů, Conti a Condé. Luisin starší bratr Louise Henri se oženil s Marií Annou de Bourbon-Conti, \"Mademoiselle de Conti\". Obřad se konal v nově postavené královské kapli ve Versailles. Na svatbě byla přítomna Luisina matka i babička z otcovy strany Anna Bavorská, vdova po princi de Condé. Také Karel, vévoda z Berry, jeho manželka Marie Luisa Alžběta Orleánská, Luisini strýcové Ludvík August, vévoda z Maine, Ludvík Alexandr, hrabě z Toulouse a Filip II. Orleánský, stejně tak její tety Františka Marie Bourbonská, Marie Anna de Conti a Marie Tereza Bourbonská.\nV srpnu 1716, když jí bylo dvacet dva let, onemocněla od manžela neštovicemi. O rok později porodila své první dítě. S manželem měli pět dětí.\n\nAlžběta Šarlota Falcká, švagrová Ludvíka XIV. a slavná spisovatelka monografií, o Luise Alžbětě v roce 1719 napsala\n\nLuisa Alžběta měla několik mimomanželských vztahů, například s pohledným Filipem Karlem de La Fare. Tyto nevěry popudily jejího manžela natolik, že ji začal fyzicky ubližovat. Údajně zranil svou ženu natolik, že navštívila lékaře z dvou různých důvodů. Po mimořádné scéně v domácnosti Conti, princezna odmítla dále žít se svým manželem a odešla ke své matce, u které našla útočiště. Později odešla do kláštera. Podle Saint-Simona jednou řekla svému manželovi, že on nemůže dělat prince královské krve bez ní, ona bez něj ale ano.\n\nPrvní léta manželství trávila u soudů, kvůli násilnické povaze svého manžela a touze ho opustit. V roce 1725 nakonec souhlasila, že se k manželovi vrátí, který byl upoutaný v \"Château de l'Isle-Adam.\" Nicméně, později se jí podařilo ho přesvědčit k návratu do Paříže, aby porodila dceru Luisu Henriettu. Kvůli jeho otevřené podpoře skotského ekonoma Johna Lawa, který uskutečnil zavedení papírových peněz do Francie během regentství za mladého Ludvíka XV., získal Ludvík Armand velké jmění. Její manžel zemřel o rok později v roce 1727 v Hotelu de Conti v Paříži na \"hrudní otok\". Luisa Alžběta byla u dvora známá buď jako \"Madame la Princesse de Conti troisième\" nebo \"Madame la Princesse de Conti dernière douairière\", aby byla rozlišena od jiných vdov de Conti, Marií Annou de Conti a Marií Terezou Bourbonskou.\n\nZemřela 27. května 1775 v osmdesáti pěti letech v Paříži. Pochována byla v Église Saint-Sulpice v Paříži.\n\n\n"}
{"id": "1157779", "url": "https://cs.wikipedia.org/wiki?curid=1157779", "title": "Krvavec menší", "text": "Krvavec menší\n\nKrvavec menší (\"Sanguisorba minor\") je vytrvalá, nevysoká, nenáročná bylina, obvykle rostoucí na suchých místech. Je jedním ze tří druhů rodu krvavec vyskytujících se v české přírodě.\n\nTyto rostliny jsou původní na území rozkládající se od západu Evropy přes oblast Kavkazu až do podhůří Hindúkuše a Ťan-šanu. Druhotně byly rozšířeny do Severní a Jižní Ameriky, Austrálie a také na Nový Zéland. V České republice jsou poměrně hojné, rostou od nížin až do podhorských oblastí.\n\nRostlina dobře překonává delší suchá období, tato vlastnost je připisována tlustému oddenku sloužícímu jako úložiště vody. Nejlépe roste na půdě mírně zásadité, snáší i slabé zasolení. Roste na plném slunci, toleruje však i přechodný polostín. Velmi často se vyskytuje na narušených místech, neboť hustý a zapojený porost znemožňuje vyklíčení semen. Roste na suchých travnatých i kamenitých svazích, v lesních lemech, lomech, na úhorech, suchých loukách, okolo cest i na opuštěných skládkách.\n\nZe semen nebo oddenků se objevují prvé listy brzy na jaře a vytvářejí nejdříve listovou růžici, teprve později vyrůstá lodyha s květenstvím. Kvete od května do července. Typická životnost rostliny je 7 až 12, ojediněle až 20 let.\n\nVytrvalá rostlina se vzpřímenou nebo krátce vystoupavou, rozvětvenou lodyhou vysokou 20 až 40 cm. Rýhovaná a ve spodní části chlupatá lodyha vyráží z až 40 cm dlouhého, tlustého a obvykle vícehlavého kořene. V řídkých přízemních růžicích rostou řapíkaté listy 5 až 20 cm dlouhé, lichozpeřené a obvykle 4 až 10jařmé. Jejich protistojné lístky jsou okrouhlé až kopinaté, přisedlé neb krátce řapíčkaté, po obvodě mají po každé straně čtyři až deset zoubků a na vrcholu jsou okrouhlé až tupě hrotité. Bývají oboustranně lysé, na lícní straně tmavě zelené až žlutě zelené a na rubové straně světlejší. Lodyžní listy jsou tvarem i barvou podobné přízemním, jsou však menší.\n\nPřisedlé květy, v průměrném počtu 20, jsou sestavny do krátkého válcovitého klasu až kulovité hlávky 1,5 cm dlouhé a 1 cm široké. Květenství s vejčitými až obvejčitými chlupatými listeny a listenci vyrůstají na koncích větví. V horní části květenství jsou květy samičí, ve střední oboupohlavné a ve spodní květy samčí. Květy nemají korunní lístky, mají pouze čtyři vejčité kališní lístky asi 3 mm dlouhé; jsou zelené, po okrajích mají široký světlý lem a postupně se zbarvují hnědočerveně. Oboupohlavné květy mají nejčastěji čtyři tyčinky, samčí deset až třicet, jejich nazelenalé nitky jsou delší než kalich a mají žluté prašníky. Pestíky bývají dva až tři, karmínově fialové blizny jsou štětičkovité. Číška květu je asi 4 mm dlouhá a 2 mm široká. V horní části květenství vyčnívají z květů načervenalé štětičkovité blizny, ve spodní části žluté prašníky a ve střední části blizny i prašníky.\n\nVálcovité plodenství se skládá z nepukavých, šedohnědých nažek, které ve zralosti zůstávají po určitou dobu v suché číšce. Nažky jsou asi 4 mm dlouhé, troj až čtyřboké a na hranách mají úzká křidélka, obsahují vejčitá semena s jemně bradavičnatým osemením.\n\nKrvavec menší se rozmnožuje hlavně semeny, rostliny v přírodě ale někdy bývají ještě před vysemeněním spaseny zvěří. Semena jsou nejčastěji rozptylována větrem nebo odplavována vodou, v půdě si podržují klíčivost po mnoho let. Nejsnáze klíčí na místech bez zapojeného travnatého porostu.\n\nRostliny tohoto druhu jsou velmi variabilní, odlišují se hlavně výškou vzrůstu, velikost květenství, číšek i uspořádáním listů. Je popsáno několik poddruhů, na některé z nich nejsou ujednocené názory o oprávněnosti. V přírodě České republiky se vyskytují poddruhy dva:\nZ nich krvavec menší pravý je původní rostlinou a vyskytuje se téměř na celém území republiky. Kdežto krvavec menší měkkoostenný je zdomácnělým neofytem, který je na některá místa občasně zavlékán, roste roztroušeně až vzácně na náspech okolo železničních tratí či silnic a také na rumištích.\n\nNejjednodušším rozpoznávacím znamením mezi oběma poddruhy je připevnění lístků k listovému vřetenu, krvavec menší pravý má lístky přisedlé nebo mají řapíčky téměř neznatelné, naopak krvavec menší měkkoostenný má lístky zřetelně řapíčkaté.\n\nKrvavec menší je jedinou živnou rostlinou housenek motýla soumračníka skořicového a jednou z možných u housenek motýla soumračníka jahodníkového.\n\nTato rostlina se používala jako léčivka stavící krvácení, odtud rodové jméno „krvavec“. Mladé listy se přidávaly jako zelenina do polévek (voní po okurkách) a kořen sloužil pro svou hořkost jako přísada do bylinkových vín a žaludečních likérů. Na loukách bývá krvavec menší vyséván jako dobrá pícní rostlina pro pastvu ovcí.\n\n\n \n"}
{"id": "1157789", "url": "https://cs.wikipedia.org/wiki?curid=1157789", "title": "Chlumská hora (Rakovnická pahorkatina)", "text": "Chlumská hora (Rakovnická pahorkatina)\n\nChlumská hora je výrazná hora v Rakovnické pahorkatině v okrese Karlovy Vary, tyčící se necelé 3 kilometry severozápadně od Manětína.\n\nChlumská hora je rozsáhlá stolová hora na zbytku lávového příkrovu terciérního stáří, tvořená nefelinickým bazanitem. Plochý povrch hory je rozčleněn menšími vyvýšeninami, úpady a sufózními závrty. Na okrajových svazích se vyskytují skalní tvary, jako jsou mrazové sruby a srázy, dále zde nalezneme balvanité osypy a svahové sutě. Důsledkem odsedání okrajových ker neovulkanitů je vznik svahových deformací v podobě rozevřených trhlin, které lze spatřit na jihovýchodním výběžku hřbetu stolové hory.\n\nV roce 2002 byl na bočním jihovýchodním vrcholu nad Manětínem nalezen příkop a val, které by mohly být pozůstatkem výšinného sídliště.\n\nNa jihozápadním svahu Chlumské hory se na ploše o rozloze 3,45 ha rozkládá přírodní rezervace Chlum, vyhlášená v roce 1947. Důvodem ochrany je udržení původního dřevinného porostu a původní květeny – teplomilných stepních a lesních společenstev na neovulkanitu. Porostem vrcholových partií Chlumské hory je teplomilná doubrava s dominancí dubu a lípy. Co se týče vegetace na sutích a mělkých skeletových půdách, mezi nejzajímavější rostlinné druhy, které se zde vyskytují, patří pupava obecná dlouholistá (\"Carlina vulgaris subsp. striata\"), třezalka horská (\"Hypericum\" \"montanum\"), kakost krvavý (\"Geranium sanguineum\") a hrachor černý (\"Lathyrus\" \"niger\"). Roste zde i orchidej okrotice červená,která se v severozápadních Čechách vyskytuje jen vzácně. Českým unikátem je endemický druh jeřábu, jeřáb manětínský (\"Sorbus rhodanthera\"), který roste na jihozápadních svazích ve vrcholových partiích Chlumské hory.\n\nNa Chlumskou horu vede z Manětína zeleně značená turistická cesta. První vyhlídkové místo na jihovýchodním výběžku hory je z manětínského náměstí vzdáleno 2 km, odtud pokračování cesty k další vyhlídce v přírodní rezervaci Chlum měří dalších zhruba 2,5 km. Nejbližší železniční zastávky v obcích na trati z Rakovníka do Bečova nad Teplou (Štědrá, Žlutice), jsou od vsi Chlum na úpatí Chlumské hory vzdáleny 8–9 km.\n\n"}
{"id": "1157793", "url": "https://cs.wikipedia.org/wiki?curid=1157793", "title": "Irští dobrovolníci", "text": "Irští dobrovolníci\n\nIrští dobrovolníci (, ) byla vojenská organizace založená irskými nacionalisty v roce 1913. Údajně byla vytvořena v reakci na vytvoření ulsterských dobrovolníků v roce 1912 a jejím hlavním cílem bylo \"zajištění práv a svobody pro celý irský lid\". Dobrovolníci byli členové Gaelské ligy, Sinn Féin a tajně i členové Irského republikánského bratrstva. Dobrovolníci bojovali za nezávislost Irska ve Velikonočním povstání v roce 1916 a spolu s Irskou občanskou armádou, Ženskou ligou a Fianna Éireann vytvořili Irskou republikánskou armádu.\n"}
{"id": "1157795", "url": "https://cs.wikipedia.org/wiki?curid=1157795", "title": "Jicchak Hakohen Katz", "text": "Jicchak Hakohen Katz\n\nJicchak ben Šimšon ha-Kohen Katz ( ) (1550–1624) byl pražský rabín a dajan, předtím rabín ve Vídni a \"av bejt din\" v Mikulově. Byl komentátorem a znalcem Tóry, talmudu, halachy, midrašů i agady. Věnoval se nakladatelství, překladatalství a filantropii. Mimo jiné napsal komentář k pentateuchu v němčině, který také, zřejmě jako vůbec první, roku 1610 i celý přeložil do jidiš. Byl zetěm Maharala (rabiho Löwa).\n\nZa svého života měl za manželky postupně dvě dcery Maharala, slavného rabína Löwa. Nejprve Leu, pátou Löwovu dceru, jež byla bezdětná. Poté, co Lea zemřela, se Jicchak znovu oženil a vzal si její mladší sestru Feigl, Maharalovu šestou dceru. Byl tedy rabínovým „dvojnásobným“ zetěm. \n\nPravděpodobně také z důvodů osobní blízkosti ke slavnému učenci se na sklonku 16. století stal jeho asistentem na pražském rabinátu. Působil i ve funkci obecního staršího a člena rabínského soudu. Rabiho Löwa zřejmě doprovázel coby pobočník i na slavnou audienci u císaře Rudolfa II. na Pražský hrad roku 1592.\n\nS manželkou Feigl měli celkem pět dětí: rabína Chajima Kohena, av bejt din v Poznani. Naftali Kohena, rabín a av bejt din v Lublinu. Dceru Evu Kohenovou, manželku rabína Avrahama Šmu'ela Bacharacha ve Wormsu. Dále rabína Šim'ona Löwa a nejmladší dceru, Slávu Frankl-Mires.\n\nJicchak ben Šimšon zemřel 30. května 1624 ve věku 74 let v Praze. Je pochován na starém židovském hřbitově na Josefově, jeho tumba se nachází v severovýchodní části hřbitova, pár kroků od náhrobku Hendl Baševiové, manželky Jakuba Baševiho.\n"}
{"id": "1157797", "url": "https://cs.wikipedia.org/wiki?curid=1157797", "title": "SK Hodonín (1998)", "text": "SK Hodonín (1998)\n\nSK Hodonín byl moravský fotbalový klub z Hodonína, který vznikl roku 1998 jako civilní nástupce VTJ Sigma Hodonín. Klub se pohyboval v krajských soutěžích.\n\nPoslední soutěžní zápas tohoto klubu se konal 14. června 2008 od 16.30 v Hodoníně, kde se domácí rozloučili výhrou nad Hroznovou Lhotou v poměru 3:0.\n\nJako žák zde nastupoval mj. Ondřej Mazuch, jako trenér zde působil např. Roman Kukleta.\n\nZdroje:\n\n\n\n\n"}
{"id": "1157804", "url": "https://cs.wikipedia.org/wiki?curid=1157804", "title": "Geopark Spořilov", "text": "Geopark Spořilov\n\nGeopark Spořilov se nachází v areálu Geofyzikálního ústavu Akademie věd České republiky v Praze 4 - Spořilově, v ulici Boční II/1401. Jedná se o rozsáhlou venkovní expozici, v níž je soustředěno téměř 50 druhů hornin z různých lokalit v České republice a na Slovensku.\n\nGeopark byl slavnostně otevřen 23. května 2003 s cílem představit veřejnosti rozmanitost a krásu hornin - zejména těch, které tvoří Český masiv - a zároveň umožnit návštěvníkům získat představu o příčinách a způsobech jejich vzniku.\n\nHorniny jsou v parku rozmístěny podle příslušnosti k hlavním skupinám, do kterých jsou rozděleny podle způsobu a podmínek, za kterých vznikly, t.j. na horniny vyvřelé (magmatické), usazené (sedimentární) a přeměněné (metamorfované). Převažují zde horniny z českých lokalit, avšak v části, věnované vyvřelým výlevným horninám, jsou i ukázky ze Slovenska - například z Žiaru nad Hronom, Hliníku nad Hronom či Nové Baně.\n\nGeopark je volně přístupný veřejnosti, vstup do areálu je z ulice Jihozápadní IV. Nejbližší stanicí veřejné dopravy je stanice metra Roztyly na trase C. V hlavní sezóně od začátku března do prvního týdne v listopadu je areál otevřen v době od 8 do 18 hodin, v zimě pak pouze do 16 hodin. Geofyzikální ústav AV ČR zpracoval řadu informačních materiálů, které si návštěvníci geoparku i ostatní zájemci mohou stáhnout z jeho webových stránek.\n\nAreál geoparku je využíván též k organizaci různých volnočasových a vzdělávacích aktivit, například v rámci projektu AV ČR \"Otevřená věda\".\n\n\n"}
{"id": "1157805", "url": "https://cs.wikipedia.org/wiki?curid=1157805", "title": "Imrich Kolláth", "text": "Imrich Kolláth\n\nImrich Kolláth (* 13. května 1957) je bývalý slovenský fotbalista, obránce. Žije v Senci.\n\nV československé lize hrál za Inter Bratislava. Nastoupil ve 2 ligových utkáních. Gól v lize nedal. V nižších soutěžích hrál i za VTJ Žatec.\n\n"}
{"id": "1157807", "url": "https://cs.wikipedia.org/wiki?curid=1157807", "title": "Ladislav Toporčák", "text": "Ladislav Toporčák\n\nLadislav Toporčák (* 22. července 1951) je bývalý slovenský fotbalista, obránce.\n\nV československé lize hrál za AC Nitra a Lokomotivu Košice. Gól v lize nedal.\n\n\n"}
{"id": "1157817", "url": "https://cs.wikipedia.org/wiki?curid=1157817", "title": "His Master's Voice", "text": "His Master's Voice\n\nHis Master's Voice (česky \"Hlas jeho pána\"), původním názvem The Gramophone Company, je britské hudební vydavatelství vzniklé roku 1908. Jeho známé logo se psem, které vytvořil malíř Francis Barraud, se používá od roku 1909 a bylo zobrazováno (do poloviny 20. let na základě licence) i na gramofonových deskách vyráběných v Čechách (do roku 1938 v Ústí nad Labem a poté až do roku 1942 a znovu krátce v roce 1945 v Praze).\n\n"}
{"id": "1157823", "url": "https://cs.wikipedia.org/wiki?curid=1157823", "title": "Tom Gehrels", "text": "Tom Gehrels\n\nTom Gehrels (21. únor 1925, Haarlemmermeer – 11. červenec 2011, Tucson) byl nizozemsko-americký astronom. Proslavil se fotometrií asteroidů, kterou rozvinul v 50. letech 20. století. V 60. letech zkoumal vztah vlnové délky a polarizace hvězd a planet. Objevil přes 4000 asteroidů.\n\nZa druhé světové války a nacistické okupace Holandska ještě jako mladistvý uprchl do Anglie a jako parašutista byl shozen na nizozemské území, kde připravil půdu pro britské speciální jednotky. Roku 1951 vystudoval fyziku a astronomii na univerzitě v Leidenu. Titul Ph.D. získal již v USA, na Chicagské univerzitě roku 1956. V roce 1961 začal pracovat na Arizonské univerzitě v Tucsonu, kde založil projekt Spacewatch, stal se profesorem a kde působil až do smrti.\nK jeho blízkým spolupracovníkům a přátelům patřili Gerard Kuiper, Cornelis Johannes van Houten a Ingrid van Houten-Groeneveldová, všichni tři nizozemského původu.\n\n"}
{"id": "1157824", "url": "https://cs.wikipedia.org/wiki?curid=1157824", "title": "Škodové pojištění", "text": "Škodové pojištění\n\nŠkodové pojištění je jednou z variant soukromého pojištění, znamenající náhradu reálné škody, která vznikla v důsledku pojistné události. Pojistné plnění od jednoho či více pojistitelů nesmí přesáhnout reálně vzniklou škodu. Škodové pojištění se uplatňuje tam, kde lze vyčíslit reálnou majetkovou škodu:\nKe škodovému pojištění se váže tzv. vícenásobné pojištění, které omezuje počet pojistných plnění a jeho celkovou výši. V případě, že má pojištěný sjednáno více pojistných smluv od jednoho či více pojistitelů, nesmí celkové vyplacené pojistné plnění přesáhnout reálně vzniklou škodu. Pojištěný smí uplatnit nárok na pojistné plnění pouze z jedné pojistné smlouvy nebo poměrnou část z více smluv.\n\nŠkodové pojištění může být sjednané na časovou cenu nebo novou cenu. Časová cena představuje částku, která odpovídá výši vzniklé škody. Jedná se hodnotu vozu či nemovitosti v době poškození či zničení. Nová hodnota je částka, která plně kryje nejen vzniklou škodu, ale i její nápravu.\n\nVozidlo v hodnotě 100 000 Kč je havarijně pojištěno u dvou pojišťoven a u každé z nich na plnou hodnotu vozidla. Pokud dojde v důsledku dopravní nehody k totální škodě na vozidle, v součtu však od obou pojišťoven majitel nesmí dostat pojistné plnění vyšší než odpovídá reálné škodě, tedy 100 000 Kč.\n"}
{"id": "1157826", "url": "https://cs.wikipedia.org/wiki?curid=1157826", "title": "Obnosové pojištění", "text": "Obnosové pojištění\n\nObnosové pojištění patří mezi soukromé pojištění, které se dělí na pojištění škodové \"a\" pojištění obnosové.\n\nSjednává se za účelem získání obnosu (finanční částky) v důsledku pojistné události, a to v takové výši, jaká byla dohodnuta v pojistné smlouvě. To znamená, že lze získat pojistné plnění od jednoho či více pojistitelů, a to v takové výši, jaká v jednotlivých pojistných smlouvách byla ujednána. \n\nTento typ pojištění se uplatňuje u různých typů životního pojištění, úrazového pojištění, pojištění pravidelných výdajů apod. Jedná se o případy, kdy není možné vyčíslit reálnou škodu, zejména v případě nemajetkových újme na zdraví.\n\n"}
{"id": "1157827", "url": "https://cs.wikipedia.org/wiki?curid=1157827", "title": "Fanál", "text": "Fanál\n\nFanál je archaický výraz pro svítidlo majáku. Jedná se též o signální světlo v přístavu a podobně.\n\nFanál může též označovat poplašné znamení dávané světlem či ohněm. Ve vojenství se jako fanál označovala vertikální tyč, na jejímž konci byl hořlavý materiál, například vlna napuštěná dehtem či smůlou. Po zapálení fanál vydával intenzivní světlo a kouř, aby mohl sloužit pro signalizaci za světla i ve tmě. Býval umísťován na vyvýšených místech, takže bylo možno vyhlásit poplach pro jednotky i ve značné vzdálenosti.\n\n"}
{"id": "1157829", "url": "https://cs.wikipedia.org/wiki?curid=1157829", "title": "Léčebné standardy", "text": "Léčebné standardy\n\nLéčebné standardy, nazývané také doporučené postupy, jsou expertní doporučení odborných společností lékařů ohledně stanovení diagnózy a průběhu léčby včetně určení kritérií při rozhodování, která jsou vědecky odůvodněná a/nebo se v praxi osvědčila. Léčebné standardy jsou vytvářeny na pomoc lékařům, ale ponechávají jim vždy právo zvolit odlišný individuální postup v dané klinické situaci u konkrétního pacienta.. Původně byly často léčebné postupy založena na tradici nebo autoritě, moderní léčebné standardy jsou z velké většina založeny i na důkazech. Poskytovatel péče má za povinnost léčebné standardy své specializace znát a musí být schopen rozhodnout zda a kdy jejich doporučení využije v konkrétním případě.\n\nLéčebné standardy musí být stručné, jasné a srozumitelné, jde o pomůcku v každodenní praxi, nikoliv o akademické dílko do knihovny. Doporučený rozsah je cca 5 stránek. Popis musí být realistický, opřen o praxi nebo důkazy a musí být bezpečný pro lékaře i pacienta.\n\nDoporučené postupy mohou být mylné, mohou být zastaralé díky nových poznatkům nebo praxi anebo zavádějící v případě střetu zájmu. Přibližně 20 % léčebných standardů se odvolá. Doporučené postupy pomáhají těm, kteří mají znalosti, ale jsou nebezpečné v rukou těch, kteří je postrádají. Takovým lidem mohou doporučené postupy dát sebevědomí překračující míru jejich znalostí. Lékař bez znalostí vybavený doporučenými postupy je jako opice na stromě držící automatickou zbraň.\n\n"}
{"id": "1157831", "url": "https://cs.wikipedia.org/wiki?curid=1157831", "title": "Akademické mistrovství světa ve sportovním lezení 2016", "text": "Akademické mistrovství světa ve sportovním lezení 2016\n\nI. Akademické mistrovství světa ve sportovním lezení 2016 (AkMS : \"World University Sport Climbing Championship\") patří mezi Akademická mistrovství světa, která jsou pořádána každé dva roky, sportovní lezení bylo na programu poprvé. AkMS se uskutečnilo v čínském městě Šanghaj v termínu 11. — 16. října 2016.\n\nV roce 2015 se konalo první Akademické mistrovství Evropy ve sportovním lezení, Česká asociace univerzitního sportu (ČAUS) organizuje každoročně také Akademické mistrovství ČR ve sportovním lezení.\n\n\nPrvní den proběhly závody v lezení na rychlost na šesti patnáctimetrových standardních cestách. Jen osm mužů se dostalo pod sedm sekund, nejlepší čas měl vítěz Stanislav Kokorin ve finále 6.11 s. Po kvalifikaci lezci nastoupili do vyřazovacího pavouka 16/8/4 a poté svedli souboj o třetí a první místo.\n\nV kvalifikaci na obtížnost se lezly dvě cesty, v semifinále a finále jedna. V boulderingu se závodilo na pěti bouldrech v kvalifikaci, v semifinále na čtyřech.\n\nČeskou republiku zde reprezentoval Tomáš Binter ml. a Martin Jech (obtížnost), Jan Kříž (rychlost), Petra Růžičková a Daniela Kotrbová (bouldering), v doprovodu trenéra Tomáše Bintera st..\n\nNejlépe skončil čtvrtý v lezení na rychlost Jan Kříž ve finálovém souboji o třetí místo, jeho nejlepší čas v závodu byl 6.64 s.\n\nDo semifinále v lezení na obtížnost se dostal Tomáš Binter z prvního až patnáctého místa i dvacátý Martin Jech, do finále ale již nepostoupili.\n\nV boulderingu postoupila z patnáctého místa Petra Růžičková, která skončila ve finále jedenáctá. Třiadvacátá Daniela Kotrbová skončila již v kvalifikaci za semifinálovou dvacítkou.\n\n\n"}
{"id": "1157833", "url": "https://cs.wikipedia.org/wiki?curid=1157833", "title": "Autonomní morálka", "text": "Autonomní morálka\n\nAutonomní morálka je pojem používaný v morální filosofii Immanuela Kanta. Její pravidla si člověk určuje nebo přijímá sám na základě rozumu a svědomí, na rozdíl od morálky heteronomní, určené nějakým účelem nebo stanovené a případně i vymáhané cizí autoritou. Kant se tím vymezoval hlavně proti účelovému zdůvodnění morálky, jak ji v jeho době chápal zejména hédonismus (účelem morálky je individuální blaho a příjemný život) nebo utilitarismus, podle něhož je účelem morálky co největší štěstí pro co největší počet lidí. Morálka podle Kanta je autonomní v tom, že jednak nemá žádný vnější účel, jednak že je založena pouze na tom, k čemu všechny lidi nutí jejich společný praktický rozum. Kant ovšem zároveň považoval autoritu státu jako záruky bezpečí, svobody a práva za rozumově nutnou, takže stát není jen výsledek společenské smlouvy, ale každý člověk je naopak povinen být řádným občanem svého státu, proti němuž se nemůže nikdy postavit.\n"}
{"id": "1157834", "url": "https://cs.wikipedia.org/wiki?curid=1157834", "title": "Jozef Lesňák", "text": "Jozef Lesňák\n\nJozef Lesňák (* 17. března 1955) je bývalý slovenský fotbalista, obránce.\n\nV československé lize hrál za Lokomotivu Košice. Gól v lize nedal. Začínal v týmu Motostav Košická Nová Ves.\n\n\n"}
{"id": "1157836", "url": "https://cs.wikipedia.org/wiki?curid=1157836", "title": "Jozef Kufa", "text": "Jozef Kufa\n\nJozef Kufa (* 17. srpna 1948) je bývalý slovenský fotbalista, který nastupoval jako útočník i záložník.\n\nV československé lize hrál za Tatran Prešov. Gól v lize nedal.\n\n"}
{"id": "1157837", "url": "https://cs.wikipedia.org/wiki?curid=1157837", "title": "Klinický postup", "text": "Klinický postup\n\nKlinický postup nebo někdy Zjednodušený klinický postup nebo Základní klinický postup je strukturovaný, multidisciplinární plán péče pro pacienta s daným klinickým onemocněním. Je konkrétnější než léčebné standardy, ze kterých vychází. Jeho účelem je převést doporučení obsažené standardech a v dalších doporučeních do praxe. Charakteristický je důraz na dobu, kdy mají být určité diagnostické či terapeutické výkony provedeny. Např. „jestliže je den D, udělej následující výkon; označ provedení ve schématu.“ Klinický postup je nástrojem k řízení kvality poskytované péče procesem standardizace péče. Její zavedení vedlo k snížení variability v klinické praxi, lepší kontrolovatelnosti postupů a zlepšila výsledky lékařské péče.\n\nKoncepce klinického postupu byla poprvé použita v roce 1957 americkou společností DuPont, ke zlepšení kvality výrobků v procesu jejich vývoje. Jeden z prvních užití v lékařské praxi začalo v roce 1985 ve Spojených státech na Boston New England Medical Center nemocnice.\n\nKlinický postup zahrnuje předvídatelné lékařské postupy, které ve většině zahrnují \"nejlepší praxi\" pro většinu pacientů po většinu času léčby a dále předvídá budoucí sled kroků lékaře a budoucí možnosti terapie včetně indikátorů, kterými lze v daném kroku ověřit oprávněnost zvoleného postupu. Smyslem není zjistit budoucí stav pacienta anebo ho nějak předvídat, ale pouze kontrolovatelný seznam kroků a sada výsledků. Sekundárním přínosem je analýza těchto výsledků na větší populaci a možnost zdokonalení postupů dle dosažených výsledků. \n\n\n"}
{"id": "1157839", "url": "https://cs.wikipedia.org/wiki?curid=1157839", "title": "Viktor Karlík", "text": "Viktor Karlík\n\nViktor Karlík (* 13. března 1962, Praha) je český malíř, grafik, autor plastik a objektů, považován za nejvýraznějšího výtvarníka tzv. druhé generace českého undergroundu, spoluzakladatel a redaktor \"Revolver Revue\".\n\nPo absolvovaní Střední průmyslové školy grafické v Praze (1981) byl zaměstnán v depozitáři Orientální sbírky Národní galerie jako restaurátor. V osmdesátých letech se podílel na řadě samizdatových a jiných neoficiálních kulturních aktivit\n\nV roce 1985 spoluzaložil s Jáchymem Topolem a Ivanem Lamperem samizdatový časopis \"Jednou nohou\", později \"Revolver Revue\", kde působí jako grafik a redaktor dodnes a v roce 1995 časopis \"Kritická Příloha Revolver Revue\" (s Terezií Pokornou a Michaelem Špiritem).\n\nV listopadu 1989 byl spoluzakladatelem Nezávislého tiskového střediska v galerii U Řečických v Praze. V roce 1990 stál u zrodu týdeníku \"Respekt\" (je autorem loga).\n\nJe autorem Ceny Revolver Revue – bronzové plakety s motivem RR, bronzové pamětní desky undergroundového hudebníka Milana Mejly Hlavsy (odhaleno v Praze 2005) a bronzových cen Mezinárodního festivalu dokumentárních filmů Jihlava.\n\nVydavatelskou, redakční a také kurátorskou prací na vybraných projektech, zaměřených především na neznámé, zakázané či nepohodlné osobnosti a díla, se vedle vlastní tvorby zabývá dodnes.\n\nSvou tvorbu vystavoval dlouho pouze mimo oficiální platformy v bytech a zahradách přátel (1982 v bytě Jáchyma Topola, 1987 u Terezie a Ludvíka Hradilkových atd.). Od 1990 vystavuje doma i v zahraničí, jeho práce jsou zastoupeny ve veřejných sbírkách (Národní galerie v Praze) a v řadě soukromých sbírek v Čechách i v cizině.\n\nKarlíkova volná tvorba prošla několika etapami, přičemž první fáze byla divoce expresivní, primitivizující, další, patrná již koncem osmdesátých a na začátku devadesátých let, pak překvapivě mnohem racionálnější a konceptuálnější (Cyklus \"Kanály\", objekty \"Zlatá popelnice\", \"Mládenec\", \"Mrtvý štětec\" a \"Nemocný štětec\"). Na začátku devadesátých let vytvořil řadu asambláží, které pracují s všedními a nalezenými atributy městského provozu.\n\nPo tomto cyklu s názvem \"Překližky – Nálezy\" (1991–94) se opět vrátil k malbě cyklem \"Nature morte\" (1995), kde vytříbeným hutným rukopisem v minimalistickém aranžmá předkládá fragmenty, zejména mrtvých zvířat. Město a jeho „obyčejné“ charisma a omšelá pouliční výbava se v nové podobě vracejí v cyklu grafik a obrazů \"Centrum periferie\" (od roku 1996) a v industriálně laděném cyklu \"Světla města\" (od 1990), jemuž dominují bronzové reliéfy, objekty a sochy pouličních lamp a jiného městského mobiliáře.\n\nGraficky upravil řadu publikací, některé z nich ilustroval (1997, 1998, 2005 \"Magorovu Summu\", 2007 Zbyněk Hejda \"Sny…\", 2010 Vít Kremlička: \"Autentický kulovátor\", 2008 \"Andrej Stankovič\", 2013 Filip Topol: \"Jako pes\", 2015 J. H. Krchovský: \"Tak ještě jedno jaro tedy\" ). Za grafickou práci získal několik ocenění: \"Grafika roku 2000\", čestné uznání za album Linolea, \"Nejkrásnější česká kniha roku 2004\", Černé práce / Black Works (linolea 2000 – 2004) 3. místo, \"Grafika roku 2006\", čestné uznání za serigrafii Černé práce.\n\nKe stoletému výročí narození básníka a prozaika Jana Hanče vytvořil v roce 2016 sedm reliéfů s jeho texty. Přímo na chodníku Masných krámů v Křižíkových sadech v Plzni z nich byla odhalena Cesta Jana Hanče.\n\n\n"}
{"id": "1157840", "url": "https://cs.wikipedia.org/wiki?curid=1157840", "title": "Turecký Kurdistán", "text": "Turecký Kurdistán\n\nTurecký Kurdistán je geokulturní region v jihovýchodní části Turecku, obydlený převážně Kurdy. Ti dlouhodobě usilují o nezávislost nebo alespoň autonomii, avšak neúspěšně. Veřejné užívání kurdštiny zde bylo až do roku 1991 zakázáno a do roku 2002 nebylo možné mluvit kurdsky ve školách.\n\n\n"}
{"id": "1157842", "url": "https://cs.wikipedia.org/wiki?curid=1157842", "title": "Jan Káňa (1992)", "text": "Jan Káňa (1992)\n\nJan Káňa (* 4. ledna 1992 ve Zlíně) je český hokejový útočník.\n\nDo hokejového sportu začínal v rodném Zlíně, v dorosteneckém věku přešel hrát v průběhu ročníku 2008/09 do sousedního klubu VHK Vsetín. Před sezonou 2010/11 si jej vyhlédli trenéři z juniorky Komety Brno Pavel Pazourek a Karel Beran. V Kometě Brno nakonec zůstal na trvalo, z hostování se stal přestup, v sezoně 2011/12 se stal nejproduktivnějším hráčem v kádru Komety. Za výborné výkony v juniorské lize debutoval 10. leden 2012 v české nejvyšší soutěži, zápas se odehrál v Ostravské ČEZ Aréna, ve kterém prohráli 6:2 nad HC Vítkovice Steel. Po skončení juniorské ligy se stal nejproduktivnějším hráčem v playoff. Ročník 2012/13 odehrál převážně v záložním týmu v SK Horácká Slavia Třebíč, za A tým Komety odehrál pouze tři zápasy. Od ročníku 2013/14 hrál stabilně za Kometu Brno. V průběhu sezóny 2017/2018 přestoupil do Olomouce.\n\nJeho strýc Petr Čajánek je bývalý český hokejový útočník, mistr světa z roku 2000, 2001 a 2005. V playoff 2013/14 se utkali ve finále HC Kometa Brno proti PSG Zlín. Na straně Komety Jan Káňa a jeho strýc Petr Čajánek na straně Zlínu, s titulem se radoval jeho strýc. V playoff ročníku 2014/15 ve čtvrtfinále vyhrála Kometa Brno a postoupila do finále. Později oznámil jeho strýc ukončení kariéry.\n\n\n\n"}
{"id": "1157849", "url": "https://cs.wikipedia.org/wiki?curid=1157849", "title": "Franciszek Wolfarth", "text": "Franciszek Wolfarth\n\nFranciszek Wolfarth (??? – 31. ledna 1898 Berežany) byl rakouský politik polské národnosti z Haliče, na konci 19. století poslanec Říšské rady.\n\nByl předsedou okresní rady v Berežanech. Působil jako statkář a majitel naftových dolů v Haliči.\n\nByl poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Berežany, Rohatyn atd. Ve volebním období 1891–1897 se uvádí jako Franz Wolfarth, statkář, bytem Kurjany (Kurzany).\n\nDo parlamentu kandidoval za poslanecké uskupení Polský klub.\n\nZemřel v lednu 1898.\n"}
{"id": "1157859", "url": "https://cs.wikipedia.org/wiki?curid=1157859", "title": "Britsko-irská válka", "text": "Britsko-irská válka\n\nBritsko-irská válka (jiné názvy: angl(ick)o-irská válka, irská válka za nezávislost; ) byla v letech 1919 až 1921 partyzánská válka mezi Irskou republikánskou armádou a britskými bezpečnostními silami v Irsku.\n\nVe volbách v prosinci 1918 získala strana Sinn Féin pro Irsko v britském parlamentu největší zastoupení. Dne 21. ledna 1919 vytvořila vlastní parlament (\"Dáil Éireainn\") a vyhlásila nezávislost na Spojeném království. Později toho dne byli v hrabství Tipperary zastřeleni dva členové Královské irské policie (RIC). Tento incident je často považován za začátek konfliktu. Většinu roku 1919 se IRA zaměřovala hlavně na získávání zbraní a osvobozování republikánských vězňů. V září toho roku britská vláda zakázala Dáil Éireainn a Sinn Féin a konflikt se tak ještě více zostřil. IRA začala útočit na RIC a britské armádní hlídky. Napadala jejich kasárna a vyzývala je, aby zemi opustili. Britská vláda posílená RIC a rekruty z Británie, tzv. \"Black and Tans a Auxiliaries\", kteří se stali známí pro špatnou disciplínu a odvetné útoky proti civilistům.\n\nZatímco bylo v konfliktu do roku 1920 zabito kolem 300 lidí, v listopadu toho roku došlo k výrazné eskalaci násilí. Britská vláda vyhlásila stanné právo na většině území jižního Irska. Centrum Corku bylo v prosinci 1920 vypáleno britskou armádou. Násilí se stupňovalo dalších sedm měsíců, kdy bylo zabito přes 1000 lidí a 4500 republikánů bylo internováno. Boje byly soustředěny hlavně v městech Munster, Dublin a Belfast. V těchto třech městech bylo zabito 75 % obětí konfliktu. Násilí v Ulsteru a zejména v Belfastu se vyznačovalo náboženským charakterem a vysokým počtem civilních obětí z řad katolíků.\n\nObě strany se 11. července 1921 dohodly na příměří. V květnu bylo Irsko rozděleno aktem britského parlamentu, který rozdělil severní Irsko na šest provincií. Po příměří vedla jednání k anglicko-irské smlouvě dne 6. prosince 1921. Tato smlouva ukončila britskou nadvládu ve většině Irska a po desetiměsíční přechodném období měla dohlížet na prozatímní vládu. 6. prosince 1922 byl vytvořen Irský svobodný stát se statusem dominia. Nicméně Severní Irsko setrvalo v rámci Spojeného království. Po příměří politické a náboženské násilí mezi republikány (většinou katolíky) a lojalisty (většinou protestanty) pokračovalo v Severním Irsku po mnoho měsíců. V červnu v roce 1922 neshody mezi republikány kvůli anglo-irské smlouvě vedly k jedenáctiměsíční občanské válce. Irský svobodný stát udělil 62 868 medailí za služby během války za nezávislost, z nichž pouze 15 224 bylo vydáno bojujícím mužům z tzv. létajících oddílů.\n\nRoky mezi Velikonočním povstáním v roce 1916 a Válkou za nezávislost byly krvavé. Thomas Ashe, jeden z dobrovolnických vůdců uvězněných za jeho funkci v povstání, zemřel během hladovky v roce 1917. V roce 1918 během nepokojů zahynulo šest civilistů po konfrontací s policií a přes 1000 jich bylo zatčeno. Velké nepokoje v Dublinu si vyžádaly více než 100 zraněných britských vojáků. Konaly se také velké útoky kvůli zbraním pro dobrovolníky. V hrabství Cork byly zabaveny zbraně z kasáren ve městě Eyeries v březnu 1918. V červenci 1918 přepadli dobrovolníci dva členy RIC mezi městy Ballingeary a Ballyvourney. Byl to první ozbrojený útok na RIC od Velikonočního povstání. Jeden policista byl střelen do krku a druhý zbit. Byly jim zabaveny jejich pušky a munice. V září a říjnu byly fyzicky napadeny policejní hlídky v městech Bantry a Ballyvourney. Útoky přinesly britskou vojenskou přítomnost od léta 1918, která jen nakrátko potlačila násilí a zvýšila policejní razie.\n\nI když na začátku roku 1919 nebylo jasné, zda Dáil má v úmyslu získat nezávislost pomocí vojenských prostředků, došlo 21. ledna 1919, tedy v den, kdy byl First Dáil svolán, k incidentu. Několik členů IRA vedených Seanem Treacym, Seamusem Robinsonem, Seanem Hoganem a Danem Breenem napadlo a zastřelilo dva důstojníky RIC, Jamese McDonella a Patricka O'Connellyho, kteří převáželi výbušniny.\n\nDobrovolníci začali útočit na majetek britské vlády, prováděli nájezdy pro zbraně a fondy a zabíjeli prominentní členy britské administrativy. První byl soudce John C. Milling, který byl zastřelen ve městě Westport za to, že poslal dobrovolníky do vězení za nezákonné shromažďování. Ačkoli někteří republikánští vůdci, zejména Éamon de Valera, preferovali konvenční válku, Michael Collins a širší vedení IRA oponovalo těmto taktikám, protože vedly k vojenskému debaklu z roku 1916. Ostatní, zejména Arthur Griffith, upřednostňovali kampaň občanské neposlušnosti před ozbrojeným bojem. Během rané fáze konfliktu, zhruba od roku 1919 do poloviny roku 1920, bylo množství násilí poměrně omezené.\n\nMichael Collins byl hnací silou hnutí za nezávislost. Ministr financí republikánské vlády a také šéf zpravodajství IRA byli zapojeni do poskytování finančních prostředků a zbraní IRA. Collinsovo charisma a organizační schopnosti povzbudily mnoho lidí, kteří se s ním setkali.\n\nNáčelníkem štábu IRA byl Richard Mulcahy, který byl zodpovědný za organizaci a řízení IRA po celé zemi. Teoreticky se Collins a Mulcahy zodpovídali ministru obrany Cathalovi Brughanovi, ale v praxi měl Brughan jen úlohu dohledu. Velký vliv měli lídři IRA v místních oblastech, kteří organizovali partyzánskou činnost, a to především z vlastní iniciativy. Většinu konfliktu byla činnost IRA soustředěna v Munsteru a Dublinu a jen s izolovanými aktivními jednotkami, např. v hrabství Roscommon, Longford a Mayo.\n\nZatímco papírově měla IRA přes 100.000 členů, Michael Collins odhadoval, že během války jich bylo aktivních jen 15.000, s asi 3.000 členy ve stálé službě. Měli také podporu organizace Ženská liga (\"Cumann na Mbanu\") a Fianna Éireann, které zabezpečovaly zbraně a zpravodajství pro IRA a zajišťovaly jim jídlo a ubytování. IRA těžila z rozsáhlé pomoci běžné irské populace, která odmítala předávat informace RIC a britské armádě a často poskytovala úkryty pro členy IRA, kteří byli na útěku. Mnoho popularity získala IRA díky přehnaným reakcím britských sil na její aktivity. Když se Éamon de Valera vrátil z USA, požadoval v Dáil, aby IRA upustila od přepadu a vražd, které pomáhaly Britům vykreslovat ji jako teroristickou skupinu a aby přešla na konvenční bojové metody jako britská armáda. Návrh byl okamžitě zamítnut.\n\nBritové zvýšili použití síly, ale zdráhali se nasadit britskou armádu do země ve větším počtu. Nasadili však dva polovojenské policejní oddíly na pomoc RIC. Black and Tans měli 7.000 členů, hlavně bývalých britských vojáků demobilizovaných po první světové válce. V Irsku byli nasazeni v březnu 1920 a většina pocházela z anglických a skotských měst. Oficiálně byli součástí RIC, ale ve skutečnosti byli polovojenskou jednotkou. Rychle si získali špatnou reputaci pro opilost, nedisciplinovanost a tím, že uškodili britské autoritě v Irsku více než kterákoliv jiná skupina. V reakci na aktivity IRA příslušníci Black and Tans v létě 1920 vypálili mnoho malých měst v celém Irsku včetně Ballbrigganu, Trimu, Templemore a jiných. V červenci 1920 přišly do Irska další pseudovojenské jednotky, tzv. Auxiliaries. Bylo to 2.215 bývalých britských armádních důstojníků. Měli stejně špatnou pověst jako Black and Tans kvůli jejich špatnému zacházení s civilním obyvatelstvem, ale byli aktivnější proti IRA.\n\n9. srpna 1920 prošel v britském parlamentu zákon o „obnovení pořádku v Irsku“. Dne 10. prosince 1920 bylo vyhlášeno stanné právo v provincii Munster v okresech Cork, Kerry, Limerick a Tipperary. V lednu 1921 se rozšířilo na zbytek Munsteru v okresech Clare a Waterford, stejně jako na okresy Kilkenny a Wexford v provincii Leinster. Pravomoci vojenských soudů byly rozšířeny na celou populaci a bylo povoleno používat trest smrti a internace bez soudu. Vládní platby místním vládám Sinn Féin byly pozastaveny. Tento zákon je historiky interpretován jako výběr premiéra Davida Lloyda George, aby potlačil vzpouru v Irsku dříve, než začnou jednání s republikánským vedením. Jako důsledek uplatňování zákona se začalo od léta 1920 násilí postupně zvyšovat a poté prudce rostlo od listopadu 1920 až do července 1921.\n\nŘada akcí výrazně stupňovala konflikt koncem roku 1920. Primátor města Cork Terence MacSwiney během hladovky zemřel v říjnu ve vězení Brixton v Londýně. Dva další vězni z IRA zemřeli během hladovky ve vězení v Corku.\n\n21. listopadu 1920 byl den dramatického krveprolití v Dublinu. V časných ranních hodinách se Collinsova IRA „Squad“ pokusila vyvraždit britské zpravodajské pracovníky v hlavním městě. Postřelili celkem 19 lidí, z toho 14 smrtelně a 5 zranili. Byli to britští armádní důstojníci, policisté a civilisté, členové tzv. „Cairo Gangu“.\n\nJako odezvu na tento útok vtrhli Auxiliaries na stadion Croke Park v Dublinu během fotbalového zápasu a začali střílet do davu. 14 civilistů včetně jednoho hráče bylo zabito a dalších 65 civilistů bylo zraněno. Později v ten samý den byli v Dublin Castle zabiti dva republikánští vězni, Dick McKee a Peadar Clancy, a jejich přítel Conor Clune, který byl zatčen spolu s nimi. Oficiální zpráva tvrdí, že byli zastřeleni během pokusu o útěk. Nacionalisté jsou si však jistí, že byli mučeni a následně popraveni. Tento den se stal známým jako Krvavá neděle.\n\n28. listopadu 1920, jen týden po Krvavé neděli v Dublinu, jednotky IRA ze západního Corku pod vedením Toma Barryho přepadly hlídku Auxiliaries ve městě Kilmichael v provincií Cork. Zabili všech 18 členů hlídky. Dne 12. prosince 1920 členové Black and Tans vypálili centrum Corku a následně stříleli na hasiče, kteří se pokoušeli oheň uhasit. Byla to odveta za přepadení Auxiliaries v Corku členy IRA, kdy zabili jednoho z členů a 11 zranili.\n\nBěhem následujících osmi měsíců až do července 1921 bylo během konfliktu zabito přes 1.000 lidí včetně členů RIC, britské armády, dobrovolníků IRA a civilistů. To představuje asi 70 % celkového počtu obětí v tříletém konfliktu. Navíc v té době bylo internováno 4.500 členů a stoupenců IRA. Během tohoto násilí Dáil v březnu 1921 formálně deklaroval válku s Británií.\n\nDne 19. března 1921 100 členů IRA pod vedením Toma Barryho provedlo rozsáhlou akci proti 1.200 britským vojákům, při které jich 10 až 30 zabili. O dva dny později IRA přepadla vlak u Killarney. Bylo zabito 20 britských vojáků, 2 členové IRA a 3 civilisté.\n\nJediná větší ztráta IRA byla 25. května 1921 v Dublinu. Několik set členů IRA z brigády Dublin obsadilo a vypálilo Custom House (centrum místní správy v Irsku) v centru Dublinu. Bylo zamýšleno ukázat, že britská vláda v Irsku je neudržitelná. Nicméně z vojenského hlediska to byla katastrofa, v níž bylo pět mužů IRA zabito a přes osmdesát bylo zajato. Ukázalo se, že IRA nebyla dost dobře vybavena nebo vycvičena, aby se podílela na útocích proti britským jednotkám konvenčním způsobem.\n\nPřesto mnoho vojenských historiků tvrdí, že IRA bojovala úspěšně a partyzánská válka donutila britskou vládu k závěru, že IRA nemůže být poražena vojensky. Všeobecné volby do parlamentu Jižního Irska se konaly 13. května 1921. Sinn Féin vyhrála 124 křesel ze 128, ale zvolení členové parlamentu odmítli obsadit svá místa v parlamentu. Podle podmínek aktu irské vlády z roku 1920 byl parlament Jižního Irska rozpuštěn a výkonným a legislativním orgánem nad Jižním Irskem se stal \"Lord Lieutenant\". Během příštích dvou dnů (14.–15. květen 1921) IRA zabila 15 policistů. Tyto události ukázaly kompletní selhání britské koaliční vlády v otázce irské politiky, neschopnost prosadit urovnání bez jednání se Sinn Féin a neschopnost porazit IRA.\n\nV době příměří však bylo mnoho republikánských vůdců, včetně Michaela Collinse, přesvědčeno, že pokud by válka trvala déle, válečná kampaň IRA by byla uvedena do stavu klidu. Kvůli tomu byly vypracovány plány na „přenesení války do Anglie.“ IRA začala kampaň v ulicích Glasgowa. Bylo rozhodnuto, že klíčové ekonomické cíle, jako například doky v Liverpoolu, by měly být cílem bombových útoků. Jednotky pověřené těmito misemi by se snadněji vyhnuly příměří, protože Anglie nebyla „pod zákonem“ a britská veřejnost by stanné právo nepřijala. Od plánů bylo upuštěno kvůli příměří.\n\nVálka za nezávislost v Irsku skončila příměřím 11. července 1921. Konflikt uvízl na mrtvém bodě. Rozhovory, které předchozí rok vypadaly slibně, se přerušily v prosinci, kdy David Lloyd George naléhal, že IRA má nejprve odevzdat své zbraně. Rozhovory pokračovaly na jaře 1921 a vyústily v příměří. Z hlediska britské vlády to vypadalo, jakoby kampaň IRA pokračovala donekonečna, což by se odrazilo na britských obětech a financích. Britská vláda za jednání britských sil v Irsku čelila ostré kritice doma i v zahraničí. Na druhé straně, vůdci IRA a zejména Michael Collins cítili, že tehdejší organizace IRA nemůže pokračovat donekonečna. To by se projevilo nasazením pravidelných britských jednotek do Irska a nedostatkem zbraní a střeliva.\n\nPočáteční průlom, který vedl k příměří, byl přičítán třem lidem: králi Jiřímu V., premiéru Jižní Afriky generálu Smutsovi a předsedovi vlády Spojeného království Davidu Lloyd Georgeovi. Řeč, která byla poslána do Belfastu 22. června, byla obecně dobře přijata. Vyzvala „ všechny Iry ke snášenlivosti, smírčím řízením, odpuštění a zapomenutí, a učinit zemi, která miluje novou éru míru, spokojenosti a dobré vůle“.\n\n24. června 1921 se kabinet britské koaliční vlády rozhodl navrhnout rozhovory s vůdci Sinn Féin. Austen Chamberlain, nový vůdce unionistické strany, řekl, že „králova řeč by měla být sledována jako poslední pokus o mír, než půjdeme do plné délky stanného práva“. 24. června Lloyd George napsal Éamonovi de Valerovi jako „zvolenému vůdci velké většiny v Jižním Irsku“, což svědčí o konferenci. Sinn Féin reagovala tím, že souhlasila s jednáním. De Valera a Lloyd George nakonec souhlasili s příměřím, kterým bylo zamýšleno ukončit boje a položit základ pro detailní jednání. Jeho podmínky byly podepsány 9. července a nabyly platnosti 11. července. Jednání o urovnání však byla odložena o několik měsíců, protože britská vláda trvala na tom, že IRA má nejdříve odevzdat své zbraně, ale tento požadavek byl nakonec zrušen. Bylo dohodnuto, že britští vojáci zůstanou v kasárnách.\n\nVětšina důstojníků IRA brala příměří jen na jako dočasný odpočinek a pokračovala v náboru a výcviku dobrovolníků. Ani útoky na RIC nebo britskou armádu úplně nepřestaly. V období od prosince 1921 do února 1922 bylo zaznamenáno 80 útoků IRA na následně rozpuštěnou RIC, po kterých zůstalo 12 mrtvých. 18. února 1922 jednotka Ernieho O'Malleyho zaútočila na kasárna RIC ve městě Clonmel, přičemž vzala 40 policistů jako zajatce a zabavila více než 600 zbraní a tisíce nábojů. V dubnu 1922 členové IRA zabili ve městě Cork 10 místních protestantů podezřelých ze špionáže za to, že natáčeli jednoho z jejich mužů. Ti, kteří byli zabiti, byli uvedeni v získaných britských dokumentech jako informátoři před příměřím podepsaným v červenci. Více než 100 protestantských rodin po zabíjeni uprchlo z oblasti.\n\nPokračující odpor mnoha vůdců IRA byl jedním z hlavních faktorů vypuknutí Irské občanské války, protože odmítali přijmout anglo-irskou smlouvu.\n"}
{"id": "1157861", "url": "https://cs.wikipedia.org/wiki?curid=1157861", "title": "Andrej Kolomacký", "text": "Andrej Kolomacký\n\nArchimandrita Andrej, (vlastním jménem \"Всеволод Коломацкий / Vsevolod Kolomackij\", počeštěně \"Kolomacký\", 8. února 1896 poblíž Kyjeva – 13. února 1980 v Rumburku) byl pravoslavný duchovní, architekt a umělecký malíř.\n\nVsevolod Kolomackij se narodil jako nejmladší z pěti dětí 8. února 1896 nedaleko Kyjeva. Jeho otec byl chrámový žalmista a malý Vsevolod byl od dětství vychováván v pravoslavné víře. V roce 1909 nastoupil na duchovní školu v Kyjevě-Podolí. V srpnu 1914 se z úcty k panovníkovi, monarchii a vlasti hlásil do carské armády jako dobrovolník, ale z důvodu silné krátkozrakosti nebyl přijat. V roce 1916 však směl vstoupit do československých legií, složených z vojáků, kteří dezertovali z rakouské armády. V řadách legií pak bojoval v několika bitvách, kde byl sedmkrát raněn. Po odchodu z legií roku 1919 připojil k Dobrovolnické armádě („Bělogvardějci“) generála Antona Ivanoviče Děnikina.\n\nPo porážce Dobrovolnické armády se část vojska v srpnu 1920 přesunula z Krymu do Gallipoli. Odtud pak Kolomackij pokračoval do Rumunska a odtud ilegálně přešel hranice na Podkarpatskou Rus, tehdejší součást Československa. Po získání československého občanství vstoupil jako důstojník do československé armády v Mukačevě.\n\nV roce 1923 se oženil s Jelizavetou Vlasenkovou, kterou se mu z Charkova podařilo dostat do Československa. V lednu 1924 vysvěcen na diákona a poté na kněze a z důvodu obstrukcí, které řeckokatolická církev působila původně pravoslavnému obyvatelstvu, se rozhodl vystavět vlastní dřevěný chrám. Hrubou stavbu prý dokončil během čtyř dnů. Dalších pět chrámů pak postavil ještě v okolních obcích, přičemž ten v Rakošinu se stal hlavním chrámem mužského monastýru Přesvaté Bohorodice.\n\nKolomackij nepřestává v práci ani když v roce 1927 zemřela jeho žena Jelizaveta a dcerka Klavdije, a zůstal mu pouze malý syn Daniel. Staví další chrámy, na Podkarpatské Rusi jich je celkem 18, mezi nimi například katedrální chrám v Užhorodě.\n\nV roce 1933 měla pravoslavná eparchie měla v Čechách a na Moravě pouze dva chrámy. Vsevolod dostal pozvání na Moravu od biskupa Gorazda se souhlasem mukačevského biskupa Serafíma, aby zde vystavěl nové pravoslavné chrámy. Tak vznikl jedinečný projekt sedmi nových pravoslavných zděných chrámů ve střední Evropě. Nejvýznamnějším z nich je katedrální chrám svatého Gorazda v Olomouci. Vsevolod Kolomacký se později stává blízkým spolupracovníkem biskupa Gorazda.\n\nV době druhé světové války, po atentátu na říšského protektora Reinharda Heydricha, byl prozrazen úkryt v pravoslavném chrámu sv. Cyrila a Metoděje a hlavní představitelé církve v čele s vladykou Gorazdem byli popraveni. Ostatní kněží byli posláni na nucené práce do říše, mezi nimi také otec Kolomacký. Po roce však byl propuštěn kvůli svému špatnému zraku.\n\nPo návratu do Prahy slouží tajné pravoslavné bohoslužby. V letech 1943-45 téměř slepý otec Kolomacký pracuje jako animátor na prvním českém animovaném filmu \"Svatba v korálovém moři\". V květnu 1945 se účastní bojů Pražského povstání. Záhy po skončení bojů požádal, společně s dalším pravoslavným knězem, prot. Červínem, státní orgány o zmocnění k dočasné správě pravoslavné církve v Čechách a na Moravě. Tento krok byl v rozporu s pravoslavným kanonickým právem, nicméně i díky tomu se podařilo církev opět brzy stabilizovat.\n\n\nPo válce se otec Vsevolod stává mnichem v monastýru v Ladomírové na Slovensku, kdy take přijímá jméno apoštola Ondřeje (Andrej). Později se stal duchovním semináře nové teologické fakulty v Prešově. Byl také blízkým spolupracovníkem pražského metropolity Jelevferije, hlavy pravoslavné církve v Československu. V roce 1952 však byl komunistickým režimem odvolán ze všech pedagogických i duchovních funkcí na prešovské fakultě i v eparchii a byl přeložen do České Lípy v severních Čechách. Ani v nuzných podmínkách, které mu připravila StB, a bez možnosti vlastního bydlení, nepřestává v práci na přestavbách kostelů pro potřeby pravoslavné církve po celém Československu. Do České Lípy byl dosazen proti své vůli i proti vůli tamní církevní obce, která si krátce předtím zvolila za duchovního správce o. Michaila Zumra. Kolomacký se snažil s věřícími vycházet v dobrém a za krátký čas se přesunul do Rumburka. Zde dostal k dispozici pro bohoslužby kostelík Stětí sv. Jana Křtitele na Strážném vrchu. V roce 1957 se mu pak podařilo získat kostelík s domkem pro kněze do vlastnictví církve. Vlastními silami kostel opravil a vyzdobil ikonami.\n\nV roce 1961 získal pro potřeby církevní obce v České Lípě budovu brány do hradu Lipý v centru města. Velká místnost nad bránou byla jeho péčí upravena na kapli, zasvěcenou svatým Cyrilu a Metoději. V témže roce byla dokončena rekonstrukce kostelíka a domku pro kněze na Strážném vrchu nad Rumburkem.\n\nNa Strážném vrchu pak prožil celý zbytek života. Až do roku 1990 pak na témže místě žil jeho syn Daniel.\n\nArchimandrita Andrej (Kolomacký) zemřel 13. února 1980. Po jeho smrti zůstala rumburská farnost neobsazena a chrám pustl. Teprve od roku 1998 započala obnova chrámu. Pravidelně ve výročí se únoru v chrámu scházejí poutníci a duchovní k uctění památky archimandrity Andreje.\n\nChrámy, které navrhoval a realizoval archimandrita Kolomacký:\n\n\n"}
{"id": "1157864", "url": "https://cs.wikipedia.org/wiki?curid=1157864", "title": "Miroslav Veselý", "text": "Miroslav Veselý\n\nMiroslav Veselý (* 13. listopadu 1953) je bývalý slovenský fotbalista, obránce.\n\nV československé lize hrál za Slovan Bratislava. Nastoupil ve 28 ligových utkáních a dal 1 ligový gól.\n\n"}
{"id": "1157866", "url": "https://cs.wikipedia.org/wiki?curid=1157866", "title": "Hisajoši Harasawa", "text": "Hisajoši Harasawa\n\nHisajoši Harasawa (* 3. července 1992 Šimonoseki, Japonsko) je japonský zápasník–judista, stříbrný olympijský medailista z roku 2016.\n\nS judem začal v 6 letech v rodném Šimonoseki. Od roku 2011 studuje na Nihon University na předměstí Tokia. Světové poháry objíždí od sezóny 2014. V roce 2015 vyhrál univerziádu v Kwangdžu. V témže roce získal unikátní sbírku tří grand slamů, z toho dvě vítězství na nejprestižnějších turnajích v Paříži a Tokiu (Kano Cup). V roce 2016 si vybojoval nominaci na olympijské hry v Riu na úkor zkušenějšího Rjú Šičinoheho. Na olympijském turnaji potvrdil výbornou přípravu. V prvním kole si pohlídal silové judo Gruzínce Adama Okruašviliho a zvítězil na šido. Ve druhém kole nádherným výpadem o-uči-gari poslal na ippon Gruzínce Ušangi Kokauriho reprezentujícího Ázerbájdžán. Ve čtvrtfinále si vychutnal v boji o úchop překvapení turnaje Kubánce Alexe Garcíu a v semifinále podobným způsobem Uzbeka Abdullu Tangrieva. Ve finále se utkal se suverénem těžké váhy Teddy Rinerem a v takticky vedeném zápase bez náznaku bodované techniky prohrál na šido. Získal stříbrnou olympijskou medaili.\n\nHarasawa je pravoruký judista, jeho osobní technika je uči-mata.\n\n\n\n"}
{"id": "1157867", "url": "https://cs.wikipedia.org/wiki?curid=1157867", "title": "Dostojevskaja", "text": "Dostojevskaja\n\nDostojevskaja () je název stanic metra v ruských městech. Pojmenovány jsou po spisovateli Fjodoru Michajloviči Dostojevském.\n\n"}
{"id": "1157868", "url": "https://cs.wikipedia.org/wiki?curid=1157868", "title": "Felix von Aehrenthal", "text": "Felix von Aehrenthal\n\nFelix Lexa von Aehrenthal (18. srpna 1853 Doksany – 7. července 1918 Vídeň) byl rakouský šlechtic a politik z Čech, na přelomu 19. a 20. století poslanec Říšské rady.\n\nPocházel ze šlechtického rodů Lexů z Aehrenthalu. Roku 1909 byl povýšen na hraběte. Jeho bratrem byl ministr zahraničních věcí Rakouska-Uherska Alois Lexa von Aehrenthal (1854–1912). Felix byl velkostatkářem. Patřilo mu panství Hrubá Skála, Turnov a Doksany. Studoval v Praze a pak byl jednoročním dobrovolníkem v rakouské armádě u kavalérie. Absolvoval vojenskou službu a sloužil jako poručík u dragounského pluku č. 8. Roku 1891 se stal komořím.\n\nV listopadu 1891 byl zvolen viceprezidentem německé sekce zemské zemědělské rady v Čechách.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Čechách. Mandát zde obhájil ve volbách roku 1901. Ve volebním období 1897–1901 se uvádí jako svobodný pán Felix von Aehrenthal, viceprezident zemské zemědělské rady a statkář, bytem Praha.\n\nPo volbách roku 1897 se uvádí jako ústavověrný velkostatkář. Za stejnou stranu kandidoval i roku 1901.\n\nV zemských volbách roku 1901 byl zvolen i na Český zemský sněm. I zde zasedal coby ústavověrný velkostatkář. Byl kompromisním kandidátem Strany ústavověrného velkostatku.\n\nByl mu udělen Řád Františka Josefa. Zemřel v červenci 1918 ve vídeňském sanatoriu po dlouhé nemoci. Tělo pak mělo být převezeno do rodinného hrobu v Doksanech.\n"}
{"id": "1157874", "url": "https://cs.wikipedia.org/wiki?curid=1157874", "title": "13 Most Beautiful: Songs for Andy Warhol's Screen Tests", "text": "13 Most Beautiful: Songs for Andy Warhol's Screen Tests\n\n13 Most Beautiful: Songs for Andy Warhol's Screen Tests je třetí studiové album amerického hudebního dua Dean & Britta, jež tvoří Dean Wareham a Britta Phillips. Vedle dua na nahrávce hráli ještě Anthony LaMarca a Matt Sumrow, přičemž na písních se autorsky podílelo několik dalších osob. Rovněž se zde nachází několik remixů, jejichž autory jsou vedle jiných My Robot Friend a Scott Hardkiss. Rovněž se zde nachází coververze písní od Boba Dylana a skupiny The Velvet Underground. Nahrávky produkovalo duo Dean & Britta a o nahrávání se ve většině případech staral Bryce Goggin. Kolekce písní byla původně koncipována jako doprovod pro promítání screen testů Andyho Warhola.\n"}
{"id": "1157875", "url": "https://cs.wikipedia.org/wiki?curid=1157875", "title": "Franz Gabriel von Hartig", "text": "Franz Gabriel von Hartig\n\nFranz Gabriel von Hartig, též František Gabriel Hartig (15. srpna 1859 Vídeň – 21. srpna 1903 Mimoň nebo Vartenberk), byl rakouský šlechtic a politik z Čech, na přelomu 19. a 20. století poslanec Říšské rady.\n\nPocházel ze šlechtického rodu Hartigů. Od roku 1887 byla jeho manželkou hraběnka Johanna Maria von Ledebur-Wilcheln. Měli čtyři děti. Absolvoval vojenskou službu, při níž působil jako puručík zěměbraneckého hulánského pluku. Byl velkostatkářem. Patřila mu panství Mimoň a Stráž pod Ralskem. V roce 1888 získal titul komořího. Od roku 1901 byl zástupcem zemského výboru při průmyslové pokračovací škole v Mimoni. Byl člen okresního výboru v Mimoni a okresní průmyslové a hospodářské rady.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Čechách. Mandát zde obhájil ve volbách roku 1901. Poslancem byl až do své smrti roku 1903. Pak ho v parlamentu nahradil Ferdinand Trauttmansdorff. Ve volebním období 1897–1901 se uvádí jako hrabě Franz Hartig, majitel panství, bytem Mimoň.\n\nPo volbách roku 1897 se uvádí jako ústavověrný velkostatkář. Za stejnou stranu kandidoval i roku 1901.\n\nV zemských volbách roku 1901 byl zvolen i na Český zemský sněm. I zde zasedal coby ústavověrný velkostatkář. Zemským poslancem byl až do své smrti.\n\nZemřel v srpnu 1903 na zánět pohrudnice, podle některých zdrojů na svém zámku Vartenberk ve Stráži pod Ralskem, podle jiných v Mimoni.\n"}
{"id": "1157876", "url": "https://cs.wikipedia.org/wiki?curid=1157876", "title": "Giovanni dalle Bande Nere", "text": "Giovanni dalle Bande Nere\n\nGiovanni dalle Bande Nere či delle Bande Nere, vlastním jménem Giovanni di Giovanni de' Medici (6. dubna 1498 Forlì – 30. listopadu 1526 Mantova) byl italský kondotiér a člen florentského rodu Medičejských. \n\nJeho otec Giovanni il Popolano byl poměrně nevýznamným členem rodu, zato jeho matka byla Kateřina Sforza (zvaná \"La Prima Donna D'Italia\", nebo \"\"La tigressa\"\"), jedna z největších a nejslavnějších žen italské renesance. Giovanni měl divokou a nezkrotnou povahu po matce, již ve třinácti letech zabil v bitce pouličních gangů ve Florencii jiného chlapce. V patnácti se stal členem papežské milice v Římě (papežem byl jeho příbuzný Lev X.) a brzy se proslavil soubojem na mostě u Andělského hradu, kdy se jeho oddíl střetl s oddílem mocného římského rodu Orsini. Sotva sedmnáctiletý zabil jejich kapitána - zkušeného a slavného šermíře. \n\nV roce 1516 byl již jedním z kapitánů papežského vojska ve válce papeže proti městu Urbino. Po válce se stal kondotiérem a vybudoval si vlastní armádu. Osobně si vybíral tvrdé muže, nezkrotné individualisty jako byl on sám s železnou disciplinou a tvrdým výcvikem, který sám organizoval. Razil myšlenku, že těžká obrněná jízda je přežitek v době palných zbraní a zaměřoval se proto na pohyblivost a obratnost. Se svými muži bojoval na straně v papeže v jeho nesčetných válkách s italskými feudály a následně i s francouzským králem Františkem I. V listopadu 1521 porazil Francouze v bitvě u Vaprio d'Adda. Dne 1. prosince 1521 zemřel papež Lev X., jeho příbuzný, na znamení smutku změnil svou bojovou zástavu z bílých a fialových pruhů na černé a fialové (odtud pak název jeho armády Bande Nere a jeho samotného - delle Bande Nere). V papeži ztratil klienta a tak se nechal najmout císařem Karlem V. V roce 1524 znovu porazil francouzské vojsko, vedené rytířem Pierre Terrail de Bayardem v bitvě u Robecca. Na podzim 1524 v bitvě u Caprino Bergamasco porazil švýcarskou pěchotu. V roce 1523 se novým papežem stal opět člen rodu Medičejských - Klement VII. Medici, který ho v roce 1524 znovu přijal do svých služeb a společně přešli na stranu francouzského krále proti Karlu V. V lednu 1525 byl v jedné šarvátce z císařskými vojsky zraněn střelou do nohy a nemohl se tak účastnit bitvy u Pavie. V roce 1526 byl jmenován velitelem papežské armády a pověřen úkolem zastavit německého žoldnéře Georga von Frundsberga, který ve službách Karla V. se svými lancknechty vpadl do Itálie s úkolem dobýt Řím. Giovanni se s ním střetl 25. listopadu 1526 v bitvě u Governolo, kde zaútočil na Frundsbergův zadní voj. Jeho útok byl sice úspěšný, ale byl opět těžce zraněn a 30. listopadu 1526 v 28 letech svému zranění podlehl. \n\nStal se italským národním hrdinou. Sochy, které ho zobrazují se nacházejí po celé Itálii a za 2. světové války jeho jméno nesl lehký křižník, sloužící ve Středozemním moři. \n\nNiccolo Machiavelli říkal, že pouze Giovanni dalle Bande Nere, jako jediný je schopen ubránit italské státy před růstem moci císaře Karla V. Jediný voják v celých dějinách rodu Medici padl příliš brzy, aby se tato myšlenka velkého intrikána mohla potvrdit.\n"}
{"id": "1157878", "url": "https://cs.wikipedia.org/wiki?curid=1157878", "title": "Čo Ku-ham", "text": "Čo Ku-ham\n\nČo Ku-ham (: ), (* 30. července 1992 Jižní Korea) je jihokorejský zápasník – judista.\n\nJe studentem univerity v Jonginu. Je dvojnásobným vítězem univerziády z let 2013 a 2015. V jihokorejské seniorské reprezentaci se pohyboval od poloviny rok 2011 v těžké váze. V roce 2012 měl dostatek kvalifikačních bodů pro účast na olympijských hrách v Londýně, ale nebyl nominován na úkor Kim Song-mina. Od roku 2013 šel s vahou dolů a startoval v polotěžké váze. V roce 2016 se kvalifikoval na olympijské hry v Riu. V úvodním kole porazil po taktické bitvě na šido Švéda Martina Pacek. V dalším kole s Ukrajincem Artemem Blošenkem v polovině druhé minuty zaváhal, dovolil Blošenkovi úchop na zádech a prohrál na ippon technikou sumi-gaeši.\n\nČo Gu-ham je pravoruký, podsaditý judista, jeho osobní technika je morote seoi-nage přes opačné rameno.\n\n\n"}
{"id": "1157879", "url": "https://cs.wikipedia.org/wiki?curid=1157879", "title": "9K38 Igla", "text": "9K38 Igla\n\n9K38 \"Igla\" (, \"jehla\") je ruský/sovětský z ramene odpalovaný přenosný protiletadlový raketový komplet. \"9K38\" je označení v rámci Indexu GRAU . V kódu NATO nese označení SA-18 Grouse. Starší a jednodušší varianta nese označení 9K310 Igla-1 nebo SA-16 Gimlet. Nejnovější verze je označena 9K338 Igla-S, resp. SA-24 Grinch. Ta se do služeb ruské armády dostala v roce 2004.\n\nExistuje i dvouhlavňové zařízení 9K38 zvané Džigit.\n\nVývoj systému Igla začal v \"OKB Kolomna\" v roce 1972. Na rozdíl od původních zpráv není Igla vylepšenou verzí starších typů jako Strela-2 nebo Strela-3, ale nový projekt.\n\nNasazení se Igla dočkala např. během války v Zálivu, kdy byl s její pomocí sestřelen letoun Panavia Tornado či operace Rozhodná síla, kdy poslala k zemi francouzskou Mirage 2000D. Dále byl zaznamenán sestřel ukrajinského letounu Iljušin Il-76 pomocí střely Igla na letišti v Lugansku.\n\nV ruské armádě začíná být nahrazována systémem 9K333 Verba.\n"}
{"id": "1157885", "url": "https://cs.wikipedia.org/wiki?curid=1157885", "title": "Aisha Orazbayeva", "text": "Aisha Orazbayeva\n\nAisha Orazbayeva (* prosinec 1985) je kazašská houslistka. Studovala v Itálii a následně na londýnské Royal Academy of Music. Své první album nazvané ' vydala v roce 2011 a vedle vlastních kompozic na něj zařadila skladby od Maurice Ravela, Helmuta Lachenmanna a dalších. V roce 2014 vydala album ', na které zařadila například skladby od Johna Calea („“), Mortona Feldmana („“) a Steva Reicha („“).\n\n"}
{"id": "1157887", "url": "https://cs.wikipedia.org/wiki?curid=1157887", "title": "Jan Štěpán", "text": "Jan Štěpán\n\nJan Štěpán (11. května 1932 Praha – 15. března 2017, Praha) byl český přírodovědec, botanik, územní projektant, ministerský úředník, vysokoškolský pedagog, archivář a historik.\n\nV letech 1957–1959 byl odborným asistentem na katedře biologie Vysoké školy pedagogické, odkud byl vyloučen pro své náboženské přesvědčení. Následně byl zaměstnán ve Státním ústavu pro územní plánování – Terplan Praha, kde mj. pořádal mezioborové přednáškové a diskusní semináře zaměřené na problematiku ochrany a tvorby životního prostředí v územním plánování, na kterých se scházeli přírodovědci, lesníci, komunální hygienici, vodní hospodáři, urbanisté, ekonomové, zemědělci apod. Později byl vedoucím oddělení životního prostředí v odboru územního plánování, stavebního řádu a životního prostředí na ministerstvu výstavby a techniky ČSR a na nástupci ministerstva – České komisi pro vědeckotechnický a investiční rozvoj (ČKVTIR). Uvedené orgány byly v těsném kontaktu s Radou pro životní prostředí vlády, což byl meziresortní koordinační orgán, jehož předsedou byl ministr výstavby a techniky. Po zrušení ČKVTIR v roce 1988 Jan Štěpán přešel na odbor životního prostředí na ministerstvu vnitra a životního prostředí ČR. Pak nakrátko odešel do soukromé podnikatelské sféry. Ač politický nestraník (ovšem pod přímým dohledem agenta StB, též nestraníka) se na MVT a ČKVTIR organizačně zasloužil o vymezení postižených oblastí (Terplan Praha), o vypracování metodiky navrhování územních systémů ekologické stability (ÚSES, ing. Igor Míchal, CSc. a pracovníci Geografického ústavu ČSAV Brno) a o zavedení ÚSES do praxe ochrany přírody a do územního plánování. V jím řízeném oddělení se v 80. letech organizačně zajišťovalo i vypracování metodiky ochrany před hlukem v územním plánování (Ing. Miloš Liberko, Výzkumný ústav výstavby a architektury Praha - VÚVA). V letech 1991–1993 působil na Fakultě životního prostředí Univerzity Jana Evangelisty Purkyně, kde zastával funkci proděkana pro vědu a zahraniční styky.\n\nVěnoval se též církevním dějinám, zejména vývoji Církve bratrské, působil také jako historik a archivář rady Církve bratrské. Roku 1971 ve VÚVA Praha publikoval spolu s B. Dvořákem práci Systém pojmů aktuálních z hlediska komplexního návrhu na systém řízení péče o životní prostředí - Návrh pracovní terminologie pro komplexní návrh systému péče o životní prostředí. Byl spoluautorem (vedle ing. arch. Zdeňka Šamana, CSc. a ing. arch. Oldřicha Koláře a spolupracovníků) příručky Úloha krajiny a územního plánování v životním prostředí (neprodejné Informační publikace Rady pro životní při vládě ČSR č. 1/1979, stran 177), kde je mj. vysvětlena i prosazovaná středisková koncepce osídlení ČSR. Působil v Nadaci Přemysla Pittra a Olgy Fierzové, pro kterou spolu s Marií Šimsovou připravil k vydání knihu Nad vřavou nenávisti – vzpomínky a svědectví Přemysla Pittra a Olgy Fierzové a tuto knihu, která vyšla roku 1996 v nakladatelství Kalich, redigoval. V letech 1995 - 2006 byl redaktorem sborníku Nadačního fondu Přemysla Pittra a Olgy Fierzové Hovory. Spolu s Josefem Smolíkem je autorem knihy T. G. Masaryk ve třech stoletích: Rozhovor generací o Masarykových náboženských názorech (kniha byla vydána roku 2001). Je autorem knihy Babylonské zajetí církve, kterou roku 2015 vydal vlastním nákladem.\n\nPitter, Přemysl - Fierzová, Olga: Nad vřavou nenávisti - vzpomínky a svědectví Přemysla Pittra a Olgy Fierzové, Kalich 1996\n\nHovory 1 - 12, Sborník Nadačního fondu Přemysla Pittra a Olgy Fierzové, 1995 - 2006\n"}
{"id": "1157889", "url": "https://cs.wikipedia.org/wiki?curid=1157889", "title": "Marburský králík", "text": "Marburský králík\n\nMarburský králík (německy: Marburger Feh) je oblíbené plemeno králíka malého rámce původem z Německa. Jedná se o populární plemeno běžné i v České republice.\n\nMarburský králík byl vyšlechtěn v německé městě Marburg, podle něhož nese i název. S jeho šlechtěním začala okolo roku 1912 chovatelka králíků Sandermannová, žijící v Marburgu. Šlechtitelka se pravděpodobně snažila pouze o menší plemeno králíka vhodné jako domácí mazlíček. Pododbně malá plemena sice mají šťavnaté a měkké maso, ale je jej příliš málo. Skutečné masné plemeno, tedy například německý obrovitý strakáč, má minimálně 5 kg. Na šlechtění marburského krála se podílel krom vídeňského modrého i havanský králík, kterého Sandermannová získala od svého jedenáctiletého synovce. Pravděpodobně o tři roky později, roku 1915, byli tito králíci poprvé vystavení na výstavě, kde bylo plemeno nazváno \"Marbourger Feh\", toto označení se v němčině používá i v současnosti. Některé zdroje ale uvádí až rok 1916. Přestože marburský králík se svým vzhledem může zdát jako unikát, existují nejméně tři podobná plemena; Lilac pocházející z Velké Británie, Gouwenaar z Holandska a dále také belgické králičí plemeno perlový z Halle. Z těchto celkem čtyř plemen je ale marburský králík nejznámější a nejpopulárnější. Nejpočetnější chovy tohoto plemene bychom našli v rodném Německu a v Rakousku. V Česku se sice tito králíci také vyskytují, ale na výstavách je jen výjimečně vidět více než deset kusů. Pravděpodobný rekord byl překonán na evropské výstavě 2014 v Lipsku, kde bylo vystaveno 215 marburských králíků.\nMarburský králík se řadí mezi plemena malého rámce a jeho hmotnost se pohybuje mezi 2,50 kg a 3,25 kg. Optimální hmotnost je však okolo 3 kg. Požadavky na tělo jsou podobné, jako u jiných králíků; správně zaoblená záď, přiléhavá kůže bez lalůčků i dobře vyvinuté zevní pohlavní orgány. Nohy se jeví krátké, ale jsou dobře osvalené a silné. Hlava je krátká, široká a je to jeden z faktorů, podle něhož lze poznat samici od samce. Obecně není výrazná pohlavní dvojtvárnost u plemen králíků příliš častá, ale podle linií hlavy nebo hmotnosti lze pohlaví poznat. Samci mají tvrdší a výraznější linie na hlavě a také jsou těžší, naopak samice mají jemné linie a jsou lehčí. Krk je velmi nevýrazný. Uši jsou pevné, krátké až středně dlouhé a většinou vztyčené. Pokud je ale králík ve stresu, má je stažené dozadu. Srst má délku téměř 3 cm a její zbarvení je typickým znakem marburského králíka; tedy stříbrná až modrá barva. Mohou se vyskytoval i ojedinělé bílé chlupy, což je přípustná vada.\n\nZ chovatelského hlediska se jedná o nenáročného králíka, který ale potřebuje více pohybu než běžní větší plemena. Má sklony k obezitě, což je nutné mít stále na paměti a váhu hlídat. Marburskému králíkovi nevadí ani celoroční pobyt venku, avšak častou vadou bývá řídká a neizolující srst a v tom případě je nutné, aby byl králík přes zimu v zateplených prostorech.\n"}
{"id": "1157890", "url": "https://cs.wikipedia.org/wiki?curid=1157890", "title": "Pebble to a Pearl", "text": "Pebble to a Pearl\n\nPebble to a Pearl je studiové album americké zpěvačky Nikky Costy z roku 2010. Spolu se zpěvačkou album produkoval její manžel Justin Stanley. Ten je rovněž pod většinou písní podepsát autorsky a hrál zde na několik různých nástrojů. Na nahrávce se dále podíleli například Keefus Ciancia a Jason Falkner. V žebříčku Billboard 200 časopisu \"Billboard\" se deska umístila na 157. příčce, v hitparádě nejlepších R&B alb téhož periodika na 57. a mezi Top Heatseekers na třetí.\n"}
{"id": "1157894", "url": "https://cs.wikipedia.org/wiki?curid=1157894", "title": "Letiště Ženeva", "text": "Letiště Ženeva\n\nLetiště Ženeva (IATA: GVA, ICAO: LSGG), dříve známé jako \"letiště Cointrin\", je mezinárodní letiště města Ženeva, druhého největšího města ve Švýcarsku. Leží 4 km na severozápad od centra města. V prosinci 2014 poprvé dosáhlo počtu 15 mil. cestujících a slouží jako uzel (hubů pro společnosti Swiss International Air Lines, easyJet Switzerland d Etihad Regional. Ženeva nabízí síť letů především do evropských metropolitních a rekreačních destinací, stejně jako některé dálkových letů do Severní Ameriky, Číny a na blízký východ, mezi nimi Swiss International Air Lines s dálkovou dopravu (do New Yorku) mimo Curych.\n\n"}
{"id": "1157895", "url": "https://cs.wikipedia.org/wiki?curid=1157895", "title": "Trichoglossus", "text": "Trichoglossus\n\nTrichoglossus je jeden z několika rodů loriů. Někteří biologové jej řadí jako rod z čeledi papouškovití, avšak běžněji se řadí do čeledi Psittaculidae a podčeledi loriové. Dalšími rody loriů jsou například rody \"Eos\" nebo \"Lorius\". Nejznámějším druhem z tohoto rodu je lori mnohobarvý, který je široce oblíbený mezi chovateli okrasného ptactva. Jedná se o velmi pestře zbarvené druhy hrající všemi barvami.\n\nVeškeré druhy z rodu \"Trichoglossus\" bychom nalezli v Austrálii, Mikronésii a Filipínách. Některé druhy bychom nalezli i v Melanésii.\n\nPřestože lori mnohobarvý a několik dalších druhů loriů jsou mezi chovateli velmi oblíbení, jejich populace pozvolna klesá. Původcem těchto problémů je krom ničení jejich přirozeného prostředí i velmi častý odchyt ptáků z volné přírody. Například druhy lori vínorudý a lori vlnkovaný jsou již zapsané na Červeném seznamu ohrožených druhů IUCN jako téměř ohrožené.\n\n\n"}
{"id": "1157896", "url": "https://cs.wikipedia.org/wiki?curid=1157896", "title": "Thunderbird (album, Cassandra Wilson)", "text": "Thunderbird (album, Cassandra Wilson)\n\nThunderbird je studiové album americké jazzové zpěvačky Cassandry Wilsonové. Vydala jej v roce 2006 společnost Blue Note Records a jeho producenty byli T-Bone Burnett a Keefus Ciancia. Oba na album rovněž přispěli autorsky a Ciancia na něm rovněž hrál na různé nástroje. Na desce se dále podíleli například Grégoire Maret, Jim Keltner a Marc Ribot. V žebříčku Billboard 200 časopisu \"Billboard\" se deska umístila na 184. příčce, v hitparádě nejlepších jazzových alb téhož periodika na druhé a mezi Top Heatseekers na desáté.\n\n\n"}
{"id": "1157900", "url": "https://cs.wikipedia.org/wiki?curid=1157900", "title": "Natalie Merchant", "text": "Natalie Merchant\n\nNatalie Merchant (* 26. října 1963) je americká zpěvačka. V letech 1981 až 1993 byla členkou skupiny 10 000 Maniacs. Následně se vydala na sólovou dráhu. První album \"Tigerlily\" vydala v roce 1995 (vydavatelství Elektra Records). Následovaly desky \"Ophelia\" (1998), \"Motherland\" (2001), \"The House Carpenter's Daughter\" (2003), \"Leave Your Sleep\" (2010) a \"Natalie Merchant\" (2014). V roce 2015 vydala nově nahrané verze písní ze svého alba \"Tigerlily\" na desce \"Paradise Is There: The New Tigerlily Recordings\". Roku 2011 přispěla coververzí písně „Learning the Game“ na album \"\". Od roku 1980 je vegetariánkou.\n\n"}
{"id": "1157906", "url": "https://cs.wikipedia.org/wiki?curid=1157906", "title": "Lasí", "text": "Lasí\n\nLasí (lassí, lassi) je populární jogurtový nápoj, který pochází z oblasti Paňdžábu, v současnosti situovaném na území Indie a Pákistánu. Základními ingrediencemi jsou jogurt a voda. Lasí je dnes populární nejen v zemích indického subkontinentu, ale i v dalších zemích světa. Kromě osvěžující chuti spočívá praktická funkce tohoto nápoje v tom, že v horkém počasí dokáže ochladit organismus.\n\nSladké lasí je oblíbené v severní Indii, do nápoje se přimíchá cukr, k rituálním účelům se lasí sladí medem. Oblíbené jsou i další druhy sladkého lasí, například šafránové lasí, populární v Rádžastánu a Gudžarátu.\n\nV Pákistánu se k jídlu běžně konzumuje slané lasí. Oblíbené bývá též použití koření, např. drceného a praženého římského kmínu či kurkumy, která napomáhá trávení. V Bangladéši se často setkáme se slaným lasí s mátou.\n\nBanánové lasí je oblíbená varianta zvláště mezi cestovateli po indickém subkontinentě, téměř vždy bývá doslazováno cukrem. Místo banánů se používají i jiné druhy ovoce, například mango.\n\nBhang lasí je lasí s drcenými listy či výtažkem bhang z konopí, které má narkotické účinky. Konopí je v Indii považováno za posvátnou bylinu, která se používá k rituálním účelům. Díky tomu se bhang v mnoha částech Indie se prodává legálně, výjimkou nejsou obchody s oficiální vládní licencí.\n"}
{"id": "1157907", "url": "https://cs.wikipedia.org/wiki?curid=1157907", "title": "Sahara Smith", "text": "Sahara Smith\n\nSahara Smith (* 26. září 1988) je americká zpěvačka. Narodila se v Austinu a vyrůstala ve Wimberley. Již od dětství se věnovala psaní básní a brzy rovněž začala skládat hudbu. Mezi její hudební vzory patřili například Leonard Cohen a Tom Waits. Své první album nazvané \"Myth of the Heart\" vydala v roce 2010 (vydavatelství Playing in Traffic Records). Na desce se podíleli například Marc Ribot, Keefus Ciancia a další. Vystupovala například v Noční show Davida Lettermana.\n\n"}
{"id": "1157911", "url": "https://cs.wikipedia.org/wiki?curid=1157911", "title": "Boeing Model 40", "text": "Boeing Model 40\n\nBoeing Model 40 byl americký jednomotorový dvouplošný poštovní a dopravní letoun s pevným záďovým podvozkem.\n\nLetoun Boeing 40 vznikl jako reakce Williama E. Boeinga, majitele leteckého závodu v Seattlu, na rozhodnutí federální pošty z konce roku 1926 rozdělit soukromým podnikatelům transkontinentální leteckou poštovní linku New York-Los Angeles.\n\nBoeing zadal konstruktérovi Clairu Egtvedtovi přípravu vhodného letounu, který měl již od července 1925 připraven poštovní dvouplošník Boeing Model 40 s řadovým motorem Liberty 12 o výkonu 330 kW pro soutěž poštovní správy. Sám Boeing pak jednal s poštovní správou o přidělení západní trasy Chicago-Los Angeles.\n\nW. E. Boeing doporučil přepracování letounu pro ekonomičtější a modernější hvězdicový motor s menší hmotností a uvolnění prostoru pro dvoumístnou kabinu cestujících. Vznikl tak Boeing Model 40A poháněný vzduchem chlazeným devítiválcem Pratt & Whitney R-1340 Wasp o 300 kW, zalétaný 20. května 1927.\n\nSpolečnost Boeing přepracovala devatenáct svých letounů Model 40A na Boeing Model 40B s pohonnými jednotkami Pratt & Whitney R-1690 Hornet o výkonu 368 kW. Do provozu byly uvolněny v únoru 1928, kdy již měl každý za sebou v průměru 1400 letových hodin.\n\nZvýšený zájem o přepravu cestujících vedl ke konstrukci verze Boeing Model 40C se čtyřmístnou kabinou pro pasažéry a motory Wasp B o výkonu 330 kW.\n\nVětšina z letounů 40C v roce 1929 prošla v mateřské továrně přestavbou na verzi Boeing Model 40B-4 se zdokonalenou čtyřmístnou kabinou cestujících. Poskytovala lepší izolaci proti chladu a hluku, elektrické osvětlení a ventilaci. Poslední stroje, produkované do roku 1931, byly standardně vybaveny prstencovými motorovými kryty Townend, které snižovaly odpor vzduchu, rádiem a rozšířeným přístrojovým vybavením.\n\nZahájení provozu Boeingovy soukromé poštovní letecké linky proběhlo podle plánu 1. července 1927, avšak pouze s jedním strojem 40A. Od půlnoci 30. července 1927 již do služby vstoupilo všech plánovaných 24 letounů, které za dva roky přepravily 1300 t pošty a 6000 cestujících.\n\nOd července 1928 zahájilo provoz devět letounů 40C, které létaly ze Salt Lake City do Seattlu a San Diega. Desátý vyrobený letoun používala letecká společnost National Park Airways.\n\nTéměř polovina letecké pošty, přepravené v USA v letech 1927-31, prošla oddílem letounů Boeing Model 40.\n\nÚdaje platí pro Boeing Model 40B-4\n\n\n"}
{"id": "1157912", "url": "https://cs.wikipedia.org/wiki?curid=1157912", "title": "Petr Torák", "text": "Petr Torák\n\nPetr Torák, MBE (* 8. března 1981) je britský policista romské národnosti pocházející z České republiky. Je držitelem Řádu britského impéria.\n\nTorák se narodil 8. března 1981 a studoval Právní akademii v Liberci. V roce 1999 odešel do Spojeného království, kde požádal o azyl po sérii rasově motivovaných útoků. Nejprve pracoval jako dobrovolník v advokátní kanceláři, po získání pracovního povolení začal pracovat ve fast foodu, v zemědělství, u bezpečnostní služby a poté u policie.\n\nOd roku 2006 Torák pracoval ve městě Peterborough jako policista, věnuje se práci s menšinami a s přistěhovaleckými komunitami. V roce 2010, spolu s Jozefem Kopečným, založil komunitní skupinu COMPAS (Community Partnership Group) kde společně s Kopečným organizují a pořádají akce pro českou a slovenskou komunitu žijící v Peterborough.\n\nV roce 2013 spolu-založil policejní asociaci GRTPA (Gypsy Roma Traveller Police Association), která má za cíl podporovat policisty z řad Romů a Travellerů.\n\nV říjnu 2015 obdržel Řád britského impéria a tak se stal prvním českým Romem, který se stal nositelem tohoto Řádu. Hovoří anglicky, polsky a portugalsky.\n\n"}
{"id": "1157916", "url": "https://cs.wikipedia.org/wiki?curid=1157916", "title": "Stephen Street", "text": "Stephen Street\n\nStephen Street (* 29. března 1960) je anglický hudební producent. Svou kariéru zahájil koncem sedmdesátých let, kdy hrál na baskytaru v různých kapelách v okolí Londýna. Později začal pracovat v nahrávacím studiu jako zvukový inženýr. Následně se stal producentem. Produkoval například nahrávky skupin The Darling Buds, Kaiser Chiefs, Blur, The Cranberries a Suede. Podílel se také na mixování alba \"John Cale Comes Alive\" (1984) velšského hudebníka Johna Calea.\n\n"}
{"id": "1157935", "url": "https://cs.wikipedia.org/wiki?curid=1157935", "title": "Louis François II. de Bourbon", "text": "Louis François II. de Bourbon\n\nLouis François II. de Bourbon (1. září 1734 Paříž – 13. března 1814 Barcelona) byl poslední kníže de Conti, potomek vedlejší větve rodu Bourbonů, kteří vládli Francii až do roku 1848. Jeho titul byl čestný a nenosil jakékoli územní kompetence.\n\nNarodil se 1. září 1734 v \"Hôtel de Conti\", pokřtěn byl za přítomnosti krále a královny. V roce 1776 se stal následníkem svého otce Louise François I. de Bourbona jako hlava největší mladší větve rodu Bourbonů. Jeho matkou byla Luisa Diana Orleánská, nejmladší dcera Filipa II. Orleánského, regenta Francie během nezletilosti Ludvíka XV. Od narození byl znám jako \"comte de La Marche.\" Jeho matka zemřela 26. srpna 1736 po porodu dítěte, které nepřežilo. Po její smrti jeho otec odešel od dvora do \"Château de L'Isle-Adam\", kde se věnoval své lásce k lovu, ačkoli by později vyšla najevo jeho význačná vojenská kariéra.\n\nDne 17. května 1750 byl ve Versailles jmenován rytířem Řádu sv. Ducha. Během Sedmileté války (1756–1763) se jako \"maréchal de camp\" zúčastnil Bitvy u Hastenbecku v červenci 1757 a bitvy u Krefeldu v červnu 1758.\n\nJeho manželkou byla jeho sestřenice, Marie Fortunata d'Este (1734–1803), čtvrtá dcera Francesca III. d'Este, vévody z Modeny a jeho manželky, Charlotty Aglaé Orleánské, která byla starší sestrou Louisovy matky, Louis byl tak bratrancem Ludvíka Filipa II. Orleánského. Manželská smlouva byla podepsána 3. ledna 1759 v Miláně francouzským velvyslancem u turínského dvora. Svatba v zastoupení se konala 7. února toho roku v Miláně, osobně pak 27. února v Nangis-en-Brie ve Francii. Marie Fortunata dostala věno ve výši jednoho miliónu livrů. Krom toho, po příjezdu do Francie její manžel získal 150 000 livrů od Ludvíka XV. Mladá hraběnka de La Marche byla představena králi a zbytku královské rodiny 5. března 1759 Luisou Alžbětou Bourbonskou, vdovou po princovi de Conti, Louisovou babičkou. V roce 1770 byli jedním z dvanácti párů pozvaných na večeři novomanželů, Ludvíka XVI. a Marie Antoinetty v opeře ve Versailles, která byla vybudována pro královskou svatbu. Pár neměl děti. Louis François měl nelegitimní potomky, narozené v letech 1761 a 1767, s Marií Annou Véronèse, známou jako \"Mademoiselle Coraline\", bývalou tanečnicí v italském divadle.\n\nPo smrti otce se s manželkou 12. června 1777 oficiálně rozešli, což bylo předzvěstí zániku rodu Bourbon-Conti. Marie Fortunata odešla na zámek Triel. Zemřela 21. září 1803 v Benátkách při útěku z Francie během revoluce, když cestovala pod jménem \"comtesse de Triel\".\n\nV boji mezi kancléřem a parlamentem byl na straně Maupeoua, v roce 1788 prohlásil, že musí být zachována integrita ústavy. Emigroval, ale odmítl se zúčastnit plánů invaze do Francie. Do své rodné země se vrátil v roce 1790.\n\nV roce 1793 Národní konvent nařídil jeho zatčení, byl sice propuštěn, ale zkonfiskovali mu veškerý jeho majetek. Poté dostával důchod. Nicméně, v roce 1797 \"Direktorium\" rozhodlo o vyhnání posledních Bourbonů. Spolu se svými příbuznými, kteří ještě byli ve Francii a nezemřeli za revoluce, byl vyhnán do Španělska. Vypovězen na místo nedaleko Barcelony, žil v chudobě. Odmítal sdílet pozemky s monarchisty, žil proto osamoceně v Barceloně až do své smrti v roce 1814, čímž princové de Conti vymřeli.\n\nJeště před restaurací Bourbonů byl pochován nejprve v \"église Saint-Michel\". Během vlády Ludvíka Filipa, byl 2. dubna 1844 přemístěn do \"Chapelle royale de Dreux\".\n\n"}
{"id": "1157936", "url": "https://cs.wikipedia.org/wiki?curid=1157936", "title": "Anglo-irská dohoda", "text": "Anglo-irská dohoda\n\nBritsko-irská smlouva (jiné názvy: anglo-irská smlouva, anglicko-irská smlouva; \"Anglo-Irish Treaty\", \"An Conradh anglo-Éireann\") oficiálně Články dohody o smlouvě mezi Velkou Británií a Irskem byla dohoda mezi vládou Spojeného království Velké Británie a Irska a irskými představiteli, čímž dosáhli ukončení Irské války za nezávislost.\n\nDohoda byla podepsána v Londýně 6. prosince 1921 zástupci britské vlády a irskými představiteli, včetně Michaela Collinse a Arthura Griffitha. Irští představitelé považovali sami sebe jako zmocněnce, kteří jednají jménem Irské republiky ačkoli to britskou vládou nebylo nikdy přijato. Smlouva byla ratifikována členy volených křesel poslanecké sněmovny Jižního Irska a britského parlamentu. V tomto smyslu by to mohlo být považováno jako smlouva, ale ne mezi dvěma státy. Za \"de facto\" Irskou republiku ratifikoval smlouvu Dáil Éireann. Přestože byla ratifikována, rozkol vedl k Irské občanské válce, kterou nakonec vyhrála prodohodová strana.\n"}
{"id": "1157940", "url": "https://cs.wikipedia.org/wiki?curid=1157940", "title": "Erich Salm-Reifferscheidt", "text": "Erich Salm-Reifferscheidt\n\nErich Salm-Reifferscheidt, též Salm-Reifferscheid, celým jménem Erich Maria Jaromir Hieronymus Emilianus Salm-Reifferscheidt (20. července 1868 Vysoké Třebušice – 7. dubna 1945) byl rakouský šlechtic z rodu Salm-Reifferscheidt-Raitz a politik, na přelomu 19. a 20. století poslanec Říšské rady.\n\nPocházel ze šlechtického rodu Salm-Reifferscheidt-Raitz. Jeho otcem byl politik Siegfried Salm-Reifferscheid (1835–1898). Měl titul c. k. komořího. Byl poručíkem 7. dragounského regimentu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1898 za kurii velkostatkářskou v Čechách. Nastoupil 29. září 1898 místo Gustava Wiedersperga. Ve volebním období 1897–1901 se uvádí jako starohrabě Erich Salm-Reifferscheidt, statkář, bytem Salzburg.\n\nDo parlamentu kandidoval za konzervativce (Strana konzervativního velkostatku). Strana ústavověrného velkostatku se voleb zdržela.\n"}
{"id": "1157944", "url": "https://cs.wikipedia.org/wiki?curid=1157944", "title": "214 (číslo)", "text": "214 (číslo)\n\nDvě stě čtrnáct je přirozené číslo, které následuje po čísle dvě stě třináct a předchází číslu dvě stě patnáct. Římskými číslicemi se zapisuje CCXIV.\n\n\n\nSilnice II/214 je česká silnice II. třídy vedoucí na trase Cheb – Německo\n\n\n"}
{"id": "1157946", "url": "https://cs.wikipedia.org/wiki?curid=1157946", "title": "Perlový králík", "text": "Perlový králík\n\nPerlový králík (německy: Perlfeh) je malé plemeno králíka původem z Německa. Jeho divokým předkem je králík evropský. Jedná se o plemeno pouze neznámé, jehož chovatele lze najít pouze v rodné zemi; Německu. Jinak je ale perlový králík významné plemeno, díky němuž vznikl fenomén zvaný \"pepř a sůl\", tedy zbarvení s rovnoměrně rozmístěnými světlými a tmavými konečky pesíků.\n\nHistorie plemene perlový králík se začala psát okolo 20. let 20. století v Německu. V té době vzniklo křížením havanského králíka, marburského králíka a další místních králíků nové plemeno. Hlavním cílem bylo vyšlechtit králíka se srstí, jakou má poddruh veverky obecné žijící ve Finsku. Právě ta mívá zbarvení dnes zvané jako \"pepř a sůl\". Šlechtitelů perlového králíka bylo hned několik, ale největší podíl na současném vzhledu tohoto plemene měl pravděpodobně Karl Hoffmann z Düsseldorfu. Postupně došlo několik šlechtitelů ke stejným výsledkům jako Hoffmann a zakládali tak vlastní plemena, ta byla ale všechna nakonec sloučena pod pojem perlový králík.\n\nCo se obliby týče, pak se perlový králík řadí mezi méně populární a tím pádem i k méně rozšířeným plemenům. Avšak v Německu se jedná o plemeno poměrně známé a na evropské výstavě 2012 v Lipsku bylo vystaveno celkem 174 kusů perlových králíků. V Česku se nachází několik menších chovatelů, avšak oproti Polsku nebo Slovensku si v jejich chovu vede Česká republika velmi dobře.\n\nPerlový králík je plemeno malého rámce s krátkou, klasickou srstí. Hmotnost dospělých jedinců se pohybuje od 2,50 kg do 3, 25 kg, ideální hmotnost je rovné 3 kg. Vnější znaky jsou podobné, jaké můžeme vidět i u jiných menších plemen králíků; záď musí být pěkně zaoblená, nohy dobře osvalené a spíše kratší, kůže musí přiléhat a nevytvářet lalůčky a dále také zevní pohlavní orgány musí být dobře vyvinuté. Uši jsou 9-10 cm dlouhé, vzpřímené a pevné. Srst je hustá, pružná s délkou chlupu do 3cm. Barva krycího chlupu je typickým znakem plemene, někteří ji popisují jako tzv. \"divoce modrou\". Oproti divoce zbarveným králíkům je ale nahnědlá barva nahrazena šedomodrou. Výrazné olemování uší je tmavě modrošedé. Tmavé a světlé konce pesíků by měly být rovnoměrné rozmístěné. Právě jejich nerovnoměrné rozmístěním je častou vadou. Za vadu je brána i světlejší podsada.\n\nPerlový králík není na chov příliš náročný, stejně jako jiná malé plemena králíků domácích. Nevyžaduje příliš pohybu ani zaměstnání a je vhodný i pro celoroční chov venku. Mláďata se vyvíjí velmi rychle. Samotné maso perlových králíků je měkké a šťavnaté, avšak tito králíci se nikdy na maso nechovali, především proto, že masa z nich je málo. Skutečná masná plemena, například německý obrovitý strakáč, mají minimálně 5 kg a mají hodně masa, čemuž nemůže ani tříkilový perlový králík konkurovat.\n"}
{"id": "1157951", "url": "https://cs.wikipedia.org/wiki?curid=1157951", "title": "Ruské vejce", "text": "Ruské vejce\n\nRuské vejce je druh pokrmu, který je součástí studené kuchyně. Skládá se obvykle z vejce uvařeného natvrdo, kyselé okurky, bramborového salátu, zeleného hrášku, červené papriky a šunky, případně dalších surovin. Někdy se také přidává želatina, a pak se jedná o ruské vejce v aspiku. Název pokrmu souvisí s vlašským salátem, který je častým doplňkem ruského vejce. Italové, jinak nazývaní Vlachové, údajně kdysi připravili vlašský salát s vejcem pro hosty z Ruska. Jiné zdroje uvádějí, že autorem pokrmu i názvu jsou provozář automatu Koruna v Praze Josef Hliňák a šéfkuchař Jiří Tučner, a pokrm vznikl někdy v 50. letech 20. století. Název \"ruské\" byl zvolen kvůli usnadnění schvalovacího řízení.\n\nVe filmu \"Kolja\" říká František Louka (Zdeněk Svěrák) malému Koljovi (Andrej Chalimon): \"Podívej, co jsem ti koupil - ruský vejce!\" Tento pokrm dostal Kolja k večeři.\n\nRecept v pořadu České televize \"Kluci v akci\"\n"}
{"id": "1157952", "url": "https://cs.wikipedia.org/wiki?curid=1157952", "title": "Max Budig starší", "text": "Max Budig starší\n\nMax Budig (27. května 1864 Svitavy – 1948) byl rakouský podnikatel a politik německé národnosti z Moravy, na přelomu 19. a 20. století poslanec Říšské rady.\n\nVychodil národní školu, pak studoval na prvním německém gymnáziu v Brně a následně absolvoval Vídeňskou univerzitu, kde byl promován roku 1888. Měl titul doktora práv. Působil zpočátku na soudní a advokátní praxi ve Vídni. Od roku 1892 se ale vrátil do Svitav a věnoval se podnikání v rodinné továrně. Byl spolumajitelem firmy J. Budig und Söhne ve Svitavách. Angažoval se v politice. V roce 1914 se uvádí jako náměstek starosty Svitav. V obecním výboru ve Svitavách a v místní školní radě zasedal od roku 1893.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou na Moravě, obvod Moravská Třebová, Svitavy, Březová n. Svitavou atd. Ve volebním období 1897–1901 se uvádí jako Max Budig, továrník, bytem Svitavy.\n\nDo parlamentu kandidoval za Německou lidovou stranu.\n\nJeho synem byl Max Budig, meziválečný československý politik a poslanec za SdP. Jeho otec Johann Budig byl podnikatelem, poslancem Říšské rady a starostou Svitav.\n"}
{"id": "1157954", "url": "https://cs.wikipedia.org/wiki?curid=1157954", "title": "Luisa Henrietta Bourbonská", "text": "Luisa Henrietta Bourbonská\n\nLuisa Henrietta Bourbonská (20. červen 1726 – 9. únor 1759), \"Mademoiselle de Conti\", francouzská princezna a sňatkem vévodkyně z Chartres (1743-1752) a Orléansu (1752-1759) po smrti svého tchána. 4. února 1752, se její manžel stal hlavou Orleánských a Prvním princem královské krve (\"Premier prince du sang\"), nejdůležitější osobností bezprostředně po členech královské rodiny.\n\nNový orléanský vévoda a jeho manželka byli také známí jako \"Monsieur le Prince\" a \"Madame la Princesse\". Luisa Henrietta Bourbonská byla babičkou francouzského panovníka Ludvíka Filipa. Jejími potomky jsou také současní pretendenti trůnu ve Francii a Itálii a teké panovníci Španělska a Belgie.\n\nLuisa Henrietta se narodila v Paříži jako jediná dcera Ludvíka Armanda Bourbona, prince de Conti a Luisy Alžběty Bourbonské. Její otec byl druhým synem Františka Ludvíka, prince de Conti a jeho manželky Marie Terezy Bourbonské. Její babička z otcovy strany a dědeček ze strany matky byli sourozenci, její rodiče tedy byli bratranec a sestřenice. Její matka byla oblíbená dcera Luisy Františky Bourbonské, nejstarší uznané nemanželské dcery Ludvíka XIV. a Madame de Montespan. Jako členka vládnoucího rodu Bourbonů byla Luisa Henrietta princeznou královské krve. V mládí byla u dvora známá jako \"Mademoiselle de Conti.\"\n\nJejí otec zemřel v roce 1727 na „hrudní otok“. Tím se Luisin starší bratr Louis François I. de Bourbon stal princem de Conti.\n\nO její ruku požádal jeden z jejích bratranců, Louis Jean Marie de Bourbon, vévoda z Penthiévre, syn Ludvíka Alexandra de Bourbon. Její matka však chtěla pro svou dceru prestižnějšího dědice. A tak se 17. prosince 1743, když jí bylo sedmnáct let, provdala za syna svého bratrance, vévodu z Chartres, Ludvíka Filipa I. Orleánského. Svatba se konala ve Versailles.\n\nMatka Luisy Henrietty, Luisa Alžběta Bourbonská, doufala, že sňatek ukončí konflikt mezi rodem Bourbon-Condé a rodem Orléans, jehož zdrojem bylo nepřátelství mezi její matkou, Luisou Františkou Bourbonskou, a její tetou, Františkou Marií Bourbonskou, které byly sestry a nemanželské dcery Ludvíka XIV. a Madame de Montespan.\n\nKe sňatku mezi těmito dvěma rody už došlo v roce 1731, kdy se uskutečnila svatba Henriettina staršího bratra Louise François I. de Bourbon s Luisou Dianou Orleánskou. Otec vévody z Chartres, Ludvík I. Orleánský, známý jako \"Zbožný\", uznal volbu jeho manželky, protože princezna byla vychována v klášteře. Nicméně, po hodně vášnivém začátku, Luisa Henrietta svým skandálním chováním způsobila, že se pár rozešel.\n\nPár měl tři děti:\n\n\nMezi její milence patřil hrabě z Melfortu, se kterým se seznámila po narození svého syna. Během revoluce v roce 1789 Ludvík Filip II. Orleánský prohlašoval, že jeho otcem není matčin manžel, ale kočí z Palais Royal.\n\nLuisa Henrietta zemřela 9. února 1759 v Palais Royal, za přítomnosti manžela a dětí. Těm v té době bylo jedenáct a osm let. Po její smrti měl její manžel několik milenek a nakonec našel lásku svého života, Madame de Montesson, se kterou se také oženil.\n\n"}
{"id": "1157955", "url": "https://cs.wikipedia.org/wiki?curid=1157955", "title": "Mistrovství světa v rallycrossu", "text": "Mistrovství světa v rallycrossu\n\nMistrovství světa v rallycrossu (FIA World Rallycross Championship nebo zkráceně WRX) je rallycrossová soutěž pořádaná FIA a promotérem IMG Motorsport od roku 2014.\n\nV současnosti se série skládá z 12 dvoudenních závodů, jezdí se na různých druzích povrchu, v uzavřených okruzích. \n\n\nMistrovství světa je bodováno takto:\n\nKlíč\n\n"}
{"id": "1157964", "url": "https://cs.wikipedia.org/wiki?curid=1157964", "title": "Hydroxid hořečnatý", "text": "Hydroxid hořečnatý\n\nHydroxid hořečnatý (Mg(OH)) je pevná, netěkavá a nerozpustná látka.\nMůže sloužit k úpravě pH nebo jako zpevňující látka. Hydroxid hořečnatý nemá typický zápach.\nZnáme ho také pod názvem E528.\n\nHydroxid hořečnatý lze připravit více způsoby:\n\n1. Příprava slitím hydroxidu sodného a chloridu hořečnatého ve vodě a následnou filtrací\n2. Hydratace oxidu hořečnatého\n3. Hydratace samotného hořčíku\n\nPoužívá se ke korekcím kyselosti u některých potravin (převážně konzervované potraviny) a u krémů na pokožku, pomáhá také udržovat barevnost výrobků. Je významným zdrojem hořčíku.\n\nNebezpečnou složkou hydroxidu hořečnatého je oxid hořečnatý.\nPři jakémkoliv styku vyplachujte vodou, při vzdechnutí dopravte postiženého na čerstvý vzduch. V každém případě konzultujte s lékařem.\nLikvidace mechanickým úklidem, nechat zlikvidovat specializovanou firmou. Nesmí se dostat do kanalizace!\n\nPřípustný expoziční limit PEL: nestanoven mg/m\n\nNejvyšší přípustná koncentrace NPK-P: nestanoven mg/m\n"}
{"id": "1157967", "url": "https://cs.wikipedia.org/wiki?curid=1157967", "title": "Listopad 2015", "text": "Listopad 2015\n\n\n\n\n\n"}
{"id": "1157969", "url": "https://cs.wikipedia.org/wiki?curid=1157969", "title": "Jan Kryštof Bořek", "text": "Jan Kryštof Bořek\n\nJan Kryštof Bořek (12. července 1665 Švamberk nebo Bezdružice, 1729 nebo 1730 Vídeň) byl český šlechtic, ekonom a sběratel umění.\n\nNarodil se na Švamberku nebo v Bezdružicích jako syn vrchnostenského úředníka a potomního hejtmana Petra Jiřího Bořka, který byl snad roku 1665 povýšen do říšského šlechtického stavu. Rodina brzy přesídlila do Plzně. Studoval na pražské univerzitě.\n\nVe své profesi ekonoma merkantilistického směru stoupal rychle v úřednické kariéře. Počátkem 18. století se Bořek stal sekretářem České komory ve Vídni a šéfem radního protokolu v Německé expedici. Jeho slibný vzestup zastavil roku 1709 spor o nepřímou daň z piva (takzvaný pivní tác), vedený s nejvyšším purkrabím Heřmanem Jakubem Černínem. Z Vídně se mu dostalo důtky. Až do 20. let 18. století působil ve funkci rady solního, vinného, pivního a hraničního cla. Byl také členem komise pro povznesení královských měst.\n\nJeho syn Jan Josef Bořek působil již v téže době jako správce vrchního solního úřadu.\n\nBořek byl vysokým byrokratickým úředníkem se zálibou v úředních rukopisech. Nasbíral více než 70 úředních knih z přelomu 17. a 18. století, které uspořádal chronologicky i věcně, 30 knih je uloženo v Národním archivu, větší část sbírky se dostala do Knihovna Národního muzea v Praze. Dále byl Bořek ctitelem výtvarného umění a literatury. Portrétoval jej Kristián Luna, jeho miniaturu v mědirytu roku 1711 provedl Antonín Birkhardt.\n\nDo dějin pražského místopisu Bořek vstoupil roku 1710, když na místě zpustlých vinic (v oblasti dnešní severní části čtvrti Ořechovka) dal na půdorysu trojúhelníka zbudovat francouzský park s geometrickou sítí cest podle podélné osy, zvaný Bořkova zahrada. V křížení cest dal postavit letohrádek. Usedlost se nazývala \"Bořekovka\", z toho bylo později odvozeno \"Vořechovka\". Během výstavby vilové čtvrti, po připojení obce Střešovice k Velké Praze roku 1922 byla již na městských plánech předepsána spisovná forma \"Ořechovka\".\n\n\n"}
{"id": "1157971", "url": "https://cs.wikipedia.org/wiki?curid=1157971", "title": "Lord protektor", "text": "Lord protektor\n\nLord protektor (anglicky \"Lord Protector\") je titul používaný v britském ústavním právu pro hlavu státu. Je také titulem pro britské hlavy státu ve vztahu k církvi. Dále je používán pro postavení regenta jednajícího na místě krále. Titul lorda protektora užíval za Anglického společenství Oliver Cromwell a později také jeho syn a nástupce Richard Cromwell.\n"}
{"id": "1157973", "url": "https://cs.wikipedia.org/wiki?curid=1157973", "title": "Günther Stolberg-Stolberg", "text": "Günther Stolberg-Stolberg\n\nGünther Stolberg-Stolberg (7. února 1845 Vratislav – 8. listopadu 1926 Paskov) byl rakouský šlechtic a politik z Moravy, na přelomu 19. a 20. století poslanec Říšské rady.\n\nPůsobil jako statkář v Paskově. Byl šlechtického původu. Sloužil po osmnáct let v rakouské armádě. Od roku 1864 byl poručíkem u 9. hulánského regimentu. Zúčastnil se bojů během prusko-rakouské války. Byl důstojníkem u kavalérie. Od roku 1881 žil na svém statku v Paskově. Od roku 1913 měl titul tajného rady.\n\nV doplňovacích zemských volbách 20. prosince 1894 byl zvolen na Moravský zemský sněm za velkostatkářskou kurii. Mandát obhájil i v zemských volbách v roce 1896 a zemských volbách roku 1902.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou na Moravě. Ve volebním období 1897–1901 se uvádí jako hrabě Günther Stolberg-Stolberg, statkář, bytem Paskov.\n\nV roce 1897 kandidoval do parlamentu jako konzervativní statkář (Strana konzervativního velkostatku).\n\nZemřel v listopadu 1926.\n"}
{"id": "1157978", "url": "https://cs.wikipedia.org/wiki?curid=1157978", "title": "Å (rozcestník)", "text": "Å (rozcestník)\n\nÅ je znak, který může znamenat:\n"}
{"id": "1157979", "url": "https://cs.wikipedia.org/wiki?curid=1157979", "title": "A&amp;A", "text": "A&amp;A\n\nSpojení písmen A a & a A může být:\n"}
{"id": "1157980", "url": "https://cs.wikipedia.org/wiki?curid=1157980", "title": "Jindřich V. Brunšvický", "text": "Jindřich V. Brunšvický\n\nJindřich V. Welfský (1173-28. duben 1227), člen rodu Welfů, byl v letech 1195-1213 rýnský falckrabě.\n\nJindřich byl nejstarším synem Jindřicha Lva, saského a bavorského vévody, a Matyldy, nejstarší dcery anglického krále Jindřicha II. a Eleonory Akvitánské.\n\nPotom, co byl jeho otec císařem Fridrichem Barbarossou sesazen, vyrůstal Jindřich v Anglii. Když se rodina v roce 1189 vrátila do Německa, vyznamenal se Jindřich tím, že bránil sídlo Welfů Braunschweig proti silám císařova syna, krále Jindřicha VI. Mír byl uzavřen příštího roku, za předpokladu, že Jindřich a jeho mladší bratr Lothar (d.1190) budou drženi jako rukojmí. Jindřich se musel v roce 1191 připojit k německému tažení do italského království Sicílie a podílet se na obléhání Neapole. Jindřich vojsko nakonec opustil, uprchl do Marseille, a vrátil se do Německa, kde falešně prohlásil Jindřicha VI. za mrtvého a sám se snažil zdůraznit své vlastní schopnosti jako jeho možný nástupce.\n\nAčkoli nesměl, stal se dědicem rýnského falckrabství a v roce 1193 se oženil s Anežkou, sestřenicí císaře Jindřicha VI. a dcerou Konráda Štaufského. Krátce nato se v roce 1195 usmířil s císařem a stal se Konrádovým nástupcem. Jako jeho blízký spojenec doprovázel císaře při dobývání Sicílie v roce 1194/1195 a na křížové výpravě v roce 1197.\n\nPo císařově náhlé smrti v roce 1197, se stal Jindřichův mladší bratr Ota jedním z kandidátů na trůn Svaté říše římské. Zpočátku ho podporoval, ale v roce 1203 přešel na stranu Filipa Švábského. Poté, co rozdělil Welf mezi své mladší bratry, Otu a Viléma, stal se Jindřich vládcem severních saských území kolem města Stade a Altencelle a také byl králem Filipem potvrzen falckrabětem. Když se německý trůn po zdařilém atentátu na Filipa Švábského v roce 1208, opět uprázdnil, podpořil Jindřich znovu svého bratra Otu.\n\nPo smrti jeho bratrance Artura I. Bretaňského, se Jindřich stal dědicem svého strýce Jana Bezzemka, na anglickém trůně, tento nárok však nikdy neuplatnil, protože v říjnu 1207 se králi Janovi narodil syn Jindřich.\n\nPoté, co po svém bratrovi Vilémovi v roce 1213 zdědil další významné saské pozemky, postoupil Falc svému synovi Jindřichovi a přemístil se na sever. Po synově brzké smrti, předal Welf svému synovci, Vilémovu synovi Otovi, který se v roce 1235 stal prvním vévodou Brunšvicko-Lüneburským. Jindřich zemřel v roce 1227 a byl pohřben v katedrále svatého Blažeje v Brunšviku.\n\nV roce 1193 se Jindřich oženil s Anežkou Štaufskou (1177-1204), dcerou falckraběte Konráda Štaufského. Měli spolu následující potomky:\n\n\nKolem roku 1209 se oženil s Anežkou z Landsbergu.\n"}
{"id": "1157981", "url": "https://cs.wikipedia.org/wiki?curid=1157981", "title": "A Coruña (rozcestník)", "text": "A Coruña (rozcestník)\n\nA Coruña může být:\n"}
{"id": "1157984", "url": "https://cs.wikipedia.org/wiki?curid=1157984", "title": "Franz Hofmann (poslanec Říšské rady)", "text": "Franz Hofmann (poslanec Říšské rady)\n\nFranz Hofmann (\"cca 1849\" – 13. listopadu 1907 Vídeň) byl rakouský pedagog a politik německé národnosti ze Slezska, na přelomu 19. a 20. století poslanec Říšské rady.\n\nPůsobil jako profesor na reálné škole v Opavě.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou ve Slezsku, obvod Opava. Mandát obhájil ve volbách roku 1901. Rezignace byla oznámena na schůzi 17. listopadu 1904. Do parlamentu pak místo něj usedl Rudolf Sommer. Ve volebním období 1897–1901 se uvádí jako Franz Hofmann, c. k. profesor, bytem Opava. Na poslanecký mandát rezignoval poté, co jeho souhlas se zřízením českých paralelních tříd na škole v Opavě vyvolal kritiku ve straně i v řadách německojazyčného voličstva, které mu vyslovilo nedůvěru. Po rezignaci se pokusil obnovit svůj mandát v doplňovací volbě, ale porazil ho všeněmecký kandidát Sommer.\n\nDo parlamentu kandidoval za Německou lidovou stranu. Za stejnou stranu kandidoval i ve volbách roku 1901. Byl prvním slezským poslancem, který se připojil k Německé lidové straně a po jistou dobu patřil k jejím významným postavám.\n\nZemřel v listopadu 1907 ve věku 58 let.\n"}
{"id": "1157989", "url": "https://cs.wikipedia.org/wiki?curid=1157989", "title": "Leopold Daschl", "text": "Leopold Daschl\n\nLeopold Daschl (5. května 1854 Gobelsburg – 22. dubna 1942 Gobelsburg) byl rakouský politik německé národnosti z Dolních Rakous, na přelomu 19. a 20. století poslanec Říšské rady.\n\nByl majitelem nemovitostí v Gobelsburgu.\n\nByl politicky činný. Od roku 1908 do roku 1919 zastával funkci starosty rodného Gobelsburgu, kde již od roku 1892 zasedal v obecní radě. Byl předsedou okresního silničního výboru a členem okresní školské rady. Zasedal též jako poslanec Dolnorakouského zemského sněmu. Zvolen sem byl v roce 1902 coby křesťansko sociální kandidát za kurii venkovských obcí, obvod Krems.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1897 za kurii venkovských obcí v Dolních Rakousích, obvod Krems, Gföhl atd. Nastoupil místo Ernsta Verganiho. Mandát zde obhájil i v řádných volbách roku 1901. Ve volebním období 1897–1901 se uvádí jako Leopold Daschl, majitel hospodářství, bytem Gobelsburg.\n\nV doplnňovacích volbách roku 1897 i ve volbách roku 1901 kandidoval do Říšské rady za Křesťansko-sociální stranu.\n"}
{"id": "1157991", "url": "https://cs.wikipedia.org/wiki?curid=1157991", "title": "Anežka Brunšvická", "text": "Anežka Brunšvická\n\nAnežka Brunšvická či také \"Falcká\" ( \"Agnes von Braunschweig\", 1201 – 1267) byla bavorská vévodkyně a rýnská falckraběnka z dynastie Welfů.\n\nNarodila se jako dcera Jindřicha, rýnského falckraběte a jeho první manželky Anežky, dcery Konráda Štaufského. Již v útlém dětství byl zasnoubena s Otou, jediným synem a dědicem bavorského vévody. Svatba se konala roku 1222 ve Wormsu. \n\nRoku 1231 byl Ludvík Bavorský zavražděn a Ota zdědil otcovy statky. Po ukončení sporu s císařem Fridrichem II., se Ota v roce 1241 přidal na stranu Štaufů. Dceru Alžbětu provdal za císařova syna Konráda IV. Za to byl Ota papežem exkomunikován a roku 1253 zemřel. Anežka svého muže přežila o řadu let a byla pohřbena po jeho boku v benediktinském klášteře Scheyern.\n"}
{"id": "1157992", "url": "https://cs.wikipedia.org/wiki?curid=1157992", "title": "Bernhard Ehrenfels", "text": "Bernhard Ehrenfels\n\nBernhard von Ehrenfels (12. června 1864 Unter Meidling – 5. října 1940 Vídeň) byl rakouský šlechtic a politik německé národnosti z Dolních Rakous, na přelomu 19. a 20. století poslanec Říšské rady.\n\nByl statkářem v Brunn am Walde.\n\nByl politicky činný. Od roku 1906 byl členem zemské zemědělské rady, do níž byl opět zvolen i v roce 1919. Byl prezidentem zemědělské společnosti, viceprezidentem plodinové burzy. V roce 1919 se stal členem státní komise pro socializaci. Ve 20. letech byl aktivní v milicích Heimwehr a v letech 1925–1927 byl zemským náčelníkem jednotek Selbstschutzverband Niederösterreich.\n\nZasedal též jako poslanec Dolnorakouského zemského sněmu. Zvolen sem byl v roce 1896 coby kandidát Strany ústavověrného velkostatku za kurii velkostatkářskou. Mandát zde obhájil v roce 1902 a 1909 a poslancem zemského sněmu byl do roku 1915. V letech 1910–1918 byl náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Dolních Rakousích. Mandát zde obhájil i ve volbách roku 1901. Ve volebním období 1897–1901 se uvádí jako svobodný pán Bernhard von Ehrenfels, statkář, bytem Brunn am Walde.\n\nVe volbách roku 1897 i ve volbách roku 1901 kandidoval do Říšské rady jako Ústavověrný velkostatkář.\n"}
{"id": "1157994", "url": "https://cs.wikipedia.org/wiki?curid=1157994", "title": "Anežka Bavorská", "text": "Anežka Bavorská\n\nAnežka Bavorská (1276 – 1345) byla dcera vévody Ludvíka II. Hornobavorského (1229-1294) a jeho třetí manželky, Matyldy Habsburské (1253-1304).\n\nV roce 1290 se v Donauwörthu provdala za Jindřicha \"Mladšího\" Hesenského (1265-23. srpen 1298), syna Jindřicha I. Hesenského (1244-1308). Měli spolu nejméně jedno dítě:\n\n\nV roce 1303 se Anežka znovu vdala, tentokrát za Jindřicha I. Braniborsko-Stendalského (1256–1318). Z druhého manželství měla tři děti:\n\n"}
{"id": "1157996", "url": "https://cs.wikipedia.org/wiki?curid=1157996", "title": "Heinrich Eichhorn", "text": "Heinrich Eichhorn\n\nHeinrich Eichhorn (??? – únor 1920) byl rakouský politik německé národnosti z Dolních Rakous, na přelomu 19. a 20. století poslanec Říšské rady.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1897 za kurii venkovských obcí v Dolních Rakousích, obvod Zwettl, Waidhofen an der Thaya atd. Nastoupil místo Aloise Hofbauera. Ve volebním období 1897–1901 se uvádí jako Heinrich Eichhorn, majitel hospodářství a obecní radní, bytem Klein Poppen, pošta Vitis.\n\nV doplňovacích volbách roku 1897 kandidoval do Říšské rady za Křesťansko-sociální stranu. Patřil mezi hlavní představitele strany v regionu Waldviertel.\n\nZemřel v únoru 1920. 24. února 1920 byl pohřben v Echsenbachu.\n\n"}
{"id": "1157998", "url": "https://cs.wikipedia.org/wiki?curid=1157998", "title": "Service Data Point", "text": "Service Data Point\n\nService Data Point (SDP) je uzel v Inteligentní síti GSM odpovědný za poskytování informací o účastnících používajících předplacené telefonní karty a o stavech jejich účtů. Každý prvek sítě GSM, který potřebuje informace o účastníkovi, zasílá dotazy na SDP.\n\nTelefonní operátor musí v SDP definovat všechny tarifní plány a informace. Dotazy se na SDP posílají před poskytnutím služby a periodicky pro vyhodnocení validity probíhajícího volání. Validita se určuje podle následujících kritérií:\n\n\n"}
{"id": "1157999", "url": "https://cs.wikipedia.org/wiki?curid=1157999", "title": "Žofie Braniborsko-Stendalská", "text": "Žofie Braniborsko-Stendalská\n\nŽofie Braniborsko-Stendalská (1300 – 1356) byla dcera Jindřicha I. Braniborsko-Stendalského (1256–1318) a jeho manželky Anežky Bavorské (1276–1345).\n\nV roce 1327 se provdala za vévodu Brunšvicko-Lüneburského, Magnuse I. Brunšvicko-Wolfenbüttelského (1304–1369). Tyto jejich děti dosáhly dospělosti:\n\n"}
{"id": "1158001", "url": "https://cs.wikipedia.org/wiki?curid=1158001", "title": "Adolf Foller", "text": "Adolf Foller\n\nAdolf Foller (1863 – 19. ledna 1904 Baden) byl rakouský stavitel a politik německé národnosti z Dolních Rakous, na přelomu 19. a 20. století poslanec Říšské rady.\n\nByl stavebním mistrem.\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Dolních Rakousích, obvod Baden, Mödling, Perchtoldsdorf atd. Ve volebním období 1897–1901 se uvádí jako Adolf Foller, městský stavební mistr, bytem Baden.\n\nKandidoval do Říšské rady za Německou lidovou stranu. Patřil mezi stoupence antisemitského hnutí Georga von Schönerera. Už v květnu 1897 se ale v tisku uvádí, že opustil poslanecký klub strany. Později přestoupil do Křesťansko-sociální strany a se svými bývalými stranickými kolegy vedl veřejné spory. V listopadu 1897 už za křesťanské sociály neúspěšně kandidoval do obecní rady v Badenu.\n\nV závěru života čelil finanční tísni a jeho podniku hrozil bankrot. Zemřel ve věku 40 let v lednu 1904 na \"měknutí mozku\" ve špitálu v Badenu.\n"}
{"id": "1158003", "url": "https://cs.wikipedia.org/wiki?curid=1158003", "title": "Flora (jméno)", "text": "Flora (jméno)\n\nFlora je ženské křestní jméno latinského původu. Vykládá se jako \"květ\", \"kvítek\" (\"flos, floris\"). Za českou podobu se považuje Květa.\n\nFlo, Floris, Flór, Floriana, Florianka, Floranka, Lora, Lori\n\n\n\n"}
{"id": "1158004", "url": "https://cs.wikipedia.org/wiki?curid=1158004", "title": "Ludwig Moser", "text": "Ludwig Moser\n\nLudwig Löwi Moser (18. června 1833 Karlovy Vary – 27. září 1916 Karlovy Vary) byl český rytec skla, podnikatel a zakladatel české sklárny Moser.\n\nNarodil se v Karlových Varech (Karlsbadu) jako prvorozený syn v rodině Lazara Mosera a Henrietty Moserové rozené Becherové. Rodina byla židovského vyznání a jeho otec provozoval v domě \"Zlatá váha\" v Karlových Varech známou židovskou rituální jídelnu. Ludwig v Karlových Varech absolvoval základní školu, poté absolvoval čtyři třídy reálky u piaristů ve Vídni. Po návratu v roce 1847 pokračoval ve studiu v Lokti. Zde z finančních důvodů studia přerušil a vyučil se rytcem skla u Andrease Mattoniho. Také se učil kresbu u malíře Ernsta Antona.. Roku 1855 se vrátil do Karlových Varů, a začal samostatně pracovat jako rytec skla. Na zakoupené picí sklo (lázeňské pohárky a jiné sklenice) na kolonádě ryl monogramy, erby, nápisy a/nebo ornamenty. \n\nLudwig se aktivně zapojil do společenského a náboženského života, zejména židovské náboženské obce, která vznikla v Karlových Varech v roce 1868 a Moser se stal jejím představeným. Toto vysoké a zodpovědné postavení zastával až do konce svého života. Vybudoval synagogu v Parkové ulici a podílel se na zřízení izraelitského hospice císaře Františka Josefa I..\n\nV roce 1857 založil firmu Moser, nejprve jako malou ryteckou dílnu a obchod se sklem. Sklo odebíral od čtyř jiho- a severočeských firem. Nedostatek surového skla ho vedl k založení vlastní sklárny v obci Meierhöfen (nyní Dvory (Karlovy Vary)) 3 kilometry od Karlových Varů. Již v roce 1873 podnik natolik prosperoval, že získal privilegia dvorního dodavatele skla pro dvůr císaře Františka Josefa I. a otevřel obchodní zastoupení v New Yorku, Londýně, Paříži a Petrohradu. Jeho firma se z počátku věnovala kromě výroby skla i výrobě zrcadel, ale koncem 70. let 19. století byla zrcadla stále méně atraktivním artiklem a tak se věnoval prodeji nápojového a dekorativního skla. Od roku 1880 se věnoval výrobě a prodeji všech druhů křišťálového skla a skleněného zboží, hlavně stolních souborů z jemného mušelínu a broušeného křišťálu. Po úspěchu na Světové výstavě ve Vídni se účastnil mnoha mezinárodních a světových výstav v Evropě i v zámoří. V roce 1889 byl uznán jako zasedající člen jury na Světové výstavě v Paříži. Surové sklo odebíral z Harrachovské sklárny v Novém Světě v Krkonoších a také ze skláren na Šumavě, ale tato vzdálenost činila jeho společnosti neustalé problémy s nedostatkem surového skla a tak uvažoval o stavbě vlastní hutě. K její stavbě přistoupil až roku 1892, kdy se mu po dlouhých průtazích podařilo získat svolení od karlovarské městské rady.\n\nPo jeho smrti se vedení firmy ujal jeho syni Gustav Moser-Millot, Karl Moser, Friedrich Moser, Leo Moser a Richard Moser. Firma s koncem první světové války stále musela čelit větším hospodářským těžkostem. Ve světě se zhoršovaly možností prodeje uměleckořemeslně zpracovaného skla a přibývala cizí konkurence, zejména francouzské a skandinávské produkce. Potomci Ludwiga Mosera dnes žijí ve Spojených státech amerických, v Česku a v Brazílii.\n\n"}
{"id": "1158010", "url": "https://cs.wikipedia.org/wiki?curid=1158010", "title": "Karl Haugwitz", "text": "Karl Haugwitz\n\nKarl Wilhelm Haugwitz (17. prosince 1843 Vídeň – 3. června 1921 zámek Wald) byl rakouský šlechtic z rodu Haugviců, statkář a politik z Dolních Rakous, na přelomu 19. a 20. století poslanec Říšské rady.\n\nPocházel ze šlechtického rodu Haugviců. Jeho otec Karel (zemřel 1874) vlastnil statek Náměšť nad Oslavou. Karel vystudoval gymnázium a v letech 1861/1862 Lesnickou v Tharandtu. V roce 1863 převzal správu panství Wald. Byl statkářem ve Waldu. Patřily mu statky Wald v Dolních Rakousích a Skalice na Moravě. Měl titul tajného rady. Získal Císařský rakouský řád Leopoldův a Řád Františka Josefa. Byl starostou obce Wald. Jeho manželkou se roku 1867 stala hraběnka Eugenie Hardegg. Měli čtyři dcery.\n\nByl veřejně a politicky činný. Od roku 1897 působil jako prezident dolnorakouské lesnické společnosti, předtím byl od roku 1885 jejím viceprezidentem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Dolních Rakousích. Ve volebním období 1897–1901 se uvádí jako hrabě Karl Haugwitz, statkář, bytem zámek Wald u Sankt Pöltenu.\n\nVe volbách roku 1897 kandidoval do Říšské rady jako konzervativní velkostatkář.\n\nZemřel v červnu 1921 po dlouhé nemoci na svém zámku Wald.\n"}
{"id": "1158013", "url": "https://cs.wikipedia.org/wiki?curid=1158013", "title": "Goro-Goro shogi", "text": "Goro-Goro shogi\n\nGoro-Goro šógi je jedna z dalších variant japonské hry šógi.\n\nNa rozdíl od standardního šógi 9x9, se hraje na desce 5x6. Povyšovací zóna jsou dvě poslední řady. Jsou použity jen některé kameny: Král, Zlatý generál, Stříbrný generál a Pěšec. Ostatní pravidla jsou totožná jako u standardních šógi.\n"}
{"id": "1158016", "url": "https://cs.wikipedia.org/wiki?curid=1158016", "title": "Dvanáct apoštolů (skupina skal)", "text": "Dvanáct apoštolů (skupina skal)\n\nDvanáct apoštolů se nazývá skupina osmi vápencových skal na jihovýchodním pobřeží Austrálie. Skalní formace je součástí národního parku Port Campbell v australském státě Victoria. Tato přírodní památka je velmi navštěvovanou turistickou atrakcí i proto, že leží přímo na Velké oceánské dálnici.\nSkály byly vytvořeny erozí, která je formuje již přibližně 10-20 milionů let. Oceán a extrémní počasí vytvořily ve vápenci jeskyně, jejichž klenby se po čase zřítily a daly vzniknout těmto unikátním až padesátimetrovým výčnělkům z moře. Do roku 1922 byly skály známy pod jménem prasnice a selátka \"(Sow and Piglets)\", kvůli turistům byl ovšem přírodní úkaz přejmenován. V roce 2002 se zřítila v důsledku eroze jedna z padesátimetrových skal, což výrazně poznamenalo vzhled turistické atrakce. Eroze způsobuje úbytek vápence přibližně 2 cm za rok, nicméně očekává se, že v budoucnosti příboj vytvoří opět nové skály zformováním útesů na pobřeží. \n\nSkalní ostrovy jedním z řady jiných skalních útvarů na jižním australském pobřeží, mezi něž patří např. Pudding Basin Rock, Loch Ard Gorge nebo London Arch.\n"}
{"id": "1158017", "url": "https://cs.wikipedia.org/wiki?curid=1158017", "title": "Alaixys Romao", "text": "Alaixys Romao\n\nJacques-Alaixys Romao (* 18. ledna 1984, L'Haÿ-les-Roses, Francie) je francouzsko-tožský fotbalový záložník a reprezentant Toga, od roku 2013 hráč klubu Olympique de Marseille. \n\n\nRozhodl se reprezentovat na seniorské úrovni Togo. \nV A-mužstvu Toga debutoval v roce 2005 v kvalifikačním utkání na MS 2006 proti reprezentaci Libérie (výhra 3:0).\n\nZúčastnil se mistrovství světa ve fotbale 2006 v Německu, kde Togo obsadilo bez zisku bodu poslední čtvrté místo ve skupině G. Romao odehrál na šampionátu dva zápasy.\nZúčastnil se také několika Afrických pohárů národů (mistrovství Afriky).\n\n"}
{"id": "1158021", "url": "https://cs.wikipedia.org/wiki?curid=1158021", "title": "Gama Cassiopeiae", "text": "Gama Cassiopeiae\n\nGama Cassiopeiae (γ Cas, γ Cassiopeiae) je hvězdná soustava v souhvězdí Kasiopeji. Při pohledu ze Země se nachází uprostřed \"W\", asterismu, který symbolizuje souhvězdí Kasiopeji. Systém se nachází zhruba 550 světelných let od Země.\n\nGama Cassiopeiae je vícenásobnou hvězdou. Hlavní složkou je eruptivní proměnná hvězda Gama Cassiopeiae A, což je hvězda spektrální klasifikace B0,5IVe, jejíž zdánlivá hvězdná velikost se nepravidelně mění v intervalu 1,6 až 3,0. Jedná se o prototyp proměnných hvězd typu Gama Cassiopeiae. Koncem 30. let 20. století prodělala Gama Cassiopeiae explozivní epizodu, během níž její jasnost stoupla nad 2,0, následně prudce klesla na 3,4. Od té doby její jasnost pravidelně osciluje až k hodnotě 2,2. Při maximální jasnosti je Gama Cassiopeiae jasnější než Schedir (Alfa Cassiopeiae, jasnost +2,25) i Caph (Beta Cassiopeiae, jasnost +2,3).\n\nGama Casiopeiae A má vysokou rychlost rotace kolem vlastní osy, přes 400 km/s. Důsledkem této rychlosti je, že hvězda je výrazně zploštělá. Spolu s vysokým zářivým výkonem to způsobuje rozsáhlé výrony hmoty. Uniklá hmota kolem hvězdy zformovala horký plynný disk. Rentgenové záření a změny jasnosti Gama Cassiopeae mohou mít původ právě v tomto disku.\n\nTřída jasnosti IV identifikuje Gama Cassiopeiae A jako podobra, který dospěl do stadia, kdy přestává v jádře spalovat vodík a mění se na obra. Přípona \"e\" ve spektrální klasifikaci označuje hvězdy se spektrálními čarami vodíku v elektromagnetickém spektru. Tento jev je u Gama Cassiopeae A způsoben výše zmíněným plynným diskem.\n\nGama Cassiopeiae A je zhruba 17krát hmotnější než Slunce a vyzařuje energii jako 34 000 Sluncí. Při takovémto vyzařování lze odhadnout, že hvězda dospěla do konce své životnosti jako hvězda typu B hlavní posloupnosti za relativně krátkých 8 milionů let.\n\nGama Cassiopeiae je prototypem malé skupiny hvězd, které emitují zhruba 10× více rentgenové radiace, než ostatní hvězdy typu B či Be. Původ tohoto záření je doposud předmětem diskusí.\n\nGama Cassiopeiae je optickou trojhvězdou. Průvodci září výrazně slaběji, než primární hvězda Gama Cassiopeae A. V hvězdných katalozích jsou označování jako Gama Cassiopeiae B a C. Gama Cassiopeiae B má magnitudu 11 a její vzdálenost od primární hvězdy je zhruba 2 úhlové vteřiny. Gama Cassiopeiae C je magnitudy 13 a její vzdálenost od primární hvězdy činí 53 úhlových vteřin. Není jasné, zda Gama Cassiopeae C má fyzické vazby na hlavní hvězdu, nebo zda je pouze opticky ve stejném hvězdném poli.\n\nPodle spektroskopických měření je Gama Cassiopeae A spektroskopickou dvojhvězdou. Společníkem je výrazně méně hmotná hvězda, která obíhá hlavní hvězdu s periodou 203,5 dne ve vzdálenosti cca 1,5 AU.\n"}
{"id": "1158023", "url": "https://cs.wikipedia.org/wiki?curid=1158023", "title": "Tomáš z Kluže", "text": "Tomáš z Kluže\n\nTomáš z Kluže (maď. Kolozsvári Tamás, ang. Thomas of Coloswar) byl gotický malíř, aktivní kolem roku 1420, který přišel do Uher pravděpodobně z Prahy. Je autorem křídlového oltáře z benediktinského kláštera v Hronském Beňadiku.\nO životě malíře není nic známo. Marosi předpokládá, že patřil k poslední předhusitské generaci malířů v Praze. Podle Cidlinské byl obeznámen s jihoněmeckým malířstvím, českým krásným slohem a navštívil Itálii nebo znal italské umění zprostředkovaně. Patřil ve své době ke známým umělcům, protože objednávka oltáře pocházela od významného církevního hodnostáře, jehož jméno bylo uvedeno na již nezachované predele. Mikuláš ze sv. Beňadika, syn Petra zvaného Petö, který je jako donátor vyobrazen ve scéně Ukřižování, byl lektorem a kanovníkem chrámu v Györu a kantorem královské kaple v Budíně. Měl kontakt s královským dvorem za vlády Zikmunda Lucemburského, kde mohl oltář od Tomáše z Kluže objednat. \nTomáš z Kluže je autorem třídílného křídlového oltáře s Ukřižováním z benediktinského kláštera v Hronském Beňadiku (datován 1427, nyní v Keresztény Múzeum, Esztergom), který patří k nejkvalitnějším dílům gotického umění, které na Slovensku vzniklo. \n\nCentrální částí oltáře je mnohafigurová scéna \"Ukřižování\", kde je zřejmě císař a uherský král Zikmund Lucemburský zobrazen na pravé straně jako centurion, vlevo je klečící donátor (Petösfia Miklóst). Na křídlech oltáře jsou čtyři pašijové scény – vlevo \"Kristus na hoře Olivetské\" a \"Nesení kříže\", vpravo \"Modlitba Panny Marie\" a \"Zmrtvýchvstání Krista\". Nezvykle ukončená horní část střední tabule ve tvaru oslího hřbetu je původem z Itálie nebo jižního Německa. \nNa zadní straně oltářních křídel jsou scény ze života svatých, kteří mají přímý vztah k donátorovi: sv. Benedikt v jeskyni, sv. Jiljí (Egidius) s laní a sv. Mikuláš a zázrak s obilím. Čtvrtý obraz je ztracen, stejně jako predela, kterou zničil požár roku 1905. \n\nTomáš z Kluže představuje svou stylizací malby pozdní fázi měkkého slohu. Charakteristický je zájem o přírodu a velký smysl pro detail při znázornění stromů, trávy a drobných předmětů. Jeho postavy jsou citlivě zasazeny do prostředí, mají nenucený přirozený pohyb a jsou komponovány tak, aby vyjadřovaly smysl zobrazeného děje. Tváře nejsou ještě příliš individualizované, ale mají jemné rysy a držením těla a gesty vypovídají o lidských citech a náladách. Dlouhé splývavé oděvy jsou měkce modelované a stuhy s nápisy se vinou v půvabných vlnovkách. Tomáš z Kluže je suverénní malíř a linie kresby jsou pevné, ušlechtilé a jemné. Používá širokou škálu barev, zejména v hlubších teplých tónech.\nMalířský styl Tomáše z Kluže je nejblíže tzv. Kapucínskému cyklu, Ambraskému sborníku a českému rukopisu Martyrologia z Gerony. \n\n"}
{"id": "1158025", "url": "https://cs.wikipedia.org/wiki?curid=1158025", "title": "Uctivá poklona, pane Kohn", "text": "Uctivá poklona, pane Kohn\n\nUctivá poklona, pane Kohn je pětidílný český komediální televizní seriál natočený na motivy knížky židovských anekdot Karla Poláčka. Jde o volný soubor situací bez výraznější příběhové linky odehrávajících se v kavárně, u rabína, cestou do synagogy apod., které slouží jako podklad pro prezentaci klasických židovských vtipů. Hlavní postavou provázející většinou scének je Artur Kohn (Vlastimil Brodský), dále se v seriálu objevuje jeho přítel Max Taussig (Martin Růžek) a další postavy představované významnými českými herci.\n\n"}
{"id": "1158029", "url": "https://cs.wikipedia.org/wiki?curid=1158029", "title": "Kebba Ceesay", "text": "Kebba Ceesay\n\nKebba Ceesay (* 14. listopadu 1987, Bakau, Gambie) je švédsko-gambijský fotbalový obránce, od roku 2016 hráč klubu Djurgårdens IF Fotboll. V mládežnických kategoriích reprezentoval Švédsko, na seniorské úrovni reprezentuje Gambii. \n\n\nNastupoval za švédskou mládežnickou reprezentaci U21.\n\nV A-mužstvu Gambie debutoval v roce 2007.\n\n"}
{"id": "1158035", "url": "https://cs.wikipedia.org/wiki?curid=1158035", "title": "SK Hodonín (1919)", "text": "SK Hodonín (1919)\n\nSK Hodonín byl moravský fotbalový klub z Hodonína, který byl založen roku 1919. Největším úspěchem klubu byla účast v 5 ročnících 2. nejvyšší soutěže (Moravsko-Slezská divize: 1938/39, 1939/40, 1940/41, 1951 a 1952). Ve třetí nejvyšší soutěži se objevil naposled v ročníku 1953. Zanikl v roce 1958 sloučením s TJ Spartak Hodonín do TJ Slovan Hodonín.\n\nZdroje:\n\n\nPoznámky:\n\n\n\n"}
{"id": "1158036", "url": "https://cs.wikipedia.org/wiki?curid=1158036", "title": "TJ Spartak Hodonín", "text": "TJ Spartak Hodonín\n\nTělovýchovná jednota Spartak Hodonín byl moravský fotbalový klub z Hodonína, který byl založen roku 1951. Oddíl byl nasazen přímo do 2. nejvyšší soutěže, třetí nejvyšší soutěže se účastnil naposled v sezoně 1956. Zanikl v roce 1958 sloučením s TJ Baník Hodonín do TJ Slovan Hodonín.\n\nZdroje:\n\n\nPoznámky:\n\n\n\n"}
{"id": "1158038", "url": "https://cs.wikipedia.org/wiki?curid=1158038", "title": "TJ Slovan Hodonín", "text": "TJ Slovan Hodonín\n\nTělovýchovná jednota Slovan Hodonín byl moravský fotbalový klub z Hodonína, který vznikl roku 1958 sloučením TJ Baník Hodonín (původní SK Hodonín) a TJ Spartak Hodonín.\n\nHned v první sezoně 1958/59 se klub účastnil 3. nejvyšší soutěže.\n\nPo roce 1968 byla největším úspěchem účast v 8 sezonách nejvyšší jihomoravské soutěže (1969/70 – 1971/72 a 1985/86 – 1989/90). Zanikl v roce 1990 sloučením s VTJ Hodonín do VTJ Sigma Hodonín.\n\nK nejznámějším odchovancům klubu patří Vítězslav Kotásek a Václav Nedomanský. Trénoval zde mj. František Kordula.\n\nZdroje:\n\n\nPoznámky:\n\nTJ Sigma Hodonín „B“ bylo rezervní mužstvo hodonínské Sigmy (dříve Slovanu), které se pohybovalo převážně v okresních soutěžích Hodonínska.\n\n\n\n"}
{"id": "1158039", "url": "https://cs.wikipedia.org/wiki?curid=1158039", "title": "Gabrielle Bernátová", "text": "Gabrielle Bernátová\n\nGabrielle Bernátová (* 1991, Trnava) je slovenská spisovatelka.\nVystudovala Střední zdravotnickou školu v Trnavě. Knižně debutovala v roce 2014 románem \"Dědička\". Dále napsala dilógiu o tvrdých praktikách mafiánského prostředí s názvy \"Nevyzpytatelná mrcha\" (2014) a \"Nezastavitelná mrcha\" (2015). Její první nemafiánskou knihou je dílo \"V dobrém i ve zlém\" (2015).\n\n\n\n"}
{"id": "1158047", "url": "https://cs.wikipedia.org/wiki?curid=1158047", "title": "Mistrovství Evropy juniorů ve sportovním lezení 2013", "text": "Mistrovství Evropy juniorů ve sportovním lezení 2013\n\nMistrovství Evropy juniorů ve sportovním lezení 2013 se uskutečnilo již po druhé, ve dvou termínech mimo seriál závodů Evropského poháru juniorů ve sportovním lezení. 25.-26. května ve švýcarském Grindelwaldu proběhlo MEJ v boulderingu a 25.-28. července v rakouském Imstu MEJ v lezení na obtížnost a rychlost. Mistrovství světa juniorů se konalo v srpnu v kanadském Saanich, Mistrovství Evropy se konalo v Chamonix a Eindhovenu, Mistrovství světa v ledolezení se v roce 2013 konalo v Rusku.\n\nV lezení na obtížnost se dvě skupiny závodníků postupně vystřídaly na dvou kvalifikačních cestách, finálovou cestu lezlo deset finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu.\n\nV lezení na rychlost rozhodly nejlepší časy v kvalifikaci na standardní cestě o pořadí závodníků do osmifinálového vyřazovacího pavouka dvojic, ve finále se ještě bojovalo o první a třetí místo.\n\nKvalifikace v boulderingu proběhla na osmi závodních profilech, kde se bodoval počet pokusů na Top a počet pokusů na bonusovou zónu, nejlepších šest finalistů závodilo na čtyřech závodních profilech.\n\nČeští lezci se na tomto šampionátu neprobojovali do finále. Nejlépe se umístil sedmý Jan Kříž v lezení na rychlost v kategorii A.\n\nzkontrolovat !\n\n\n"}
{"id": "1158050", "url": "https://cs.wikipedia.org/wiki?curid=1158050", "title": "Javorské", "text": "Javorské\n\nJavorské (860 m n. m.) je nejvyšší vrchol geomorfologického podcelku Javorský Beskyd, který je součástí Kysuckých Beskyd. Jde o masivní vrchol, nacházející se 5 km východo-severovýchodně od města Čadca. Vrchol byl do nedávna zalesněný smíšeným porostem s převahou smrku a buku, v současnosti ráz krajiny poznamenala rozsáhlá těžba.\n\nVrchol a jeho širší okolí nabízí mnoho možnosti turistického vyžití, cykloturistiky a v zimním obdoby běžeckého lyžování. Vrchol i celý hřeben je dostupný z Čadce po červené turistické značce (6,5 km s převýšením kolem 500 metrů) nebo po žluté značce z Oščadnice (4 km s převýšením kolem 400 metrů).\n\nVrchol nabízí téměř kruhové výhledy s krásným panoramatem hlavního hřebene Malé Fatry.\n"}
{"id": "1158063", "url": "https://cs.wikipedia.org/wiki?curid=1158063", "title": "Borek (lom)", "text": "Borek (lom)\n\nLom Borek je zatopený lom u vsi Borek mezi Chotěboří a Golčovým Jeníkovem. Od druhé světové války až do roku 1992 se zde těžil serpentinit (hadec), což je hornina s vysokým obsahem hořčíku. Nyní je lom využíván pro potápění, které je zde na vlastní nebezpečí. Je zde zakázán koupání a rybolov. Lom má rozlohu asi 2 ha. Maximální hloubka díky přírodnímu pramenu každým rokem o pár centimetrů vzroste a nyní je kolem 30 metrů.\n\nNa západním okraji lomu v nadmořské výšce 424 metrů. se nachází přírodní památka Borecká skalka se zbytkem suchomilné pastviny, s vystupujícím hadcovým podložím a s výskytem rostlinných druhů vázaných na tento specifický substrát. Vyskytují se zde chráněné suchomilné rostliny, a to kuřička jarní horská a sleziník černý hadcový.\n\nLom je hlavně využíván pro potápěčské účely. Najde se zde hned několik atrakcí pro potápěče. V roce 2003 byl na dno umístěn kloubový autobus Ikarus a kromě skel a motoru v hlubině stojí v původním stavu. Mezi další zajímavé podvodní atrakce patří i odstrojený vrak auta značky Wartburg a ponorka Stejskanik, což je vlastně bývalá cisterna.\n\nMimo to jsou k vidění okouni, perlíni, kapři, štiky, sumci, candáti a raci.\n\n"}
{"id": "1158068", "url": "https://cs.wikipedia.org/wiki?curid=1158068", "title": "Třistatřicettři", "text": "Třistatřicettři\n\nTřistatřicetři je literární revue České televize, která se vysílá od roku 1999, zpravidla jednou měsíčně. Pořadem provázejí režisér a dramatik Jan Schmid a publicista, kritik a historik Jan Lukeš. V květnu 2019 bylo odvysíláno 205 dílů pořadu.\n\n"}
{"id": "1158069", "url": "https://cs.wikipedia.org/wiki?curid=1158069", "title": "Radstadt", "text": "Radstadt\n\nRadstadt je město v Rakousku ve spolkové zemi Salcbursko. Je také nazýváno \"„staré město v horách“\", a je známé především jako zimní středisko. Žije zde obyvatel.\n\nRadstadt se nachází 858 m n. m v okresu Sankt Johann im Pongau. Velikost obce je 60,84 km². Obec patřila až do roku 2004 do soudního okresu Radstadt. Od 1. ledna 2005 je součástí soudního okresu Sankt Johann im Pongau. U města se také nachází hora Rossbrand s nadmořskou výškou 1768 m.\n\nMagistrát města zahrnuje následujících pět vesnic (v závorce počet obyvatel k 1. lednu 2012):\n\n"}
{"id": "1158073", "url": "https://cs.wikipedia.org/wiki?curid=1158073", "title": "X-Men: Apokalypsa", "text": "X-Men: Apokalypsa\n\nX-Men: Apokalypsa (v anglickém originále X-Men: Apocalypse) je americký superhrdinský film z roku 2016 inspirovaný komiksem \"X-Men\". Režie se ujal Bryan Singer, který natočil už předchozí film z této série \"\" (2014) a také její první dva snímky \"X-Men\" (2000) a \"X-Men 2\" (2003). Scénář napsal Simon Kinberg, scenárista \"Budoucí minulosti\", jenž se podílel už i na \"\" (2006). Na námětu spolupracoval s režisérem a také s dvojicí Michael Dougherty a Dan Harris, která dříve pro Singera napsala scénář k filmu \"Superman se vrací\" (2006). Premiéra filmu v České republice se uskutečnila 19. května 2016.\n\nCharles Xavier (James McAvoy) spolu s Mystique (Jennifer Lawrence) a dalšími mutanty čelí novému hlavnímu padouchovi, kterým je údajně první mutant, Apocalypse. Ten na svou stranu získá čtveřici následovníků – „jezdců apokalypsy“: Storm (Alexandra Shipp), Angel (Ben Hardy), Psylocke (Olivia Munn) a Magneto (Michael Fassbender).\n\nFilm vydělal přes 155 milionů dolarů v Severní Americe a přes 388 milionů dolarů v ostatních oblastech, celkově tak vydělal přes 543 milionů dolarů po celém světě. Rozpočet filmu činil 178 milionů dolarů. Film je aktuálně sedmým nejvýdělečnějším snímkem X-Men série. Za první den vydělal 26, 4 milionů dolarů a za první víkend získal 65,8 milionů dolarů.\n\nZa druhý víkend docílil druhé nejvyšší návštěvnosti, kdy vydělal 22,3 milionů dolarů. Na první místě se umístil film \"Želvy Ninja 2\" (35,3 milionů dolarů).\n\n"}
{"id": "1158075", "url": "https://cs.wikipedia.org/wiki?curid=1158075", "title": "Wembley Park (stanice metra v Londýně)", "text": "Wembley Park (stanice metra v Londýně)\n\nWembley Park je stanice metra v Londýně, otevřená roku 1894. V letech 1939–1979 se stanice nacházela na Bakerloo Line. Dnes se stanice nachází na dvou linkách: \n"}
{"id": "1158083", "url": "https://cs.wikipedia.org/wiki?curid=1158083", "title": "Islwyn Ffowc Elis", "text": "Islwyn Ffowc Elis\n\nIslwyn Ffowc Elis, rodným jménem Islwyn Ffoulkes Ellis, (17. listopadu 1924 Wrexham – 22. ledna 2004) byl velšský spisovatel píšící ve velšském jazyce. Studoval na Bangorské a Aberystwythské univerzitě. Svůj první román nazvaný ' vydal roku 1953. Roku 1999 tuto knihu označila organizace Arts Council of Wales za nejlepší velšsky psanou knihu dvacátého století. Později vydal například knihy ' (1955), ' (1956) a ' (1971). Rovněž napsal divadelní hru, stejně jako řadu článků a povídek.\n"}
{"id": "1158086", "url": "https://cs.wikipedia.org/wiki?curid=1158086", "title": "Kingsbury (stanice metra v Londýně)", "text": "Kingsbury (stanice metra v Londýně)\n\nKingsbury je stanice metra v Londýně, otevřená 10. prosince 1932. V letech 1932-1939 se stanice nacházela na Metropolitan Line a v letech 1939-1979 se nacházela na Bakerloo Line. Dnes leží na lince:\n"}
{"id": "1158087", "url": "https://cs.wikipedia.org/wiki?curid=1158087", "title": "Maren Hammerschmidtová", "text": "Maren Hammerschmidtová\n\nMaren Hammerschmidtová (* 24. října 1989, Winterberg) je německá biatlonistka, mistryně světa z ženské štafety na šampionátu v roce 2017 v rakouském Hochfilzenu a bronzová medailistka ze stejné disciplíny na šampionátu v roce 2016 v norském Oslu. Je taky několikanásobnou medailistkou z juniorských šampionátů.\n\nJejím dosavadním největším individuálním úspěchem ve světovém poháru jsou dvě druhá místa ze sprintu a stíhacího závodu v rakouském Hochfilzenu. V závodu smíšených dvojic ve světovém poháru ve švédském Östersundu ze stejné sezóny obsadila společně s Danielem Böhmem 3. místo. S německou ženskou štafetou dále dokázala zvítězit v pěti závodech.\n\nHammerschmidtová je dvojnásobnou účastnící Mistrovství světa v biatlonu a to v norském Oslu a rakouském Hochfilzenu. Jejím nejlepším výsledkem v závodech jednotlivců je 7. místo z vytrvalostního závodu z Hochfilzenu. S německou ženskou štafetou ve složení Franziska Preussová, Franziska Hildebrandová a Laura Dahlmeierová získala bronzové medaile na šampionátu v Oslu. Toto umístění dokázala následující rok v Hochfilzenu ještě vylepšit, když se s Vanessou Hinzovou, Franziskou Hildebrandovou a Laura Dahlmeierovou staly mistryněmi světa.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se tří juniorských šampionátů v biatlonu. Celkově na těchto šampionátech získala tři zlaté medaile, z toho dvě byly individuální a jednu vybojovala se štafetou, k tomu ještě přidala jednu bronzovou medaili ze štafet.\n\n\n"}
{"id": "1158089", "url": "https://cs.wikipedia.org/wiki?curid=1158089", "title": "Queensbury (stanice metra v Londýně)", "text": "Queensbury (stanice metra v Londýně)\n\nQueensbury je stanice metra v Londýně, otevřená 16. prosince 1934. V letech 1932-1939 se stanice nacházela na Metropolitan Line a v letech 1939-1979 se nacházela na Bakerloo Line. Dnes leží na lince:\n"}
{"id": "1158092", "url": "https://cs.wikipedia.org/wiki?curid=1158092", "title": "Stanmore (stanice metra v Londýně)", "text": "Stanmore (stanice metra v Londýně)\n\nStanmore je stanice metra v Londýně, otevřená 10. prosince 1932. V letech 1932-1939 se stanice nacházela na Metropolitan Line a v letech 1939-1979 se nacházela na Bakerloo Line. Dnes leží na lince:\n"}
{"id": "1158093", "url": "https://cs.wikipedia.org/wiki?curid=1158093", "title": "The Del-Byzanteens", "text": "The Del-Byzanteens\n\nThe Del-Byzanteens byla americká hudební skupina z New Yorku. Byla aktivní na počátku osmdesátých let a hrála no wave. Jejími členy byli Phil Kline (zpěv, kytara), Jim Jarmusch (zpěv, klávesy), Philippe Hagen (baskytara), Josh Braun (perkuse, bicí) a Dan Braun (bicí, perkuse). Několik textů pro skupinu napsal Luc Sante, zatímco James Nares s ní občas vystupoval jako perkusionista. Dalším občaským hostem byl John Lurie. V roce 1981 skupina vydala 12\" EP s názvem \"Girl's Imagination\", následujícího roku vyšla první LP deska \"Lies To Live By\" a rovněž 7\" singl \"Draft Riot\". V letech 1985 až 1986 skupina nahrála další dvě písně („The Last Time“ a „Fascination“), které však nebyly dokončeny a nikdy oficiálně nevyšly. Skupina odehrála řadu koncertů v newyorských klubech CBGB, Hurrah a Mudd Club. Dvě jejich písně byly použity ve filmu \"Stav věcí\" režiséra Wima Wenderse.\n\n"}
{"id": "1158096", "url": "https://cs.wikipedia.org/wiki?curid=1158096", "title": "Chris Botti", "text": "Chris Botti\n\nChris Botti (* 12. října 1962) je americký trumpetista. Své první album nazvané \"First Wish\" vydal v roce 1995 (vydavatelství Verve Forecast Records). V letech 1998 až 2000 byl členem skupiny Bruford Levin Upper Extremities, v níž působili také Bill Bruford, David Torn a Tony Levin. V roce 2001 podepsal smlouvu se společností Columbia Records a nadále se věnoval vydávání vlastních nahrávek. Během své kariéry spolupracoval s mnoha hudebníky, mezi něž patří například Bobby Colomby, Sting, Cyro Baptista, Mark Knopfler, Michael Brecker a Pino Palladino. Několikrát byl nominován na cenu Grammy, kterou v roce 2013 získal.\n\n"}
{"id": "1158097", "url": "https://cs.wikipedia.org/wiki?curid=1158097", "title": "Mražená zoo", "text": "Mražená zoo\n\nTermín mražená zoo označuje skladovací zařízení, ve kterém jsou shromažďovány (převážně) zvířecí genetické materiály (jako DNA, sperma, vejce, embrya a živé tkáně). Jsou udržovány v nádržích s kapalným dusíkem při velmi nízkých teplotách. V budoucnosti budou moci být použity jako materiál pro kmenové buňky (viz kryoprezervace). Pokud zařízení uchovává i rostlinné materiály, jsou zde skladována obvykle semena (podobně jako semenné banky).\n\nCílem mražených zoo je zachovat do budoucnosti informace genetického materiálu, ochrana ohrožených druhů a možnost využít některé druhy, které by například v důsledku globálního oteplování mohly být adaptovány na chladnější, mokřejší nebo zásaditější prostředí.\n\nMražená zoo jako ta v San Diegu a výzkumné programy jako Audubon Center for Research of Endangered Species zmrazují biologické vzorky s cílem udržet biodiversitu nebo pro pozdější možnost obnovit vyhynulý druh. Tímto způsobem se podařilo v roce 1999 naklonovat  vakovlka tasmánského, v roce 2009 bylo zase nahlášeno (s neúplným přijetím u vědecké obce) rozluštění genomu mamuta srstnatého.\n\nV Centru výzkumu konzervace v San Diegu skladují vzorky při teplotě −196 °C, a to již od roku 1976. Dosud shromáždili 8400 vzorků 800 druhů a poddruhů. Mražené zoo při Centru výzkumu konzervace v San Diegu podporuje také další podobné projekty jako Frozen Ark . Celkový počet mražených zoo ale nebude více než 20. \n\nJako materiál pro mraženou zoo lze využít vzorky samčího spermatu, odebrané za života nebo po smrti jedince. Samičí buňky - oocyty - lze odebírat s využitím hormonálně stimulačních metod. Některé mražené zoo nechávají samčí a samičí buňky před zamražením splynout, neboť se zjistilo, že vzniklá zygota lépe odolává podmínkám kryoprezervace.  Zoo také někdy shromažďují buňky kůže některých vyhynulých či ohrožených druhů. Scripps Research Center již dokázalo tyto buňky přeměnit na pluripotentní (schopné vytvořit více typů buněk). Se současnými znalostmi je možné z buněk kůže vypěstovat i vajíčka a sperma.\n\nMateriál může být skladován pouze dočasně, pak ho lze použít k umělému oplodnění, přenosu embryí, oplodnění ve zkumavce či klonování. Moderní technologie také umožňuje genetickou manipulaci zvířat bez toho, aby byla chována v zajetí. Za použití takových metod ovšem existuje riziko, že si druh kontakt s přírodou dostatečně neosvojí\n\n"}
{"id": "1158098", "url": "https://cs.wikipedia.org/wiki?curid=1158098", "title": "Northwick Park (stanice metra v Londýně)", "text": "Northwick Park (stanice metra v Londýně)\n\nNorthwick Park je stanice metra v Londýně, otevřená 28. června 1923 jako \"Northwick Park and Kenton\". 15. března 1937 byla stanice přejmenována na současné jméno. Nachází se na lince:\n"}
{"id": "1158099", "url": "https://cs.wikipedia.org/wiki?curid=1158099", "title": "Geraint Wyn Davies", "text": "Geraint Wyn Davies\n\nGeraint Wyn Davies (* 20. dubna 1957 Swansea) je velšský herec. Vyrůstal v Haverfordwestu, ale již v sedmi letech odjel s rodiči do Kanady. Později odešel do Londýna, kde se věnoval hraní v divadle. Hrál například v několika Shakespearových hrách. V roce 1977 dostal první filmovou roli (hrál ve filmu \"Deadly Harvest\"). Později hrál v řadě dalších filmů (například \"Americké psycho 2\"), stejně jako v mnoha seriálech.\n\n"}
{"id": "1158100", "url": "https://cs.wikipedia.org/wiki?curid=1158100", "title": "Preston Road (stanice metra v Londýně)", "text": "Preston Road (stanice metra v Londýně)\n\nPreston Road je stanice metra v Londýně, 21. května 1908 jako \"Preston Road Halt for Uxendon and Kenton\". Nachází se na lince:\n"}
{"id": "1158103", "url": "https://cs.wikipedia.org/wiki?curid=1158103", "title": "Neasden (stanice metra v Londýně)", "text": "Neasden (stanice metra v Londýně)\n\nNeasden je stanice metra v Londýně, otevřená 2. srpna 1880. V letech 1939-1979 se nacházela na Bakerloo Line. Dnes se nachází na lince:\n"}
{"id": "1158106", "url": "https://cs.wikipedia.org/wiki?curid=1158106", "title": "Schout-bij-nacht", "text": "Schout-bij-nacht\n\nSchout-bij-nacht je hodnost nizozemského námořnictva odpovídající kontradmirálovi v jiných válečných loďstvech. Je to jeho druhá nejnižší admirálská hodnost, vyšší než \"commandeur\" (komodor) a nižší než \"vice-admiraal\" (viceadmirál).\n\nHodnost \"schout-bij-nacht\" vznikla mezi 15. a 16. stoletím. V překladu znamená noční hlídka či stráž, \"schout-bij-nacht\" byl totiž důstojníkem jehož povinností bylo dozírat nad lodí když její kapitán spal.\n\nV pozdější době byl jako \"schout-bij-nacht\" označován i důstojník dohlížející na celou eskadru v nepřítomnosti vyššího admirála, a od 17. století byla \"schout-bij-nacht\" běžnou hodností důstojníka velícího eskadře tvořící zadní stráž floty.\n\nV 17. století byla tato hodnost přijata i námořnictvy Švédska a Dánsko-Norska jako \n\"schoutbynacht\" a námořnictvem carského Ruska jako \"шаутбенахт\" (šautbenacht). V roce 1724 Rusko, následováno v roce 1771 jak Švédským královským námořnictvem, tak dánsko-norským námořnictvem, změnily název hodnosti na kontradmirál (rusky \"контр-адмирал\", švédsky \"konteramiral\", a dánsky i norsky \"kontreadmiral\").\n\n\n"}
{"id": "1158109", "url": "https://cs.wikipedia.org/wiki?curid=1158109", "title": "Lugalzagesi", "text": "Lugalzagesi\n\nLugalzagesi (2375 př. n. l.? – 2350 př. n. l.?) byl Sumerský vládce města Ummy. Dobyl mnoho městských států – včetně Kishi, Lagaše, Uru, Nippuru, Larsy a Uruku. Vládl 25 nebo 34 let. \n\nPřed rokem 2350 př. n. l. vtrhl na území Sumerů budoucí Akkadský král Sargon a dobyl většinu území Mezopotámie. Jediným významnějším nepřítelem byl právě Lugalzagesi. Sargon se s Lugalzagesim střetl u města Uruk a tam ho porazil. Nevíme, jestli Lugalzagesi padl v této bitvě nebo byl zajat, ale nejspíše byl zajat. Po Lugalzagesimově zajetí či smrti si Sargon podrobil zbylé Sumery a založil svou říši.\n\n"}
{"id": "1158131", "url": "https://cs.wikipedia.org/wiki?curid=1158131", "title": "Android Marshmallow", "text": "Android Marshmallow\n\nAndroid 6.0 Marshmallow je verze operačního systému Android pro mobilní telefony vydávaným společností Google. \n\nVývojáři se zaměřili na vylepšení oceněných faktorů v předchozí verzi. Byl přidán prvek rozpoznávání otisků prstů a dále také připojení přes USB-C.\n\nTento OS byl představen 28. května 2015 na Google I/O a oficiálně byl vydán 5. října 2015.\n\nAktualizace na verzi 6.0.1 vyšla 8. prosince 2015.\n\nNěkteré nové funkce\n\n\n\n\n\n\n\n\n\n\n"}
{"id": "1158136", "url": "https://cs.wikipedia.org/wiki?curid=1158136", "title": "The Quietus", "text": "The Quietus\n\nThe Quietus je britský internetový magazín zaměřený na hudbu a popkulturu. Publikuje například recenze (nejčastěji hudebních alb, ale také filmů, knih a seriálů) a rozhovory. Založil jej v roce 2008 novinář John Doran. Svými články sem přispívali také například David Stubbs, Simon Frith a Steve Lamacq. V roce 2008 web získal ocenění . List \"The Independent\" jej v roce 2009 zařadil mezi pětadvacet nejlepších hudebních webů.\n\n"}
{"id": "1158137", "url": "https://cs.wikipedia.org/wiki?curid=1158137", "title": "Cynognathus", "text": "Cynognathus\n\nCynognathus byl rod savcovitého plaza ze skupiny Cynodontia. Žil v období raného a středního triasu, byl rozšířený téměř po celém světě, jeho fosilie byly objeveny v jižní Africe, Jižní Americe, Číně a na Antarktidě. Rodové jméno \"Cynognathus\" pochází z řečtiny a znamená v překladu \"psí čelist\".\n\n\"Cynognathus\" patří mezi terapsidy neboli savcovité plazy. Byl zástupcem řádu Cynodontia, což byli nejbližší příbuzní tzv. pravých savců.\n\nJde o robustně stavěného živočicha, měřícího na délku kolem jednoho metru. Měl velkou hlavu, dlouhou asi třicet centimetrů, široké čelisti s ostrými zuby. Zadní končetiny měl pod tělem jako savci, ale přední měl roztažené jako plaz. Podobné je to u dnešních primitivních savců (například u ptakořitného ptakopyska). Dalšími savčími znaky jsou přítomnost bránice a hmatových vousů.\n\n"}
{"id": "1158138", "url": "https://cs.wikipedia.org/wiki?curid=1158138", "title": "Davádordžín Tömörchüleg", "text": "Davádordžín Tömörchüleg\n\nDavádordžín Tömörchüleg (: ) nebo Tömörchüleg Davádordž (: ), (* 29. září 1990 v Ulánbátaru, Mongolsko) je mongolský zápasník se zaměřením na judo a sambo.\n\nZápasení se věnuje od útlého dětství po vzoru svého otce, bývalého předního mongolského zápasníka. V mongolské judistické i sambistické seniorské reprezentaci se pohybuje od roku 2009. V roce 2012 si vybojoval nominaci na olympijské hry v Londýně v judu, ale nesplnil očekávání černého koně superlehké váhy. Po olympijských hrách v Londýně přešel do vyšší pololehké váhy. Daleko úspěšnější je díky menší konkurenci v sambu, ve kterém je mistrem světa z roku 2014. V roce 2016 uspěl v mongolské nominaci na olympijské hry v Riu, kde startoval jako druhý nasazený. Po úvodních dvou výhrách nestačil ve čtvrtfinále na formu Itala Fabia Basileho, který ho hned v úvodu strhnul na wazari technikou uki-waza a minutu před koncem poslal na ippon po krásně provedeném de-aši-harai. V opravách neuspěl a obsadil 7. místo.\n\n\n"}
{"id": "1158139", "url": "https://cs.wikipedia.org/wiki?curid=1158139", "title": "Letiště Mnichovo Hradiště", "text": "Letiště Mnichovo Hradiště\n\nLetiště Mnichovo Hradiště (ICAO: LKMH) je mezinárodní civilní letiště poblíž Mnichova Hradiště ve Středočeském kraji. Je způsobilé pro letadla do 25 tun. Zázemí letiště umožňuje odbavení cestujících a poskytování pohonných hmot. Mimo létání se letiště využívá také pro automobilové závody, seskoky padákem a zkušební jízdy.\n\nLetiště je přístupné za denních VFR podmínek. Mohou ho využívat letouny, kluzáky, motorové kluzáky, vrtulníky a ultralehká letadla. Toto letiště lze také využívat pro výsadkovou činnost.\n\nNa letišti se nachází terminál umožňující odbavení cestujících pro mezinárodní lety. Pro letadla zde personál dotankovává letecký benzín AVGAS 100LL a letecký petrolej JET A-1. Na letišti nechybí ani dopravní služby kolem letiště.\n\nV listopadu 2017 bylo obnoveno mezinárodní odbavování letů.\n\n\n"}
{"id": "1158143", "url": "https://cs.wikipedia.org/wiki?curid=1158143", "title": "Judith Malina", "text": "Judith Malina\n\nJudith Malina (4. června 1926 Kiel – 10. dubna 2015 Englewood) byla herečka. Narodila se do židovské rodiny v Německu a ve svých třech letech, v roce 1929, s rodiči odjela do New Yorku. Herectví se věnovala již od dětství, jejím učitelem byl například Němec Erwin Piscator. Řadu let spolupracovala se svým manželem Julianem Beckem. Za toho se provdala v roce 1948 a zůstala s ním až do jeho smrti roku 1985. Roku 1988 se jejím manželem stal herec Hanon Reznikov, který zemřel v roce 2008. Hrála například ve filmech \"Psí odpoledne\" (1975) a \"Čas probuzení\" (1990).\n\n"}
{"id": "1158146", "url": "https://cs.wikipedia.org/wiki?curid=1158146", "title": "Lahaina", "text": "Lahaina\n\nLahaina (také psáno \"Lāhainā\") je havajské město na západním pobřeží ostrova Maui. Žije v něm 11 704 obyvatel.\n\nNázev města znamená v havajštině „nemilosrdné slunce“, protože zdejší klima je mimořádně horké a suché. Do roku 1845 byla Lahaina hlavním městem Havajského království. Zdejší přístav byl také v první polovině 19. století základnou pro lov velryb v Tichém oceánu. Námořníci ve městě vyhledávali prostitutky a bary, což vedlo k množství konfliktům s americkými puritánskými misionáři, v roce 1827 si velrybářská loď \"John Palmer\" vynutila radovánky s lahainskými ženami ostřelováním města z děl. Úpadek velrybářství vedl k přenesení panovnického sídla do Honolulu, Lahaina už není správním centrem ani na Maui, tím se stalo Wailuku.\n\nLahaina žije převážně z turistického ruchu, v sezóně se počet obyvatel zvýší až na čtyřnásobek. Je zde řada zachovaných historických staveb jako hotel Pioneer Inn, budova bývalého parlamentu nebo dům misionáře Dwighta Baldwina přebudovaný na muzeum. Symbolem města je obrovský fíkovník banyán v jeho centru, zasazený roku 1873 jako připomínka padesátého výročí příchodu misionářů. Město nabízí množství pláží, restaurací a obchodů (zejména na pobřežní promenádě Front Street), koná se zde jachtařská regata a historické velrybářské slavnosti \"Whaling Spree\". Do nedalekého prázdninového letoviska Kaanapali vede jediná železnice na Havaji, která původně sloužila pěstitelům cukrové třtiny. Lahaina patří k městům s nejdražšími nemovitostmi na Havaji.\n\n\n"}
{"id": "1158147", "url": "https://cs.wikipedia.org/wiki?curid=1158147", "title": "Jakub Záborský", "text": "Jakub Záborský\n\nJakub Záborský (Martin, Rakousko – 4. březen 1735, Ivančiná, Rakousko) byl evangelický kněz a církevní hodnostář.\n\nZáborský pocházel ze zemanského rodu s pův. majetky v Záboří. Školy navštěvoval v Martině a v Banské Bystrici. V letech 1705 - 1709 byl církevním správcem v Horním Jaseně a v Belé, v roce 1709 byl vyhnán z náboženských důvodů. V letech 1709-1714 žil v Záborí. V letech 1709-1735 pracoval jako evangelický farář v Ivančiné, v roce 1729 byl turčanským seniorem, roku 1732 byl potom zvolen superintendantem bratislavské, nitranské, trenčínské, turčianské a liptovské stolice. Těsně před uvedením do úřadu nicméně zemřel. Záborský byl organizátorem evangelického církevního života na středním a západním Slovensku, zejména v Turci. Připisuje se mu autorství rukopisné sbírky většinou veršovaných modliteb (1719), která se zachovala v knihovně evangelického lycea v Banské Štiavnici.\n"}
{"id": "1158155", "url": "https://cs.wikipedia.org/wiki?curid=1158155", "title": "San Mateo Mountains", "text": "San Mateo Mountains\n\nSan Mateo Mountains () je vulkanické pohoří na západě Nového Mexika, přibližně 100 km západně od města Albuquerque, ve Spojených státech amerických. Pohoří leží v kraji Cibola County.\nNejvyšším vrcholem je \"Mount Taylor\" (3 445 m),\nnejvyšší hora západní části Nového Mexika. Mount Taylor má důležité postavení v mytologii indiánského kmene Navahů, kteří žijí v okolí.\n"}
{"id": "1158157", "url": "https://cs.wikipedia.org/wiki?curid=1158157", "title": "Open Broadcaster Software", "text": "Open Broadcaster Software\n\nOpen Broadcaster Software (zkráceně OBS) je open-source software na streamování a nahrávání obrazovky počítače. Program je podporován na operačních systémech Windows 7, macOS 10.10, Ubuntu 14.04 a novějších.\n\nOpen Broadcaster Software je open-source program na záznam a živé vysílání obrazovky počítače. Program je napsaný v programovacích jazycích C a C++. OBS umožňuje záznam ze zdroje nebo z vstupního zařízení v reálném čase, kompozici scény, kódování, dekódování, nahrávání a živé vysílání. Přenos dat se provádí primárně pomocí Real Time Messaging Protocol (RTMP) a datový tok může být vysílán na jakoukoliv destinaci, která podporuje RTMP, přičemž jsou v programu zahrnuty předvolby pro nejpopulárnější internetové služby, které umožňují streamování, jako například YouTube, Twitch.tv, Instagram nebo Facebook. \n\nKódování videa je prováděno pomocí svobodné knihovny x264, Intel Quick Sync Video, Nvidia NVENC nebo AMD Video Coding Engine do formátů H.264/MPEG-4 AVC nebo H.265/HEVC. Audio je možné kódovat pomocí kodeků MP3 nebo AAC. Pokročilí uživatelé mají možnost si zvolit jakýkoliv kodek, který je zahrnut v libavcodec / libavformat nebo výstup směrovat na vlastní ffmpeg URL.\n\nHlavní část uživatelského rozhraní je rozdělena do pěti sekcí: scény, zdroje, směšovač, přechody scény a ovládání. Scény jsou skupiny zdrojů, jako například živé a nahrávané video, text a zvuk. Panel s mixérem zvuku umožňuje uživateli ztlumit zvuk, měnit hlasitost prostřednictvím virtuálních faderů a použít různé efekty kliknutím na ozubené kolečko vedle tlačítka na ztlumení zvuku. Ovládací panel je schopný začít nebo zastavit nahrávání nebo streamování, přepnout program do profesionálnějšího studiového módu, tlačítko sloužící k otevření nastavení a tlačítko pro ukončení programu. Vrchní část okna zobrazuje živý náhled videa, který slouží k náhledu a úpravě současné scény. Uživatelské rozhraní je možné přepnout do tmavého nebo světlého režimu podle výběru uživatele.\n\nVe studiovém módu jsou v programu dva náhledy scény současně vedle sebe, přičemž levý náhled slouží k náhledu a úpravě aktuálně neaktivní scény, zatímco pravý náhled umožňuje náhled nebo úpravu právě aktivní scény. Uprostřed mezi dvěma náhledy je tlačítko k přepnutí scény, které umožňuje přepnutí vysílaného nebo nahrávaného obrazu na levý náhled místo pravého, který je ním ve výchozím stavu.\n\nNa internetu se dají najít jednoduché návody, které se zabývají správným nastavením a používáním tohoto programu.\n\nOpen Broadcaster Software začal jako malý projekt vytvořený Hughem \"Jim\" Baileyem, ale rychle vzrostl kvůli mnoha online pomocníkům, kteří společně pracovali na zlepšení samotného OBS, stejně tak jako na zlepšení povědomí o tomto programu. V roce 2014 byl započat vývoj na nové variantě programu zvané OBS Multiplatform (později přejmenované na OBS Studio), která se vyznačuje podporou pro mnoho různých platforem, více funkcemi a lepším API. Aktuálně již není původní verze OBS, dnes nazývaná OBS Classic, podporovaná, ačkoliv je ji stále možné stáhnout na oficiálních webových stránkách.\n\nOpen Broadcaster Software podporuje širokou škálu zásuvných modulů, neboli pluginů, které mohou rozšířit funkcionalitu programu. Pluginy jsou ve formátu DLL jako nativní kód, ale existuje zde wrapper plugin, který umožňuje použití pluginů, které jsou napsány v .NET Framework. \n\nOpen Broadcaster software je v současné chvíli dostupný ve 41 různých jazycích: angličtina, arabština, baskičtina, Bokmål, bretonština, bulharština, chorvatština, dánština, estonština, finština, francouzština, gaelština, hebrejština, hindština, italština, japonština, katalánština, korejština, litevština, maďarština, nizozemština, norština, němčina, polština, portugalština, rumunština, ruština, slovenština, slovinština, srbština, tamilština, thajština, turečtina, ukrajinština, vietnamština, čeština, čínština, řečtina, španělština a švédština.\n\n"}
{"id": "1158161", "url": "https://cs.wikipedia.org/wiki?curid=1158161", "title": "Josef Schroll", "text": "Josef Schroll\n\nJosef Schroll, od roku 1873 Josef Edler von Schroll (3. června 1821 Hejtmánkovice – 4. října 1891 Liběšice) byl rakousko-uherský průmyslník.\n\nByl synem výrobce textilu Benedikta Schrolla (1790–1876) a vnuk obchodníka s plátnem Johanna Benedikta Schrolla (1759–1831). U svého otce v Hejtmánkovicích se vyučil a po vstupu do otcovy společnosti se stal obchodníkem s plátnem.\n\nV roce 1835 převzal společně se svým bratrem Augustem řízení rodinného podniku. August Schroll řídil továrnu a administrativu, zatímco Josef Schroll byl odpovědný za nákup a prodej zboží. Na svých cestách získal mnoho zkušeností a objevil výrobní metody, které přinesl do společnosti. Nicméně to narazilo na odpor jeho bratra, který nechtěl příliš riskovat inovacemi.\n\nV roce 1856 bratři Schrollovi zbudovali mechanickou tkalcovnu v Olivětíně poblíž Hejtmánkovic. V roce 1860 se firma soustředila na podnikání v oblasti bavlněného zboží. Když v 60. letech 19. století vypukla občanská válka, byla společnost ohrožena ve své existenci. Neshody mezi vlastníky společnosti vedly v srpnu 1865 k tomu, že se společnost rozštěpila. Josef Schroll vedl dále firmu svého otce sám pod jménem \"Benedict Schrolls Sohn\", zatímco jeho bratr si založil firmu s názvem \"August Schroll & Co\".\n\nV témže roce začal Josef Schroll nakupovat nové stroje. Mezi lety 1860-1870 postavil další podnik v Broumově. V roce 1871 koupil od knížete Lobkovice panství Pokratice, Vědlice a Černice, včetně Nučnic. V roce 1873 byly výrobky firmy Schroll oceněny na Světové výstavě. V témže roce byl povýšen do šlechtického stavu. Od té doby začal přestavovat zámek v Liběšicích na své rodinné sídlo.\n\nZ iniciativy Schrolla byla postavena železnice z Hejtmánkovic do Broumova. Mezi lety 1876–1877 vznikla v Broumově ještě třetí továrna. Kromě toho Schroll postavil v Olivětíně bělírnu a parní cihelnu v Benešově mezi Olivětínem a Heřmánkovicemi. V roce 1885 zaměstnávala firma \"Benedict Schrolls Sohn\" dva tisíce pracovníků a společnost byla třetím největším tkalcovstvím v rakousko-uherském mocnářství. Měla 30 registrovaných ochranných známek. V Praze měla centrální kancelář. Jejími hlavními trhy byly kromě habsburské monarchie také Turecko, Balkán, Jižní Evropa a USA. Pro své pracovníky Schroll zřídil četné charitativní organizace: tovární nemocnici, společnou vývařovnu a jídelnu, byty a rodinné domy pro zaměstnance i knihovnu. Když vybudoval přádelnu bavlny v Meziměstí, mohl tkalcům dodávat materiál z vlastní produkce. Schrollova firma vyráběla také šifon, se kterým se byla schopna prosadit i proti anglickým výrobkům.\n\nPro jeho angažovanost v sociální oblasti, zejména pro stavbu chudobince, jej město Broumov, jak to bylo již u jeho otce, jmenovalo čestným občanem. V roce 1873 byl povýšen do rakousko-uherského šlechtického stavu s titulem „Edler von Schroll“. V roce 1887 pod vedením Josefa Schrolla byly provedeny zajišťovací práce na Helfenburku u Úštěka. V roce 1888 se stal přidruženým členem vídeňské císařsko-královské zeměpisné společnosti. \n\nSchroll byl dvakrát ženatý. Zemřel dne 4. října 1891 v Liběšicích u Litoměřic. Jeho tělo bylo pohřbeno v mauzoleu postaveném v antickém řeckém stylu na hoře u Levína. Jeho firmu převzaly dcery Johanna, provdaná za Eduarda Langera, a Eleonora, provdaná Kriescheová.\n\n\n"}
{"id": "1158165", "url": "https://cs.wikipedia.org/wiki?curid=1158165", "title": "Christoph Nicolaus Voigt", "text": "Christoph Nicolaus Voigt\n\nChristoph Nicolaus Voigt (též Kryštof Mikuláš Voigt) (22. ledna 1678 – 29. dubna 1732) byl německý evangelický kazatel; významný představitel hallského pietismu v prostoru Střední Evropy.\n\nOd roku 1698 pobýval v Halle, nejprve jako student, následně jako učitel a vychovatel dětí Augusta Hermanna Francke. V letech 1709–1710 byl kazatelem v Těšíně, odkud byl vypovězen. Po krátkém pobytu v Halle se stal profesorem v Sibiu (1712–1713), odkud byl rovněž vyhnán. Odešel na čas do Vídně. Od roku 1716 do své smrti pastorem v Banské Štiavnici.\n\n"}
{"id": "1158168", "url": "https://cs.wikipedia.org/wiki?curid=1158168", "title": "Armando Palacio Valdés", "text": "Armando Palacio Valdés\n\nArmando Palacio Valdés (4. října 1853, Entralgo, Oviedo – 29. ledna 1938, Madrid) byl španělský spisovatel a literární kritik.\n\nNarodil se v rodině dobře situovaného právníka.\n\nOd roku 1906 byl členem Španělské královské akademie (RAE).\n\nArmando Palacio Valdés se proslavil především svými romány a povídkami.\n\n\n\n\n"}
{"id": "1158170", "url": "https://cs.wikipedia.org/wiki?curid=1158170", "title": "Jani Urdinov", "text": "Jani Urdinov\n\nJani Urdinov [jany urdynov] (makedonsky Јани Урдинов; * 28. března 1991, Mechelen, Belgie) uváděný i jako Yani Urdinov je belgicko-severomakedonský fotbalový obránce, od července 2017 hráč klubu Bohemians Praha 1905.\n\nNa mládežnické úrovni reprezentoval Belgii a Makedonii, na seniorské úrovni Severní Makedonii.\n\n\nNastupoval za belgickou reprezentaci do 16 let.\n\nNastupoval i za severomakedonské mládežnické reprezentace U17, U19 a U21.\n\nV A-mužstvu Severní Makedonie debutoval 26. 5. 2012 v přátelském utkání ve městě Leiria proti týmu Portugalska (remíza 0:0).\n\n"}
{"id": "1158173", "url": "https://cs.wikipedia.org/wiki?curid=1158173", "title": "Willamette Valley", "text": "Willamette Valley\n\nWillamette Valley (česky \"Údolí řeky Willamette\") je přibližně 240 km dlouhé a 30 až 50 km široké údolí v severozápadní části Oregonu, ve Spojených státech amerických. Willemette Valley tvoří kulturní a hospodářské centrum státu Oregonu, nachází se zde největší město Portland i hlavní město Salem. Žije zde okolo 70 % obyvatel státu. Údolí se rozkládá mezi západně ležícím Oregonským pobřežní pásmem a východně ležícím Kaskádovým pohořím. Celým údolím protéká řeka Willamette. Oblast tvoří rozsáhlé vrstvy naplavených sedimentů, proto je zde velmi úrodná půda. Od 19. století je Willamette Valley centrem zemědělství. \n\nOregonské teritorium\n"}
{"id": "1158174", "url": "https://cs.wikipedia.org/wiki?curid=1158174", "title": "Světový pohár v biatlonu 2015/2016 – Pokljuka", "text": "Světový pohár v biatlonu 2015/2016 – Pokljuka\n\n3. podnik Světového poháru v biatlonu v sezóně 2015/16 probíhal od 17. do 20. prosince 2015 ve slovinské Pokljuce. Na programu podniku byly závody ve sprintech, stíhací závody a závody s hromadným startem.\n\nProgram podle oficiálních stránek.\n\nPřed závody v Pokljuce byla mužská část reprezentantace po nepřesvědčivých výkonech v úvodu sezony pod velkým tlakem: trenér Ondřej Rybář jim slíbil „galeje během vánočních svátků“, pokud se nezlepší. Ve sprintu odstartovali z českých reprezentantů nejdříve Ondřej Moravec a Michal Šlesingr. Oba odstříleli položku vleže čistě. Vstoje udělal Moravec chybu při poslední ráně a skončil nakonec na 19. místě. Šlesingr přijížděl na druhou střelbu na průběžně druhé pozici, ale zasáhl jen jeden terč z pěti a skončil padesátý. V závodě dlouho vedl bezchybně střílející Nor Ole Einar Bjørndalen a televizní komentátoři už spekulovali o jeho 96. vítězství v závodech Světového poháru, ale nakonec jej předstihl stejně dobře střílející a rychleji běžící Němec Simon Schempp.\n\nVe závodu žen si Gabriela Soukalová při příjezdu na střelnici nebyla jistá, na kterém stanovišti má střílet (podle trenéra Vítka neměla včas přípravné terče) a první ranou netrefila. Pak však střílela čistě i vstoje a nakonec dojela pátá. Veronice Vítkové v této sezóně poprvé zasáhla při první střelbě všechny terče (po závodu přiznala, že se jí tím hodně ulevilo) a když vstoje byla také bezchybná, dostala se na čtvrté místo. Eva Puskarčíková zastřílela také čistě a udržovala se na průběžně sedmé pozici, ale nedaleko před cílem spadla a zlomila u své malorážky pažbu. Přesto dojela dvanáctá, nejlépe v kariéře. Lucie Charvátová udělala v obou položkách jednu chybu, ale velmi rychlým během se z 29. pozice po poslední střelbě dostala na 17. místo v cíli. Nakonec všechny české biatlonistky skončily do 30. místa, když Jitka Landová doběhla s jednou chybou na 28. místě. Zvítězila Francouzka Marie Dorinová Habertová; úspěšné byly i Němky, které měly všech šest závodnic v první patnáctce. Přesto si Soukalová udržela první místo v hodnocení sprintu i v celkovém pořadí světového poháru.\n\nČeským reprezentantům se v závodu mužů nedařilo. Ondřej Moravec udělal v leže při první střelbě hned tři chyby a propadl se na 46. průběžnou pozici. Pak už střílel čistě, ale na lepší než 26. místo to nestačilo. Z ostatních reprezentantů Jaroslav Soukup nejlépe střílel a Michal Šlesingr nejlépe běžel, ale dosáhli tím jen na 34. a 36. místo. V závodě zvítězil čistě střílející Simon Schempp. Do poslední střelby s ním jel v čele i Martin Fourcade, který však po ní musel absolvovat jedno trestné kolo a náskok Schemppa už nestáhl.\n\nDo závodu žen startovaly Veronika Vítková a Gabriela Soukalová na čtvrtém a pátém místě. I když při třetí střelbě obě jednou chybovaly, tuto pozici si udržovaly až do poslední střelecké položky. Při ní Vítková ještě jednou chybovala a propadla se na sedmé místo, na kterém taky dojela do cíle. Soukalová naopak střílela čistě a když před ní jedoucí Kaisa Mäkäräinenová musela na trestné kolo, dostala se po odjezdu ze stadionu na bronzovou pozici. Finka však hned Soukalovou předjela a celé poslední kolo se jí vzdalovala; Soukalová tak skončila čtvrtá. Eva Puskarčíková nastupovala do závodu s bolestmi po pátečním pádu a se zbraní, kterou se sice podařilo dát českým technikům za pomoci místního truhláře dohromady; přesto zůstával její stav neznámou. Bolest byla na jejím pomalém běhu znát, ale střílela čistě a rychle, a tak dojela nakonec devátá, čímž si opět vylepšila nejlepší umístění v závodech světového poháru. Naopak rychle běžela a tentokrát i střílela Lucie Charvátová, ale tři chyby na střelnici ji připravily o lepší umístění. Když jí navíc v posledním kole došly síly, skončila patnáctá. I tak si však – poprvé v kariéře – vybojovala místo v nedělním závodu s hromadným startem. V závodě zvítězila Laura Dahlmeierová, které od začátku běžela v čele spolu s Francouzkou Marií Dorinovou Habertovou. Ta však v předposledním kole spadla a i když ztratila jen málo, Dahlmeierovou už nedokázala dojet. Přesto tímto druhým místem předstihla Soukalovou v průběžném pořadí světového poháru. Ta však zůstala v čele klasifikace sprintů i stíhacích závodů.\n\nV prvním závodu s hromadným startem v sezóně se rozhodovalo až v posledním kole, do kterého spolu najíždělo pět závodníků. Skupinu stále vedl Emil Hegle Svendsen, ale v cílové rovině už neměl sily a předjel ho Francouz Jean-Guillaume Béatrix, který tak vybojoval vůbec první vítězství v světovém poháru. Svoji rychlost prokázal i v 41 letech Nor Ole Einar Bjørndalen, když v boji o třetí místo přesprintoval na cílové čáře Simona Schemppa z Německa. Jediný český reprezentant Ondřej Moravec udělal pří první střelbě dvě chyby a když se mu nedařilo ani běžecky na trati, skončil na 29. místě v cíli. „Absolutně jsem závod nezvládl, nic v něm nebylo dobře,“ komentoval svůj výkon s tím, že o biatlonu teď nechce „několik dnů vůbec nic slyšet“.\n\nZávodu žen se poprvé v historii účastnily čtyři české reprezentantky. Veronika Vítková i Gabriela Soukalová střílely obě položky vleže – stejně jako téměř polovina závodnic – čistě a udržovaly se v početné čelní skupině. Při třetí střelbě však byly jedněmi z mála bezchybně střílejících a dostaly se do čela závodu. Těsně za nimi odjížděla z trestného kola Finka Kaisa Mäkäräinenová, která české reprezentantky brzy předjela. Když Makereinenová ani Soukalová při čtvrté střelbě nechybovaly, bylo o zlaté a stříbrné medaili rozhodnuto. Soukalová se tímto druhým místem vrátila do čela celkového hodnocení světového poháru. Vítková udělala poslední ranou svou první chybu v závodu, což jí odsunulo na čtvrté místo. V polovině posledního kola ji dojížděla Běloruska Naděžda Skardinová, ale Vítková její útok odrazila a dojela s náskokem pro čtvrtou pozici v cíli. Eva Puskarčíková udělala při první střelbě jednu chybu a propadla se na 25. pozici, ale postupně se probojovávala dopředu a i s další jednou chybou na střelnici skončila 13. Lucii Charvátové se nepodařila první položka a odjížděla ze střelnice poslední. Když i při každé další střelbě udělala aspoň jednu chybu, dojela do cíle na 28. místě.\n\n\n"}
{"id": "1158175", "url": "https://cs.wikipedia.org/wiki?curid=1158175", "title": "215 (číslo)", "text": "215 (číslo)\n\nDvě stě patnáct je přirozené číslo, které následuje po čísle dvě stě čtrnáct a předchází číslu dvě stě šestnáct. Římskými číslicemi se zapisuje CCXV.\n\n\n\nSilnice II/215 je česká silnice II. třídy vedoucí na trase Mariánské Lázně – Velká Hleďsebe\n\n\n\n"}
{"id": "1158176", "url": "https://cs.wikipedia.org/wiki?curid=1158176", "title": "Makak tibetský", "text": "Makak tibetský\n\nMakak tibetský (\"Macaca thibetana\") je druh úzkonosé opice z čeledi kočkodanovití (\"Cercopithecidae\") a rodu makak (\"Macaca\"). Druh, který je dle Mezinárodního svazu ochrany přírody brán jako téměř ohrožený, popsal roku 1870 Henri Milne-Edwards.\nMakak tibetský se vyskytuje ve středovýchodní Číně (Kuang-si, Tibet), zprávy o výskytu makaka tibetského až do severovýchodní Indie v oblasti Arunáčalpradéš zahrnují pravděpodobně jiný druh. K životu dává makak tibetský přednost stálezeleným subtropickým lesům ve výškách od 800 do 2500 m n. m.\n\nSamci makaka tibetského měří 61−71 cm a jejich hmotnost se odhaduje na 14−17,5 kg, samice měří 51−63 cm a váží 9−13 kg. Ocas je pahýlovitý, měří od 8 do 14 cm u samců a 4−8 cm u samic. Srst je dlouhá, má tmavohnědé zbarvení. Obličej bývá holý a červenavě zbarvený, u samců má při tom světlejší zbarvení než u samic. Makak tibetský se živí především rostlinnou potravou, například listy, trávou nebo ovocem, někdy však také kořínky, hmyzem, oblíbenou potravou jsou bambusové výhonky a ovoce. Potravu si opice může uschovávat v lícních torbách a sežrat ji později. Skupina se skládá z dominantního alfa samce starého 8−9 let, ostatních dospělých jedinců a mláďat, která v případě, že jde o samce, po dosažení dospělosti opouštějí skupinu. Pokud je ve skupině příliš opic, okolo 40 až 50, některé opice založí novou menší skupinu, přičemž jde většinou o jedince nejníže ve společenském žebříčku. Samice se začínají pářit okolo pěti let věku. Rozmnožování probíhá na podzim a mláďata se rodí po šestiměsíční březosti v lednu a únoru, poté se narodí jedno mládě.\nPřestože je druh rozšířený, patří makak tibetský mezi téměř ohrožené druhy následkem masivního ničení lesního porostu v jeho domovině, mezi menší hrozby patří lov. Vzhledem k tomu, že však byl hlavní důvod ohrožení, ničení přirozeného prostředí, zastaven, druh se poměrně stabilizoval. Je zapsán na seznam CITES II a žije ve více než 60 přírodních rezervací, ovšem téměř vůbec není chován v zoologických zahradách mimo Asii, a i zde je vzácnějším. Několik let byl chován v ZOO Praha.\n\n"}
{"id": "1158180", "url": "https://cs.wikipedia.org/wiki?curid=1158180", "title": "Historie verzí Android", "text": "Historie verzí Android\n\nHistorie verzí mobilního operačního systému Android započala v roce 2003, tehdy vlastněné společností Android Inc. Tuto společnost koupila v roce 2005 firma Google.\n\nRoku 2007 byl vydán první operační systém Android s podtitulem Alpha, jednalo se ještě o nekomereční verzi OS. Později následoval Android Beta.\n\nTyto veřejné verze již jsou komerční.\n\nAPI level 1. Android 1.0 byl vydán 23. září 2008.\n\nAPI level 2. Android 1.1 s dodatečným názvem „Banana Bread“ vyšel 9. února 2009. \n\nAPI level 3. Android 1.5, tzv. „Cupcake“ ( ) byl vypuštěn 27. dubna 2009.\n\nAPI level 4. Android 1.6, tzv. „Donut“ () spatřil světlo světa 15. září 2009.\n\nAPI level 5–7. Android 2.0, tzv. „Eclair“ () vyšel 26. října 2009. Aktualizace systému 2.0.1 vyšla 3. prosince 2009. Další aktualizace 2.1 vyšla 12. ledna 2010.\n\nAPI level 8. Android 2.2, tzv. „Froyo“ (z angl. \"Frozen yogurt\", ) byl vypuštěn 20. května 2010. Aktualizace systému 2.2.1 vyšla 18. ledna 2011, další, 2.2.2, byla vydána 22. ledna 2011; poslední aktualizaci 2.2.3 pak vydali 21. listopadu 2011.\n\nAPI level 9,10. Android 2.3, tzv. „Gingerbread“ (), vydán 6. prosince 2010. Aktualizace systému 2.3.1 vyšla v prosinci 2010, další (2.3.2) pak v lednu 2011, následně (9. února 2011) vypustili aktualizaci 2.3.3, dne 28. dubna 2011 vyšla aktualizace 2.3.4, následující 2.3.5 25. července 2011 a 2.3.6 dne 2. září 2011. Poslední aktualizaci 2.3.7 vydali 21. září 2011.\n\nAPI level 11–13. Android 3.0, tzv. „Honeycomb“ () vyšel 22. února 2011. Aktualizace systému 3.1 vyšla 10. května 2011. Další aktualizace 3.2 vyšla 15. července 2011. Aktualizace 3.2.1 vyšla 20. září 2011, 3.2.2 30. srpna 2011, 3.2.3 na podzim 2011, 3.2.4 v prosinci 2011 a 3.2.5 v lednu 2012. Poslední aktualizace 3.2.6 vyšla v únoru roku 2012. \n\nAPI level 14, 15. Android 4.0, tzv. „Ice Cream Sandwich“ () byl vydán 18. října 2011. Aktualizace systému 4.0.1 vyšla 21. října 2011, další v pořadí – 4.0.2 – vyšla 28. listopadu 2011. Pak (16. prosince 2011) vypustili 4.0.3. Poslední aktualizace, tedy 4.0.4, vydána 29. března 2012.\n\nAPI level 16–18. Android 4.1, tzv. „Jelly Bean“ () vyšel 9. července 2012. Aktualizace systému 4.1.1 byla vypuštěna 11. července 2012. Další aktualizaci – 4.1.2 – vydali 9. října 2012. Aktualizace 4.2 vyšla 13. listopadu 2012, 4.2.1 dne 27. listopadu 2012, 4.2.2 pak 11. února 2013 a 4.3 24. července 2013. Poslední aktualizace (4.3.1) byla vypuštěna 3. října 2013.\n\nAPI level 19, 20. Android 4.4, tzv. „KitKat“ (obchodní značka sušenek s čokoládovou polevou, výrobce Nestlé) byl uveden 31. října 2013. Dále bylo vypuštěno 7 aktualizací, přičemž ta poslední, 4.4W2, dne 21. října 2014.\n\nAPI level 21, 22. Android 5.0, tzv. „Lollipop“ () byl vydán 12. listopadu 2014. Pak následovaly 4 aktualizace, poslední z nich, 5.1.1, vyšla 21. dubna 2015.\n\nAPI level 23. Android 6.0, tzv. „Marshmallow“ byl vydán 5. října 2015. \n\nAPI level 24, 25. Android 7.0, tzv. „Nougat“ byl vydán 22. srpna 2016. Následovalo několik aktualizací, poslední z nich, 7.1.1, vyšla 5. prosince 2016.\n\nAPI level 26. Android 8.0, tzv. „Oreo“ (obchodní značka kulatých čokoládových sušenek s náplní, výrobce Mondelēz International) uvedena 21. srpna 2017.\n\nAPI level 28 Android 9.0 „Pie“ () byl uveden 6. srpna 2018.\n\nAndroid 10 měl být původně pojmenovaný jako Android Q. Google se rozhodl zpřehlednit verzování a zrušit pojmenování podle sladkostí v abecedním pořadí. Tato verze byla vydána 3. září 2019.\n"}
{"id": "1158181", "url": "https://cs.wikipedia.org/wiki?curid=1158181", "title": "Claudio Mezzadri", "text": "Claudio Mezzadri\n\nClaudio Mezzadri (* 10. června 1965, Locarno, Švýcarsko) je bývalý švýcarský profesionální tenista, reprezentant Švýcarska v Davisově poháru. Ve své kariéře vyhrál na okruhu ATP World Tour jeden turnaj ve dvouhře a 4 turnaje ve čtyřhře. Nejvýše byl ve dvouhře umístěn na 26. místě a ve čtyřhře na 26. místě žebříčku ATP.\n"}
{"id": "1158188", "url": "https://cs.wikipedia.org/wiki?curid=1158188", "title": "U6", "text": "U6\n\nU6 může znamenatː\n\n"}
{"id": "1158191", "url": "https://cs.wikipedia.org/wiki?curid=1158191", "title": "Světový pohár v jízdě na bobech 2015/2016", "text": "Světový pohár v jízdě na bobech 2015/2016\n\nSvětový pohár v jízdě na bobech 2015/2016 je ročník světového poháru pořádaný Mezinárodní bobovou a skeletonovou federací (IBSF). Nová sezóna začala 27. listopadu 2015 ve německém Altenbergu a skončí 28. února 2016 finálovým podnikem světového poháru v německém Königssee.\n"}
{"id": "1158196", "url": "https://cs.wikipedia.org/wiki?curid=1158196", "title": "Šitórjú šúkókai", "text": "Šitórjú šúkókai\n\nŠitórjú šúkókai (修交会, \"shūkōkai\") je styl karate, vytvořený Čódžiró Tanim (谷 長治郎) v druhé polovině 40. let 20. století a nadále propracovaný jeho studenty Harujošim Jamadou (山田 治義) a Šigeru Kimurou.\n\nČódžiró Tani (谷 長治郎 \"Tani Čódžiró\") se narodil roku 1921, a začal svůj oficiální karate trénink pod dohledem Čódžuna Mijagiho, zakladatelem stylu Gódžú-rjú, zatímco studoval na Univerzitě Dóšiša (Doshisha University, 同志社大学) v Kjótu. Po pár měsících studia se Čódžun Mijagi vrátil na Okinawu a zakladatel Šitórjú, Kenwa Mabuni (摩文仁 賢和) převzal výuku. Po dokončení vzdělávání na univerzitě se začal mistr Tani věnovat studiu šuri-te (首里手, okinawsky: Suidii) a šitórjú pod Mabuniho dohledem. Po mnoha letech tréninku získal Tani od Mabuniho certifikát nástupnictví a stal se hlavou šitórjú, čímž získal možnost používat jméno Tani-ha Šitórjú (谷派糸東流).\n\nČódžiró Tani začal s výukou stylu šúkókai (znamenající: Cesta pro všechny) ve městě Kóbe v Japansku v roce 1946. Styl šúkókai byl navržen za studia mechanik těla a je to dynamický styl díky svým vysokým postojům. Je také známý díky využívání pohybů pánve pro posílení síly úderů a patří tak k druhům karate s nejsilnější impaktní energií úderů.\n\nTaniho nejpokročilejší student, sensei Šigeru Kimura, opustil roku 1965 Japonsko aby rozšířil výuku stylu šúkókai do Afriky. Tím rozvinul styl ještě dále a posílil tak různé techniky a formy. On sám byl považován za experta stylu šúkókai. S výukou pokračoval i  během svých cest Evropou, než se následně usadil ve Spojených státech amerických v roce 1970 ve věku 29 let. Sensei Kimura zemřel na infarkt ve věku 54 let. Tani zemřel 11. ledna 1998.\n\nBílý pás (10 kjú) je udělen začínajícím studentům, kteří dále pokračují přes studentské stupně až k  hnědému pásu (1 kjú). Následně získávají pás černý (dan, 段). Některé asociace šúkókai karate povolují udělení černého pásu na zkoušku (\"šodan-ho\") před tím, než je udělen regulérní černý pás.\nŠúkókai se za desetiletí rozvinula do několika nezávislých organizací po celém světě:\n"}
{"id": "1158197", "url": "https://cs.wikipedia.org/wiki?curid=1158197", "title": "Vali Kurdžev", "text": "Vali Kurdžev\n\nVali Kurdžev (: ), (* 28. dubna 1989 v Čerkesku, Sovětský svaz) je ruský zápasník čerkeského původu. Specializuje se na zápas v sambu a judu.\n\nZápasení v sambu/judu se věnuje od 6 let společně se svým bratrem dvojčetem Alim. Připravuje se v Rjazani pod vedením Konstantina Fofanova. Po úspěších v sambu se od roku 2014 plně soustředí na judo ve snaze startovat na olympijských hrách.\n\n\n\n"}
{"id": "1158201", "url": "https://cs.wikipedia.org/wiki?curid=1158201", "title": "Jindřiška Wurmová", "text": "Jindřiška Wurmová\n\nJindřiška Wurmová, rozená Fleischerová, (8. února 1863 Rovečné, okr. Žďár nad Sázavou – 19. ledna 1953 Myslibořice) byla česká pacifistka, učitelka cizích jazyků, aktivistka ženského hnutí, překladatelka, spisovatelka a sociální pracovnice.\n\nJejím otcem byl Benjamin Fleischer, evangelický kazatel v Rovečném a matkou Marie Fleischerová (rozená Faustková). U fary bylo malé hospodářství, o které pečovala zejména maminka. Charakteristické je, že rodina se snažila všem dětem poskytnout vzdělání. Široká rodina se proto scházela v Rovečném málokdy, protože každý studoval a pobýval mimo Rovečné i o prázdninách. Na faře v Rovečném č. 82 byly však dveře pro příchozí vždy otevřeny, nejen pro studenty, ale i širokému okruhu přátel.\nJindřiška navštěvovala evangelickou jazykovou školu v Krabčicích pod Řípem. Později studovala v Mannersdorfu ve Švýcarsku na jazykovém ústavu.\nByla zaměstnána jako učitelka cizích jazyků v Krabčicích, Šakvicích a ve Vesně Brno.\nPři svých pobytech v Brně se seznámila s Františkem Bořivojem Wurmem, bankovním úředníkem, za kterého se 25. září 1889 v Rovečném provdala. Přestěhovala se do Brna a bydleli na ul. Křenové č. 14. František Wurm byl společensky založený, věnoval se spolkové činnosti a patřil i do okruhu známých rodiny Masarykových. Jeho aktivitu sdílela i manželka Jindřiška a brzo se sama zapojila do veřejné spolkové, odborné i zájmové aktivity. V roce 1892 se stala členkou výboru spolku Vesna v Brně. Zajímala se o feministické hnutí a zejména o nový způsob výchovy mladých dívek bez zamlčování choulostivých otázek. Aktivně se zapojila do mírového hnutí proti válce. Rozhodně se postavila proti rozšířenému alkoholismu na českém území a zdůraznila jeho rozkladný vliv pro rodinu.\n\nVěnovala se intenzivně osvětové práci. Psala články do novin a povídky. Pořádala přednášky. V popředí jejích zájmů byla sociální hygiena, postavení žen ve společnosti, mírové hnutí, biografie, náboženství, atd. Chtěla být vzorem správné matky a ženy ve společnosti.\n\nManžel František Bořivoj Wurm jí v její sociální a společenské angažovanosti podporoval. Byla matkou dcery Milady a synů Miloše a Jaromíra. Smrt dcery Milady a syna Miloše Wurma ji určitě zásadně ovlivnil.\n\nPo úmrtí dcery Miládky se stala místopředsedkyní odboru České zemské komise na ochranu dítek. Pro matky s dětmi v hmotné nouzi založila v Brně Poradnu pro matky a kojence a Útulek pro nemanželské matky.\n\nOd roku 1899 se začala intenzivně věnovat pacifismu.\n\nV roce 1912 se podílela na založení Mírové jednoty v Brně a 18 let byla její předsedkyní. Spolupracovala s Pavlou Moudrou při vydání „Mírové čítanky“. Pavla Moudrá přispěla do čítanky svým pacifismem. Vlastní texty Pavly Moudré v čítance byly překlady z francouzštiny a článek \"O Slávečkovi a vojáčcích\". Čítanky měly posloužit hlavně k výchově mladé generace.\n\nS Olgou Vaškovou, sestrou Petra Bezruče Jindřiška Wurmová založila v roce 1920 Českou zemskou komisi na ochranu mládeže.\n\nPři své činnosti poznala častou příčinu rozvratu rodin. Na vině byl alkohol. V brožurce „Ženy a alkohol\" (1923) vybízela k abstinenci. Stala se místopředsedkyní Zemského svazu abstinentského a jeho čestnou předsedkyní.\n\n„Výchova karakteru“ (1926) nebo „Společnost národů\" byla její díla s mírovou tematikou. Pro publikaci \" Naší mládeži \" napsal předmluvu ministr Dr. Edvard Beneš. (1927).\n\nProtiválečná tematika v jejích pracích způsobila, že publikace Jindřišky Wurmové za 1. světové války nesměly vycházet, dokonce byly ničeny.\n\nSynové Miloš a Jaromír museli do války. Miloš se narodil 22. listopadu 1892 v Brně, Po vypuknutí války roku 1914 narukoval do Bratislavy a jako velitel sanitního oddílu byl poslán na východní frontu do Haliče.\n\nV září 1914 byl zajat ruskou armádou a byl internován v zajateckých táborech v Krasnojarsku, Irkutsku, Berezovce, Novonikolajevsku a Semipalatinsku. V září 1916 se přihlásil do vznikajících čs. legií v Rusku. Dne 3. 1. 1917 odjel jako velitel čety srbské divize v Oděse, přes Petrohrad a Murmansk do Glasgowa, odtud do Le Havru a posléze do Toulonu. Odtud s jednotkou vyrazili do přístavu Miry u Soluně (Řecko). Jednotka se na frontě zúčastnila těžkých bojů. V dubnu 1918 Miloš Wurm s dalšími našimi dobrovolníky odcestoval do Francie k tamním čs. legiím. Byl zařazen k 22. pluku čs. legií. Získal hodnost podporučíka a 13. srpna 1918 jej přidělili k 11. rotě 22. pluku jako velitele čety. Miloš Wurm padl v odboji jako francouzský legionář 24. října 1918 severně od Chestres u Vouziers (Francie). Smrt jej zastihla těsně před vyhlášením samostatného Československa. Posmrtně obdržel Francouzský válečný kříž (Croix de Guerre) s palmou, 4. listopadu 1918 (in memoriam)\n\nJindřiška Wurmová se starala o raněné vojáky, kteří přijížděli z fronty a pečovala o nemocné v nemocnicích. Zajímala se také o vězně v brněnské věznici i o chovance v mikulovské polepšovně.\n\nPo 1. světové válce se stala členkou několika mírotvorných organizací: Mezinárodní rada mírová v Ženevě, Světová unie žen, Unie společností pro svaz národů, Liga žen pro mír a svobodu aj.\nPřednášela na různých místech Československa a také v zahraničí.\n\nOd roku 1932 kázala jako jediná ženská delegátka na 6. Synodě v evangelické církvi. Byla členkou Kostnické jednoty a výchovného odboru Aliance církví pro mezinárodní přátelství.\n\nOsvětové práci se věnovala i za druhé světové války. Je pozoruhodné kolik ženských spolků na území Čech vznikalo a jak se pokrokové ženské osobnosti snažily vyburcovat k aktivitě ostatní ženy. V Kalendáriu Češka (1908), který redigovala Pavla Maternová je článek o Významu a úloze ženských spolků, napsaný Eliškou Purkyňovou, političkou a členkou československého Národního shromáždění.\n\n\nBrno mělo až do vzniku samostatného Československa velmi úzké vztahy s Vídní, což se projevovalo v mnoha kulturních oblastech, v hospodářských i ve společenských vztazích. Němečtí obyvatelé Brna velmi dobře komunikovali s jazykově spřízněnými obyvateli Vídně.\n\nOd roku 1904 se datuje komunikace Jindřišky Wurmové s Berthou von Suttner, která byla později za svou mírovou činnost vyznamenána Nobelovou cenou za mír. Spolupracovala i s dalšími představitelkami českého ženského hnutí např. s Františkou Plamínkovou a Pavlou Moudrou.\n\nČeské ženy sledovaly vývoj pokrokových snah o \"Zrovnoprávnění a osvobození ženské duše\" i v jiných zemích, například ve Francii.\n\nV oblasti mírových aktivit i při podpoře žen v jejich emancipaci spolupracovala kromě žen i řada mužů a moderně smýšlejících intelektuálů.\n\n\n\n\n\n\n\n\n"}
{"id": "1158202", "url": "https://cs.wikipedia.org/wiki?curid=1158202", "title": "Modocká tabule", "text": "Modocká tabule\n\nModocká tabule (anglicky \"Modoc Plateau\") je rozsáhlá lávová tabule na severovýchodě Kalifornie, částečně zasahuje i do Oregonu a Nevady, ve Spojených státech amerických. Modocká tabule leží mezi Kaskádovým pohořím na západě a pohořím Warner Mountains na východě. Tvoří ji lávové příkrovy rozčleněné na řadu menších ker. Tabule vznikla pravděpodobně před 25 milióny lety. Nadmořská výška oblasti je okolo 1 370 m. Většina plošiny je zalesněna (nachází se zde \"Modoc National Forest\"), místy se vyskytují sezónní jezera. Rostou zde borovice těžké, jalovce nebo místní jírovec kalifornský. Z fauny zde žijí například jelenec ušatý, vidloroh americký, jelen wapiti a také několik stád divokých koní.\n"}
{"id": "1158207", "url": "https://cs.wikipedia.org/wiki?curid=1158207", "title": "Kniha roku Lidových novin 2015", "text": "Kniha roku Lidových novin 2015\n\nKniha roku Lidových novin 2015 je 25. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2014. \"Lidové noviny\" oslovily kolem 400 respondentů, hlasovalo jich 200. Uzávěrka byla 29. listopadu 2015, výsledky vyšly ve speciální příloze novin v sobotu 12. prosince 2015.\n\nV anketě zvítězila kniha aktuální nobelistky Světlany Alexijevičovové \"Doba z druhé ruky. Konec rudého člověka\" s 20 hlasy. Na přední příčky se obecně dostaly knihy politické, oproti předchozím letem, kdy vítězily knihy beletristické.\n"}
{"id": "1158209", "url": "https://cs.wikipedia.org/wiki?curid=1158209", "title": "Chrome Division", "text": "Chrome Division\n\nChrome Division je norská heavymetalová hudební skupina z Norska založená roku 2004. V Česku poprvé vystoupili v roce 2015 v rámci Basinfirefestu.\n\n\n\n"}
{"id": "1158213", "url": "https://cs.wikipedia.org/wiki?curid=1158213", "title": "Roudnický oltář", "text": "Roudnický oltář\n\nRoudnický oltář je trojdílný oltářní nástavec z proboštského kostela v Roudnici nad Labem, jeden z nejstarších kompletně dochovaných gotických retáblů z doby kolem r. 1410-1420. Je vystaven ve stálé expozici Národní galerie v Praze.\nRoudnický triptych se \"Smrtí Panny Marie\" byl pravděpodobně určen pro klášterní kostel Narození Panny Marie augustiniánů kanovníků v Roudnici nad Labem. Zde přetrval vyplenění kláštera Žižkovým vojskem roku 1421. Není však ani vyloučeno, že byl zhotoven v Praze pro některého vzdělaného měšťana a do Roudnice se dostal až po husitských válkách. V roudnickém kostele byl nalezen ve formě samostatně zavěšených desek a poprvé je zmiňován v 19. století J. E. Wocelem. Roku 1928 byl zakoupen pro Obrazárnu Společnosti vlasteneckých přátel umění a byl zrestaurován pro výstavní účely.\nSpojení desek do jednoho celku navrhl Karel Chytil (1906). Ten také ztotožnil krále klečícího u nohou Panny Marie s Václavem IV. a vznik obrazu datoval do posledního desetiletí 14. století. \n\nZ novodobého podrobného technologického průzkumu vyplývá, že oltář vznikl v době před vypuknutím husitských bouří a je tak po oltáři z Mühlhausenu a malém oltáříku - tzv. \"Cibulkově triptychu\" pravděpodobně nejstarším kompletně dochovaným českým křídlovým oltářem.\n\nObrazy jsou malovány temperou na křídovém podkladě, na deskách z lipového dřeva. Střední panel je potažen plátnem, vnější křídla s křídovým podkladem na dřevě, rámování je nepůvodní. Střední deska má rozměry 147 x 118,5 cm, stejně vysoká křídla jsou široká 45 cm (s původním rámem dochovaným do 19. stol. měla šíři 75 cm). Podkresba je štětcová i rytá, jako pojidlo barevných lazur byl užit také lněný olej.\n\nÚstřední scéna se \"Smrtí Panny Marie\" představuje příklad tzv. \"Dobré smrti\" a z Čech se později tato kompozice rozšířila i do okolních zemí. Zobrazuje Marii klečící na lůžku při poslední modlitbě, provázenou apoštoly v čele se sv. Petrem. Vpředu je skupina tří klečících apoštolů s knihou. Bohatě zdobený přehoz lůžka s brokátovým vzorem na zlaceném podkladu dílo pojí s Norimberskou malbou. Pozadí je zlacené, v horní části doplněno gotickou architekturou. \n\nNa levém křídle je \"Madona ochranitelka\" s korunou na hlavě a rozevřeným modrým ochranným pláštěm, pod nímž klečí na každé straně skupiny čtyř prosebníků. V popředí vlevo je papež s tiárou, vpravo král s korunou v dobovém šatě (patrně Václav IV.) a za nimi zástupci různých stavů. Je zřejmé, že objednavatel pocházel z katolického (nikoli reformního) prostředí.\n\nNa pravém křídle je zobrazen \"Kristus Trpitel\" s odkrytými ranami, rovněž s ochranným pláštěm, pod nímž se ukrývá osm prosebníků. V popředí klečí vpravo mladý biskup v pluviálu a s mitrou, vlevo mladý kanovník v albě, která připomíná premonstrátský nebo augustiniánský plášť. Motiv Krista Ochranitele je zcela unikátní a kromě jedné iluminace a jedné nástěnné malby v Jižním Tyrolsku nemá žádnou ikonografickou obdobu. \n\nNa zadní straně křídel je zobrazen \"Kristus Trpitel\" s bederní rouškou a odznaky umučení a \"Bolestná Panna Maria\" s bílou rouškou na hlavě. V dolní části obou obrazů jsou klečící postavy neznámých donátorů - vpravo měšťan se čtyřmi syny, vlevo jeho manželka se čtyřmi dcerami. Obrazy na zadní straně oltáře jsou patrně dílem mladšího pomocníka. Vyznačují se výraznějším koloritem a větší dramatičností ve znázornění duševního stavu a tělesného utrpení, které je typické pro následující etapu gotické malby.\n\nRoudnický oltář patří k nejdůležitějším památkám českého malířství pozdního krásného slohu. Projevuje se v něm značný formalismus v organizaci kompozice i drapérií a ustálená typika tváří. Stylově i časově je nejblíže tzv. Kapucínskému cyklu, Ambraskému náčrtníku s poprsími světců a zástupců jednotlivých stavů(1410-1412) nebo kresbě Jana Evangelisty (Městský archiv Brno). Z knižní malby je mu typikou tváří a modelací drapérií nejblíže kánonový list Hasemburského misálu (1409), Gelnhausenův kodex z Jihlavy, Vídeňský misál (po 1411) a mettenská Bible chudých (1414-1415). \n\nStylizace, znehybnění a plošné rozvržení figur, slavnostní a obřadné pojetí výjevu, dekorativnost a hojné užití zlacení a ornamentů souvisí s církevně reprezentativní funkcí obrazu. Zobrazení Krista ve scéně \"Smrt Panny Marie\" (typ \"Veraikonu\") je charakteristické pro byzantinizující tendence českého malířství v pozdním období krásného slohu. Postava Panny Marie s oblečeným Ježíškem a znázornění tváří upomíná na starší malířský styl z okruhu Mistra Theodorika. \n\nNeobvyklým prvkem, který odpovídá zjitřené religiozitě předhusitského období, nebo souvisí s morovými ranami (1414, 1439), je zdvojený motiv intercese - \"Madona Ochranitelka\" spolu s \"Bolestným Kristem jako ochráncem\" na oltářních křídlech. Přenos úcty z Panny Marie též na Krista odpovídá požadavkům husitské reformní teologie. Prvotní funkcí oltáře, který byl po většinu roku zavřený, byla úloha epitafu rodiny donátora s osmi dětmi.\n\n\n\n"}
{"id": "1158214", "url": "https://cs.wikipedia.org/wiki?curid=1158214", "title": "Kuskokwim Mountains", "text": "Kuskokwim Mountains\n\nKuskokwim Mountains (\"Pohoří Kuskokwim\") je pohoří na Aljašce ve Spojených státech amerických. Pohoří leží západně od Aljašských hor a jihovýchodně od řeky Yukon. Je velmi rozlehlé, rozkládá se od severovýchodu k jihozápadu v délce okolo 400 km a je šíroké přibližně 80 km. Nejvyšší horou je \"Dillingham High Point\" s 1 600 m. Pohoří je pojmenované podle řeky Kuskokwim.\n"}
{"id": "1158217", "url": "https://cs.wikipedia.org/wiki?curid=1158217", "title": "Attac", "text": "Attac\n\nAttac (celým názvem \"Association pour la Taxation des Transactions financières et pour l'Action Citoyenne\", \"Sdružení pro zdanění finančních transakcí a pro občanskou akci\") je mezinárodní alterglobalizační nevládní organizace, která požaduje, aby na spekulace se zahraničními měnami byla uvalena Tobinova daň. Sám James Tobin se však od tohoto hnutí distancoval.\n\nOrganizace byla založena v Paříži 3. června 1998. Její vznik inspiroval Ignacio Ramonet, který v měsíčníku \"Le Monde diplomatique\" uveřejnil článek o tom, že forex generuje značné příjmy, které nepodléhají žádné daňové povinnosti. Attac také odmítá existenci daňových rájů a vyzývá vlády, aby přijaly opatření proti daňovým únikům, která by umožnila financování řady sociálních programů. Má regionální pobočky ve 38 zemích světa. V jeho logu je symbol procenta, odkazující na snahu zavést Tobinovu daň ve výši alespoň jednoho procenta. Vystupuje proti politice Světová obchodní organizace a požaduje oddlužení rozvojových zemí. Také kritizoval postup Evropské centrální banky při sanaci bank během světové finanční krize 2008.\n\nV roce 2013 byly firma Nestlé a bezpečnostní agentura Securitas AG usvědčeny, že sbíraly kompromitující materiály na aktivisty hnutí Attac. Švýcarský soud přiznal postiženým finanční kompenzaci.\n\nV dubnu 2015 hnutí svolalo rozsáhlé mezinárodní demonstrace proti přijetí smlouvy TTIP.\n\n"}
{"id": "1158221", "url": "https://cs.wikipedia.org/wiki?curid=1158221", "title": "Neuhaus (hrad)", "text": "Neuhaus (hrad)\n\nNeuhaus je zaniklý hrad jižně od města Plesná v okrese Cheb. Stával na skalnatém návrší v nadmořské výšce asi 560 metrů nedaleko železniční trati Františkovy Lázně – Bad Brambach. Od roku 1963 je chráněn jako kulturní památka.\n\nJako první písemná zmínka o hradu se udává rok 1197, kdy zde mělo stát sídlo ministeriálů waldsasského kláštera, ale rozbor historických pramenů ukázal, že jde o jiné sídlo, které vzniklo pravděpodobně jako vojenský opěrný bod během neklidných poměrů ve 12. a 13. století. Na krátce osídleném hradě nebyl nalezen žádný materiál, který by umožnil datovat dobu jeho existence.\n\nHlavním stavebním materiálem na hradě bylo dřevo, ale obvodové opevnění mohla tvořit zeď z nasucho kladených kamenů, ze které se dochoval valovitý útvar. Půdorys staveniště byl oválný a ze tří stran ho chránil val s příkopem, které jsou na jižní straně poškozeny stavbou železniční trati. V severní části hradního jádra se nachází vyvýšenina, na které mohla stát nějaká budova, ale zástavba zbytku plochy je neznámá.\n\nZbytky hradu jsou volně přístupné odbočkou z modře značené turistické trasy z Plesné do Skalné.\n\n"}
{"id": "1158224", "url": "https://cs.wikipedia.org/wiki?curid=1158224", "title": "Jason Cooper", "text": "Jason Cooper\n\nJason Toop Cooper (* 31. ledna 1967, Londýn) je profesionální bubeník, člen populární anglické rockové skupiny The Cure. Je ženatý s Allison Cooper (sňatek v roce 2004). V roce 1993 založil kapelu Welt, až v roce 1995 se stal členem skupiny The Cure, kde působí dodnes.\n\nJason pochází z anglického Londýna, kde také začal svou hudební kariéru. Naučil se zde hrát na bicí nástroje a to na škole Drumtech. Jako bubeník se poprvé proslavil v kapele My Life Story. Poté, co v roce 1993 založil kapelu Welt, si podal inzerát v novinách. Na inzerát v roce 1995 odpovídá kapela The Cure, kde Jason působí dodnes. Mimo The Cure se Jason dnes také věnuje nahráváním hudby pro filmy.\n\n\n"}
{"id": "1158225", "url": "https://cs.wikipedia.org/wiki?curid=1158225", "title": "Ilgar Muškijev", "text": "Ilgar Muškijev\n\nIlgar Muškijev (: ) (* 5. října 1990 v Gandže, Sovětský svaz) je ázerbájdžánský zápasník – judista.\n\nMezi světovou špičkou v superlehké váze se pohybuje od roku 2011. V roce 2012 se kvalifikoval na olympijské hry v Londýně, ale vypadl v prvním kole s Arménem Davtjanem. Od roku 2013 soupeří o pozici reprezentační jedničky s Orchanem Safarovem.\n\n\n"}
{"id": "1158226", "url": "https://cs.wikipedia.org/wiki?curid=1158226", "title": "Zemská silnice B303", "text": "Zemská silnice B303\n\nZemská silnice Weinviertler Straße B303 je společně s rychlostní silnicí S3 a dálnicí A22 důležitou spojnicí Vídně přes západní Weinviertl s českými hranicemi u Znojma.\n\nSilnice se jmenuje Weinviertler Straße podle toho, že prochází částí vinařské oblasti, nazývané Weinviertl. Její délka je zhruba 25,5 km. Je částí evropské silnice E59. \nB303 je pokračováním rychlostní silnice S3. Začíná výjezdem z S3 na křižovatce jižně od města Hollabrunn, u jeho místní části Raschala. Silnice směřuje na sever a končí na hranici Rakouska s Českou republikou na hraničním přechodu Kleinhaugsdorf – Hatě.\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity:\n"}
{"id": "1158227", "url": "https://cs.wikipedia.org/wiki?curid=1158227", "title": "Rusov", "text": "Rusov\n\nRusov je zaniklý hrad, který stál na neznámém místě u taktéž zaniklé osady \"Rusov\" (něm. \"Reissengrün\") u silnice z Bukovan do Chlumu Svaté Máří. Existují o něm pouze dvě písemné zmínky z let 1317 a 1370, kdy patřil rodu pánů z Reissengrünu. Podobně jako další panská sídla v okolí patřil k tzv. leuchtenberským lénům, která tvořila manský systém hradu Kynšperk nad Ohří.\n\n"}
{"id": "1158228", "url": "https://cs.wikipedia.org/wiki?curid=1158228", "title": "Jaume Cabré", "text": "Jaume Cabré\n\nJaume Cabré (* 1947 Barcelona) je katalánský spisovatel. Vystudoval katalánskou filologii na univerzitě v Barceloně. V češtině mu v prosinci 2015 vyšel román \"Přiznávám, že… (katalánsky Jo confesso, 2011).\"\n\n"}
{"id": "1158232", "url": "https://cs.wikipedia.org/wiki?curid=1158232", "title": "Jiljí Chládek", "text": "Jiljí Chládek\n\nJiljí (\"Aegidius\") Bartoloměj Chládek Opraem. (23. srpna 1743 Praha – 29. ledna 1806 Praha) byl vysokoškolským učitelem a rektorem Univerzity Karlovy v roce 1794.\n\nPo absolvování gymnázia vstoupil do premonstrátského kláštera v Praze na Strahově. Zde studoval filosofii a teologii v koleji sv. Norberta. Po dosažení hodnosti mistra svobodných umění a Svatého písma přednášel filozofii, právo a církevní dějiny. Roku 1767 dosáhl bakalaureátu a roku 1778 doktorátu teologie. Byl od roku 1778 historicky prvním profesorem české pastorální teologie. Pozici pastoralisty si zachoval až do smrti. Jeho trojdílný spis \"Počátkové opatrnosti pastýřské\" se stal dvorským dekretem z 27. listopadu 1780 jednou z prvních česky psaných vysokoškolských učebnic a stala se tzv. \"školní rukovětí\". V letech 1792–1793 byl děkanem pražské teologické fakulty a od roku 1794 rektorem pražské univerzity. Jednalo se o typického osvíceneckého teologa. \n\n\n\n"}
{"id": "1158235", "url": "https://cs.wikipedia.org/wiki?curid=1158235", "title": "Ivan Vorobjov", "text": "Ivan Vorobjov\n\nIvan Vorobjov (: ), (* 16. července 1988) je ruský zápasník – judista.\n\nPřipravuje se v Ťumeni pod vedením Georgije Borgojakova. V ruské seniorské reprezentaci se pohybuje od roku 2011. V roce 2013 útočil na pozici reprezentační jedničky a na mistrovství světa v Rio de Janeiru vybojoval bronzovou medaili. Následně však byl diskvalifikován z veřejně nepublikovaných důvodů. Na tatami se objevil až po roce.\n\n\n"}
{"id": "1158237", "url": "https://cs.wikipedia.org/wiki?curid=1158237", "title": "Peter Binsfeld", "text": "Peter Binsfeld\n\nPeter Binsfeld (lat. \"Petrus Binsfeldius\") (kol. 1540 Binsfeld – 1598 nebo 1603 Trevír) byl německý biskup a teolog.\n\nPeter byl synem farmáře a řemeslníka. Narodil se ve vesnici Binsfeld ve venkovské oblasti Eifel, který se nachází v současné německé spolkové zemi Porýní-Falcko. Zemřel v Trevíru jako oběť dýmějového moru. Vyrůstal v převážně katolickém prostředí v oblast Eifelu.\n\nV jeho si ho jako velmi nadaného chlapce všiml místní opat a Peter Binsfeld byl poslán do Říma na studia.\n\nPo ukončení studií se Binsfeld vrátil do svého domovského regionu a stal se významnou osobností v anti-protestantskému katolickému odporu na konci 16. století. Byl zvolen pomocným biskupem v Trevíru a stal se známým spisovatelem teologických děl. Dosáhl proslulosti jako jeden z nejvýznamnějších lovců na čarodějnice své doby. Binsfeld napsal vlivné pojednání \"De confessionibus maleficorum et sagarum\" (\"O doznání černokněžníků a čarodějnic\"), které bylo přeloženo do několika jazyků (Trevír, 1589). Tato práce rozebírala doznání údajných čarodějnic, a tvrdila, že i kdyby taková doznání byla způsobena mučením, jsou přesto věrohodná. Tak jsou potvrzena udání.\n\nDomníval se, že dívky do dvanácti let věku a chlapci mladší čtrnácti let nemohou být uznáni vinnými z praktikování čarodějnictví, ale v případě jejich předčasného vývoje by zákon neměl být zcela striktní. Teno názor lze považovat za umírněný, přičemž je třeba vzít v úvahu, že některé soudy odsuzovaly děti již od dvou do pět let věku k upálení.\n\nNa rozdíl od jiných dobových autorů, Binsfeld pochyboval o schopnosti proměňovat se a platnosti ďábelského znamení.\n\nV roce 1589 Binsfield publikoval důležitý seznam démonů a k nim přidružených hříchů, včetně démonů spojených s sedmi smrtelnými hříchy: Lucifer (pýcha), Mamon (nenasytnost), Asmodeus (chtíč), Leviathan (závist), Belzebub (obžerství), Satan (hněv) a Belphegor (lenost).\n"}
{"id": "1158238", "url": "https://cs.wikipedia.org/wiki?curid=1158238", "title": "Mohrova kružnice", "text": "Mohrova kružnice\n\nMohrova kružnice je diagram znázorňující stav napjatosti určitého bodu v rovině, pokud je známo hlavní napětí, nebo normálové a smykové napětí ve dvou navzájem kolmých rovinách. Mohrova kružnice umožňuje znázornit dvou- i třírozměrné napětí. Na abscise (ose x) je v grafu znázorňováno normálové napětí (σ – sigma) a na ordinátě (ose y) je znázorněno smykové (tangenciální) napětí (τ – tau). Konstrukce Mohrovy kružnice umožňuje rychlé grafické odhady hodnot a vektorů, což je vhodné zejména pro ověřování analytických výsledků.\n\nKružnice je narýsovaná v pravoúhlém souřadnicovém systému tak, že na osu x se vynáší normálové napětí. Existují ale určité odlišnosti ve způsobu zápisu tlakového a tahového napětí. V geologii je dnes běžné zapisovat tahové napětí nalevo od nuly (záporné hodnoty hlavních napětí); pokud jde o tlak, hodnoty jsou vynášeny na kladnou část přímky (doprava). V inženýrské mechanice se používá opačná forma zápisu. Existují také odlišné formy zápisu smykového napětí na ose y, kde jsou kladné hodnoty vynášeny buď do spodní poloroviny, nebo do vrchní poloroviny. Oba způsoby vynášení jsou však ekvivalentní.\n\nStředem kružnice je bod získaný vynesením (osy x) se souřadnicemi formula_1. Její poloměr má velikost odpovídající hodnotě formula_2. (Rozdíl formula_3 se také nazývá deviátor hlavních napětí.) Prochází hodnotami σ (maximální normálové napětí) a σ (minimální normálové napětí).\nKaždý bod kruhu, resp. jeho souřadnice, je vyjádřením složek normálového a smykového napětí, které působí ve dvou libovolně natočených plochách řezů proložených některým z bodů tělesa. Jinými slovy, obvod kruhu je místem, které představuje stavy napjatosti různých směrů pro všechny různě skloněné plochy. To znamená, že pro jakýkoli bod nacházející se na kruhu je možné z os \"x\" a \"y\" diagramu odečítat hodnoty jeho normálového a smykového (střižného) napětí. Body kružnice vyjadřují orientace rovin od 0 do 90° od směru osy σ. Orientaci úhlu (2θ), který svírá rovina řezu se σ, lze z grafu odečíst jako dvojnásobek úhlu mezi osou x a spojnicí daného bodu se středem kružnice. Z Mohrovy kružnice lze také odečítat úhel vnitřního tření φ pro určitý stav napjatosti. Představuje ho úhel svíraný tečnu kružnice v daném bodě a osou x.\n\nV ideálním případě rovina, ve které působí největší smykové napětí, svírá s rovinami, ve kterých působí, maximální normálové napětí σ (a σ – minimální normálové napětí), úhel 45°. Na Mohrově kružnici se zobrazí do bodu na vrcholu kružnice, který se protíná s úhlem 2θ o velikosti 90°. Naopak v rovinách, které jsou rovnoběžné se σ, je smykové napětí nulové a normálové napětí maximální. Tuto podmínku splňují řezy, které jsou rovnoběžné s osou x, tedy 2θ je rovna 0 resp. 180°.\n\nKružnice je pojmenována na počest německého inženýra Christiana Otta Mohra, který se zabýval znázorněním prostorového napětí. Jeho práce věnovaná znázornění na kružnici byla vydána v roce 1882. Jako první použil grafické znázornění při posuzování podélných a příčných napětí v nosnících Karl Culmann. Mohrova kružnice rozšířila možnosti znázornění dvoj- a trojrozměrného napětí a také umožnila předpovídat podmínky porušení materiálu.\n"}
{"id": "1158242", "url": "https://cs.wikipedia.org/wiki?curid=1158242", "title": "Besednice (rod)", "text": "Besednice (rod)\n\nBesednice (\"Pergularia\") je rod rostlin z čeledi toješťovité. Jsou to ovíjivé byliny až keře se srdčitými vstřícnými listy a žlutavými nebo zelenavými květy. Rod zahrnuje pouze 2 druhy a je rozšířen v Africe, Arábii a Asii. Druh \"Pergularia daemia\" je využíván v indické medicíně.\n\nBesednice jsou ovíjivé byliny až keře ronící při poranění mléčně bílý latex. Listy jsou jednoduché, vstřícné, tenké nebo tuhé a lehce dužnaté, vejčité až téměř okrouhlé, na bázi silně srdčité, na obou stranách chlupaté. Květenství zprvu připomínají okolík, v průběhu kvetení se prodlužují v hrozen. Květy jsou pravidelné, oboupohlavné, pětičetné. Kališní laloky jsou vejčitě kopinaté, špičaté. Koruna je žlutavá nebo nazelenalá, má krátkou trubku srostlou s gynostegiem a rozestálé korunní laloky. Pakorunka je složena ze 2 kruhů laloků. Vnější představuje pětilaločnatý kruh na bázi sloupku tyčinek, vnitřní je složen z 5 dužnatých laloků, z nichž každý je opatřen 2 ostruhami. Jedna ostruha směřuje vně a dolů, druhá k vrcholu gynostegia. Prašníky tyčinek mají blanité konektivy.\nPlodem je souplodí 3 měchýřků. Měchýřky jsou vřetenovité až úzce vejcovité, lehce prohnuté a zakončené dlouhým zobanem, na povrchu ježaté, řidčeji téměř hladké. Semena jsou vejčitá, zploštělá, na obou stranách chlupatá.\n\nRod besednice zahrnuje 2 druhy. Je rozšířen v sušších oblastech tropické a subtropické Afriky, v Arábii a jižní Asii na východ po Indii, Srí Lanku, Bangladéš a Myanmar.\n\nRod \"Pergularia\" je v rámci čeledi \"Apocynaceae\" řazen do podčeledi \"Asclepiadoideae\" a tribu \"Asclepiadeae\". Rod má složitou taxonomickou historii a bylo do něj řazeno množství druhů, které jsou v současném systému řazeny do rodů \"Marsdenia\", \"Telosma\", \"Lygisma\", \"Tylophora\", \"Raphistemma\", \"Fockea\", \"Vallaris\", \"Metaplexis\", \"Cryptolepis\" a dokonce \"Strophanthus\". V taxonomické revizi z roku 2006 je počet druhů rodu \"Pergularia\" redukován na 2: \"P. daemia\" a \"P. tomentosa\".\n\nDruh \"Pergularia daemia\" je využíván v indické medicíně. \"Pergularia pallida\", druh významný z farmakologického hediska, je v současné taxonomii řazen do rodu \"Telosma\" jako \"Telosma pallida\".\n\n"}
{"id": "1158245", "url": "https://cs.wikipedia.org/wiki?curid=1158245", "title": "Marcus Valerius Maximianus", "text": "Marcus Valerius Maximianus\n\nMarcus Valerius Maximianus (2. století Poetovio, Panonie - ) byl římský generál v období markomanských válek za vlády císaře Marca Aurelia.\n\nNarodil se v římské osadě Poetovio, kde jeho otec, který se rovněž jmenoval Marcus Valerius Maximianus, pracoval jako římský cenzor a kněz. Ve svém rodném městě později zastával úřad pontifika.\n\nByl odměněn za služby v parthské válce vedené Luciem Verem, následně mu Marcus Aurelius dal za povinnost vybavit a zásobovat římské legie na řece Hister (Dunaj), kde „čistili“ Panonii od barbarů. K plnění těchto úkolů měl k dispozici vexilace misenské, ravennské a britské flotily a maurské a africké jízdní jednotky. \n\nBěhem aktivní služby v kavalérii zabil holýma rukama germánského náčelníka kmene Naristů nazývaného jménem \"Valao\", za což mu bylo veřejně vysloveno uznání samotným císařem, který mu daroval náčelníkova koně, zbraně a ozdoby. V roce 175 byly boje na Dunaji přerušeny kvůli povstání Avida Cassia v Sýrii. Marcus Valerius Maximianus byl jmenován velitelem jízdních oddílů sestavených z podmaněných Markomanů, Naristů a Kvádů na výpravě do Sýrie, kde měl toto povstání potlačit. K bojům nakonec nedošlo, protože Avidius Cassius byl zavražděn. Poté byl Marcus Valerius Maximianus jmenován prokurátorem Moesie Inferior a současně byl pověřen vyhnáním barbarů z hranic Makedonie a Thrákie.\n\nZdá se, že požíval důvěru císaře Marca Aurelia pro úspěšné působení ve funkci prokurátora Moesie Superior a Dácie, následně byl zvolen do Senátu s titulem Praetor. Jako legát velel nejprve Legii I Adiutricis, poté Legii II Adiutricis, Legii V Makedonské, Legii XIII Gemina a Legii III Augusta. Velel jednotkám v tažení proti barbarům, které přezimovaly na přelomu let 179/180 u osady Laugaricio (dnešní Trenčín). Později byl císařem Commodem oceněn za služby v sarmatské válce. Poté byl místodržitelem Numidie. Byl dočasným konzulem kolem roku 186. Jeho rok úmrtí není znám.\n\nŽádný starověký historik Marca Valeria Maximiana ve svém díle nezmiňuje, ačkoli byl významnou vojenskou postavou. Jeho život a zejména kariérní postup je znám z nálezu oslavného nápisu, pocházejícího z jeho čestné sochy, kterou mu na počátku 80. let 2. století jako proprétorovi africké provincie nechala postavit městská rada v Diane Veteranorum v Numídii a rovněž z nápisu na trenčínské hradní skále. \n"}
{"id": "1158246", "url": "https://cs.wikipedia.org/wiki?curid=1158246", "title": "Johana Anglická (1271)", "text": "Johana Anglická (1271)\n\nJohana Anglická nebo také Johana z Akkonu (duben 1271/1272 Akkon– 23. dubna 1307, hrad Clare) byla hraběnka z Hertfordu a Gloucesteru z dynastie Plantagenetů. Byla dcerou krále Eduarda I. a královny Eleonory Kastilské. Jméno \"Akko\" získala podle svého rodiště ve Svaté zemi, narodila se totiž v době, kdy její rodiče byli na křížové výpravě.\n\nByla dvakrát vdaná: jejím prvním manželem byl Gilbert de Clare, 7. hrabě z Gloucesteru, jeden z nejmocnějších šlechticů v Anglii. Druhým byl Ralph de Monthermer, baron z Monthermer, panoš v její domácnosti, kterého si vzala v tajnosti.\n\nNa jejím hrobě údajně došlo k zázrakům a je několikrát zmíněna také v literatuře.\n\nJohana z Akko se narodila na jaře 1272 v Jeruzalémském království, Outremer Eleonoře Kastilské a Eduardovi Anglickému během křížové výpravy. V době jejího narození ještě nebyl anglickým králem její otec, ale dědeček Jindřich III. Plantagenet. Rodiče krátce po jejím narození odcestovali z Akkonu do Sicílie a do Španělska. Poté Johana spolu se svou babičkou z matčiny strany Johanou z Ponthieu odjela do Francie. Johana žila několik let ve Francii, kde ji vzdělával biskup a \"byla důkladně rozmazlená svou shovívavou babičkou\". Johana si mezitím volně hrála mezi \"révou pokrytými kopci ve slunečném údolí\", které obklopovalo babiččin domov, třebaže potřebovala \"rozumný dohled\".\n\nZatímco Johana vyrůstala se svou babičkou, její otec už byl zpět v Anglii a hledal jí vhodného ženicha. Doufal, že mu manželství jeho dcery přinese větší moc a bohatství. Nakonec našel pro Johanu (té bylo teprve pět let) toho pravého muže, a tím byl Hartman, syn německého krále Rudolfa I. Eduard pak přivezl Johanu z Francie domů, aby se mohla s Hartmanem setkat. Jelikož vyrůstala celý svůj život mimo domov, když se vrátila \"stála v úžasu nad svými rodiči\", na které si nepamatovala. Nikdy se s nimi nesblížila.\n\nBohužel pro Eduarda, nápadník jeho dcery zemřel dříve, než se mohla svatba uskutečnit. Zpráva uvedla, že pod Hartmanem se prolomil tenký led, když bruslil, zatímco v dopise zaslanému králi bylo uvedeno, že se plavil na lodi za svým otcem, byla však mlha a loď narazila do skály a Hartman utonul.\n\nEduard začal sjednávat druhé zásnuby téměř okamžitě po Hartmanově smrti. Volba padla na ovdovělého Gilberta de Clare, který byl téměř o třicet let starší než Johana. Hrabě odstoupil své pozemky Eduardovi po dohodě, že je dostane zpět, když se ožení s Johanou, stejně jako se shodli na věnu ve výši dvou tisíců stříbrných marek. V době, kdy byla všechna jednání dokončena, bylo Johaně dvanáct let. Gilbert de Clare se do Johany velmi zamiloval, a přestože si ho musela vzít bez ohledu na to, co cítí, se jí stále snažil dvořit. Koupil jí drahé dárky a oblečení, aby získal její přízeň. Svatba se konala 30. dubna 1290 ve Westminsterském opatství. Pár měl spolu čtyři děti:\n\n\nJohanin první manžel Gilbert de Clare zemřel 7. prosince 1295.\n\nJohana byla vdovou jen něco málo přes rok, když padla do oka Ralphu Monthermerovi, panošovi z otcovy domácnosti. Johana se do něj zamilovala a přesvědčila otce, aby Monthermera povýšil do šlechtického stavu. Pro vznešené evropské dámy bylo neslýchané byť jen konverzovat s mužem, který byl tak nízkého postavení jako Ralph. Nicméně i přesto se Johana v lednu 1297 za Ralpha tajně provdala. Její otec už mezitím plánoval Johanin další sňatek s hrabětem Amadeem V. Savojským, ke kterému mělo dojít 16. března 1297. Johana byla v nesnázích, protože už se provdala bez vědomí svého otce.\n\nJohana poslala své čtyři malé děti k jejich dědečkovi v naději, že jejich roztomilost Eduarda obměkčí, plán však nefungoval. Král brzy zjistil, jaké má jeho dcera úmysly, ale ještě nevěděl, že se k nim zavázala, a tak zabavil Johaniny pozemky a pokračoval s dojednáváním sňatku s Amadeem Savojským. Brzy po zabavení jejích pozemků, Johana řekla svému otci, že se provdala za Ralpha. Král byl rozzuřený a okamžitě Monthermera uvěznil na hradě Bristol. Lid v zemi měl na tuto záležitost rozdílné názory. Nejvíce pobouření byli ti, kteří chtěli Johaninu ruku pro sebe.\n\nJohana prohlásila, že \"není považováno za potupu ani ostudu, když si hrabě vezme za ženu chudou nebo chudší ženu, na druhé straně je hodno viny, když si urozená hraběnka vezme za manžela udatného, ale chudšího mladíka\". Toto prohlášení kromě možná zjevného těhotenství, změkčilo Eduardův postoj k Johanině situaci. Johanino první dítě s Ralphem se narodilo v říjnu 1297. V létě 1297, kdy Eduard manželství odhalil, byl Johanin stav už jistě patrný, a právě to Eduarda přesvědčilo, že není jiná možnost, než manželství uznat. Eduard nakonec Ralpha v srpnu 1297 z vězení propustil. Morthermer vzdal poctu 2. srpna, a byly mu uděleny tituly hraběte z Gloucesteru a Hertfordu. Za Johanina života byl královým favoritem.\n\nMonthermer a Johana měli čtyři děti:\n\n\nJohana byla sedmým ze čtrnácti Eduardových potomků s Eleonorou Kastilskou. Většina z jejích starších sourozenců zemřela před sedmým rokem života a mnoho mladších sourozenců se nedožilo dospělosti. Dospělosti se dožila Johana, její mladší bratr, Eduard z Caernarfonu, a čtyři z jejích sester: Eleonora, Markéta, Marie a Alžběta.\n\nJohana, stejně jako její sourozenci, byla vychovávána mimo domácnost svých rodičů. Čtyři roky žila s babičkou v Ponthieu, a pak byla svěřena do péče stejných vychovatelů, kteří dohlíželi i na její sourozence. Eduard I. neměl k většině svých dětí blízký vztah, ale \"zdálo se, že má raději své dcery, než syny\".\n\nNicméně, Johanina nezávislost způsobila četné konflikty mezi ní a otcem. Otec nesouhlasil s jejím odchodem ode dvora po svatbě s hrabětem z Gloucesteru, a na oplátku \"zabavil sedm rób, které pro ni byly vyrobené\". Také silně nesouhlasil s jejím druhým manželstvím s Ralphem de Monthermer, panošem z její domácnosti, dokonce do té míry, že se pokoušel jí donutit, aby si vzala někoho jiného. Zatímco Eduard nakonec s Ralphem rozvinul přátelský vztah, dokonce mu dal titul hraběte, je zjevný pozoruhodný rozdíl mezi Eduardovým zacházením s Johanou ve srovnání se zacházením s jejími sourozenci. Například, král Eduard skvěle zaplatil poslům, kteří mu přivezli zprávu o narození jeho vnoučat, to však neudělal v případě narození Johaniny dcery.\n\nPokud jde o sourozence, s těmi měla Johana poměrně pevné pouto. Ona i Ralph udržovali blízký vztah s jejím bratrem, Eduardem, a to prostřednictvím dopisů. Poté, co se Eduard odcizil s otcem a ztratil královskou pečeť, mu \"Johana nabídla, aby si propůjčil její\".\n\nJohana zemřela 23. dubna 1307 na panství Clare v Suffolku. Příčina její smrti zůstává nejasná, ačkoli pravděpodobné je, že zemřela při porodu, což bylo běžné. Historikové to však nepotvrdili. \n\nOtec ji přežil o méně než čtyři měsíce. Brzy na to Ralph ztratil titul hraběte z Gloucesteru. Hrabství připadlo jeho právoplatnému držiteli, Gilbertovi, Johaninu synovi z prvního manželství. Nadále však držel hrabství ve Skotsku.\n"}
{"id": "1158247", "url": "https://cs.wikipedia.org/wiki?curid=1158247", "title": "Josef Holcman (spisovatel)", "text": "Josef Holcman (spisovatel)\n\nJosef Holcman (6. března 1952 Kyjov) je český spisovatel, divadelník a právník. Žije ve Zlíně a pracuje jako soudce. Je vnukem poslance Josefa Holcmana.\n\nVystudoval práva v Brně, působil u okresního soudu v Hodoníně, roku 1978 byl přeložen do tehdejšího Gottwaldova. Byl hercem a vedoucím Malé scény Městského divadla Zlín. Ve své literární tvorbě se inspiruje dětstvím a mládím prožitým ve slovácké obci Skoronice a zdejšími lidovými tradicemi, sám se aktivně účastní místní Jízdy králů. Ve sbírce povídek \"Cena facky\" popisuje osudy obětí kolektivizace v Československu, dramatizaci knihy uvedlo Slovácké divadlo. Fejetony a vzpomínky publikoval v časopisech Literární noviny, Mladá fronta DNES, Psí víno, divadelník a právník Malovaný kraj a dalších. \n\n"}
{"id": "1158249", "url": "https://cs.wikipedia.org/wiki?curid=1158249", "title": "Dámský krejčí", "text": "Dámský krejčí\n\nDámský krejčí (1886, Tailleur pour dames) je divadelní hra ve vaudevillovém stylu respektive fraška od francouzského dramatika Georgese Feydeaua. Jde o první slavnou autorovu hru. \n\nFeyedau napsal tuto hru v období mezi 12. listopadem 1883 a koncem roku 1884, kdy byl vykonával vojenskou službu, nejprve v Rouenu a později ve Versailles. Hned po návratu do civilu se stal zaměstnancem Théâtre de la Renaissance. V divadle však dlouho nezůstal a v roce 1886 odtud odešel. Premiéra hry se sice odehrála právě v tomto divadle, ale až po jeho odchodu.\n\n\"Dámský krejčí\" měl být revolucí na divadelních prknech. Feydeau se totiž rozhodl, že ve všech mužských i ženských rolích budou vystupovat jen muži. Hra je pro to uzpůsobena. Byla napsána v době autorovy vojenské služby a již Versailles Feyedau její části zkoušel s ostatními vojáky. Jednalo se o určité vymezení proti současnému trendu, který zaplavoval celý divadelní svět realistickým a naturalistickým pojetím. Feydeau toužil po návratu do dob, kdy všechny role v divadle hráli jen muži, což považoval za zlatý věk divadla (antické Řecko a alžbětinské divadlo). Věřil také, že divadelní zkoušky jen s muži budou poklidnější, koncentrovanější, bez.hádek a bez milostných vztahů. Přes rozpaky v divadelním souboru ředitelství k experimentu svolilo.\n\nZkoušky, ze začátku neobvykle poklidné a velmi tvůrčí, však byly neustále narušovány a zdržovány skandálu chtivými potížisty a závistníky. Tlaky a intriky nakonec donutily ředitele divadla stáhnout původní autorovo obsazení a nahradit jej vlastním. Feydau to bral jako zradu a z divadla proto okamžitě odešel a již se do něj nikdy nevrátil. Premiéra hry se tak uskutečnila o několik měsíců později již bez jeho přítomnosti. \nHra je rozverným příběhem, ve kterém se hlavní postava, neuvěřitelný lhář doktor Moulineaux, snaží s neobyčejnou invencí skrýt své četné nevěry před svou důvěřivou manželkou a podezíravou tchyní. Aby svá milostná dobrodružství co nejvíce utajil, pronajme si pro schůzky bývalou krejčovskou dílnu. Okolnosti ho ale přinutí předstírat, že je dámským krejčím.\n\n"}
{"id": "1158250", "url": "https://cs.wikipedia.org/wiki?curid=1158250", "title": "Abraham Mendel Theben", "text": "Abraham Mendel Theben\n\nAbraham Mendel Theben (* před 1730 – 1768) byl hlava židovské obce v Uhersku.\n\nMendel Theben byl synem Menahema Mendela Thebena (zemřel v 1730), který vedl židovskou komunitu v Bratislavě (Prešpurku). V židovských zdrojích se Mendel Theben nazývá \"manhig ufarnas ham'dina\" (vůdce a představený země), což znamená, že Židé celého království ho uznávali jako svého vůdce. Udržoval blízké vztahy s dvorem Habsburků a s rakouskou aristokracií. Svůj vliv použil na potřeby svých lidí, osobně cestoval do Vídně, aby intervenoval přímo u císařovny Marie Terezie za Židy uvězněné za údajné rituální vraždy křesťanů ve vesnici Orkuta.\n"}
{"id": "1158252", "url": "https://cs.wikipedia.org/wiki?curid=1158252", "title": "Slavětín (hrad)", "text": "Slavětín (hrad)\n\nSlavětín je zaniklý hrad (někdy označovaný jako tvrz) ve stejnojmenném městečku v okrese Louny. Z hradu se nic nedochovalo, protože zbytky jeho zříceniny byly rozebrány na stavební materiál.\n\nHrad ve starším městečku postavili pravděpodobně vladykové ze Rvenic. Ve 14. století patřila polovina hradu pánům z Hazmburka. Ti v roce 1340, ze kterého pochází první písemná zmínka, koupili také druhou polovinu. S výjimkou let 1450–1474, kdy se Slavětína zmocnilo nedaleké město Louny, patřil hrad pánům z Hazmburka až do počátku 16. století. Před rokem 1525 ho prodali \"Václavu Sokolovi z Mor,\" po kterém si ho rozdělili jeho čtyři synové a později celé panství v roce 1586 zastavili \"Jindřichu mladšímu Doupovci z Doupova.\" Roku 1591 \"Sokolové z Mor\" Jindřicha Doupovce vyplatili. Někdy v té době městečko vyhořelo a spolu s ním byl zničen pravděpodobně také hrad. Po roce 1619 se v držení městečka vystřídala řada majitelů, ale hrad již uváděn nebyl. Na Müllerově mapě Čech z roku 1720 je ještě panské sídlo ve Slavětíně vyznačeno. V roce 1796 byla část jeho zdiva rozebrána na stavbu ohradní zdi zahrady a v letech 1833–1834 rozebrali dělníci zbytek zdí, aby získali materiál na stavbu panských stodol.\n\nPodobu hradu neznáme. Dochovaly se jen popis hradu od dělníka, který zříceninu boural, a stručný záznam obecního kronikáře. Podle nich byly nalezeny komory zasypané rumem a zdi byly až pět loktů tlusté. Na jižní a východní straně hrad obíhal vodní příkop a na zbývajících stranách ho chránily rybníky.\n\n"}
{"id": "1158253", "url": "https://cs.wikipedia.org/wiki?curid=1158253", "title": "Alyattés II.", "text": "Alyattés II.\n\nAlyattes II. byl král Lýdie od roku 619 před Kr. nebo 609 před Kr. do roku 560 před Kr. Byl čtvrtým panovníkem dynastie Mermnovců.\n\nAlyattes II. byl synem Sadyatta. Jeho vládou začala lýdská hegemonie v Malé Asii. Po nástupu na trůn vyhnal Kimmerie z Anatolie a zaměřil se na boje s pobřežními městy jónských Řeků, které začal jeho otec a v roce 600 před Kr. se mu podařilo dobýt město Smyrnu a zničit ho. Nejdůležitější město Milétos se i přes jeho velké snahy o dobytí úspěšně ubránilo. Navzdory neúspěchu ve válce s Miletem vyrostla v regionu vedle Médie a Babylonu nová velmoc. V roce 590 před Kr. vypukla válka mezi Lydií a Médií, v níž panoval král Kyaxarés. Válka jejímž cílem bylo podrobení Malé Asie skončila 28. května 585 před Kr. po zatmění slunce (ve svých výpočtech ho předpověděl Thalés z Milétu) uzavřením míru. Po vzájemné dohodě se řeka Halys stala hranicí mezi oběma státy.\n"}
{"id": "1158254", "url": "https://cs.wikipedia.org/wiki?curid=1158254", "title": "Roșu (Iezer Păpușa)", "text": "Roșu (Iezer Păpușa)\n\nRoșu (2469 m n. m.) je hora v pohoří Iezer Păpușa ve středním Rumunsku. Nachází se na území župy Argeș asi 23 km severozápadně od města Câmpulung a 53 km jihozápadně od města Brašov. Odbočuje zde spojovací hřeben s pohořím Fagaraš. Vrchol je místem dalekého rozhledu. Roșu je nejvyšší horou celého pohoří.\n\nNa vrchol lze vystoupit po značených turistických cestách z několika směrů, například od chaty Voina (950 m n. m.).\n\n"}
{"id": "1158255", "url": "https://cs.wikipedia.org/wiki?curid=1158255", "title": "Třída Barentshav", "text": "Třída Barentshav\n\nTřída Barentshav je třída oceánských hlídkových lodí norské pobřežní stráže. Celkem byly postaveny tři jednotky této třídy. Mezi jejich hlavní úkoly patří ochrana výlučné ekonomické zóny země, kontrola rybolovu a pátrací a záchranné mise.\n\nV průběhu roku 2006 byla objednána stavba tří hlídkových lodí, jejichž konstrukce vychází z projektu VS 794 CGV společnosti Vik-Sandvik. Trupy plavidel postavila rumunská loděnice Severnav, přičemž dokončeny byly loděnicí Myklebust Verft. Do služby byly přijaty v letech 2009–2010. Na základě dlouhodobého kontraktu je pro pobřežní stráž provozuje společnost Remøy Management.\n\nJednotky třídy \"Barentshav\":\nKromě 16 členů posádky plavidla mají ubytovací prostory pro dalších 24 osob. Významná je i jejich přepravní kapacita - pojmou 411 m paliva, 220 m LNG, 363 m pitné vody, 24 m oleje a 29 m mražených zásob. Nadto disponují nákladovým prostorem o objemu 170 m a tanky pro 1015 m produktů odčerpaných z ropných skvrn. Na palubě jsou rovněž dva záchranné čluny a tři záchranné rafty. Výzbroj tvoří jeden 40mm kanón Bofors a dva 12,7mm kulomety. Na zádi se nachází přistávací plocha pro vrtulník.\n\nPlavidla pohání hybridní pohonný systém kombinující diesel Bergen B32, generátor na CNG a elektromotor. Plavidlo má jeden lodní šroub se stavitelnými lopatkami. Plavidlo může pohánět konvenční diesel, generátor na plyn a elektromotor, nebo také v případě potřeby oba systémy společně. Nejvyšší rychlost v takovém případě dosahuje 20 uzlů. Manévrovací schopnosti plavidla zlepšují dokormidlovací jednotky v přídi a zádi a dále příďový pod.\n\nPoužití hybridního pohonu má důvody ekonomické i ekologické. U třídy \"Barentshav\" se díky němu podařilo dosáhnout snížení emisí oxidu uhelnatého o 25%, oxidů dusíku o 90% a snížení spotřeby paliva o 25%.\n"}
{"id": "1158257", "url": "https://cs.wikipedia.org/wiki?curid=1158257", "title": "Arnold Peralta", "text": "Arnold Peralta\n\nArnold Fabián Peralta Sosa (29. března 1989, La Ceiba, Honduras – 10. prosince 2015, La Ceiba) byl honduraský fotbalový záložník a reprezentant.\n\nVe věku 26 let se stal obětí vraždy, 10. prosince 2015 jej na ulici v rodném městě La Ceiba zastřelil neznámý pachatel na motocyklu.\n\n\nNastupoval v honduraských mládežnických reprezentacích U20 a U23.\nZúčastnil se Mistrovství světa hráčů do 20 let 2009 v Egyptě, nastoupil ve všech třech zápasech v základní skupině F, v níž Honduras obsadil se třemi body poslední čtvrté místo. Peralta jednou skóroval (v zápase proti Maďarsku).\nHrál i v honduraském týmu do 23 let na LOH 2012 v Londýně.\n\nV A-mužstvu Hondurasu debutoval v roce 2011. Celkem za něj odehrál v letech 2011–2015 26 zápasů, gól nevstřelil. Reprezentaci vedl i jako kapitán.\n\n"}
{"id": "1158258", "url": "https://cs.wikipedia.org/wiki?curid=1158258", "title": "Decimus Laberius", "text": "Decimus Laberius\n\nDecimus Laberius (105 – 43 před Kr.) byl římský autor mimů původem z jezdeckého stavu, který se výrazně zasloužil o přenesení tohoto dramatického útvaru do římské literatury.\n\nJeho dílo bylo považováno za práci vyšší úrovně. Snad tomu můžeme vděčit za to, že se nám do dneška z něj dochovalo asi 176 veršů. Laberiovy mimy dosáhli úspěchu na jevišti i v literární podobě. Názvy mnoha jeho her jsou odvozeny z řeckých komedií nebo mimů, což dokazuje, že se tento dramatik, inspiroval svými řeckými předchůdci a snažil se je napodobit. V jeho hrách se údajně objevovaly politické narážky, mimo jiné i vůči diktátorovi Gaiovi Iuliu Caesarovi, což byl jev v pohnutém 1. století před Kr. neobvyklý. Roku 46 před Kr. se mu za výpady proti své osobě Caesar pomstil tím, že ho přiměl účinkovat v jednom z vlastních mimů (v divadle římští občané nesměli vystupovat, Laberius si na toto ponížení stěžuje v jednom ze svých prologů) v dramatickém souboji s jeho velkým rivalem, Publiliem Syrem. Vítězství Caesara nakonec přiřkl Syrovi.\n\nAulus Gellius hodnotí Labera jako příliš extravagantního a novátorského. Horatius ho naopak otevřeně chválí.\n"}
{"id": "1158259", "url": "https://cs.wikipedia.org/wiki?curid=1158259", "title": "Der Marabu", "text": "Der Marabu\n\nDer Marabu (původně pouze \"Marabu\") je česká experimentální post-punková skupina, aktivní v letech 1986–1996.\n\nExperimentální post-punková skupinu Marabu byla založena v roce 1986 klávesistou Vladimírem Hirschem, baskytaristou Tomášem Hadravou a bubeníkem Josefem Škodou. Po doplnění o kytaristu Janisem Georgiu a zpěváka Samíra Hausera (později Čínská čtvrť, Vanessa aj.) kompletuje soubor koncertní program, s nímž pravidelně vystupuje na pódiích tehdejší pražské nezávislé scény. Aktivita tohoto seskupení trvá až do jara 1989 (jediným zaznamenaným výsledkem tohoto období je kazeta \"Marabu I.\"), kdy se v důsledku emigrace některých členů rozchází, aby byla znovu sestavena Vladimírem Hirschem v polovině roku 1990, kdy pozměnila název na Der Marabu a současně i sestavu (Vladimír Hirsch – klávesy, sampler, bas, zpěv, Josef Škoda – bicí a Michael Kureš – kytara). V tomto složení začínají Der Marabu hledat vlastní alternativu projevu s prvky soudobé vážné hudby a deklarují se coby „dark-coreová“ kapela. V roce 1991 nahrávají album \"1991 & Dead Music\" a na přelomu roku 1993 a 1994 vrcholí aktivita tohoto složení albem \"Cruci-Fiction\". Po dvou letech, poznamenaných mnoha personálními změnami završuje definitivně skupina svou existenci albem \"All Of Us Will Fall Away\" a několika jeho koncertními provedeními, posledním na sklonku roku 1996. Z jádra souboru se mezitím postupně (od konce roku 1995) zformoval nový, martial-industriální soubor Skrol (Vladimír Hirsch, Martina Sanollová, Tom Saivon). Jediným členem, který ve skupině působil po celou dobu existence byl její lídr Vladimír Hirsch.\n\n\n"}
{"id": "1158260", "url": "https://cs.wikipedia.org/wiki?curid=1158260", "title": "Československý svaz protifašistických bojovníků", "text": "Československý svaz protifašistických bojovníků\n\nČeskoslovenský svaz protifašistických bojovníků (ČSSPB) byla společenská organizace československých účastníků národně osvobozeneckého boje a boje proti fašismu v letech 1914–1945. Vznikl v roce 1951 pod původním názvem Svaz protifašistických bojovníků (SPB) sloučením českých a slovenských odbojových organizací, roku 1969 vznikl federální československý svaz, který zastřešoval Český svaz protifašistických bojovníků (ČSPB) a Slovenský zväz protifašistických bojovníkov (SZPB). Svazy byly členy Národní fronty, po roce 1990 na český svaz navázal Český svaz bojovníků za svobodu.\n\nPo druhé světové válce vznikly v českých zemích dvě organizace účastníků odboje: Svaz osvobozených politických vězňů a pozůstalých (SOPVP) a Svaz národní revoluce (SNR). Obnovena byla Československá obec legionářská (ČsOL), založená po první světové válce. Na Slovensku vznikl Zväz protifašistických politických väzňov a ilegálnych pracovníkov, Zväz slovenských partizánov a Zväz vojakov Slovenského národného povstania. Na ustavujícím sjezdu v Praze se v květnu 1948 v českých zemích sloučily jednotlivé odbojové organizace (SOPVP, SNR, Svaz partyzánů, ČsOL) ve Svaz bojovníků za svobodu (SBS), a na Slovensku ve Zväz ľudových protifašistických bojovníků (SĽUB). V listopadu 1951 splynuly oba svazy administrativně na slučovací konferenci v Praze s 200 delegáty ve Svaz protifašistických bojovníků (SPB). V roce 1952 se SPB prohlásila za dobrovolnou organizaci a byl schválen její organizační řád. SPB se řídil organizačním řádem až do roku 1957, kdy byly schváleny jeho stanovy. Do roku 1969 se uskutečnily celkem čtyři sjezdy SPB.\n\nV březnu 1969 se konal v Praze čtvrtý sjezd SPB, který byl zároveň ustavujícím kongresem pro vznikající ČSSPB. Předsedou federálního ústředního výboru (FÚV) ČSSPB byl zvolen Samuel Faľtan, generálním tajemníkem Josef Hušek. Později byl předsedou FÚV ČSSPB Ing. František Mišeje (od 1973). V rámci nového federálního uspořádání Československa tak reorganizací vznikl v roce 1969 Československý svaz protifašistických bojovníků v čele s FÚV ČSSPB jako koordinačním orgánem a dvěma jeho národními organizacemi: Českým svazem protifašistických bojovníků (ČSPB) a Slovenským zväzem protifašistických bojovníkov (SZPB).\n\nTehdejším posláním ČSSPB bylo vést boj proti novodobým formám a projevům fašismu. Pod vedením KSČ a ve spolupráci se všemi organizacemi Národní fronty měl bojovat za socialismus a mír, popularizovat revoluční tradice protifašistického a národně osvobozeneckého zápasu československého lidu, přispívat k výchově mladé generace k socialistickému vlastenectví a internacionalismu a rozvíjet historicko-dokumentační činnost. V průběhu existence ČSSPB se uskutečnilo jeho osm celostátních sjezdů v letech 1973–1988, z kterých vycházely sborníky materiálů.\n\nČSSPB byl členem Mezinárodní federace účastníků odboje (FIR).\n\nČlenem ČSSPB se mohl stát československý občan, který se účastnil národně osvobozeneckého boje a souhlasil s posláním svazu. Za účastníky národně osvobozeneckého boje se považovali:\n\n\nDo roku 1989 preferovala organizace východní odboj a během svého vývoje vylučovala ze svých řad příslušníky nekomunistického protinacistického odboje (například arcibiskup Josef Beran). Naopak velmi nekriticky se organizace chovala ke členům působícím v komunistickém odboji a věrným režimu (významným funkcionářem byl např. Karol Pazúr). Od roku 1969 uděloval ČSSPB zasloužilým členům mimo jiné svou čestnou medaili.\n\nOba národní svazy spolupracovaly s československými nakladatelstvími na vydávání protifašistické literatury. V Národním archivu České republiky je uložen knihovní fond „Knihovna Svazu protifašistických bojovníků“, kde jsou uloženy zahraniční i domácí monografie, úřední tisky a drobná příležitostná literatura z let 1945–1996. Domácí knihy vznikaly z produkce vlastního nakladatelství Mír (v letech 1945–1950) a později jako produkce knižnice Vydavatelství Svazu protifašistických bojovníků. ČSSPB pokračoval ve spolupráci s Československým výborem pro dějiny protifašistického odboje v letech 1969–1970 ve vydávání sborníku \"Odboj a revoluce: zprávy\". Část literatury s odbojovou a protinacistickou tematikou, které vydával ČSSPB prostřednictvím svých národních organizací a jejich organizačních jednotek bylo „určeno pouze pro interní potřebu“. Některé základní organizace ČSPB měly například také místní historicko-dokumentační komise (např. Praha 2, Praha 3, Praha 6 a Praha 10).\n\nČSSPB pokračoval také každoročním pořádání literárně-umělecké soutěže s protifašistickou tematikou, která dostala od roku 1955 název „\"Soutěž SPB\"“ a přijímala soutěžní práce ve čtyřech tematických okruzích: 1. vědecko-dokumentární práce, 2. umělecká literatura, 3. vzpomínky aktivních účastníků odboje, 4. okruh novinářských příspěvků. Okruhy se postupně měnily. Práce o nekomunistickém odboji byly upozaďovány, ale protože zájem neupadal, přetrvala soutěž celé období do roku 1989. ČSPB vydávalo soutěžní práce do určité míry v partnerském nakladatelství Naše vojsko prostřednictvím vlastních knižních edic Živé knihy, Dokumenty a Stopa (jen do roku 1979). Knižní produkce svazu ve městech, okresech a krajích byla v letech 1983–1988 daleko bohatší. Po roce 1990 soutěž převzal ČSBS. V roce 2000 bylo shromážděno už 3643 soutěžních prací od 2300 účastníků soutěže.\n\nČSPB vydával týdeník \"Hlas revoluce\" a SZPB týdeník \"Bojovník\". Týdeník \"Hlas revoluce\" vycházel v Praze od roku 1945 do roku 1990. Původně v letech 1945–1948 jako týdeník ČsOL, později jako společný svazový tisk SBS a SĽUB (1948–1951), dále jako tisk SPB (1951–1969) a nakonec jako tisk ČSPB (1969–1990).\n\nČSSPB zanikl v roce 1990. ČSPB se dne 26. října 1990 vrátil jako reprezentant českých odbojářů k názvu z roku 1948. V České republice vznikla nástupnická organizace pod názvem Český svaz bojovníků za svobodu (ČSBS). Od 28. října 1990 prezentuje ČSBS své názory v obnoveném čtrnáctideníku \"Národní Osvobození\". Na Slovensku působí SZPB dále bez změny svého názvu jako historický a právní nástupce ČSSPB na Slovensku až do dnešních dnů. Své názory prezentuje SZPB ve čtrnáctideníku \"Bojovník – dvojtýždenník antifašistov\".\n\n\n"}
{"id": "1158261", "url": "https://cs.wikipedia.org/wiki?curid=1158261", "title": "Miroslav Brož", "text": "Miroslav Brož\n\nMgr. Miroslav Brož (26. března 1928 Železný Brod – 10. srpna 2012 Chrudim) byl český evangelický farář a senior Královéhradeckého seniorátu.\n\nOd 1. prosince 1951 působil jako výpomocný kazatel a od 7. března 1952 do 30. listopadu 1952 coby vikář v Pardubicích. Během té doby byl 9. března 1952 ordinován na duchovní službu. Počínaje 1. prosincem 1952 sloužil až do 31. srpna 1954 jako seniorátní vikář v Ústeckém seniorátě se sídlem ve sboru v Teplicích. Následující den (1. září 1954) se stal farářem ve sboru v Holicích v Čechách. Působil zde až do konce září 1958, kdy (1. října) nastoupil do sboru v Třebechovicích pod Orebem, kde zůstal až do 30. listopadu 1983. Během zdejšího působení byl navíc od 1. prosince 1969 do 30. listopadu 1983 seniorem Královéhradeckého seniorátu.\n\nNásledně se od 1. prosince 1983 stal tajemníkem Synodní rady a mezi 1. březnem 1984 a 31. prosince 1995 zastával funkci vedoucího tajemníka tohoto vedení své církve. Od 1. ledna 1996 působil coby mluvčí Synodní rady.\n\nJe otcem dvou dcer, a sice Rut Budínové a Evy Skálové.\n"}
{"id": "1158263", "url": "https://cs.wikipedia.org/wiki?curid=1158263", "title": "Juka Nišidaová", "text": "Juka Nišidaová\n\nJuka Nišidaová (: ), (* 27. prosince 1985 v Kagošimě, Japonsko) je japonská zápasnice – judistka.\n\nJudu se věnuje od 5 let. V roce 2008 byla hlavní kandidátkou na účast na olympijských hrách v Pekingu, ale přednost dostala Misato Nakamuraová. V dalších letech sváděla s Nakamuraovou tvrdé nominační boje a v roce 2012 jí opět musela při nominaci na olympijské hry v Londýně ustoupit. V roce 2013 si během Německé Grand Prix poranila pravý loket a v průběhu sezony podstoupila operaci. Na tatami se vrátila v roce 2014.\n\n\n"}
{"id": "1158266", "url": "https://cs.wikipedia.org/wiki?curid=1158266", "title": "Hrad na Josefině skále", "text": "Hrad na Josefině skále\n\nHrad na Josefině skále je zaniklý hrad 1,5 km západně od Černic v okrese Most. Jeho malé zbytky se nachází na ostrožně nad údolím Černického potoka v nadmořské výšce 589 m.\n\nNeznáme žádné písemné prameny, které by se k hradu vztahovaly. Podle archeologických nálezů byl hrad založen ve druhé polovině 13. století a ještě v tomtéž století se na zde bojovalo. Pravděpodobně ho založil některý z rodů, kterým patřila okolní panství, jako neúspěšný pokus o kolonizaci Krušných hor. Hrad zanikl na počátku 15. století, kdy nejméně jedna budova v hradním jádře vyhořela.\n\nHrad byl rozdělen do tří částí oddělených příkopy, z nichž největší je až šestnáct metrů široký a šest až osm metrů hluboký. Přístupová cesta vedla přes příkop před první částí hradu a po překonání druhého příkopu vstoupila do předhradí. Za ním se nacházel třetí příkop, který chránil hradní jádro. Do něj se vstupovalo pravděpodobně věžovitou branou, za kterou se nacházelo malé nádvoří. V nejvyšším místě stál palác s půdorysem přizpůsobeným složitému skalnímu podloží. Na severovýchodní straně se pod jádrem nacházel menší prostor, ve kterém snad stály hospodářské budovy.\n\nZbytky hradu jsou volně přístupné. V jejich blízkosti vede zeleně značená turistická trasa od zámku Jezeří do Brandova.\n\n"}
{"id": "1158272", "url": "https://cs.wikipedia.org/wiki?curid=1158272", "title": "Alexandrovská zahrada", "text": "Alexandrovská zahrada\n\nAlexandrovská zahrada (; od roku 1920 \"Dělnická zahrada\", od roku 1936 \"Dělnická zahrada M. Gorkého\", od roku 1989 \"Admiralitní zahrada\", od roku 1997 \"Alexandrovská zahrada\") je park nacházející se v Admiralitní oblasti Petrohradu. Nachází se v samotném centru města a směrem od jihu na západ obklopuje budovu Admirality.\n\nZahrada byla otevřena v roce 1874. Byla pojmenována na počest cara Alexandra II. Má rozlohu 9 hektarů, je obklopen městskými pamětihodnostmi a architektonickými památkami jako jsou např. Zimní palác, Palácové náměstí, budovy Admirality a Hlavního štábu, dům Lobanova-Rostovského, Muzeum ruské politické policie, budova Senátu a Synody, Isakijevský chrám nebo Měděný jezdec. Jako součást historické zástavby centra Petrohradu byl sad vnesen do seznamu památek světového dědictví UNESCO.\n\nZe sadu je možné dostat se na dvě petrohradská náměstí, na Palácové náměstí a na západě na náměstí Děkabristů. Je důležité rozlišovat Alexandrijský sad a Alexandrovský park, který se nachází v Petrohradské oblasti. \n\nPrehistorie sadu je spojena se založením Admiralitní pevnosti – loděnice 5. listopadu roku 1704. Podle požadavků válečné doby byla Admiralita obehnána valy a příkopy. Před budovou Admirality se rozléhá obrovský otevřený prostor, tzv. glacis, který byl velmi důležitý pro činnost pevnostního dělostřelectva v případě napadení nepřítelem z pevniny. Admiralita zanedlouho po svém založení ztratila funkci válečné pevnosti a spolu s ní i význam opevnění glacise. Zpočátku se území sadu využívalo pro skladování a úschovu dřeva k výrobě lodí, velkých kotev a jiných zásob admirality. Zhruba od roku 1712 do roku 1717 se na jednom z území glacisu nacházel Mořský trh, ale areál poté zarostl trávou a stala se z něj Admiralitní louka.\n\nV roce 1721 na popud Petra I. bylo sestaveno základní schematické uspořádání Petrohradu, a to v podobě trojúhelníku vycházejícího z Admirality. Dvě ramena (nynější Něvská a Vozněsenská třída) byla určena v době vlády Petra I. a třetí strana (nynější Gorochovaja ulice) se objevila v letech 1736 – 1737. Tyto tři bulváry rozdělily rozlohou obrovskou Admiralitní louku na několik částí. V roce 1721 vysadili zajatí Švédi na louce březovou alej, která vedla od hlavní brány Admirality k Něvské třídě.\n\nV době panování Anny Ivanovny se na tomto místě pořádaly slavnosti s ohňostroji a národní oslavy a to vše bylo hrazeno ze státní pokladny. Během oslav na louce byly na příkaz nejvyšších činitelů stavěny zábavní altány, síně, vinné fontány, pekli obrovské množství zabitých býků, kterými pak krmili národ. Do 60. let 18. století Admiralitní louka sloužila jako pomocné stavební prostory císařského Zimního paláce. V intervalech mezi rekonstrukcí paláce byla louka používána pro cvičení vojenských jednotek a také jako pastva pro dvorní dobytek. Do poloviny 18. století louka nesla prvky sadu jako například aleje, laťkové ploty nebo trelážové altány. Dobytek se zde pásl do 50. let 18. století, kdy začali louku dláždit a tyto práce byly dokončeny až v polovině 90. let 18. století.\n\nZa vlády Kateřiny II. úpravy areálu kolem budovy Admirality pokračovaly. Na západní části louky se podle projektu architekta A. Rinaldiho začal stavět Isakijevský chrám. Stavba třetího chrámu byla dokončena architektem V. Brennou v roce 1802. V západní části bývalého admiralitního glacisu byl v roce 1782 postaven památník Petru I. (sochař E. M. Falconet, architekt J. M. Felten). Tato událost je považována za počátek přeměnění kdysi obrovského sadu na strukturu tří náměstí Petrohradu: Admiralitního, Isakijevského a Děkabristického.\n\nAž do roku 1806 se na místě sadu nacházely hradby Admiralitní pevnosti. Později po ztrátě obranné funkce pevnosti bylo k Admiralitní louce přidáno prostranství, které dříve zaujímal glacis. Podél průčelí Admirality se začala budovat Admiralitní třída. Autorem projektu byl architekt L. Rusca; za práce na projektu byl zodpovědný zahradník U. Gould. Byly zde umístěny lavičky natřené nazeleno a 50 olejových lamp na dřevěných sloupech. Přístup na bulvár byl uspořádaný a dobře vybavený: u vchodu byly zřízeny rotační turnikety, nedaleko nich stáli tři strážní a prostranství bylo ohrazeno dřevěným zábradlím. Pro návštěvníky byly otevřeny kavárna a čajovna, jejichž chod měli na starost dva Francouzi. V alejích byly vysázeny šeříky, kaliny, zimolezy, velké jeřáby a malé dubové stromky. Každý strom měl podpěru a informační tabulku s datem vysazení a každý den je zalévali. Okrasné květiny v aleji byly přivezeny z Kateřinského parku. \n\nKanál podél Admirality definitivně zasypali v roce 1817 a na jeho místě byla v roce 1819 podle projektu inženýra A. D. Gotmana vysázena lipová alej, která tvořila nový bulvár. V roce 1824 byla východní část bulváru prodloužena až po žulový svah řeky Něvy (Palácové přístaviště zřízené podle projektu C. Rossiho). V roce 1833 podle projektu architekta J. J. Charlemagneho byla stavba zakončena instalací mramorových soch Farnského Herkula a Farnské Flóry. Tyto sochy jsou kopiemi antických soch z konce 18. století, které jsou dílem sochaře Triscornia. Do sadu byly přesunuty z Taurického paláce.\n\nV roce 1822 bylo na místě Admiralitní louky vybudováno Admiralitní náměstí, které zahrnuje i dnešní Admiralitní třídu.\n\nDo roku 1851 byla Admiralitní třída pod správou ministerské kanceláře pro stavební a ekonomickou oblast, poté pod dohledem Správní rady I. okruhu pro dopravu a od roku 1865 ve správě města.\n\nK dvousetletému výročí narození Petra I. Státní Duma rozhodla o vybudování městského sadu. Myšlenka ohledně zřízení sadu patřila S. Greigovi. Vybudování sadu měl na starost petrohradský botanik Edward von Regel. Práce na rozdělení území sadu začaly 3. července roku 1872.\n\nV sadu došlo k rozsáhlým pracím: bylo vysázeno 5 260 stromů, 52 druhů keřů v množství 12 640 kusů, velké množství stromů bylo opatřeno tabulkami s popisky v ruštině ale také latinkou. Sad oplotili plotem, který navrhl inženýr K. Joffrey. Podél plotu byla položena žulová dlažba, v sadu bylo zabudováno 115 litinových laviček s dřevěnými sedátky.\n\nK oficiálnímu otevření sadu došlo 8. července 1874.\n\nNa ceremonii slavnostního otevření sadu rozdávali pozvánky, na základě kterých představitelé vybrané společnosti přicházeli do sadu a petrohradští obyvatelé pozvané návštěvníky sledovali pouze zpoza plotu sadu.\n\nV roce 1876 byly v západní části sadu podle projektu architekta A. K. Busche postaveny půlkruhové altánky s vyřezávanými dekoracemi vyrobené v ruském stylu, které měly sloužit návštěvníkům ke schování se v nepříznivém počasí.\n\nPůvodní verze projektu plánovala v sadu rozmístění tří fontán, které se měly nacházet na křižovatkách tří ulic vycházejících z Admirality.\n\nPrvní projekt, který rozpracoval architekt I. A. Merz, se objevil v roce 1872. Ale kvůli komplikacím s dodávkou vody a vysokou cenou dodávaných prací byl odložen. Projekt byl přepracován v roce 1875 vedoucím technického oddělení Městské rady N. Benoisem. Nový komplet konstrukčních náčrtů představil architekt A. Geschwend, který pro svou práci využil nákresů svých předchůdců a vypracoval tak výkresy pracovní a detailní. Postavení fontány dostal na starost petrohradský kupec E. F. Ovčinnik. Se stavbou začal v roce 1876. Fontánu postavili na podle plánu určeném náměstí naproti brány hlavní budovy Admirality a Gorochovoj ulice. \n\nOficiální otevření v té době největší fontány ve městě proběhlo 13. října 1879 v přítomnosti široké veřejnosti.\n\nV roce 1880 na shromáždění Městské rady Petrohradu bylo navrženo, aby byl Alexandrijský sad vyzdoben bystami slavných osobností z oblasti vědy a literatury. Navrženo bylo těchto 14 osobností: Cyril a Metoděj, Nestor, M. V. Lomonosov, G. R. Děržavin, D. I. Fonvizin, N. M. Karamzin, I. A. Krylov, V. A. Žukovskij, A. S. Puškin, A. S. Gribojedov, M. J. Lermontov, N. V. Gogol, A. V. Kolcov. Seznam se několikrát měnil a doplňoval.\n\n4. června roku 1887 byla v sadu nainstalována bysta V. A. Žukovského (sochařem byl W. Kreitan, architektem A. Lytkin). Bysta byla odhalena ke dni stého výročí narození básníka. Místo pro bystu nebylo vybráno náhodně: Žukovskij měl k císařské rodině velmi blízko a byl jedním z vychovatelů Alexandra II.\n\n20. října roku 1892 byl odhalen památník váženému občanovi Petrohradu, cestovatelovi a badatelovi N. Prževalskému (sochař I. Šreder, podle kresby Alexandra von Bilderlinga). Bronzová bysta byla umístěna na žulový podstavec ve tvaru skály, vedle kterého leží velbloud.\n\n17. června roku 1896 byly okolo fontány umístěny bysty N. V. Gogola a M. J. Lermontova (jejich autoři – sochař W. Kreitan, architekt N. Maksimov). 31. května roku 1899 byla odkryta bysta M. I. Glinky (sochař V. Paščenko, architekt A. Lytkin). V roce 1911 byla naplánována instalace bysty V. G. Bělinského spojená se stým výročím narození spisovatele, avšak projekt nebyl realizován.\n\nV sadu byly postaveny různé stavby, například altánky, skleníky a jiné objekty. Až do revoluce v sadu kupci obchodovali. Měli zde postavené stánky pro obchod mlékem, studenými nápoji (kromě alkoholu), vaflemi a perníkem. Obchodovat bylo povoleno od května do října a na zimu byly stánky ze sadu odváženy pryč. V roce 1885 v sadu architekt N. Benois postavil dřevěný altán a obydlí pro zahradníka. Od léta roku 1899 se mohli návštěvníci těšit z armádního orchestru. Na osvětlení Alexandrijského sadu byly zvoleny klasicistní pouliční lampy.\n\nKe konci 19. století se stromy v sadu tak rozrostly, že začaly clonit památníku Petra Velikého. Proto v roce 1890 císař Alexandr III. nařídil část sadu na západní straně budovy Admirality vykácet, aby mělo území opět vzhled prostorné plochy. Novým rozhraním sadu v této části se stalo pokračování Galerijní ulice. V roce 1896 v souvislosti s přemístěním Palácového mostu z Alexandrijského sadu vykáceli část stromů ze strany Palácového náměstí a na tomto místě postavili Palácový průjezd spojující Vasiljevský ostrov s Něvskou třídou.\n\nV průběhu let 1902 a 1903 bylo podle projektu N. Stukolkina rekonstruováno prostranství kolem Měděného jezdce. Jako opatření při obnově sadu navrhovali architekti M. Peretjatkovič, S. Beljaev, A. Grube, V. Pokrovskij a M. Ljalevič řešit situaci vykácením stromů a vytvořit zde parterní sad. Tato varianta přeměny území sadu byla zamítnuta, ale zato byl realizován kompromisní návrh architekta Ivana Fomina, podle kterého bylo navrženo prokácet pouze průseky umožňující výhled na tři hlavní třídy, aniž by byl zbytek sadu porušen. Tento projekt byl realizován již v roce 1923. Současně byly v sadu zřízeny květinové záhonky a růžové sady a toto tradiční osázení se zachovalo dodnes. V roce 1903 byl z důvodu chátrání zbourán skleník.\n\nAlexandrijský sad je spjat s historií městské hromadné dopravy v Petrohradu. 16. září (29. září) roku 1907 od Alexandrijského sadu poprvé vyjela na svou trasu tramvaj pozemního dopravního systému (nedaleko sadu je na místě slavnostního vyjetí tramvaje postaven památník) a 11. listopadu ze sadu vyjel první autobus městské hromadné dopravy na trasu Alexandrijský sad – Baltské nádraží.\n\nPo revoluci a po stanovení sovětské nadvlády byly práce v sadu po určitou dobu přerušeny. V roce 1923 byl realizován předrevoluční projekt architekta Ivana Fomina a napříč sadem byly vytvořeny průseky.\n\nV letech 1929 – 1931 byla provedena přestavba sadu podle projektu L. Iljina: pro pohodlný průchod demonstrantů z Urického náměstí (dnešní Palácové náměstí) na třídu Profsojuzov (dnešní Konnogvardějská třída) byl vykácen průchozí průsek. Všechny symetricky uspořádané trávníky a cestičky získaly obdélníkový tvar. Roh zasahující do Urického náměstí byl zbourán pro snadnější dopravu směřujíci od třídy 25. října (Něvské třídy). Společně s tím bylo zlikvidováno velké množství zahradních staveb a v sadu byla vybudována dětská a sportovní hřiště. Kromě toho bylo naplánováno povolení průjezdu nákladním autům (nezrealizováno).\n\nV roce 1920 byl sad přejmenován na Dělnický sad a od 3. srpna 1936 nesl název Dělnický sad M. Gorkého.\n\nV době blokády Leningradu byly v sadu umístěny protiletadlové dělostřelecké baterie. Během náletů sad utrpěl velkým množstvím leteckých úderů, mnoho stromů bylo poškozeno bombardováním a odstřelováním. Nicméně ani jeden strom nebyl leningradským obyvatelstvem pokácen na užitkové dřevo.\n\nV 50. letech 20. století byl Alexandrijský sad podroben generální rekonstrukci. V roce 1958 probíhala v sadu výstava květin na otevřeném prostranství. Na ní byly představeny různé druhy květin užívané při osazování náměstí, ulic nebo městských sadů a parků. Poté byl v roce 1959 na území sadu nedaleko Isakijevského chrámu postaven betonový záhon se dvěma bazény a také bylo zřízeno rozárium, v němž bylo 25 druhů růží. V 60. letech se květinová výzdoba sadu skládala z tulipánů, narcisů a hyacintů. Právě tehdy byla obnovena dlouholetá tradice umisťování informačních tabulek se stručnou charakteristikou rostlin. V roce 1970 byl zchátralý dřevěný plot nahrazen zábradlím z růžové žuly. Vstupní místa do sadu byla vyzdobena žulovými polokoulemi na podstavcích. Podél stěn hlavního vchodu do sadu naproti Dzeržinské ulice (dnešní Gorochovaja) podél osy fontány a hlavní brány Admirality byly na obdélníkovitých podstavcích starobylé litinové kotvy.\n\nV roce 1989 byl sad přejmenován na Admiralitní sad.\n\nV roce 1997 byl sadu vrácen původní název – Alexandrijský sad.\n\n16. října roku 1998 byla na prostranství u fontány odkryta bysta ruského diplomata a knížete Alexandra Michajloviče Gorčakova z dílny sochaře A. Čarkina podle předlohy K. Godebského (malá bysta vyrobená v roce 1870). Odkrytí bysty bylo naplánováno na dvousetleté výročí narození diplomata.\n\nOd června roku 2001 byl sad rekonstruován. Došlo k velkým změnám: byla obnovena zeď podél Admiralitního průjezdu od Palácového náměstí až k Admiralitnímu nábřeží (včetně historické Petrovské zdi), byly zasazeny stromy a keře, vysety trávníky а zаloženy květinové záhonky, aleje a chodníky. V sadu byly zlikvidovány stromy, kterým hrozilo spadnutí, proběhly terénní úpravy chodníků, byla přivezena půda vhodná pro výsadbu trávníků a květinových záhonů а také zde vybudovali kanalizaci. 20. srpna roku 2002 byly restaurátorské práce dokončeny.\n\nV rámci oslav spojených se Dnem Ruska 12. června 2007 v sadu uspořádali 1. mezinárodní festival květin. V rámci festivalu se také konaly „Květinový festival“ – průvod kolem Alexandrijského sadu, soutěž „Barevné sady“, které se účastnily petrohradské administrativní území, výstava květin, dekorativních rostlin a doplňků, dětské soutěže, „Květinový ples“, master classy odborníků z oblasti zahradnictví, aranžování květin а květinářství a mnohé další.\n\n29. června roku 2007 v době probíhajícího koncertu skupiny The Rolling Stones na Palácovém náměstí vandalové poničili sochy v Alexandrijském sadu u Admirality. Závažně poškozenа byla bysta V. A. Žukovského. Tato skutečnost vedla odborníky z Muzea městského sochařství k nouzové restauraci soch.\n\nOd zimy roku 2009/2010 se v Alexandrijském sadu každoročně staví návrší určené ke sjíždění. Tato tradice je obnovována podle rytin z 18. století. V té době bylo návrší v Alexandrijském sadu jednou ze základních vánočních zábav a hlavně byla velmi oblíbená mezi představiteli carského dvora. Оtevření návrší probíhá pod velením hlavního Dědy Mráze. Návrší před Admiralitou je otevřeno denně od 12 do 21 hodin od 30. prosince do 6. ledna.  \n\nNa konci 18. a na začátku 19. století se místo, kde se sad rozprostíral, nazývalo Admiralitní loukou. V roce 1819 byla na louce nedaleko budovy Admirality vybudována Admiralitní třída.\n\n3. července 1872 byl založen nový sad, který byl slavnostně otevřen 8. června 1874. Sad byl na počest cara Alexandra II. pojmenován Alexandrijským sadem.\n\nProtože chtěli, aby z toponymie města zmizela carská jména, byl v roce 1920 sad přejmenován na Dělnický sad a 3. srpna 1936 byla zvěčněna památka na spisovatele M. Gorkého (zemřel 18. června 1936), kdy bylo sadu propůjčeno jeho jméno.\n\nV roce 1989 byl Dělnický sad Maxima Gorkého přejmenován na Admiralitní sad. Byl to mylný pokus o navrácení historického názvu. V roce 1997 byla tato chyba napravena a sad získal své historické pojmenování Alexandrijský sad. \n\nNárodní název sadu je «Сашкин сад».\n\nPodle informací petrohradského Úřadu pro správu sadů a parků Admiralitní oblasti Admiralitní sad zaujímá celkovou plochu o rozměru 90 007 m² (v rámci zeleně je to 61 116 m², záhonky 58 799 m², vydlážděno je 27 595 m², zástavba na ploše 548 m² a fontány 554 m²), záhonky jsou oploceny v celkové délce 7 000 m, žulové podstavce v délce 714 m, plot kovový 794 m, 80 laviček a 109 odpadkových košů. \n\n\n\n\nAdmiralitní třída byla „centrem, ze kterého se po městě šířily zvěsti a fámy, často neuvěřitelné a absurdní“. Byly tištěny v novinách určených pro měšťany а maloměšťany. Noviny se jmenovaly „Bulvární zvěsti“. Etymologie pojmu „bulvární“, ve smyslu noviny nebo literatura, sahá až do proslulé Admiralitní třídy.  \n\nVzhledem k podobnosti bysty N. Prževalského v Alexandrijském sadu s J. Stalinem v městském folkloru vznikla legenda. „Proč Stalin s velbloudem?“ – to byla hloupá otázka nevypočitatelných turistů, ze kterých měli obavy všichni leningradští průvodci. Říká se, že dodnes nosící starší ženy kytice květin k památníku jsou loajálními a silnými stoupenkyněmi Stalina. \n"}
{"id": "1158274", "url": "https://cs.wikipedia.org/wiki?curid=1158274", "title": "Tomoko Fukumiová", "text": "Tomoko Fukumiová\n\nTomoko Fukumiová (: ), (* 26. červen 1985 v Cučiuře, Japonsko) je bývalá japonská zápasnice – judistka.\n\nJudu se věnuje od 8 let. Na olympijskou sezonu 2008 byla odhodlaná připravit o pátou účast fenomenální Rjóko Taniovou. V únoru však během Pařížského turnaje utrpěla zlomeninu nohy a s vidinou účasti na olympijských hrách v Pekingu se musela rozloučit. V dalších letech sváděla tvrdé boje s krajankou Harounou Asamiovou a v roce 2012 si na její úkor zajistila účast na olympijských hrách v Londýně. V semifinále olympijského turnaje jí však všechny předchozí porážky zúčtovala Rumunka Alina Dumitruová a v boji o třetí místo podlehla Maďarce Csernoviczkiové. Sportovní kariéru ukončila v průběhu roku 2013. Věnuje se trenérské práci.\n\n\n"}
{"id": "1158275", "url": "https://cs.wikipedia.org/wiki?curid=1158275", "title": "Kostel Nalezení svatého Kříže (Nesvačily)", "text": "Kostel Nalezení svatého Kříže (Nesvačily)\n\nFiliální Kostel Nalezení svatého Kříže v Nesvačilech na Benešovsku je stavbou původně románskou, z XII. století. Kostel byl raně goticky rozšířen. Presbytář byl upraven barokně roku 1700. Barokní je i hlavní oltář. \n\nJiž dlouho je kostel kostelem filiálním, do XV. století však byly Nesvačily obcí farní a byly zde dokonce fary dvě - jedna pod patronátem pánů z Dubé a druhá pod patronátem vladyků z Nesvačil. Fary zanikly kolem roku 1410. Loď není klenuta a nachází se v ní tři boční oltáře – na epištolní straně stojí oltář s velikým, na plátně malovaným obrazem z XVII. století, zobrazujícím Ježíše Krista na kříži, u jehož paty klečí Máří Magdalena, Panna Maria a sv. Jan Evangelista. Na ostatních dvou oltářích byly sochy Spasitele a Panny Marie ze XVII. století, byly však ukradeny. Hlavní, barokní oltář pochází z konce XVII. století a na místě, kde bývá obvykle oltářní obraz je zasklená skříň, v které byla do konce XX. století gotická Pieta z Nesvačil z XV. století. Socha však byla ukradena a později nalezena, nyní se nachází v expozici Národní galerie v Praze. Místo ní je ve skříni jen prostý dřevěný kříž. Na levé straně vítězného oblouku je na zdi upevněná, bohatě vyřezávaná barokní dřevěná kazatelna. V zadní části lodi je umístěna patronátní lavice z bystřického kostela svatých Šimona a Judy. Lavice je umně řezbářsky vyvedená, s vyobrazením erbů patronů kostela a byla sem přemístěna přibližně ve třetí čtvrtině XX. století. Dřívější sakristie, z které vedou schůdky na kazatelnu, je nyní vyklizena a vybavení bylo přesunuto do prostoru pod kruchtou, poněvadž původní sakristie byla na počátku nynějšího století vytopena a voda tam někdy stoupá stále.\n\nInventář kostela je obecně značně poškozen, bylť již šestkrát vykraden (kvůli čemuž byl také zazděn západní portál) a celý kostel je v poměrně špatném stavu. Ve věži jsou dva zvony – jeden gotický, na němž je písmeno \"W\" a druhý, větší, s latinským nápisem „\"Za patrona Vincence Daňka rytíře z Esse zvon tento obnoven 1882\"“.\n\nNesvačily jsou obcí filiální a kostel je spravován farářem bystřickým dp. ThLic. Antonim Kośmidkem. Mše svatá s nedělní platností se zde slouží každou sobotu v 17 hodin. Poutní mše svatá se zde slaví vždy prvou neděli v květnu, což je relikt z doby před II. vatikánským koncilem, kterýžto sněm zrušil svátek Nalezení sv. Kříže a sloučil jej se svátkem Povýšení svatého Kříže, svátek Nalezení sv. Kříže se slavil 3. května.\n\n\n\n"}
{"id": "1158279", "url": "https://cs.wikipedia.org/wiki?curid=1158279", "title": "Marie z Lusignanu (1215)", "text": "Marie z Lusignanu (1215)\n\nMarie z Lusignanu (před březnem 1215 – 5. červenec 1251 nebo 1253) byla hraběnka z Brienne, Jaffy a Askalonu. \n\nMarie se narodila někdy před březnem 1215 jako nejstarší potomek kyperského krále Huga I. a Alice, dcery jeruzalémské královny Isabely a Jindřicha II. ze Champagne. Původně byla Marie zasnoubena s ovdovělým Petrem I. Bretaňským. Papež sňatek z důvodu příbuzenství zakázal. Roku 1233 se stala manželkou Waltera VI., synovce a chráněnce Jana z Brienne, bývalého jeruzalémského krále. Manželství netrvalo dlouze, Walter byl roku 1244 zajat muslimy po porážce u La Forbie. Byl mučen na kříži před zdmi Jaffy a oo několika v měsících v zajetí byl zabit. Marie zůstala u kyperského dvora a zemřela 5. července roku 1251 nebo 1253.\n"}
{"id": "1158280", "url": "https://cs.wikipedia.org/wiki?curid=1158280", "title": "Římskokatolická farnost svatého Martina Strážnice", "text": "Římskokatolická farnost svatého Martina Strážnice\n\nŘímskokatolická farnost svatého Martina Strážnice je územní společenství římských katolíků s farním kostelem svatého Martina v děkanátu Veselí nad Moravou. \n\nPůvodně husitský kostel byl postaven v 15. století v gotickém slohu jako součást nového města strážnického. V roce 1500 zakoupili město Žerotínové. Za jejich vlády působili při bohoslužbách kněží bratrské církve. František Mágnis, který koupil město v roce 1628, změnil náboženské vyznání. Nastala období rekatolizace a od roku 1629 se sloužily katolické bohoslužby. Ke kostelu byla připojena fara, latinská škola a hřbitov. Kostel ve své historii několikrát vyhořel a v letech 1720–25 byl přestavěn v barokním slohu. \n\nAdministrátorem je od ledna 2009 je ThLic. Lukasz Karpiński z řádu piaristů.\n\nVe farnosti se pravidelně koná tříkrálová sbírka. Farnost se zapojuje do akce Noc kostelů.\n\nV červenci 2017 se ve Strážnici uskutečnilo týdenní setkání piaristické mládeže ze šesti zemí Evropy.\n\n"}
{"id": "1158282", "url": "https://cs.wikipedia.org/wiki?curid=1158282", "title": "Jan z Brienne (1261)", "text": "Jan z Brienne (1261)\n\nJan z Brienne ( \"Jean de Brienne\", 1235 – 1260) byl nejstarším synem Waltera IV., hraběte z Brienne a Marie z Lusignanu, kyperské princezny.\n\nV roce 1246, po smrti svého otce, zdědil hrabství Brienne, ale raději žil s příbuznými své matky u kyperského dvora a hrál jen malou roli v mezinárodní politice. V roce 1255 se oženil s Marií, paní z Thieusies, dcerou Sohiera II. z Enghien. Neměli spolu žádné děti, a tak se po jeho smrti stal hrabětem z Brienne jeho mladší bratr Hugo.\n"}
{"id": "1158283", "url": "https://cs.wikipedia.org/wiki?curid=1158283", "title": "Krvavec", "text": "Krvavec\n\nKrvavec (\"Sanguisorba\") je rod většinou vytrvalých bylin z čeledi růžovitých. Rostliny tohoto druhu pocházejí z Eurasie a Severní Ameriky a druhotně se dostaly do Austrálie i na Nový Zéland. Rod je tvořen patnácti až třiceti druhy, v České republice se vyskytují tři druhy.\n\nVytrvalé nebo jednoleté rostliny se zhrubnutým kořenem nebo oddenkem. Přímé nebo krátce vystoupavé lodyhy jsou většinou rozvětvené, bývají chlupaté nebo lysé a mohou dorůst až do 2 m výšky. Přízemní listy v růžici jsou řapíkaté, elipsovité, lichozpeřené, až 50 cm dlouhé a většinou mají trvalé palisty, jejich zubaté lístky někdy mají řapíčky. Na lodyze vyrůstají listy střídavě, vzhledově jsou přízemním obdobné, ale menší.\n\nKvětenství jsou hustý klas nebo hlávka rostoucí na tenkých bezlistých větvičkách. Jsou tvořena až padesáti přisedlými nebo krátce stopkatými květy s listenem a listenci. Květenství obsahuje květy buď jen oboupohlavné, nebo oboupohlavné a současně samčí i samičí. Květy jsou bez korunních lístků. Kališní lístky jsou zelenavé, bílé nebo až tmavě purpurové a na bázi jsou vrostlé do číšky, která se při dozrávání plodu zvětšuje. Květ má čtyři až třicet tyčinek dlouhých jako kalich nebo delších a jeden až dva pestíky s jednoduchou čnělku s kulovitou nebo rozvětvenou štětičkovitou bliznou. Některé druhy opyluje hlavně vítr a jiné hmyz. Plodem jsou hnědé nažky v suché číšce.\nRostliny rodu krvavec mají jen omezený ekonomický význam, např. druh krvavec toten se používal v lidovém léčitelství jako léčivka, z mladých listů krvavce menšího se vařila zeleninová polévka nebo se místně vyséval jako krmivo pro domácí býložravce. Výše uvedené druhy jsou také živnými rostlinami pro housenky některých druhů motýlů.\n\nRodové jméno „krvavec“ získal tento rod podle schopností některých druhů, obsahující hodně saponinů, tříslovin, flavonoidů a fytoncidních látek, zastavovat vnitřní krvácení.\n\nV České republice rostou tyto tři druhy:\n\nV Evropě se vyskytuje ještě těchto pět druhů:\n\n\n \n"}
{"id": "1158286", "url": "https://cs.wikipedia.org/wiki?curid=1158286", "title": "Jošie Uenová", "text": "Jošie Uenová\n\nJošie Uenová (* 1. července 1983 Júbecu) je bývalá japonská zápasnice – judistka bronzová olympijská medailistka z roku 2012.\n\nS judem začínala útlém dětství v rodinném dódžó v Júbecu na ostrově Hokkaidó. V roce 2002 následovala svojí starší sestru Masae do profesionálního judistického týmu pojišťovny Mitsui Sumitomo Insurance (MSI) vedené Hisaši Janagisawy a jeho asistenty.. V japonské ženské reprezentaci se pohybovala od roku 2003 v polostřední váze do 63 kg. V roce 2004 a 2008 prohrála nominaci na olympijské hry s Ajumi Tanimovotou. V roce 2012 napotřetí v japonské olympijské nominaci uspěla pro start olympijských hrách v Londýně. Jako favoritka na vítězství však takticky nezvladla čtvrtfinále proti korejské rivalce Čong Ta-un. Korejka dobře kryla její silnou levou stranu a po dvou penalizacích prohrála na juko. V boji o třetí místo porazila po dvou penalizacích na juko Mongolku Mönchzaju a získala bronzovou olympijskou medaili. Sportovní kariéru ukončila v roce 2013. Věnuje se trenérské práci.\n\nJošie Uenová bývala levoruká judistka, její sportovní kariéru charakterizovala technika o-soto-gari, kterou velmi často doplňovala technikami držení (osekomi-waza).\n\n\n\n"}
{"id": "1158288", "url": "https://cs.wikipedia.org/wiki?curid=1158288", "title": "Hugo z Brienne", "text": "Hugo z Brienne\n\nHugo z Brienne, hrabě z Brienne a Lecce (1240 – 9. srpna 1296, Gagliano del Capo) byl druhý syn hraběte Waltera IV. z Brienne a Marie z Lusignanu.\n\nJeho otec, hrabě z Jaffy a Askalonu v Palestině byl v roce 1244 v Káhiře zavražděn a jeho nástupcem se stal jeho nejstarší syn Jan.\n\nPo Janově smrti v roce 1260 se Hugo stal hrabětem z Brienne, ale také měl územní nároky v Itálii, včetně knížectví Taranto a kraje Lecce, který byl v roce 1205 zkonfiskován.\n\nV roce 1267 po smrti krále Huga Kyperského tvrdil, že je jeho dědicem, protože je synem nejstarší dcery Alice ze Champagne a Huga I. Kyperského. Jako dědic byl však opomenut, království získal jeho bratranec Hugo z Antiochie.\n\nHugo se rozhodl hledat štěstí spíše v Evropě než v zámoří a přijal službu u Karla I. z Anjou. Karel z něj udělal kapitána-generála v Brindisi, Otrantu a Apulii a pána z Conversano. Také se jeho rodině vrátil kraj Lecce. V roce 1284 byl zajat v bitvě u neapolského zálivu a znovu u bitvy hrabat v roce 1287, v obou případech šlo o námořní bitvy vedené proti Rogerovi z Laurie. Byl zabit na Sicílii v bitvě u Gagliana, syn Walter se stal jeho nástupcem.\n\nHugovou první manželkou byla Isabella de la Roche, dědička Théb. Měli spolu dvě děti:\n\n\nJeh druhou manželkou byla Helena Komnena Dukaina, dědička Lamie a Larisy, dcera Jana I. Dukase z Thessaly. Měli spolu jednu dceru:\n\n"}
{"id": "1158290", "url": "https://cs.wikipedia.org/wiki?curid=1158290", "title": "Aiko Satóová", "text": "Aiko Satóová\n\nAiko Satóová (: ), (* 18. října 1983 v Najoru, Japonsko) je bývalá japonská zápasnice – judistka.\n\nS judem začala v 9 letech. V japonské seniorské reprezentaci se prosadila až po změně váhové kategorie v roce 2006. V roce 2008 si zajistila nominaci na olympijské hry v Pekingu. Olympijský turnaj však pro ní nedopadl dobře, ve čtvrtfinále nezvládla taktickou bitvu s domácí Číňankou Sü Jen a v opravách si ke všemu prolomila pravé koleno. Po olympijských hrách podstoupila plastiku a na tatami se vrátila po roce. Během rekonvalescence její místo rychle zaujala Kaori Macumotová, se kterou svedla neúspěšnou nominační bitvu na olympijské hry v Londýně v roce 2012. Sportovní kariéru ukončila v roce 2013. Žila rok ve Spojených státech v San José, kde pomáhala s přípravou Marti Malloyové.\n\n\n"}
{"id": "1158291", "url": "https://cs.wikipedia.org/wiki?curid=1158291", "title": "Jacquemart de Hesdin", "text": "Jacquemart de Hesdin\n\nJacquemart de Hesdin, uváděný také jako Jacquemart de Odin (* kolem 1355 – 1414), byl nizozemský malíř miniatur činný ve službách burgundského vévody Jeana I. de Berry.\n\nJacquemart de Hesdin odvozuje své jméno od pevnosti Hesdin v kraji Artois, který patřil původně k Flandrům a od 12. století burgundským vévodům. Jeho jediným známým patronem byl vévoda Jean I. de Berry (1340–1416), syn Jana II. Dobrého a Jitky Lucemburské, mladší bratr francouzského krále Karla V. a regent jeho syna Karla VI..\n\nVe službách vévody z Berry v Bourges pracoval v letech 1384–1409 jako iluminátor rukopisů. Jeho nejznámějším dílem je kniha modliteb Přebohaté hodinky vévody z Berry (Très Belles Heures du Duc de Berry), obvykle připisovaná limburským bratrům, ale v inventáři knihovny z roku 1413 uváděná jako dílo Jacquemarta de Odin (\"\"Unes très belles heures richement enluminées et ystoriées de la main Jacquemart de Odin\"\") Jacquemart byl autorem celostránkových miniatur, které dnes v rukopisu chybějí. Bratři z Limburka na rukopisu pracovali po roce 1409.\n\nNa dalších rukopisech (Petites Heures) spolupracoval s několika jinými iluminátory – bratry z Limburka, Mistrem z Boucicaut (Maître de Boucicaut) a nejméně čtyřmi anonymními malíři, z nichž jeden bývá uváděn jako Pseudo-Jacquemart. Jeho spolupracovníky byli také André Beauneveu a jeho žák Jean de Cambrai.\n\nJacquemart de Hesdin je představitelem stylu mezinárodní gotiky. Byl ovlivněn Sienskou malbou a své figury umisťoval do složité architektury s věrohodným prostorem. Na rozdíl od idealizující malby Jeana Pucelle si osvojil naturalistické prvky nizozemského malířství. Pro jeho iluminace jsou charakteristické marginálie s listovím a zvířecími motivy.\n\nKromě iluminovaných rukopisů se zachovaly Jacquemartovy náčrtníky s kurtoazními výjevy, fyziognomickými studiemi hlav, znázorněním zvířat.\n\n\n"}
{"id": "1158292", "url": "https://cs.wikipedia.org/wiki?curid=1158292", "title": "Rada pro mezinárodní vztahy", "text": "Rada pro mezinárodní vztahy\n\nRada pro mezinárodní vztahy (CFR) (\"Anglicky: The Council on Foreign Relations\") byla založena v USA v roce 1921.\n\nJe neziskovou organizací složenou ze 4900 členů se sídlem v New Yorku a s další kanceláří ve Washingtonu, DC. Vydává think tank a specializuje se na americkou zahraniční politiku a mezinárodní vztahy. Její vedoucí členská základna je složena z politiků, více než tucet státních tajemníků, CIA ředitelů, bankéřů, právníků, profesorů a majitelů mediálních agentur.\nCFR propaguje globalizaci, volný obchod, což snižuje finanční předpisy o nadnárodních korporacích a hospodářské konsolidaci do regionálních bloků, jako je NAFTA (Severoamerická dohoda o volném obchodu) nebo EU, a vyvíjí politické doporučení, které odrážejí tyto cíle.\n\nNa shromáždění CFR se setkávají vládní úředníci, majitelé nadnárodních firem a prominentní členové inteligence / zahraniční politici - diskutují o mezinárodních otázkách. CFR publikuje bi-měsíčník pro zahraniční věci (bi-monthly journal Foreign Affairs), provozuje David Rockefeller Studies Program, který ovlivňuje zahraniční politiku prostřednictvím doporučení k prezidentské administrativě a diplomatického sboru, jak svědčit před Kongresem, komunikovat s médii a publikovat v otázkách zahraniční politiky.\n\nJak je uvedeno na internetových stránkách CFR: posláním je být \"„zdrojem pro své členy, vládní úředníky, obchodní manažery, novináře, pedagogy a studenty, občanské a náboženské vůdce, a další zainteresované občany, s cílem pomoci jim lépe pochopit světové dění“\"\n\nExistují dva typy členství:\n1)Členy se mohou stát pouze občané USA (nativní narozený nebo naturalizovaný) s trvalým pobytem v USA, ve věku 30 až 36 let, členství trvá 5 let. Kandidát na životní členství, musí být nominován písemně jedním členem rady.\n2)Firemní členství (250 celkem) se dělí na „Associates“, „Partnerství“ ($ 30,000 +), „prezidentský kruh“ ($ 60000 +) a „zakladatelé“ ($ 100,000 +).\n\nVšichni firemní výkonní členové mají možnost slyšet významné osobnosti, jako jsou zámořští prezidenti a premiéři, předsedové, CEO nadnárodních korporací, úředníky v USA a Kongresman. Prezident a Premioví členové mají také nárok na příspěvky, včetně účasti na malých soukromých večeřích, nebo mluvit s vysokými americkými úředníky a světovými vůdci.\n\nCFR zahájila program v roce 2008 a je financována z grantu Robina nadace s názvem „Mezinárodní instituce a globální vládnutí“, který si klade za cíl identifikovat institucionální požadavky pro efektivní multilaterální spolupráci v 21. století.\nCFR Maurice C. Greenberg Centrum pro Geoeconomic studia, autor Sebastian Mallaby se snaží podporovat lepší porozumění mezi tvůrci politik, akademických odborníků, a zájemců z řad veřejnosti o tom, jak ekonomické a politické síly vzájemně ovlivňují světové dění.\nCentrum CFR pro preventivní akci (CPA) se snaží zabránit, zmírnit nebo vyřešit smrtící konflikty po celém světě a rozšířit soubor znalostí v oblasti předcházení konfliktům. Činí tak tím, že vytvoří fórum, ve kterém zástupci vlád, mezinárodních organizací, nevládních organizací, korporací a občanské společnosti mohou shromažďovat a rozvíjet operativní a včasná strategie pro prosazování míru v konkrétních konfliktních situacích.\nRada vydává pro zahraniční věci, „výtečný časopis o mezinárodních záležitostech a o zahraniční politice USA“. Rovněž zavádí nezávislé pracovní skupiny, které sdružují odborníky a odborné znalosti, aby spolupracovaly na vypracování zpráv, nabízí jak poznatky, tak politické požadavky o důležitých tématech zahraniční politiky. CFR sponzorovala více než padesát zpráv, včetně pracovní skupiny Independent o budoucnosti Severní Ameriky (zveřejněné zprávy č, 53, s názvem Budování severoamerického společenství, v květnu 2005.\n\nV roce 2005, Inter Press Service News Agency popsal CFR jako \"„nejvlivnější zahraničně-politický think tank v zemi“\".\nRada obdržela čtyřhvězdičkové hotely (z možných čtyř hvězd), z Charity Navigator ve fiskálním roce 2013, měřeno podle jejich analýzy finančních údajů Rady a \"„odpovědnosti a transparentnosti“\".\n\nRada byla předmětem debat o svrchovanosti, jakož i předmětem mnoha konspiračních teorií.\nTo je dáno především k počtu vysoce postavených vládních úředníků (spolu se světovými obchodními vůdci a významnými mediálními osobnostmi) v jeho členství. John Birch Society tvrdí, že CFR je „\"Vinen ze spiknutí vybudovat jednu světovou vládu ...(NWO)“\". W. Cleon Skousen je hlasitým odpůrcem CFR.\n\nČeská pobočka byla podle své webstránky založena roku 1994.\n\n\n"}
{"id": "1158296", "url": "https://cs.wikipedia.org/wiki?curid=1158296", "title": "Pavel Halík", "text": "Pavel Halík\n\nPavel Halík (* 30. června 1935 Stržanov) je český historik architektury, pedagog a překladatel.\n\nPracoval v Československé akademii věd, konkrétně v Kabinetu teorie architektury, a sice jako vědecký pracovník. Mezi roky 1981 a 1984 vyučoval na Technické univerzitě v alžírském městě Oran, posléze též Akademii výtvarných umění v Praze (1990–1997) a od roku 2003 na Fakultě umění a architektury Technické univerzity v Liberci.\n\nVe svém odborném zájmu se věnuje moderní a současné architektuře.\n\n"}
{"id": "1158298", "url": "https://cs.wikipedia.org/wiki?curid=1158298", "title": "Markéta Cajthamlová", "text": "Markéta Cajthamlová\n\nMarkéta Cajthamlová (* 17. října 1959 Praha) je česká architektka a pedagožka.\n\nVystudovala Fakultu architektury na pražském Českém vysokém učení technickém (ČVUT). Následně pokračovala ještě v doktorském studiu na Akademii výtvarných umění (AVU). Mezi roky 1989–1991 pobývala v Kanadě. Po návratu se stala společnicí v architektonické kanceláři se svým manželem Lvem Lauermannem. Po jeho úmrtí v důsledku dlouhodobé nemoci (1999) je ateliér uváděn již pouze jejím jménem. Je též aktivním členem České komory architektů (ČKA). Ve funkci editorky připravila Ročenku české architektury 2000–2001.\n\nRoku 1996 vyučovala na Letní škole architektury v Liberci a od téhož roku po dobu jednoho roku pracovala coby asistentka v ateliéru Jiřího Lábuse.\n\n"}
{"id": "1158299", "url": "https://cs.wikipedia.org/wiki?curid=1158299", "title": "Kúfa", "text": "Kúfa\n\nKúfa (, \"al-Kúfa\") je město v Iráku. Leží na levém, západním břehu Eufratu v guvernorátu Nadžaf, 10 kilometrů severovýchodně od jeho střediska, města Nadžaf. Žije zde přibližně 128 000 obyvatel. Funguje zde univerzita (založena 1987).\n\nMěsto bylo založeno na území dříve ovládaném Sasánovskou říší v roce 638 (nedlouho po hidžře) a mělo velký význam v raném islámském období. Dalo název mimo jiné kúfskému písmu a pokrývce hlavy zvané Kefíja. Roku 657 zde čtvrtý chalífa Alí ibn Abí Tálib ustanovil své hlavní město a o čtyři roky později zde byl zavražděn.\n\nKúfa je díky svému historickému významu náboženským střediskem a poutním místem ší'itských muslimů.\n\n"}
{"id": "1158300", "url": "https://cs.wikipedia.org/wiki?curid=1158300", "title": "Pařížská dohoda", "text": "Pařížská dohoda\n\nPařížská dohoda je dohoda v rámci Rámcové úmluvy OSN o změně klimatu, která má omezit emise skleníkových plynů po roku 2020 a navázat tak na Kjótský protokol. Dohoda byla dojednána během Klimatické konference v Paříži 2015, schválena všemi 195 smluvními stranami a přijata 12. prosince 2015. Byla podepsána 22. dubna 2016 (Den Země) celkem 177 členskými státy Rámcové úmluvy OSN o změně klimatu, 15 z nich ji hned ratifikovalo. K červnu 2019 dohodu podepsalo 195 účastníků Rámcové úmluvy Organizace spojených národů o změně klimatu, z nichž 186 ji již ratifikovalo. Dohoda vstoupila v platnost 4. listopadu 2016. Stanovuje závazky všech smluvních stran, včetně největších světových producentů emisí skleníkových plynů jako je Čína, Spojené státy americké (USA) či Indie. Hlavní vyjednavač této dohody, francouzský ministr zahraničí Laurent Fabius označil uzavřenou dohodu za „ambiciózní a vyrovnaný“ plán a jako „historický obrat“ v úsilí o dosažení omezení globálního oteplování. Donald Trump 1. června 2017 oznámil, že USA od Pařížské dohody odstupují.\nÚčel dohody je popsán v jejím článku č. 2 jako „zlepšení implementace“ Rámcové úmluvy OSN o změně klimatu pomocí:\nVšechny země musí usilovat dosažení „globálního zlomu v emisích skleníkových plynů co nejdříve“.\n\nKaždá smluvní strana bude pravidelně předkládat svoje vnitrostátně stanovené národní příspěvky (INDC), ve kterých stanoví svoje závazky snižování emisí skleníkových plynů. První příspěvky byly předloženy již v průběhu roku 2015 a to 187 státy. Doposud předložené INDC nejsou dostačující pro splnění cíle omezení nárůstu teploty. Z tohoto důvodu byly stanoveny pravidelné pětileté revize, které mají vést k navyšování ambice jednotlivých států a postupnému snížení emisí na požadovaný objem.\n\nSmluvní strany musí do roku 2020 prezentovat své emisní závazky, nízkoemisní strategie a plány do roku 2050. Rozvojové země musí připravit strategie, plány a akce pro svůj nízkoemisní rozvoj. Každá smluvní strana je zodpovědná za své emise, musí zveřejňovat status plnění svých závazků a provádět analýzu dopadů změny klimatu a účinnosti adaptačních opatření. Smluvní strany budou zvyšovat podporu, plánování a implementaci adaptačních opatření a také odolnost vůči změně klimatu.\n\nVyspělé státy mají do roku 2020 vytvořit finanční mechanismus, pomocí kterého bude poskytnuto nejméně 100 miliard dolarů ročně na podporu opatření na ochranu klimatu v rozvojových zemích, a nastavit nový cíl financování opatření proti změně klimatu po roce 2025. \n\nDohoda také zdůrazňuje důležitost zapojení nesmluvních stran a vítá aktivity veřejného sektoru směřující k řešení změny klimatu (občanské společnosti, soukromého sektoru, finančních institucí, měst a dalších orgánů).\n\nDohoda byla připravena k podpisu a k uložení ratifikačních listin od 22. dubna 2016 do 21. dubna 2017 v New Yorku, v sídle OSN. Dohoda vstoupila v platnost 4. listopadu 2016, což bylo 30 dní poté, co minimálně 55 zemí reprezentujících minimálně 55 % globálních emisí dohodu ratifikovalo. K 13. červnu 2019 dohodu podepsalo 194 států a Evropská unie a 186 z těchto členů dohodu ratifikovalo. Těchto 186 členů reprezentuje 89,4 % globálních emisí. Nejvýznamnější země, které ratifikovaly, jsou Čína, Spojené státy americké a Indie, tedy země s třemi největšími emisemi skleníkových plynů ze všech signatářů (asi 42 % dohromady). Poslední země Evropské unie, která dohodu ratifikovala, byla Česká republika (předposlední bylo Nizozemsko, které tak učinilo 28. července 2017). Dne 5. září 2017 dala Poslanecká sněmovna souhlas s ratifikací (dříve už tak učinil Senát), prezident dokončil kroky k ratifikaci svým podpisem 14. září 2017. Ratifikace nastala 5. října, samotná dohoda pro Českou republiku vstoupila v platnost 4. listopadu 2017.\n\n"}
{"id": "1158305", "url": "https://cs.wikipedia.org/wiki?curid=1158305", "title": "Daniel Miller (producent)", "text": "Daniel Miller (producent)\n\nDaniel Miller (* 14. února 1951) je anglický hudební producent. Narodil se v Londýně v herecké rodině Martina Millera (1899 Kroměříž – 1969 Innsbruck) a studoval na Guildford School of Art. V roce 1978 založil hudební vydavatelství Mute Records. V roce 2002 jej prodal společnosti EMI. Rovněž nahrál několik vlastních písní pod jménem a působil rovněž v projektu Silicon Teens. Produkoval například nahrávky skupin Depeche Mode, Soft Cell a Wire. V roce 2011 získal ocenění Człowiek ze Złotym Uchem.\n"}
{"id": "1158306", "url": "https://cs.wikipedia.org/wiki?curid=1158306", "title": "Růže ze Saint-Flouru", "text": "Růže ze Saint-Flouru\n\nRůže ze Saint-Flouru (ve francouzském originále ) je opereta o jednom dějství francouzského skladatele Jacquese Offenbacha na libreto Michela Carrého a Charlese Nuittera (vl. jm. Charles-Louis-Étienne Truinet) z roku 1856. Její premiéra se konala 12. června 1856 v Offenbachově divadle Théâtre des Bouffes-Parisiens na jeho prvním působišti na Avenue des Champs-Élysées (salle Lacaze).\n\nDivadlo Théâtre des Bouffes-Parisiens, založené Jacquesem Offenbachem v červenci roku 1855, využívalo nejprve výhodně umístěnou, ale malou a zejména pro zimní provoz nevhodnou budovu Salle Lacaze na Carré Marigny. Od prosince 1855 našlo reprezentativnější působiště v sále v pasáži Choiseul (kde sídlí dodnes), ale pro letní provoz byl Salle Lacaze pořád výhodnější. Jeho hlediště bylo zcela rekonstruováno a 12. června 1856 tam tedy divadlo zahájilo svou druhou sezónu. Pro tuto příležitost uvedlo nové dílo: operetu pro tři zpívající herce \"Růže ze Saint-Flouru\". Podle listu \"Le Figaro\" autoři nejprve uvažovali o žánrovém označení „chaudronnerie musicale“, tj. „hudební kotlárna“, ale nakonec zvítězilo prosté „opérette“ – teprve druhé dílo, kterému Offenbach výslovně dal toto označení.\n\nTato opereta vlastně je – jak napsal po její premiéře list \"L'Illustration\" – „žánrový obrázek malovaný s takovým realismem, že by i pan Courbet záviděl“. Hlavním komickým prvkem operety je auvergnské nářečí postav. Villemesant v \"Le Figaro\" psal, že jde o „auvergnský kus tak auvergnský, jak jen možná“ a že „je tak prošpikovaný různými \"fichtru\" a \"Catharina\", že člověk máločemu rozumí“. Hvězdou inscenace byl (přes přítomnost Hortense Schneiderové) představitel kotláře Marcachua Étienne Pradeau, sám Auvergnan, jemuž byla role napsána na tělo. Režii prý měl režisér Opéry-Comique Louis Pallianti. Z hudebních kusů zaujala už předehra, pak zejména milostná romance Marcachua, která přes komický text podle Villemesanta „kdyby byla zpivána s vážným výrazem v rozměrném díle, stala by se senzací“, a auvergnské rondo \"Nous n’étions ni hommes ni femmes\" všech tří protagonistů, které si publikum zpívalo cestou z divadla.\n\n\"Růže ze Saint-Flouru\" měla v Bouffes-Parisiens trvalý úspěch a hrála se i v řadě dalších sezón. Společnost ji uváděla i na svém prvním zahraničním turné v Londýně v létě roku 1857. Na zvláštní žádost ji tehdy zahráli i na soukromém představení pro sesazenou francouzskou královnu Amálii v domě orleánské rodiny v Twickenhamu u Londýna (Offenbach si pospíšil prostřednictvím svých známých ujistit vládu Napoleona III., že se z jeho strany nejedná o projev neloajality). V létě následujícího roku byla \"Růže ze Saint-Flouru\" na repertoáru první letní sezóny Bouffes-Parisiens v mondénních lázních Emži (Bad Ems). A v roce 1859 následovala první inscenace mimo Francii, totiž v Théâtre de Vaudeville v Bruselu.\n\nV anglicky mluvícím světě se rychle rozšířila verze, kterou připravil adaptátor řady francouzských operet Henry Brougham Farnie. Pod názvem \"The Rose of Auvergne, or, Spoiling the Broth\" měla premiéru 8. listopadu 1869 v londýnském Gaiety Theatre a brzy se stala populární ve všech anglicky mluvících zemích. 25. prosince 1872 ji slavná operetní zpěvačka Alice May poprvé představila v Sydney (Masonic Hall). V New Yorku se \"Růže z Auvergne\" hrála poprvé 19. července 1875 v Robinson Hall. Ve Španělsku se hrála poprvé rovněž roku 1875, a to pod názvem \"La ventera de Fuencarral\" v překladu Vicenta de Lalarmy.\n\nSe značným zpožděním dorazila tato opereta do Vídně, jinak hlavního zahraničního odbytiště Offenbachových děl (až na jedno představení 6. července 1861 při hostování souboru Bouffes-Parisiens ve vídeňském Franz-Josefs-Kai-Theater). Vídeňský divadelník a nadšený Offenbachův propagátor Friedrich Strampfer otevřel v roce 1871 ve Vídni vlastní divadlo (Vaudeville-Theater neboli Strampfer-Theater), kde chtěl uvádět zejména francouzský operetní repertoár. Jeho malému divadlu se však podařilo od Offenbacha získat provozovací práva jen na některé starší drobné kusy, které do Vídně dosud nedorazily – včetně \"Růže ze Saint-Flouru\", která byla společně s \"Probdělou nocí\" poprvé uvedena 19. února 1872 pod názvem \"Die Rose von St. Flour\". Tato inscenace zavdala příležitost k roztržce mezi Offenbachem a Strampferem, neboť Offenbach, přestože byl právě ve Vídni přítomen a dirigoval svá díla v jiných divadlech, odmítl dirigovat premiéru této dvojice (a tím i udělat divadlu trvale zápasícímu s deficitem potřebnou reklamu). Podle deníku \"Die Presse\" to skladatel odůvodnil nechutí dirigovat jednoaktové opery, třebas i vlastní. \"Růže ze Saint-Flouru\" – „kus drsného lidového života, navíc vyzdvižený z nejnižších vrstev“ – byla z obou kusů přijata příznivěji. V dámské úloze na sebe upozornila debutující Mathilde Löflerová, u níž kritika oceňovala, že „její zpěv a hra byly naplněny oním hrubým, triviálním humorem, který je pro tuto postavu potřebný“, líbili se i pánové Schweighofer a Adolfi a noviny zmiňovaly „velmi živou náladu“ v divadle.\n\n12. listopadu 1875 měla \"Růže ze Saint-Flouru\" premiéru v maďarském jazyce, a to v překladu Ference Toldyho (\"\") v Lidovém divadle (Népszínház) v Budapešti.\n\nDo českých zemí se tato opereta dostala právě díky hostování Charpaillouxe z vídeňské inscenace, Felixe Schweighofera. Pro něj ji nastudovalo brněnské městské divadlo a hrálo ji poprvé 15. května 1872. Místní kritika se o \"Růži ze Saint-Flour\" nevyjadřovala příznivě („Skutečné pitomosti, dvě duetové rvačky a nejrůznější hrubosti tvořily jádro tohoto zmetku, který ani z hudebního hlediska nenabízí nic, co by stálo za zmínku.“) a konstatovala, že „tato opereta by zde, a říkáme to ke cti našeho publika, byla naprosto odmítnuta, kdyby pan Schweighofer svým humorným ztělesněním Chapeillaua neměl smích na své straně.“\n\nV moderní době patří \"Růže ze Saint-Flouru\" k nejvíce opomíjeným Offenbachovým dílům. Významným připomenutím bylo koncertní nastudování roku 1994 na Festivalu Jacquese Offenbacha v Bad Ems, které bylo zaznamenáno rozhlasem, a inscenace na festivalu Opéra de Barie roku 2017. Roku 2018 ji společnost pod vedením offenbachovského badatele Jeana-Christopha Kecka hrála ve foyer Théâtre de l'Odéon v Marseille.\n\n(Interiér hostince v Saint-Flour v Auvergne). Mladá hostinské Pierrette se právě rozbil hrnec a přitom očekává k večeři své dva stálé hosty a současně nápadníky – kotláře Marcachua a řemenáře Chapaillouxe. Každý z nich má své klady a Pierrette se mezi nimi nemůže rozhodnout (č. 1 kuplety \"Entre les deux amours mon cœur balanche\"). Teď si bude muset jít vypůjčit jiný hrnec. Kéž by měla nový, kovový, nerozbitný! A navíc je dnes svatého Petra, tedy její svátek a současně posvícení, bude i tancovačka – a ona nemá střevíce…\n\nSotva odejde, vkročí Marcachu. Je zklamán, že hostinskou nenachází, ale věří, že mu dá přednost před řemenářem. Přinesl jí k svátku krásný nový železný hrnec a nádavkem kytici, kterou schovává jako překvapení dovnitř. Věří, že obojím neodolatelně zapůsobí (č. 2 romance \"Chette marmite neuve mamjel est une preuve\"). Vzápětí jej v hostinci vystřídá Chapailloux: ani on nelenil a vyrobil pro Pierrette kožené střevíčky, které ji nepochybně příznivě naladí k jeho námluvám (č. 3 árie \"Ah! che chette maijon est triste et cholitaire… Pour les p'tits pieds\"). Nechává balík s dárkem na stole a vytratí se.\n\nPierrette se vrací s nepořízenou – teď o posvícení všichni své hrnce potřebují. S překvapením nachází nový hrnec. Hned ví, odkud se vzal, a Marcachu jí také vzápětí stojí za zády. Pierrette mu prokazuje vděčnost a přízeň, ale zdráhá se mu přislíbit manželství. Vznětlivý kotlář se jí snaží imponovat svou silou – kolik chlapům z městečka už dal za vyučenou! Pierrette to uznává, ale když se ji Marcachu snaží obejmout, dojde ke strkanici, v níž si Pierrette se silákem Marcachuem nezadá (č. 4 duet \"Eh! farceur! – Eh! la p'tite mère! … Quand je cogn', ch'est pour de bon!\"). Pak začne Pierrette připravovat polévku pro své strávníky. Pošle Marcachua pro sádlo, ale ten hlupák místo toho přinese lojové svíčky, tak musí Pierrette zaskočit na trh sama. Marcachu mezitím najde střevíce zanechané jeho sokem a žárlivě si jeden prohlíží. Když se Pierrete náhle vrací, zastrčí ho ve zmatku do koše se zeleninou. Jenže ten Pierrette vyprázdní do hrnce na polévku. Marcachu navíc z nepozornosti přidá do hrnce místo sádla svíčky, takže neštěstí je hotovo.\n\nChapailloux přichází na večeři, a když od Pierrette o svém dárku neslyší, nedá mu to a ptá se po střevíčcích. Teprve teď se nalezne jeho balík, ale střevíc v něm je jen jeden. To zavdá příčinu k hádce mezi nápadníky a nakonec se oba dožadují po Pierrette, aby si mezi nimi zvolila. Hostinská otázku odkládá a jde pro talíře. Hádka mezi Marcachuem a Chapaillouxem vypuká naplno, i když řemenář neskrývá svůj strach z kotlářovy prchlivosti (č. 5 duet \"Monsieur de Marcachu! … Ah! chaperlotte, ah! chacrebleu!\").\n\nPierrette se vrací a mírní je polévkou, Hosté v ní s úžasem nalézají uvařené řemínky, knoty svic a dokonce květy (pozůstatky Marcachuova pugétu), přesto ji oba chválí, aby si u hostinské nepohoršili. Pierrette je spokojena a pro lepší náladu navrhuje zazpívat si veselou auvergnskou píseň (č. 6 rondeau-tercet \"Ah! comm' nous nous amujâmes\"). Povzbuzena nalévá hostům novou porci polévky a nyní nalézá zbytky střevíčku. Marcachu se snaží předstírat nevědomost, ale Pierrette se dovtípí, co se stalo, a nyní je rozhodnuta. Nikdy se neprovdá za muže, který může učinit něco tak nechutného, jako hodit její střevíc do polévky a nechat ji o posvícení tančit v dřevácích! Marcachu se rozlítí, rozbije něco nádobí a židli a odchází i se svým hrncem. Co se dá dělat, Pierrette dává svou ruku Chapaillouxovi a oba si slibují manželské štěstí.\n\nMarcachuovi mezitím vychladla hlava; přináší novou židli, talíře i hrnec, podává řemenáři ruku k smíru pod podmínkou, že půjde za kmotra jejich prvnímu dítěti, a provází oba dva k muzice (č. 7 finále-tercet \"Je vous épouse et je vous tends la main… Voilà la fête qui commence… Ah! comm' nous nous amujâmes\").\n\n\n"}
{"id": "1158308", "url": "https://cs.wikipedia.org/wiki?curid=1158308", "title": "Out of Control (album, Peter Criss)", "text": "Out of Control (album, Peter Criss)\n\nOut of Control je druhé studiové album amerického hudebníka Petera Crisse. Vydalo jej v září roku 1980 vydavatelství Casablanca Records a jeho producentem byl spolu s Crissem David Wolfert. Nahrávání alba začalo v březnu 1980, kdy byl hudebník stále členem skupiny Kiss. Prodejnost alba byla špatná. V roce 1997 vyšlo na CD. Z alba byl vydán jeden singl „“, který neměl podobně jako celé album úspěch. Autorem obalu alba byl Todd Schorr.\n\n"}
{"id": "1158309", "url": "https://cs.wikipedia.org/wiki?curid=1158309", "title": "Salvestrol", "text": "Salvestrol\n\nSalvestrol je každá rostlinná látka, která může být enzymem cytochromem P450 1B1 transformována na metabolity vyvolávající apoptózu (programovanou smrt) rakovinových buněk. Cytochrom P 450 1B1 je vysoce aktivní pouze v buňkách zhoubných nádorů. Termín salvestrol vytvořil Gerald Potter, profesor klinické farmakologie na De Montfortově univerzitě v Anglii, kde vedl výzkum protinádorových léčiv. \n\nCytochrom P450 1B1 (zkráceně CYP 1B1) objevil jako enzym výlučně se vyskytující v rakovinových buňkách Dan Burke, profesor farmakochemie na De Montfortově univerzitě, nejrespektovanější odborník na oblast cytochromu P450. Prokázal, že tento enzym hraje roli v obranyschopnosti těla vůči rakovině, načež enzym dostal přízvisko enzym záchrany.\n\nVšechny dosud objevené salvestroly spadají do kategorie fytoalexinů, což jsou látky, které si rostliny vytvářejí na svou obranu před napadením patogenními mikroorganismy a hmyzími škůdci. Chemickou podstatou se fytoalexiny, potažmo salvestroly, liší a zpravidla vykazují i další zdraví prospěšné účinky než jen protinádorové.\n\nObsah salvestrolů v běžně dostupném ovoci a zelenině je tak nízký, že z tohoto přirozeného zdroje nemohou úspěšně plnit svou ochranou a léčebnou roli. Průmyslové pěstování zemědělských plodin je založeno na intenzivním využívání agrochemikálií, které chrání úrodu před chorobami a hmyzem. Rostliny tak ztrácejí schopnost obranné látky samy vytvářet. Proto došlo k založení zpracovatelské kapacity schopné salvestroly izolovat a ve formě doplňků stravy dodávat na trh.\n\n"}
{"id": "1158318", "url": "https://cs.wikipedia.org/wiki?curid=1158318", "title": "Medtronic", "text": "Medtronic\n\nMedtronic je irská společnost zabývající se výrobou lékařských zařízení se sídlem v irském Dublinu. Provozní sídlo firmy je ve Fridley, Minnesota, USA. Z hlediska celkové tržby je Medtronic třetím největším výrobcem lékařských zařízení na světě. Medtronic působí ve více než 140 zemích. Firma zaměstnává přes 80 000 lidí a má více než 53 000 patentů.\n\nMedtronic byl založen v roce 1949 v americkém Minneapolisu Earlem Bakkenem a jeho švagrem Palmerem Hermundsliem jako opravna lékařských prostředků.\n\nSkrze svou firmu poznal Bakken Dr. C. Waltona Lilleheiho, specialistu na srdeční chirurgii. V roce 1957 postihl Minnesotu a západní Wisconsin výpadek elektrického proudu, což mělo za následek úmrtí jednoho z Lilleheiových pacientů závislého na kardiostimulátoru. Následující den požádal Dr. Lillehei Earla Bakkena o vyvinutí kardiostimulátoru napájeného z baterie. Na tento popud upravil Bakken tranzistorový metronom, čímž vytvořil první bateriově napájený externí kardiostimulátor.\n\nFirma se v 50. letech 20. století začala rozrůstat, převážně díky prodeji lékařských prostředků vyrobených jinými společnostmi. Nicméně vyvíjela i svá vlastní zařízení. Bakken sestrojil malý tranzistorový kardiostimulátor, který mohl být připevněn k tělu a napájen z baterie. Vývoj na tomto poli pokračoval i nadále sestrojením implantabilního kardiostimulátoru v roce 1960. V roce 1960 firma rovněž přesídlila do svého nového sídla v St. Anthony a v 70. letech do Fridley. Největšími konkurenty Medtronicu na poli srdečních rytmů jsou Boston Scientific a St. Jude Medical. V roce 1998 koupil Medtronic firmu Physio-Control za $538 miliónů.\n\nV letech 2005, 2008 a 2010 selhala všechna jednání s organizací PETA na zlepšení podmínek pro zvířata ve firemních laboratořích v USA a v Číně poté, co vyšla najevo informace o neetickém zacházení se zvířaty. V roce 2005 se PETA pokusila zastavit pět konkrétních experimentů na zvířatech, které považovala za “hrubé a kruté”. V roce 2008 PETA protestovala proti experimentům na zvířatech v zemích s nízkým právním zázemím tohoto problému, jako je například Čína. V roce 2010 se PETA ohrazovala proti Medtronicem uveřejněnému použití živých zvířat na testování a školení. Takovéto zacházení bylo podle PETA ukončeno konkurenčními společnostmi. V návaznosti na to provedl Medtronic studii proveditelnosti, aby zjistil, zdali zákaz použití živých zvířat byl praktický. Studie prokázala, že to praktické nebylo, a proto Medtronic pokračoval ve využívání živých zvířat na testování a školení s tím, že se bude do budoucna snažit nalézt alternativní způsoby. V každém z těchto případů byla PETA neúspěšná v dosažení dohody na snížení krutého zacházení se zvířaty při výzkumných aktivitách Medtronicu.\n\nPo světové finanční krizi v roce 2008 spadla hodnota akcií Medtronicu dramaticky dolů. Navzdory nadprůměrnému prodeji, maržím a stabilnímu růstu od roku 2008, byl Medtronic nucen podstoupit řadu restrukturalizací v roce 2008, 2009, 2010 a 2011. Součástí toho byl například prodej firmy Physio-Control za $487 miliónů. V současné době se hodnota akcií firmy blíží předkrizové hodnotě.\n\nV květnu 2014 souhlasil Medtronic s vyplacením více než $1 miliardy po ročním soudním sporu o patent s firmou Edwards lifescience. V červnu 2014 Medtronic oznámil nákup irské společnosti Covidien za $42,9 miliard v hotovosti a akciích. Po této události přesunul Medtronic své sídlo do Irska, čímž se vyhnul zdanění více než $14 miliardám majetku v zámoří.\n\nMedtronic je rozdělen do šesti hlavních obchodních sekcí, které vyvíjejí a vyrábějí zařízení a léčebné postupy k léčbě více než 30 chronických onemocnění zahrnujících srdeční selhání, Parkinsonovu nemoc, močovou inkontinenci, Downův syndrom, obezitu, chronickou bolest, poruchy páteře a diabetes.\n\nŘízení poruch srdečního rytmu je v Medtronicu nejstarší a nejrozšířenější oblastí zájmu. Společnost se na poruchy srdečního rytmu specializuje již od roku 1957, kdy spoluzakladatel Earl Bakker vyvinul první nositelný kardiostimulátor k léčbě obnormálně pomalého srdečního tepu. Od té doby se oddělení rozrostlo a jeho oblast zájmu se rozšířila i na ostatní poruchy srdečního rytmu. Bylo rovněž vyvinuto úsilí na vývoj monitorovacích a diagnostických technik, které byly začleněny jako součást mnoha zařízení. Nezávisle fungující nizozemský výrobce kardiostimulátorů Vitatron, koupený Medtronicem v roce 1986, je nyní evropskou dceřinou firmou divize řízení poruch srdečního rytmu. Kardiostimulátory Medtronicu a Vitatronu jsou programovány pomocí Medtronic Carelink Model 2090 programátoru zvlášť přes vlastní rozhraní.\n\nV roce 2007 stáhl Medtronic z oběhu produkt s názvem Sprint Fidelis, sestávající se z ohebných vodičů, které spojují defibrilátor s vnitřkem srdce. Vodiče byly shledány vadnými u příliš velkého počtu případů, což vedlo k chybnému vyhodocení defibrilace a velkému riziku úmrtí pacienta. Příčina selhávání se stále vyšetřuje. Po stažení produktu se objevily Medtronicem zpochybněné studie, že selhávání již implantovaných zařízení roste exponenciálně. Právní odpovědnost Medtronicu je v této věci limitována různými soudními rozhodnutími.\n\nSekce spinální léčby je v Medtronicu druhou největší sekcí a Medtronic je v léčbě páteře a kosterního svalstva světovou jedničkou. V roce 2007 koupil Medtronic společnost Kyphon, výrobce a dodavatele spinálních implantátů nezbytných pro výkony, jako je například kyphoplastie.\n\nV květnu 2008 Medtronic Spine zaplatil pokutu $75 milionů za podvod, když nabízel kyphoplastii s hospitalizací namísto ambulantně, čímž vzrostl výnos o několik tisíc dolarů za zákrok.\n\nPodle novináře Stevena Brilla vyplynula ze čtvrtletní SEC zprávy Medtronicu z října 2012 skutečnost, že průměrná marže Medtronicu za spinální léčebné výkony činí 75,1%.\n\nV oblasti kardiovaskulární léčby se Medtronic nejvíce specializuje na oblasti interventionální kardiologie, srdeční chirurgie a cévní chirurgie. Jejich produkty jsou používány ke zmírnění oslabujících účinků nemocí srdce.\n\nMezi produkty Medtronicu v této oblasti patří neurostimulační systémy a implantabilní systémy pro podávání léčiv u pacientů s chronickou bolestí, pohybovou poruchou či při poruchách močového systému a gastrointestinálního traktu.\n\nMedtronic Diabetes je výrobní i prodejní divize Medtronicu. Původní společnost, Minimed Technologies, byla založena na začátku 80. let 20. století Alfredem Mannem a vydělila se z Pacesetter Systems, aby vyvinula praktickou inzulinovou pumpu pro celoživotní nošení. Většina zařízení byla do té doby buď příliš rozměrná nebo neschopná naprogramování a extrémně nespolehlivá. Vyvinutí lehké verze MiniMed 500 podstatně rozšířilo použití insulinových pump. V roce 1996 došlo k úpravě designu minimedu firmou RKS Design, což napomohlo zvýšení prodeje o 357%. V roce 2001 Medtronic koupil Minimed, čímž vznikla společnost Medtronic Minimed.\n\nSekce pro chirurgické systémy navrhuje a vyrábí zařízení pro použití na neurologických a ORL odděleních. Rovněž zahrnuje divizi chirurgických navigačních systémů, známých pod názvem StealthStation.\n"}
{"id": "1158320", "url": "https://cs.wikipedia.org/wiki?curid=1158320", "title": "Quintus Lutatius Catulus", "text": "Quintus Lutatius Catulus\n\nQuintus Lutatius Catulus (150 př. n. l.– 87 př. n. l.) byl římský státník, vojevůdce a literát, jeden z významných členů rodu prestižního senátorského rodu Lutatiů (gens Lutatia). V roce 102 před n. l. zastával spolu s Gaiem Mariem úřad konzula.\n\nCatulus se spolu s Mariem účastnil jako velitel války s Kimbry a Teutony. Po boku tohoto generála zvítězil roku 101 před n. l. nedaleko Vercellae nad Kimbry a spolu s ním v Římě triumfoval. Největší pocty za vítězství ale byly přiděleny Mariovi. Roztrpčený Catulus se stal Mariovým horlivým kritikem a přiklonil se ke straně jeho odpůrce, Cornelia Sully. Během bojů mezi příznivci dvou mocných mužů se dostal Catulus na seznam proskribovaných. Když ho odmítl roku 87 Marius omilostnit, spáchal sebevraždu.\n\nCatulus si vzal za manželku Serviliu, se kterou měl syna Quinta Lutatia Catula a dceru Lutatiu. Lutatius Catulus mladší pokračoval v otcových šlépějích a stal se konzulem v roce 78 před n. l. a cenzorem v roce 65 před n. l. Lutatiu si za manželku vzal významný řečník, Ciceronův protivník, Quintus Hortensius Hortalus.\n\nZ bohatství získaného ve vojenských taženích dal Catulus v Římě vybudovat dvě stavby, které byly známy jako Monumenta Catuli (Catulovy památníky): \"Aedes Fortunae Huiusce Diei\" (Chrám Štěstěny přítomného dne), který měl být oslavou vítězství u Vercellae, a Porticus Catuli (Catulovo sloupoví), vystavěné z peněz získaných z tažení proti Kimbrům.\n\nCatulus proslul nejen jako státník a vojevůdce, ale také jako filozof, řečník, básník a historik. Kolem sebe shromáždil kroužek aristokratů s podobnými literárními zájmy, předchůdců budoucích mladořímskych básníků. Catulus zavedl do římské literatury epigram a sám je tvořil podle řeckého vzoru. Dochovaly se dva: jeden oslavující známého herce Quinta Roscia, druhý s erotickým tématem napodobující Kallimacha.\n\nCatulus je také autorem historiografického díla \"De Consult et de rebus gestis suis\" (O konzulátu a svých vlastních činech). Vzorem jeho práce je historiografické dílo Xenofóna.\n"}
{"id": "1158325", "url": "https://cs.wikipedia.org/wiki?curid=1158325", "title": "Xantin", "text": "Xantin\n\nXantin (v odborných textech častěji xanthin) je purinová báze vyskytující se ve většině lidských tkání i v tělech jiných organismů, ale také v malém množství ve vesmíru či na meteoritech. Z xantinu jsou také odvozeny některé známé stimulanty, např kofein a theobromin. Samotný xantin je produkt degradace purinů:\nNásledně je činností xanthinoxidázy dále převáděn na kyselinu močovou.\n\nXantinurie je genetické poškození enzymu xantinoxidázy projevující se jako neschopnost převádět xantin na kyselinu močovou.\n\nDeriváty xantinu (xantiny) jsou alkaloidy používané jako mírné stimulanty a bronchodilatační látky při léčbě astmatu a dalších onemocnění. V porovnání se silnějšími stimulanty, jako jsou sympatomimetické aminy, xantiny především vybuzují centrální nervový systém, ale také např. stimulují dechové centrum (důležité při léčbě dětské apnoe). Mají však celou řadu vedlejších efektů a jejich terapeutický rozsah je omezený.\n\nMethylované xantiny (methylxantiny) zahrnují kofein, aminofylin, IBMX, paraxantin, pentoxifylin, theobromin a theofylin. Tyto látky účinkují nejen na dýchací centrum, nýbrž také na srdeční činnost a ve vyšších dávkách mohou vést ke křečovým stavům.\n\nObecně xantiny účinkují dvěma způsoby:\n\n"}
{"id": "1158335", "url": "https://cs.wikipedia.org/wiki?curid=1158335", "title": "Vladimír Úlehla", "text": "Vladimír Úlehla\n\nVladimír Úlehla (16. července 1888, Vídeň – 3. července 1947, Brno) byl český fyziolog rostlin, ekolog, etnograf a filozof. \n\nVystudoval gymnázium ve Strážnici a poté přírodní vědy na Univerzitě Karlově, kde promoval v roce 1911. Po roce 1918 pracoval na nově založené Masarykově univerzitě v Brně, kde se stal se budovatelem Ústavu pro fyziologii rostlin a prvním ekofyziologem. Roku 1928 byl iniciátorem Výstavy soudobé kultury v Brně, kde organizoval expozici vědy a školství. V letech 1934 a 1938 pracoval jako vědecký redaktor v Lidových novinách, kde vyšlo 1 139 jeho článků ze světa vědy, ekologické úvahy, národopisné články, eseje o rostlinách, o poslání inteligence, o životě a jeho smyslu. V letech 1945–1946 byl děkanem Přírodovědecké fakulty Masarykovy univerzity.\n\nÚlehla je také autorem řady knih, např. „Zamyšlení nad životem“, „Za oponou života“, „Život vesmírný“, „Záhada smrti“.\n\n"}
{"id": "1158341", "url": "https://cs.wikipedia.org/wiki?curid=1158341", "title": "Kyaxarés", "text": "Kyaxarés\n\nKyaxarés (íránsky Uvachšatra; vládl asi 625 před n. l. - 585 před n. l.) byl předposlední král Médské říše, kterou za vlády jeho nástupce Astyaga obsadila Perská říše.\n\nZa jeho vlády se mu podařilo ukončit skythskou nadvládu roce 616 před n. l. Médie říše dosáhla v tomto období jednoho z vrcholů svého rozkvětu. Roku 617 před n. l. napadl Asýrii, dobyl město Aššúr a uzavřel spojenectví s babylónským králem Nabopolasarem, které potvrdily svatbou dětí obou králů. Médsko - babylónské vojsko v roce 612 před n. l. obsadilo Ninive a ovládlo tak severní Mezopotámii. Podařilo se mu tak zničit Asyrsko říši, která byla jejich úhlavním nepřítelem. Po bojích s Lydií se hranicí mezi Lydií a Médií stala řeka Halys (dnes Kizilirmak). Známý je příběh, jak se tu v posledním roce své vlády setkal Kyaxarés s lýdským králem Alyattem II., při úplném zatmění Slunce 26. května 585 před n. l., které přimělo obě strany k míru.\n"}
{"id": "1158345", "url": "https://cs.wikipedia.org/wiki?curid=1158345", "title": "Sergio Rico", "text": "Sergio Rico\n\nSergio Rico González (* 1. září 1993, Sevilla, Španělsko) je španělský fotbalový brankář a reprezentant, který v současnosti hraje v klubu Sevilla FC.\n\n\n26. května 2015 byl společně se spoluhráčem ze Sevilly Aleixem Vidalem poprvé povolán do španělského národního A-týmu pro přátelský zápas s Kostarikou a kvalifikační zápas na EURO 2016 proti Bělorusku.\n\nV A-mužstvu Španělska přezdívaném \"La Furia Roja\" debutoval 1. 6. 2016 v přípravném zápase v rakouské obci Wals-Siezenheim proti reprezentaci Jižní Korey (výhra 6:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Na šampionátu byl náhradním gólmanem a neodchytal ani minutu, brankářskou jedničkou byl David de Gea.\n\nSevilla FC\n\n"}
{"id": "1158347", "url": "https://cs.wikipedia.org/wiki?curid=1158347", "title": "Albína Dvořáková-Mráčková", "text": "Albína Dvořáková-Mráčková\n\nAlbína Dvořáková-Mráčková (30. ledna 1850 Řepice – 23. května 1893 Praha) byla česká básnířka. V mládí publikovala básně v časopisech, např. \"Zlaté klasy\" a \"Květy\", roku 1872 vydala sbírku \"Chudobky\". Její tvorba, proniknutá hlubokým citem a nezkrocenou, prudkou energií, byla oblíbená u čtenářů; kritika jí ale vytýkala nízkou uměleckou hodnotu pro příliš přímé vyjadřování a nedostatek svědomitosti, péče a kázně.\n\nNarodila se 30. ledna 1850 v Řepici u Strakonic. (Některé zdroje uvádějí nesprávný rok narození 1853.) Roku 1853 byl její otec, učitel, přeložen do Ústrašína na Pelhřimovsku. Tam Albína prožila větší část dětství. Určitý čas strávila i u příbuzných v Dolínku, kde se seznámila s pracemi Friedricha Schillera a rozhodla psát básně.\n\n20. července 1869 se provdala za Karla Mráčka, lékaře v Nové Cerekvi, a spolu s ním se postupně stěhovala do Postupic, Říčan, Strančic a Dírné. V Dírné byla zaměstnána jako poštmistryně. Žila v ústraní na venkově, věnovala se rodině, ale udržovala kontakty s některými českými spisovatelkami.\n\nDlouhodobě trpěla zdravotními obtížemi. Na jaře 1893 odjela na léčení do Prahy na gynekologickou kliniku. Zemřela 23. května 1893 v pražské Všeobecné nemocnici na pooperační komplikace.\n\nJiž jako dvanáctiletá přispívala do píseckého časopisu \"Zlaté klasy\". V šestnácti a sedmnácti letech posílala své básně do \"Květů\" (např. báseň Máje, uveřejněná 6. prosince 1866). Byla tehdy považována za velký talent a v \"Květech\" jí předpovídali slibnou budoucnost, pokud se zbaví přílišného subjektivismu.\n\nRoku 1872 vyšla její jediná básnická sbírka, \"Chudobky\", „básně, prosté formou i myšlenkou, ale plné něžné, jemné poesie, pravého ryzího citu“. Dílo bylo oblíbené u čtenářů i řady publicistů, někteří v něm viděli naději na další kvalitní práce v budoucnu. Podrobnou kritickou analýzu nabídl recenzent D. (asi Josef Durdík) ve \"Světozoru\". Podle něj autorka ve čtenáři budí soustrast, ale to není cit krásy. Žádný básník se nestal slavným samotným zdůrazňováním svého „bolu“, ale jen tím, jak své city a myšlenky dokázal vyjádřit – a pokud to Mráčková dělá přímo a bezprostředně, snižuje tím hodnotu svých básní. Doporučoval jí věnovat své tvorbě více svědomitosti a péče, umírněněji zacházet s jazykovými prostředky (méně nezkrocené, prudké energie, a více míry ve všem) a publikovat jen nejlepší práce. Podle něj měla cit, ale chyběla jí kázeň – a svými básněmi si mohla sama odlehčit, ale uměleckého dojmu až na výjimky nedosáhla.\n\nPoté svou literární činnost ukončila a věnovala se rodině. Jen občas přispívala do časopisů.\n\n"}
{"id": "1158351", "url": "https://cs.wikipedia.org/wiki?curid=1158351", "title": "Gaius Cornelius Gallus", "text": "Gaius Cornelius Gallus\n\nGaius Cornelius Gallus (asi 69 př. n. l. Forum Julii – 26 př. n. l.) byl římský politik, vojevůdce a básník.\n\nNarodil se v chudé rodině ve městě Forum Julii (dnešní Fréjus). V mládí se přestěhoval do Říma, kde studoval u stejného učitele jako Vergilius a Lucius Varius Rufus. Gallus později pomohl Vergiliovi při záchraně jeho statku v okolí Mantovy, za což se mu Vergilius odvděčil jednou ze svých básní (ekloga 10).\n\nBěhem občanské války se Gallus přiklonil na stranu pozdějšího císaře Augusta a bojoval v roce 30 před n. l. v Egyptě proti Marcovi Antoniovi. Za odměnu mu po vítězství nad svým protivníkem přiřkl Augustus správu nad Egyptem, Gallus se stal jeho prvním prefektem. Roku 29 před n. l. potlačil vzpouru v Thébách. Později upadl Gallus u císaře \"pro nevděčné a zlomyslné počínání\" v nemilost a byl odsouzen k vyhnanství a ztrátě majetku. V roce 26 před n. l. byl po udání žalobců a usnesením senátu donucen spáchat sebevraždu.\n\nNapsal čtyři knihy milostných elegií adresovaných ženě jménem Lycoris (šlo o známou herečku s pseudonymem Cytheria). Gallovým velkým vzorem byl helénistický básník Euforión z Chalkidy, autor řeckých milostných elegií. Je možné, že Gallus některé Euforiónovy básně sám přeložil do latiny.\n\nAž donedávna byl z celého Gallova díla znám pouze jediný pentameter, \"uno tellures dividit amne duas\", o skythské řece Hypanis. Až v roce 1979 objev papyru v Qasri Ibrimuzu v Egyptě odhalil asi deset Gallových veršů (i když se objevují i pochybnosti o jejich autentičnosti). Fragmenty čtyř básni vydaných pod Gallovým jménem v roce 1590 Aldem Manutiem jsou dnes považovány za podvrh.\n\n"}
{"id": "1158352", "url": "https://cs.wikipedia.org/wiki?curid=1158352", "title": "Dischidie", "text": "Dischidie\n\nDischidie (\"Dischidia\") je rod rostlin z čeledi toješťovité. Jsou to vesměs epifytní, silně dužnaté byliny s popínavými nebo visícími stonky a vstřícnými dužnatými listy. Květy jsou drobné a často baňkovitého tvaru. Rod zahrnuje asi 100 druhů a je rozšířen v Asii, Austrálii a Oceánii.\nDischidie jsou pěstovány jako zajímavost ve sklenících botanických zahrad a někdy i jako pokojové rostliny. Mnohé druhy jsou myrmekofilní, žijí v symbiotickém vztahu s mravenci.\n\nDischidie jsou dužnaté byliny, rostoucí jako epifyty, případně jako epility (na skalnatých podkladech). Stonky jsou dužnaté, štíhlé a dlouhé a obvykle popínavé pomocí adventivních kořenů, někdy ovíjivé nebo visící. Adventivní kořeny se tvoří na nodech nebo u některých druhů i nepravidelně po celé délce stonku. Listy jsou vstřícné nebo v přeslenech po 3 či 4 (výjimečně vstřícné i střídavé v rámci jedné rostliny), dužnaté, okrouhlé, vejčité až eliptické, celokrajné, lysé. Čepele listů mohou být ploché, čočkovité, vypouklé nebo i vakovitě vyduté. Některé druhy mohou být i bezlisté. Květenství jsou hroznovitá, dlouhověká a postupně rozkvétající, přičemž zároveň kvete vždy jen několik květů. Květy jsou často velmi drobné. Kalich je pětičetný a na bázi má 5 žlázek. Koruna je bílá, červená nebo fialová, dužnatá, vejcovitá až baňkovitá, často chlupatá, s úzkým ústím a krátkými korunními cípy. Cípy pakorunky jsou drobné, přirostlé ke gynostegiu, vzpřímené nebo rozestálé, na vrcholu celistvé, dvouklané nebo se zahnutými ostny. Prašníky jsou vzpřímené, s vrcholovou blánou překrývající bliznovou hlavu. Plodem je souplodí 2 kopinatých nebo válcovitých měchýřků.\n\nRod dischidie zahrnuje asi 80 až 116 druhů.\nJe rozšířen v tropické a subtropické Asii, Austrálii a Oceánii. Druh \"Dischidia nummularia\" má velký areál rozšíření, sahající od Indie po Austrálii a Oceánii.\n\nV Malajsii rostou dischidie v nížinných i horských lesích. Obzvláště hojné jsou na světlých stanovištích. Často roste pospolu na jednom stromě i několik druhů.\n\nMnohé druhy dischidií rostou v symbiotickém vztahu s mravenci, známém jako myrmekofilie. Listy některých druhů jsou přitisklé ke kmeni či větvím hostitelské dřeviny a střechovitě se překrývají. Vzniklý prostor je obýván mravenci, kteří zde rovněž pečují o potomstvo. U druhů \"Dischidia major\" a \"D. complex\" mravenci obývají přímo duté vakovité čepele listů, přičemž vstupní otvor do dutiny se nachází na listovém řapíku. Mravenci dutinu v listu postupně zanášejí humusem a když se stane příliš těsnou, stěhují se do mladších listů. Kořen z nejbližší stonkové uzliny proniká do listu stejným otvorem, kterým vstupují mravenci a rostlina z nahromaděného humusu získává živiny. Navíc rostlina využívá zvýšenou koncentraci oxidu uhličitého, produkovaného mravenci. To jí umožňuje snížit transpiraci a ztráty vláhy skrze průduchy v pokožce, díky čemuž rostliny přežívají i na stanovištích, kde nemyrmekofilní epifyty již růst nemohou. Některé druhy, např. často pěstovaná \"Dischidia ovata\", myrmekofilní nejsou.\nDischidie někdy rostou v komplexním vztahu s jinými myrmekofilními epifytními rostlinami, jako je např. \"Hydnophytum formicarum\". V blízkosti dischidií také rostou některé epifytní orchideje, např. \"Grammatophyllum elegans\".\n\nDischidie jsou opylovány motýli a můrami. Květy také často navštěvují mravenci. Semena dischidií jsou opatřena chmýrem který umožňuje šíření větrem, navíc mají olejnaté masíčko, které láká mravence. Jedná se tedy o kombinovaný způsob šíření semen.\n\nListy nížinných druhů na přímém slunci blednou, zatímco listy druhů z horských stanovišť se na slunci zbarvují do červena.\n\nRod \"Dischidia\" je v rámci čeledi \"Apocynaceae\" řazen do podčeledi \"Asclepiadoideae\" a tribu \"Marsdenieae\". Mezi blízce příbuzné rody náleží např. hoja (\"Hoya\"), marsdenie (\"Marsdenia\") a gymnema (\"Gymnema\").\n\nRůzné druhy dischidií jsou pěstovány jako zajímavost ve sklenících českých botanických zahrad. Pěstují se rovněž jako pokojové rostliny.\n\nDischidie se pěstují v dobře propustném substrátu pro epifyty. Druhy \"Dischidia ovata\" a \"D. pectinoides\" v bytových podmínkách nejlépe prospívají na jasném ale rozptýleném světle na východním okně. Při nedostatku světla nekvetou, při jeho nadbytku mají bledé listy. Nesnášejí trvale zamokřený substrát, vrchní vrstva půdy by měla mezi zálivkami vyschnout. Rostlinám prospívá vlhčí vzduch. Snadno se množí pomocí stonkových řízků.\n\n"}
{"id": "1158355", "url": "https://cs.wikipedia.org/wiki?curid=1158355", "title": "Kristián Luna", "text": "Kristián Luna\n\nKristián Luna, \"též\" Christian Luna (1671, ? – 11. srpna 1729 Praha) byl český malíř, projektant a stavební podnikatel. Je znám především svou účastí na vybudování mariánského poutního areálu na Bílé Hoře.\n\nPůvod Kristiána Luny není známý. Byl dvakrát ženatý. Dne 22. října 1695 se oženil se Sabinou Böhmovou († 1714). Na druhé svatbě s Klárou Hammerovou († 1755), která se konala 7. června 1715, byl svědkem Petr Brandl. Z prvního manželství se dospělého věku dožila dcera Marie Josefa (* 1697) a syn Jan Josef (* 1703), který byl r. 1723 vysvěcen na kněze. Z druhého manželství měl šest dětí: roku 1716 se narodila dcera Anna Eliška, roku 1718 dcera Marie Anna, 1720 dcera Marie Kateřina, 1721 dcera Marie Josefa Karolina, 1725 dcera Anna, v roce 1728 syn Jan. \n\nBydlel v Praze na Hradčanech v domě \"U kamenného sloupu\" (Úvoz 24, čp. 160/IV, Hradčany), který v roce 1697 koupil za 1300 zlatých. Přátelil se s malíři a grafiky: Petrem Brandlem, Antonínem Birkhardtem, J. Eischerem či B. van Westerhoutem. Roku 1699 byl zapsán mezi členy malostranského cechu malířů. Pracoval často pro české a moravské šlechtické rodiny (například pro Trautmannsdorfy), také pro řád kapucínů (jeho syn se stal mnichem tohoto řádu). Navrhl výstavbu poutního areálu na Bílé Hoře, spolu se zedníkem Jindřichem Klingenleitnerem se podílel na první etapě jeho stavby. Podnikal také v rudokupectví, roku 1710 byl podílníkem zlatého dolu \"Santa Marie de Victoria\" v Jílovém u Prahy, Na rozdíl od Petra Brandla, který se tímto podnikáním zadlužil, Kristian Luna ze svého podílu přispíval na výstavbu bělohorského areálu.\n\nDům \"U kamenného sloupu\" byl v držení rodiny a potomků Kristiána Luny až do roku 1846. Na jeho průčelí je domovní znamení – sloupek s dřevěnou plastikou Immaculaty, kterou vytvořil pravděpodobně sám Kristián Luna někdy kolem r. 1700, přičemž předlohou mu byla postava Panny Marie od Jana Jiřího Bendla na Mariánském sloupu na Staroměstském náměstí. \n\nV roce 1995 byla v domě zřízena Galerie Josefa Sudka, který tu žil a tvořil od roku 1959 až do své smrti v roce 1976. \n\nMaloval portréty, portrétní miniatury a oltářní obrazy.\n\n"}
{"id": "1158356", "url": "https://cs.wikipedia.org/wiki?curid=1158356", "title": "Alois Hofbauer", "text": "Alois Hofbauer\n\nAlois Hofbauer (14. června 1853 Hausbach – 19. května 1897 Hausbach) byl rakouský politik německé národnosti z Dolních Rakous, na konci 19. století poslanec Říšské rady.\n\nByl majitelem hospodářství v Dolních Rakousích.\n\nByl politicky činný. Od roku 1889 do roku 1897 zastával funkci starosty Stögersbachu. Zasedal též jako poslanec Dolnorakouského zemského sněmu. Zvolen sem byl v roce 1896 coby křesťansko sociální kandidát za kurii venkovských obcí, obvod Zwettl, Allentsteig, Gr. Gerungs, Weitra. Zemským poslancem byl do své smrti roku 1897.\n\nByl krátce i poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Dolních Rakousích, obvod Zwettl, Waidhofen a. d. Thaya atd. Poslancem byl do své smrti v květnu 1897. Pak ho v parlamentu nahradil Heinrich Eichhorn.\n\nVe volbách roku 1897 kandidoval do Říšské rady za Křesťansko-sociální stranu.\n\nZemřel v květnu 1897 na tuberkulózu.\n"}
{"id": "1158357", "url": "https://cs.wikipedia.org/wiki?curid=1158357", "title": "Marti Malloyová", "text": "Marti Malloyová\n\nMartilou \"Marti\" Malloyová (* 23. června 1986) je americká zápasnice – judistka a grapplerka, bronzová olympijská medailistka z roku 2012.\n\nS judem začalínala v 6 letech v armádní bojovém klubu NASWI na Whidbeyho ostrově v rodném Oak Harbor. Po skončení střední školy Oak Harbor High pokračovala v tréninku na San Jose State University pod vedením Yoshe Uchidy a později Mika Swaina. V americké ženské reprezentaci se pohybovala od roku 2006 v lehké váze do 57 kg. V roce 2008 se neúspěšně snažila kvalifikovat na olympijské hry v Pekingu ve vyšší polostřední váze do 63 kg. \n\nPoprvé na sebe výrazně upozornila v roce 2010 a v roce 2012 se kvalifikovala na olympijské hry v Londýně. Hned v úvodním kole způsobila jedno z největších překvapení turnaje, když v závěreční minutě prodloužení vybodovala technikou sumi-gaeši favorizovanou Portugalku Telmu Monteirovou. V semifinále však při nástupu do o-uči-gari zaváhala a Rumunka Corina Căprioriuová jí kontrovala na ippon. V boji o třetí místo porazila na ippon technikou ko-uči-gari obhájkyni prventství Italku Giulii Quintavalleovou a vybojovala bronzovou olympijskou medaili.\n\nV roce 2016 se kvalifikovala na olympijské hry v Riu, ale takticky nezvládla úvodní zápas s tchajwankou Lien Čen-ling a pohrála na tresty (šida).\n\n\n\n"}
{"id": "1158358", "url": "https://cs.wikipedia.org/wiki?curid=1158358", "title": "Nigidius Figulus", "text": "Nigidius Figulus\n\nPublius Nigidius Figulus (asi 98 před n. l. – 45 před n. l.) byl římský vzdělanec, kterého svými rozsáhlými znalostmi překonal pouze Varro, v tradici považován za velkého znalce magie a čaroděje. Roku 58 před n. l. zastával úřad pretora. V občanské válce se přidal k Pompeiovcům a po jejich porážce (48 před n. l.) byl Juliem Caesarem poslán do vyhnanství, kde zemřel.\n\nCognomen Figulus (hrnčíř) získal Nigidiuse údajně proto, že prohlásil, že svět se točí kolem své osy rychlostí hrnčířského kruhu.\n\nProtože Nigidiovo dílo připadalo nesrozumitelné už jeho současníkům a protože se obecně Římané nezajímali o magické vědy, upadly jeho práce rychle do zapomnění. V pozdější tradici vystupoval Nigidius Figulus jako tajemný, temný mág-vzdělanec, jak to dokládá i jeho obraz v literárních dílech jiných autorů.\n\nDochované tituly některých dalších prací jsou:\n"}
{"id": "1158359", "url": "https://cs.wikipedia.org/wiki?curid=1158359", "title": "216 (číslo)", "text": "216 (číslo)\n\nDvě stě šestnáct je přirozené číslo, které následuje po čísle dvě stě patnáct a předchází číslu dvě stě sedmnáct. Římskými číslicemi se zapisuje CCXVI.\n\n\n\n\nformula_1\n\n\n"}
{"id": "1158366", "url": "https://cs.wikipedia.org/wiki?curid=1158366", "title": "Władysław Fierla", "text": "Władysław Fierla\n\nWładysław Fierla (15. prosince 1909, Orlová – 31. října 1995, Londýn) byl polský evangelický duchovní a teolog, činovník polské diaspory.\n\nRoku 1934 byl ordinován na duchovního Augšburské církve evangelická ve východním Slezsku v Československu a následně působil ve sboru v Orlové. Během druhé světové války byl vězněn v koncentračních táborech. Od roku 1944 působil v západní Evropě, roku 1948 se stal pastorem evangelicko-augsburské farnosti v Londýně.\n\nOd roku 1953 do své smrti byl biskupem Polské evangelicko-augsburské církve v zahraniční (\"Polski Kościół Ewangelicko-Augsburski na Obczyźnie\"). Církev vedl k zdůrazňování polského charakteru a teologickému konzervatismu. Politicky se orientoval na exilovou polskou vládu. Po jeho smrti se církev rozpadla.\n\nByl ženat s Helenou, roz. Wiejovou.\n"}
{"id": "1158367", "url": "https://cs.wikipedia.org/wiki?curid=1158367", "title": "Emerich Kienmann", "text": "Emerich Kienmann\n\nEmerich Kienmann, též Emmerich Kienmann (5. listopadu 1854 Röschitz – 24. ledna 1912 Kremže), byl rakouský pedagog a politik německé národnosti z Dolních Rakous, na přelomu 19. a 20. století poslanec Říšské rady.\n\nByl profesorem reálné školy ve Vídni. Vystudoval vyšší reálnou školu v Kremži na nastoupil na Vysokou školu technickou ve Vídni. Získal aprobaci pro výuku geometrie a matematiky na německých školách. Zasedal v obecní radě ve Vídeňském Novém Městě, na sklonku života zde zastával i post prvního náměstka starosty. Byl též aktivním fukcionářem tělovýchovy.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Dolních Rakousích, obvod Neustadt, Neunkirchen, Pottendorf atd. Mandát zde obhájil i ve volbách roku 1901. Ve volebním období 1897–1901 se uvádí jako Emerich Kienmann, profesor na dolnorakouské zemské vyšší reálné škole a vyšší živnostenské škole ve Vídeňském Novém Městě, bytem Vídeňské Nové Město.\n\nVe volbách roku 1897 kandidoval do Říšské rady za Německou lidovou stranu. Za stejnou stranu byl zvolen i v roce 1901. Patřil mezi zakladatele této strany v Dolních Rakousích. Předtím náležel mezi německé liberály. V rámci Německé lidové strany prosazoval antisemitské programové cíle. Zároveň se ostře profiloval proti Křesťansko sociální straně. Do Říšské rady kandidoval i ve volbách roku 1907, ale porazil ho Engelbert Pernerstorfer.\n\nNěkolik měsíců před smrtí se přestěhoval kvůli vážnému onemocnění k sestře do Kremže. Rezignoval tehdy proto na funkce v komunální politice. Zemřel v lednu 1912.\n"}
{"id": "1158369", "url": "https://cs.wikipedia.org/wiki?curid=1158369", "title": "Alexandr Afrodisijský", "text": "Alexandr Afrodisijský\n\nAlexandr Afrodisijský (2. století Aphrodisias Kárie – 3. století ) byl starořecký filozof, hlavní představitel peripatetické školy v Aténách, kde učil v období let 198 až 211. Byl posledním a největším Aristotelovým komentátorem nebo vykladačem, proto ho nazývají i Exeget (Vykladač).\n\nKe konci 2. století přišel do Atén, kde se stal studentem stoicismu v peripatetické škole u filozofa Sosigena, Hermina a snad i Aristotela z Mytilény. Nepopíral vstup božského ducha do duše člověka, ale identifikoval nesmrtelný aktivní intelekt s božskostí, lidskému individuu připisoval pouze pasivní intelekt vázáný na tělo a tudíž smrtelný. Proto byli v období renesance jako alexandristé označováni ti aristotelovci, kteří popírali nesmrtelnost ve výše uvedeném smyslu.\n\nPrý byl objevitelem skutečnosti, že sražená pára z mořské vody je sladká.\n\n"}
{"id": "1158371", "url": "https://cs.wikipedia.org/wiki?curid=1158371", "title": "SK Kadaň", "text": "SK Kadaň\n\nSK Kadaň (celým názvem: Sportovní klub Kadaň) je český klub ledního hokeje, který sídlí v Kadani v Ústeckém kraji. Založen byl v roce 1945 pod názvem SK Tatran Kadaň. Svůj současný název nese od roku 1991. V roce 1998 postoupila Kadaň pod vedením trenéra Zdeňka Šindlera do 1. ligy, kterou hraje dodnes (k sezóně 2018/19). V sezoně 2016/17 představoval kadaňský A-tým farmu pro extraligové celky Piráti Chomutov a HC Energie Karlovy Vary. Od sezóny 1998/99 působí v 1. lize, druhé české nejvyšší soutěži ledního hokeje. Klubové barvy jsou černá, žlutá a bílá.\n\nSvé domácí zápasy odehrává na zimním stadionu města Kadaň s kapacitou 3 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1158374", "url": "https://cs.wikipedia.org/wiki?curid=1158374", "title": "Ystradgynlais", "text": "Ystradgynlais\n\nYstradgynlais je městečko na řece Tawe v jihozápadní části správní oblasti Powys ve Walesu. Město je největší v historickém okresu hrabství Brecknockshire a druhou největší administrativní oblastí Powysu. Bylo postaveno poblíž železáren, uhelných dolů a hodinářských továren.\n"}
{"id": "1158375", "url": "https://cs.wikipedia.org/wiki?curid=1158375", "title": "Adelin z Chelles", "text": "Adelin z Chelles\n\nSvatý Adelin z Chelles byl francouzský kněz a opat v Celles nacházející se v dnešní Belgii.\n\nPravděpodobně se narodil na počátku 7. století v Akvitánii ve šlechtické rodině. Byl umístěn do výchovy svatého Remakla. Na kněze byl vysvěcen v Maastrichtu svatým Remaklem a v Celles. Založil klášter kde se stal opatem. Později byl poustevníkem poblíž Dinantu. Zemřel roku 696 v pověsti svatosti. Roku 1338 byly jeho ostatky přeneseny do kostela ve Visé.\n\nJeho svátek je oslavován 3. února.\n\n"}
{"id": "1158379", "url": "https://cs.wikipedia.org/wiki?curid=1158379", "title": "Rudolf Kitschelt", "text": "Rudolf Kitschelt\n\nRudolf Kitschelt (10. února 1839 – 18. června 1927 Vídeň) byl rakouský podnikatel a politik německé národnosti z Dolních Rakous, na přelomu 19. a 20. století poslanec Říšské rady.\n\nPůvodně chtěl být sochařem. Studoval na akademiích ve Vídni, Berlíně a Drážďanech. V roce 1863 ale převzal po otci továrnu na železný nábytek. V letech 1878–1920 byl členem obchodní a živnostenské komory jako komorní rada, přičemž v letech 1892–1920 byl jejím viceprezidentem.\n\nByl politicky činný. Zasedal jako poslanec Dolnorakouského zemského sněmu. Zvolen sem byl v roce 1884 coby liberální kandidát (tzv. Ústavní strana) za kurii obchodních a živnostenských komor. Mandát na sněmu obhájil v roce 1890 a 1896. Zemským poslancem byl do roku 1902.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii obchodních a živnostenských komor v Dolních Rakousích, obvod Vídeň. Nastoupil 18. října 1899 místo Maxe Mauthnera. Mandát obhájil v řádných volbách roku 1901. Ve volebním období 1897–1901 se uvádí jako Rudolf Kitschelt, majitel továrny, bytem Vídeň.\n\nV roce 1899 po zvolení na Říšskou radu vstoupil do poslaneckého klubu Freie Deutsche Vereinigung (takzvaná Mauthnerova skupina), který sdružoval staroliberální proud německorakouské politiky. Ve volbách roku 1901 kandidoval do Říšské rady za Německou pokrokovou stranu.\n"}
{"id": "1158380", "url": "https://cs.wikipedia.org/wiki?curid=1158380", "title": "Zemská silnice B57", "text": "Zemská silnice B57\n\nZemská silnice Güssinger Straße B57 je silnice v Rakousku. Začíná ve spolkové zemi Burgenland na jihozápadním okraji okresního města Oberwart, odbočením ze silnice Burgenland Straße B 50 směrem na jih. Dále prochází okresním městem Güssing. Tady se k B57 připojuje silnice Geschriebenstein Straße B56. B57 pokračuje k Jennersdorfu. U tohoto města přejde do spolkové země Štýrsko. Zde v okrese Südoststeiermark projde městem Fehring a pak skončí na východním okraji okresního města Feldbach napojením na silnici Gleichenberger Straße B66. Silnice B57 dostala své jméno podle města Güssing, jímž prochází. Délka silnice je zhruba 80 km.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1158381", "url": "https://cs.wikipedia.org/wiki?curid=1158381", "title": "Anna (prorokyně)", "text": "Anna (prorokyně)\n\nSvatá Anna prorokyně je žena zmíněná v Evangeliu podle Lukáše. Podlo tohoto evangelia byla starší židovskou ženou, která prorokovala o Ježíši v Chrámu v Jeruzalémě. Objevuje se v při Uvedení Páně do chrámu.\n\n\"Žila tu i prorokyně Anna, dcera Fanuelova, z pokolení Ašerova. Byla již pokročilého věku; když se jako dívka provdala, žila se svým mužem sedm let\"\n\n\"a pak byla vdovou až do svého osmdesátého čtvrtého roku. Nevycházela z chrámu, ale dnem i nocí sloužila Bohu posty i modlitbami.\"\n\n\"A v tu chvíli k nim přistoupila, chválila Boha a mluvila o tom dítěti všem, kteří očekávali vykoupení Jeruzaléma\"\n\nNěkteré řecké texty uvádějí, že byla vdovou 84 let. Učenci zvažují, zda to není chyba textu v tom, že jí bylo 84 let. Někdy je uváděno, že jí bylo 105 let.\n\n"}
{"id": "1158383", "url": "https://cs.wikipedia.org/wiki?curid=1158383", "title": "Sergio Asenjo", "text": "Sergio Asenjo\n\nSergio Asenjo Andrés [serchjo asencho andrés] (* 28. června 1989, Palencia, Španělsko) je španělský fotbalový brankář, který v současnosti hraje v klubu Villarreal CF.\n\n\nAsenjo reprezentoval Španělsko v mládežnických kategoriích U17, U19, U20 a U21. \nZúčastnil se Mistrovství Evropy hráčů do 17 let 2006 v Lucembursku, kde získal se španělským týmem bronzovou medaili.\nNa Mistrovství Evropy hráčů do 19 let 2007 v Rakousku získal se spoluhráči titul po finálové výhře 1:0 nad Řeckem.\nPřipsal si účast i na Mistrovství světa hráčů do 20 let 2009 v Egyptě a na Mistrovství Evropy hráčů do 21 let 2009 ve Švédsku. Na těchto turnajích mladí Španělé medaile nezískali.\n\nV březnu 2015 byl trenérem Vicentem del Bosque poprvé povolán do španělského národního A-týmu pro kvalifikační zápas na EURO 2016 proti Ukrajině a pro přátelský zápas s Nizozemskem. Debutoval 29. 5. 2016 v přípravném zápase ve švýcarském Sankt Gallenu proti Bosně a Hercegovině (výhra 3:1).\n\nAtlético Madrid\n\nŠpanělsko\n"}
{"id": "1158384", "url": "https://cs.wikipedia.org/wiki?curid=1158384", "title": "Anton Skrbensky-Hrzystie", "text": "Anton Skrbensky-Hrzystie\n\nAnton Skrbensky-Hrzystie, též Anton Skrbenski-Hrzystie, česky Antonín Skrbenský z Hříště (22. srpna 1860 Jihlava – 23. srpna nebo 5. září 1914 Ilcza), byl rakouský šlechtic z rodu Skrbenských z Hříště a politik německé národnosti z Dolních Rakous, na přelomu 19. a 20. století poslanec Říšské rady. Padl v první světové válce.\n\nPocházel z rodu Skrbenských z Hříště. Působil jako statkář v Paasdorfu. Byl c. k. komořím.\n\nByl politicky činný. Zasedal jako poslanec Dolnorakouského zemského sněmu. Zvolen sem byl v roce 1896 coby kandidát Strany ústavověrného velkostatku za kurii velkostatkářskou. Mandát zde obhájil v roce 1902 a poslancem zemského sněmu byl do roku 1908. V letech 1902–1909 byl náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Dolních Rakousích. Mandát zde obhájil i ve volbách roku 1901. Ve volebním období 1897–1901 se uvádí jako svobodný pán Anton von Skrbensky-Hrzystie, c. k. komoří, záložní nadporučík a statkář, bytem Paasdorf, pošta Mistelbach.\n\nVe volbách roku 1897 i ve volbách roku 1901 kandidoval do Říšské rady jako Ústavověrný velkostatkář.\n\nV roce 1914 narukoval coby záložní poručík na frontu a padl u obce Ilcza v tehdejším ruském Polsku v srpnu 1914. Podle jiných zdrojů padl v září 1914.\n"}
{"id": "1158386", "url": "https://cs.wikipedia.org/wiki?curid=1158386", "title": "Karl August Benirschke", "text": "Karl August Benirschke\n\nKarl August Benirschke ( 19. prosinec 1877 Dornbach u Vidně - 20. leden 1947 Vídeň) byl rakouský architekt a stavitel ve Vídni.\n\nKarl August Benirschke se narodil v roce 1877 v tehdejším Dornbachu u Vídně (Vídeň 17) v rodině kovářského mistra. V roce 1896 ukončil studium na průmyslové škole ve Vídni. Po tříleté praxi v roce 1899 začal studovat na Akademii výtvarného umění ve Vídni u Victora Lunze do roku 1902. V roce 1904 získal stavební koncesi a založil s Rudolfem Wiehartem stavební společnost K. A. Benirschke& Rudolf Weihart. Zemřel po dlouhé nemoci ve věku 70 let ve Vídni a je pochován na hřbitově v Dornbachu.\n\nOtec Leopold Augusta Benirschke (narozen 1839) byl kovářem v Dornbachu, matka Antonia rozená Herbrecht (1842–1906). V roce 1922 se oženil s Johannou rozenou Stummvoll (zemřela v roce 1980). Jejich manželství bylo bezdětné. Karl August Benirschke měl dva bratry Augusta (narozen 1880) a Johanna (narozen 1882)\n\nJeho dílo a společnost je málo známe a často se zaměňuje s Karl Johannem Benirschkem (1875–1941), který také studoval na Akademii výtvarného umění u Victora Lunze v období 1897–1899 a pak u Otto Wágnera (1841–1918) do 1902. Od roku 1906 se usadil v Saské Kamenici a působil v Sasku, Čechách a Moravě.\n\nKarl August Benirschke projektoval a stavěl ve spolupráci s Rudolfem Wiehertem ve historizujícím stylu. Prokazatelné jsou dvě stavby.\n\n"}
{"id": "1158389", "url": "https://cs.wikipedia.org/wiki?curid=1158389", "title": "Otravy albánských dětí", "text": "Otravy albánských dětí\n\nOtravy albánských dětí (srbochorvatsky Trovanje albanske dece/Тровање албанске деце, albánsky Helmimi i nxënësve) se odehrály v Kosovu v březnu 1990. Aféra, ve které kosovští Albánci obviňovali srbské obyvatelstvo a jugoslávský státní aparát z otrav tisíce dětí plynem a ve kterém jugoslávští představitelé označili celou záležitost za masové simulantství ze strany albánského obyvatelstva, byl jednou z ukázek vyhrocených srbsko-albánských vztahů v autonomní oblasti Kosovo těsně před rozpadem Jugoslávie v roce 1991.\n\nBěhem března a dubna roku 1990 vyhledalo lékařskou pomoc několik tisíc dětí kosovských Albánců z Podujeva, Vučitrnu, Uroševace, Lipljanu a dalších míst. K prvním případům došlo ve střední škole \"Đuro Đaković\" v Podujevu dne 20. března.\n\nDěti si stěžovali na symptomy, velmi podobné otravě. Lékaři srbské národnosti v kosovských zdravotnických zařízeních odmítli tyto děti ošetřit. Celkem o lékařskou pomoc zažádalo sedm tisíc dětí; z toho tři tisíce jen v prvních několika dnech.\n\nMezinárodní lékařský panel i jugoslávští představitelé s prohlášením, že se o žádné otrávení nejedná, ale že jde o provokaci albánských separatistů. Kosovští Albánci, a s nimi i část jugoslávské veřejnosti (především v Slovinsku a Chorvatsku, se domnívala, že se jednalo o operaci jugoslávských tajných služeb s cílem vyvolat ozbrojené povstání a následnou intervenci armády. Bělehradský deník Politika několik dní po propuknutí epidemie vydal zprávu, že se \"Albánci nechávají otrávit pro peníze.\"\n\nKosovo bylo na jaře roku 1990 ve velmi složité situaci; v autonomní oblasti docházelo k častým protestům, kdy musela zasahovat policie i armáda. K otevřené střelbě na demonstrující došlo jen několik měsíců před tímto případem; zemřelo tehdy několik desítek lidí. Albánští lékaři zažádali o pomoc mezinárodních lékařských organizací s cílem vyšetřit, zdali se jedná skutečně o případy otrav, či nikoliv. To se jim sice nepodařilo, v Záhřebu se nicméně uskutečnilo sympozium, které se snažilo tímto problémem zabývat. Jugoslávská vláda sestavila pro vyšetření problému speciální komisi. Podle informací z vojensko-lékdařského institutu v Bělehradě se nicméně o žádnou masovou otravu nejednalo.\n"}
{"id": "1158390", "url": "https://cs.wikipedia.org/wiki?curid=1158390", "title": "Seznam premiérů Lotyšska", "text": "Seznam premiérů Lotyšska\n\nToto je seznam předsedů vlád Lotyšska.\n"}
{"id": "1158391", "url": "https://cs.wikipedia.org/wiki?curid=1158391", "title": "Adolf Wedral", "text": "Adolf Wedral\n\nAdolf Wedral (23. dubna 1861 – ???) byl rakouský odborář a politik německé národnosti z Dolních Rakous, na konci 19. století poslanec Říšské rady.\n\nByl kovodělníkem. Narodil se v dubnu 1861 v chudé rodině krejčího. Zapojil se do katolického spolkového života a patřil mezi zakladatele křesťansko sociálního dělnického hnutí v Rakousku. Působil coby tajemník roku 1891 založeného dělnického křesťanského spolku. V roce 1895 se stal předsedou dělnického vzdělávacího spolku Einheit.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Dolních Rakousích, 9. volební obvod: Neustadt, Baden atd. Ve volebním období 1897–1901 se uvádí jako Adolf Wedral, kovodělník, bytem Vídeň.\n\nVe volbách roku 1897 kandidoval do Říšské rady za antisemity (Křesťansko-sociální strana). Koncem roku 1900 se ovšem dostal do veřejného sporu s vedením strany a jejím předsedou Karlem Luegerem. Dobový tisk dokonce uvedl, že Wedral agituje ve prospěch sociálně demokratického kandidáta.\n"}
{"id": "1158396", "url": "https://cs.wikipedia.org/wiki?curid=1158396", "title": "Světová knihovna (KLU)", "text": "Světová knihovna (KLU)\n\nSvětová knihovna vydávaná po válce ve Státním nakladatelství krásné literatury a umění (KLU) přinášela překlady význačných děl světové literatury (čeští a slovenští autoři zde nevycházeli) a propagovala i výtvarné umění.\n\nKnihy formátu A5 měly sytě červenou plátěnou vazbu a obálku z křídového papíru, na které byla reprodukce (13 x 10 cm) významného malíře, krajana a současníka vydávaného autora. Název knihy byl umístěn nad obrazem světlým písmem v černém pruhu širokém 4 cm, pod obrazem na bílé ploše byl černým písmem uveden autor a logo nakladatelství (zpočátku KLU, od roku 1966 Odeon). Na přední záložce byla reprodukce uvedena znovu ve zmenšeném formátu (8 x 6 cm) s medailonkem malíře, na zadní přepážce charakteristika vydávané knihy. \n\nKnihy edice nebyly číslovány, můžeme tedy uvést jen příklady:\n\n\n"}
{"id": "1158398", "url": "https://cs.wikipedia.org/wiki?curid=1158398", "title": "Josef Böheim", "text": "Josef Böheim\n\nJosef Böheim (21. července 1846 Mnichov – 17. nebo 21. dubna 1919 Linec) byl rakouský podnikatel a politik německé národnosti z Horních Rakous, na přelomu 19. a 20. století poslanec Říšské rady.\n\nNarodil se v Michově. Vyučil se hodinářem. Už jako učeň přesídlil do rakouského Pasova a působil na různých místech v Rakousku. V roce 1872 si otevřel živnost v Linci v Schmidtorstrasse. Byl funkcionářem obchodní a živnostenské komory. V letech 1895–1905 zasedal v obecní radě v Linci za stranu DNP. Od roku 1896 byl poslancem Hornorakouského zemského sněmu za městskou kurii, obvod Linec. Mandát zde obhájil v roce 1897 a 1902 a zemským poslancem byl do roku 1908. I na zemském sněmu zastupoval DNP.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Horních Rakousích, obvod Linec, Urfahr, Ottensheim atd. Mandát zde obhájil i ve volbách roku 1901. Ve volebním období 1897–1901 se uvádí jako Josef Böheim, hodinář, bytem Linec.\n\nVe volbách roku 1897 kandidoval do Říšské rady za Německou lidovou stranu. Podle jiného zdroje patřil do Živnostenské strany. Náležel mezi zakladatele hornorakouské Živnostenské strany. Ve volbách roku 1901 uspěl za Německou lidovou stranu.\n\nPo roce 1908 se stáhl z politického dění. Zemřel v dubnu 1919.\n"}
{"id": "1158399", "url": "https://cs.wikipedia.org/wiki?curid=1158399", "title": "Óscar de Marcos", "text": "Óscar de Marcos\n\nÓscar de Marcos Arana (* 14. dubna 1989, Laguardia, Španělsko) je španělský fotbalový obránce/záložník baskického původu, který v současnosti hraje v klubu Athletic Bilbao. \n\n\nÓscar de Marcos reprezentoval Španělsko v mládežnických kategoriích U20, U21 a U23. Zúčastnil se Mistrovství světa hráčů do 20 let 2009 v Egyptě.\n\nV listopadu 2015 byl trenérem Vicentem del Bosque poprvé povolán do španělského národního A-týmu pro přátelské zápasy proti Anglii a Belgii (druhý zmíněný byl z bezpečnostních důvodů zrušen). Na první start za seniorskou reprezentaci však zatím čeká.\n\n"}
{"id": "1158405", "url": "https://cs.wikipedia.org/wiki?curid=1158405", "title": "Elite: Dangerous", "text": "Elite: Dangerous\n\nElite: Dangerous je objevitelsko-obchodně-akční vesmírný simulátor, který je čtvrtým pokračováním úspěšné herní série Elite z 80. a 90. let 20. století. Hráč zde pilotuje kosmickou loď napříč realisticky vytvořenou galaxií, která je založena na reálné Mléčné dráze. Jde o první hru v této sérii, ve které je zahrnuta hra více hráčů po internetu (multiplayer). S tím efektem, že akce každého hráče ovlivňují příběhovou linii u jinak staticky generovaného vesmíru a jsou zde zahrnuty i možnosti pro jednotlivé samostatné hráče (solo play). Hra navazuje na předchozí díl \"Frontier: First Encounters\", který je třetí v pořadí a byl vydaný v roce 1995.\n"}
{"id": "1158407", "url": "https://cs.wikipedia.org/wiki?curid=1158407", "title": "Sacramento Valley", "text": "Sacramento Valley\n\nSacramento Valley je rozlehlé údolí v severní Kalifornii, ve Spojených státech amerických. Společně s jižním údolím San Joaquin Valley tvoří Velké kalifornské údolí. Sacramento Valley je téměř rovná nížina. Údolí má délku přibližně 280 km a šířku okolo 50 km. Zvolna se svažuje ze severu k jihu. Nadmořská výška je 30 až 50 m, jen místy se v krajině zvedají skupiny kopců, které dosahují nejvýše k 600 m n. m. Středem údolí protéká řeka Sacramento. Ze západu je údolí ohraničeno Kalifornským pobřežním pásmem, z východu pohořím Sierra Nevada, ze severu Klamatskými horami a pohořím Siskiyou Mountains a z jihu deltou řek Sacramento a San Joaquin, respektive Sanfranciským zálivem. Vegetaci tvoří především travní porosty. Oblast je intenzivně zemědělsky využívaná. V jižní části údolí leží hlavní město Kalifornie Sacramento.\nV tomto článku byly použity informace z článku Sacramento Valley na anglické Wikipedii\n"}
{"id": "1158408", "url": "https://cs.wikipedia.org/wiki?curid=1158408", "title": "Josef Doblhofer", "text": "Josef Doblhofer\n\nJosef Doblhofer (1. dubna 1845 Weilbach – 17. dubna 1917 Sankt Georgen bei Obernberg am Inn) byl rakouský politik německé národnosti z Horních Rakous, na přelomu 19. a 20. století poslanec Říšské rady.\n\nPůsobil jako zemědělec ve Weilbachu. Byl členem Všeobecného spolku zemědělských družstev. Angažoval se politicky. Od roku 1894 do roku 1897 a znovu v letech 1900–1906 působil coby starosta Weilbachu. Od roku 1897 byl poslancem Hornorakouského zemského sněmu za kurii venkovských obcí, obvod Ried. Mandát zde obhájil v roce 1902 a 1908 a zemským poslancem byl do roku 1910. Zastupoval katolické konzervativce. V letech 1897–1914 byl i náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii venovských obcí v Horních Rakousích, obvod Ried, Braunau atd. Mandát zde obhájil i ve volbách roku 1901. Uspěl i ve volbách roku 1907, konaných poprvé podle všeobecného a rovného volebního práva. Byl zvolen za okrsek. Horní Rakousy 09. Ve volebním období 1897–1901 se uvádí jako Josef Doblhofer, majitel hospodářství a zemský poslanec, bytem Weilbach.\n\nVe volbách roku 1897 kandidoval do Říšské rady za Katolickou lidovou stranu. Ve volbách roku 1901 je uváděn jako konzervativec. Vstoupil pak do parlamentního Klubu středu, který tvořila zejména Katolická lidová strana. Po volbách roku 1907 zasedal v poslaneckém klubu Křesťansko-sociální sjednocení.\n"}
{"id": "1158412", "url": "https://cs.wikipedia.org/wiki?curid=1158412", "title": "Roseapple Pi", "text": "Roseapple Pi\n\nRoseapple Pi je v informatice název jednodeskového počítače podobného populárnímu Raspberry Pi (poznámka: ovoce rose apple je česky \"pěnovka\"). Za vývojem stojí stejnojmenná tchajwanská společnost. Primárním operačním systémem je Linux. Hlavní využití by měl najít ve školách pro studenty a učitele při výuce informatiky. V současnosti (rok 2016) se cena pohybuje okolo 1250 Kč, aktuální verze desky je 1.1 (mírně se liší oproti předchozí verzi 1.0).\n\n\"Roseapple Pi\" je počítač ve velikosti kreditní karty. Procesor je taktován na 1,1 GHz a velikost operační paměti je 2GB (DDR3 DRAM). Operační systém je nahrán na MicroSD kartě ze které se bootuje.\n\nRoseapple Pi nabízí na samotné desce infračervené čidlo (IR) a mikrofon.\n\nJedná se o 40pinovou lištu nabízející:\n\nPočítač je napájen zdrojem 5V/2A s konektorem typu MicroUSB. Hodnota 2A je doporučena výrobcem a neměla by být nižší.\n\nNa počítačové desce je umístěn vypínač napájení a k vypnutí počítače tedy není nutné odpojovat USB kabel.\n\nPodporovanými operačními systémy pro Roseapple Pi jsou Debian, Ubuntu, Fedora, Android 5.0/5.1. Operační systém lze stáhnout ze stránek výrobce.\n\n\n"}
{"id": "1158413", "url": "https://cs.wikipedia.org/wiki?curid=1158413", "title": "Stopkova plzeňská pivnice", "text": "Stopkova plzeňská pivnice\n\nStopkova plzeňská pivnice je pivnice v Brně, nacházející se v České ulici v historickém centru města, poblíž náměstí Svobody.\n\nV roce 1870 zde vznikla hospoda \"U Jonáků\", kterou roku 1910 převzal hostinský Jaroslav Stopka, jeden z nejproslulejších brněnských českých restauratérů první poloviny 20. století. Pod jeho vedením se podnik dočkal největší slávy a byl jedním z center českých studentů, intelektuálů a měšťanů. Již od začátku čepoval plzeňské pivo. Objekt byl po roce 1989 vrácen rodině Stopků, která ho v roce 2009 prodala. Od roku 2011 provozuje Stopkovu pivnici skupina Kolkovna Restaurants.\n\nBudova č. 5, ve které je pivnice umístěna, je chráněna jako kulturní památka České republiky. Tento dům \"U zlatého koníčka\", jak byla budova dříve označena, má gotické a renesanční základy a byl původně jednopatrový. Druhé patro vzniklo během barokní přestavby, další úpravy byly klasicistní. Při vzniku hostince ve druhé polovině 19. století byla budova pro tyto účely adaptována, další rozsáhlé úpravy byly provedeny v roce 1919, kdy dům dostal secesní sgrafitové průčelí od Ládi Nováka (mj. autora výzdoby pražské hospody U Fleků), na přelomu 60. a 70. let 20. století a po roce 1989, kdy bylo dostavěno třetí patro kryté mansardovou střechou. Poté, co Stopkova rodina dům odprodala, proběhla v letech 2010–2011 celková rekonstrukce domu, při které se architekti pokusili zachovat atmosféru lokálu a mansardovou střechu z 90. let 20. století nahradili předsazeným skleněným obkladem.\n"}
{"id": "1158414", "url": "https://cs.wikipedia.org/wiki?curid=1158414", "title": "Georg Friedrich Dürckheim", "text": "Georg Friedrich Dürckheim\n\nGeorg Friedrich Dürckheim-Montmartin (7. října 1866 Hagenberg im Mühlkreis – 21. listopadu 1928 Hagenberg im Mühlkreis) byl rakouský šlechtic a politik německé národnosti z Horních Rakous, na přelomu 19. a 20. století poslanec Říšské rady.\n\nPůsobil jako statkář v Hagenberg im Mühlkreis. Byl předsedou zemského poradního sboru pro rybolov a členem zemské zemědělské rady. Od roku 1909 byl poslancem Hornorakouského zemského sněmu za kurii velkostatkářskou. Zemským poslancem byl do roku 1915. Zastupoval konzervativce. V letech 1909–1918 byl i členem zemského výboru.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii velkostatkářskou v Horních Rakousích. Nastoupil 12. dubna 1899 místo Julia von Falkenhayna. Mandát zde obhájil i v řádných volbách roku 1901. Ve volebním období 1897–1901 se uvádí jako hrabě Georg Friedrich Dürckheim-Montmartin, statkář, bytem Hagenberg.\n\nVe volbách roku 1901 kandidoval do Říšské rady jako konzervativec. Vstoupil pak do parlamentního Klubu středu, který tvořila zejména Katolická lidová strana.\n\nZemřel po dlouhé nemoci v listopadu 1928.\n"}
{"id": "1158417", "url": "https://cs.wikipedia.org/wiki?curid=1158417", "title": "August Etz", "text": "August Etz\n\nAugust Etz (24. září 1861 Ried im Innkreis – 4. března 1936 Ried im Innkreis) byl rakouský politik německé národnosti z Horních Rakous, na přelomu 19. a 20. století poslanec Říšské rady.\n\nPůsobil jako kovář. Od roku 1898 vedl list \"Rieder Volkszeitung\" a spolupracoval s redakcí \"Linzer Volksblatt\". V letech 1903–1906 byl členem obecního výboru v Riedu. V roce 1911 založil živnostenské úvěrové družstvo v Riedu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii všeobecnou v Horních Rakousích, 3. volební obvod: Wels, Eferding, Ried, Braunau atd. Nastoupil 3. června 1899 místo Gregora Doblhamera. Mandát zde obhájil i ve volbách roku 1901. Ve volebním období 1897–1901 se uvádí jako August Etz, kovář, bytem Ried im Innkreis.\n\nVe volbách roku 1899 i v roce 1901 kandidoval do Říšské rady za Katolickou lidovou stranu. Vstoupil pak do parlamentního Klubu středu, který tvořila zejména Katolická lidová strana.\n"}
{"id": "1158418", "url": "https://cs.wikipedia.org/wiki?curid=1158418", "title": "Špička (brána)", "text": "Špička (brána)\n\nBrána Špička je ve zlomku dochovaná gotická brána, která se nachází v bývalém opevnění pražského Vyšehradu.\n\nMohutná věžovitá stavba pevnostního charakteru byla nejvýraznější částí středověkého vyšehradského opevnění a bránila přírodním terénem nejméně chráněný přístup na ostrožnu od jihovýchodu. Dle prospektu Prahy z r. 1562 od J. Kozla a M. Peterleho se jednalo o trojdílnou stavbu s podsebitím na krakorcích a vysokými jehlancovými střechami nad arkýři. Zachovala se severní třetina přízemní části s výběhy žeber klenby středního průjezdu.\n\nRekonstrukce předpokládaného gotického vzhledu brány Špička byl inspirací architekta Quida Bělského pro pavilon Klubu českých turistů na Jubilejní výstavě roku 1891, který po přenesení slouží jako zrcadlové bludiště na Petříně.\n\n"}
{"id": "1158420", "url": "https://cs.wikipedia.org/wiki?curid=1158420", "title": "Makak munzala", "text": "Makak munzala\n\nMakak munzala (\"Macaca munzala\") nebo makak arunáčalský je úzkonosá opice z čeledi kočkodanovití (\"Cercopithecidae\") a rodu makak (\"Macaca\"). Druh objevil a popsal biolog Anindya Sinha s kolektivem 17. 12. 2004 a dle Mezinárodního svazu ochrany přírody (IUCN) je ohrožený.\n\nMakak munzala se vyskytuje v oblasti Arunáčalpradéš na severovýchodě Indie, může žít ještě v Tibetu a Bhútánu, v roce 2012 však ještě výskyt na těchto územích nebyl potvrzen. Přirozenou hranici tvoří řeka Brahmaputra, jež zamezuje křížení s příbuznými druhy. K životu dává makak munzala přednost lesům v nadmořské výšce 2000−3500 m n. m. Den tráví na zemi i na stromech, na zem slézá v případě hledání potravy.\n\nMakak munzala měří průměrně 82,4 cm, hmotnost se odhaduje na 15 kg, přičemž tyto údaje jsou pouze orientační, vytvořené měřením jednoho samce lapeného do pasti. Očekává se, že samice budou menší, samci mají navíc mohutnější lebku a větší špičáky; u těchto makaků je vyvinut pohlavní dimorfismus. Srst je dlouhá a hustá, má tmavohnědé zbarvení, které bývá světlejší na končetinách a horní části těla. Na žlutém čele tvoří typický vír. Makakové munzala jsou býložraví, potravu tvoří především listy, někdy však mohou vybírat z bahna drobné bezobratlé. V létě tráví hledáním potravy 29−51% času, v zimě i více. Skupinu tvoří 5−60 opic složených z vedoucího samce, samic, dospívajících a mláďat. Jde o společenská zvířata s vyvinutým společenským žebříčkem. Období rozmnožování makaka munzaly není známá, zhruba po 150−190 dnech gravidity se samici narodí jedno mládě. Také délka života těchto opic není detailně známá, očekává se, že se dožívají 20−30 let ve volné přírodě, v zajetí 30−40 let.\n\nMakak munzala je dle Mezinárodního svazu ochrany přírody (IUCN) ohroženým druhem. Nebezpečí představuje především zabíjení těchto opic místními farmáři, protože někdy ničí úrodu nebo pro maso. Ničení přirozeného prostředí není zatím v oblastech výskytu této opice příliš rozvinuto.\n\nVzhledem k tomu, že byl druh popsán teprve nedávno, nebyl zařazen do seznamu zvířat chráněných indickým zákonem o ochraně divokých zvířat z roku 1972, je již ale uveden v druhém dodatku Úmluvy o mezinárodním obchodu s ohroženými druhy volně žijících živočichů a rostlin (CITES). Není známo, zda se opice vyskytuje v některých chráněných oblastech, možný je nepotvrzený výskyt v Národním parku Mouling.\n\n"}
{"id": "1158422", "url": "https://cs.wikipedia.org/wiki?curid=1158422", "title": "Franz Grafinger", "text": "Franz Grafinger\n\nFranz Grafinger (27. listopadu 1859 Grünau im Almtal – 19. října 1918 Grünau im Almtal) byl rakouský politik německé národnosti z Horních Rakous, na počátku 20. století poslanec Říšské rady.\n\nVychodil národní školu v rodné obci a po tři roky sloužil v armádě.\n\nPůsobil jako podnikatel a majitel pily. Byl předsedou místní školní rady v Grünau im Almtal a členem dozorčí rady tamní spořitelny. Předsedal také zemědělskému družstvu v Grünau im Almtal. V letech 1891–1911 zastával post starosty Grünau im Almtal. Reprezentoval katolické konzervativce.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii venovských obcí v Horních Rakousích, obvod Gmunden, Kirchdorf atd. Nastoupil 18. prosince 1899 místo Johanna Rogla. Mandát zde obhájil i ve volbách roku 1901. Uspěl i ve volbách roku 1907, konaných poprvé podle všeobecného a rovného volebního práva. Byl zvolen za okrsek. Horní Rakousy 19. Mandát zde obhájil i ve volbách roku 1911. Poslancem byl až do své smrti roku 1918. Ve volebním období 1897–1901 se uvádí jako Franz Grafinger, majitel pily a starosta, bytem Grünau.\n\nVe volbách roku 1901 kandidoval do Říšské rady jako konzervativec. Vstoupil pak do parlamentního Klubu středu, který tvořila zejména Katolická lidová strana. Po volbách roku 1907 zasedal v poslaneckém klubu Křesťansko-sociální sjednocení, po volbách roku 1911 v klubu Křesťansko-sociální klub německých poslanců.\n\nZemřel v říjnu 1918 na chřipku.\n"}
{"id": "1158425", "url": "https://cs.wikipedia.org/wiki?curid=1158425", "title": "Ukřižování z Nových Sadů (Mistr Rajhradského oltáře)", "text": "Ukřižování z Nových Sadů (Mistr Rajhradského oltáře)\n\nUkřižování z Nových Sadů, (též označováno jako Ukřižování z Rajhradského oltáře, Ukřižování z olomouckého Oltáře sv. Kříže, případně novosadská deska) je částí většího oltářního polyptychu zvaného Rajhradský oltář. Jeho autorem je poslední významná osobnost české deskové malby předhusitské doby, označovaný jako Mistr Rajhradského oltáře. Obraz je vystaven ve stálé expozici Národní galerie v Praze.\nMistr Rajhradského oltáře měl dílnu pravděpodobně v Praze a na Moravu se uchýlil po vypuknutí husitských bouří v letech 1420-1440, aby se pak do Prahy vrátil za vlády Zikmundovy. Oltář s námětem \"Adorace sv. Kříže\" byl spolu s dalším gotickým oltářem určen pro kostel sv. Mořice v Olomouci, jak potvrzují písemné záznamy z roku 1424 a 1440. Odtud bylo pět desek oltáře roku 1784 při rekonstrukci kostela převedeno do obrazárny benediktinského kláštera v Rajhradě a nyní jsou v majetku Moravské galerie v Brně. Oboustranně malovaná křídla oltáře byla podélně rozříznuta a oddělena, ale zachovala se pouze jejich lícní část. \n\nStřední deska s \"Ukřižováním\" byla darována do nově postaveného kostela sv. Filipa v Nových Sadech u Olomouce. Tam desku objevil Albert Kutal v roce 1935, v letech 1935-1936 bylo \"Ukřižování\" vystaveno v Brně a roku 1937 zakoupeno pro Státní sbírku starého umění (dnes Národní galerie v Praze). Až deset desek z původního oltáře bylo v blíže neurčené době koncem 19. století v Nových Sadech zničeno.\n\nObraz je malován temperou na desce z jedlového dřeva potažené plátnem (výška 102 cm, šířka 142 cm). V dataci díla nepanuje shoda. Starší literatura řadila obraz do roku 1420, resp. před rok 1427, kdy vznikl ostřihomský oltář s \"Ukřižováním\" od Tomáše z Kluže, údajně ovlivněný novosadským obrazem. Úvahy o mnohem pozdější dataci kolem roku 1452 jiní badatelé zpochybňují. Podle novější literatury obraz pochází z doby kolem roku 1440 a jeho objednavatelem mohl být Zikmundův kaplan Heinrich Seuftleben.\n\nDeska s \"Ukřižováním\" tvořila spolu se scénou \"Nesení Kříže\" centrální část oltáře, na křídlech byly tři pašijové scény: \"Poslední večeře\", \"Kristus na hoře Olivetské\" (nebo Modlitba v zahradě Getsemanské), \"Zmrtvýchvstání Krista\" a jako čtvrtá: \"Nalezení a zkoušení pravého sv. Kříže sv. Helenou a Konstantinem\".\n\nStarší bádání označovalo malby Rajhradského oltáře jako dílo vycházející z krásného slohu a dotčené frankovlámskými vlivy, projevujícími se snahou o prohloubení obrazového prostoru nebo naturalistickými detaily. Mistr Rajhradského oltáře pokračoval v tradici vytvořené Mistrem Třeboňského oltáře, zejména pokud jde o kompozici obrazu \"Krista na Olivetské hoře\", v drobnopisu krajinářských detailů nebo užití šerosvitu. Jinak jeho dílo navazuje na pozdní krásný sloh prvních dvou desetiletí 15. století, ve kterém se mísí tradiční typizace postav a drapérií s novými tendencemi, které opouštějí dřívější formalismus. Důraz klade na dějovou a narativní složku, hlavní scénu s množstvím figur doplňuje žánrovými výjevy a postavám dává individuální, místy až karikující výraz. Jeho obrazy nejsou určeny k uctívání, ale k osobní kontemplaci. Na druhé desce s \"Nesením Kříže\", která tvořila spodní díl centrální části oltáře, se malíř pokusil o dvouplánové uspořádání prostoru a odstupňování měřítka postav. \n\nKompoziční schéma obrazu \"Ukřižování\" je blízké miniatuře v Hasenburském misálu a \"Ukřižování ze sv. Barbory\" (dílna Mistra Třeboňského oltáře), některé specifické motivy, např. postavy lotrů oblečené do dlouhého rozhaleného šatu, se vyskytují také na obrazech \"Ukřižování\" ze Zátoně, ze Skalice nebo Reininghausově. Jako předloha mohl sloužit společný vzorník nebo kresba, západní vlivy byly patrně zprostředkované knižní malbou (Mistr geronského martyrologia). \n\nDílo, které zobrazuje výjev \"Velké Kalvárie\", používá méně obvyklý šířkový formát a scénu zalidňuje množstvím asistenčních postav. Kompozice obou hlavních skupin po stranách má tvar trojúhelníků s vrcholy směřujícími k ramenům kříže. Na levé straně je Marie se sv. Janem a skupina žen z evangelií, za nimi Longin s kopím, probodávající Kristův bok. Největší figurou je sv. Maří Magdaléna objímající Kristův kříž, která představuje dobový odklon od mariánského kultu. Na pravé straně je skupina vojáků vedená setníkem v červeném oděvu, který se po Kristově smrti obrátil na víru. Na obraze jsou postavy, které je obtížné identifikovat - stařec v kápi napravo u paty kříže, žena s dítětem oblečeným jako ministrant vlevo (donátoři nebo diváci?). Pokud by vpravo byli zobrazeni Ladislav Pohrobek (mladý světlovlasý muž) a král Jiří z Poděbrad (tvář vlevo), jak se domívá M. Bartlová, pak by datace obrazu musela být mnohem pozdější. Zachycení drastické scény s biřici, kteří přesekávají nohy lotrů, je obvyklejší v italské malbě (Barna da Siena, Jacopo di Cione, Giusto de Menabuoi), ale ve středoevropském prostoru se běžně nevyskytuje.\n\nPozadí obrazu je zlacené a prohloubení prostoru je pouze naznačeno zešikmením křížů nebo opřeným žebříkem. Analýza obrazu odhalila podkresby vedené jednou rukou, ale na dokončení malby se zřejmě podíleli dílenští pomocníci.\n\n\n"}
{"id": "1158429", "url": "https://cs.wikipedia.org/wiki?curid=1158429", "title": "Leopold Kern (poslanec Říšské rady)", "text": "Leopold Kern (poslanec Říšské rady)\n\nLeopold Kern (10. listopadu 1857 Linec-Aigen – 8. září 1903 Linec-Aigen) byl rakouský římskokatolický duchovní a politik německé národnosti z Horních Rakous, na přelomu 19. a 20. století poslanec Říšské rady.\n\nPůsobil jako kazatel a ředitel sirotčince v Linci. Vystudoval teologii a v roce 1883 byl v Římě promován na doktora teologie. V roce 1882 byl vysvěcen na kněze. Po delší dobu působil jako městský farář ve Steyru, později přešel do Lince. Podílel se na organizování katolických sjezdů a zastával na nich funkci referenta pro dělnické otázky.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Horních Rakousích, 2. volební obvod: Steyr, Gmunden, Kirchdorf, Vöcklabruck. Mandát zde obhájil i ve volbách roku 1901. Poslancem byl do své smrti 1903. Pak ho v parlamentu nahradil Georg Baumgartner. Ve volebním období 1897–1901 se uvádí jako Dr. Leopold Kern, kazatel a ředitel sirotčince, bytem Linec.\n\nVe volbách roku 1897 kandidoval do Říšské rady za Katolickou lidovou stranu. I do voleb roku 1901 kandidoval za Katolickou lidovou stranu. Vstoupil pak do parlamentního Klubu středu, který tvořila zejména Katolická lidová strana.\n\nZemřel v září 1903 po dlouhé nemoci.\n"}
{"id": "1158433", "url": "https://cs.wikipedia.org/wiki?curid=1158433", "title": "Simon Desthieux", "text": "Simon Desthieux\n\nSimon Desthieux (* 3. prosince 1991, Belley) je francouzský biatlonista a stříbrný medailista ze štafety na Mistrovství světa 2017 v rakouském Hochfilzenu. Je taky několikanásobným medailistou z juniorských šampionátů.\n\nJeho dosavadním největším úspěchem jsou dvě vítězství ve světovém poháru z mužské štafety ve slovinské Pokljuce, jihokorejském Pchjongčchangu v sezóně 2016/17 a vítězství ze smíšenou štafetou ve finském Kontiolahti z téže sezóně. S francouzskou štafetou se ještě dokázal umístit čtyřikrát na třetím místě. Individuálně se dokázal nejlépe prosadit ve sprintu v ruské Ťumeni ze sezóny 2017/18, když dojel na 2. místě.\n\nDesthieux je čtyřnásobným účastníkem Mistrovství světa v biatlonu a rovněž účastníkem zimních olympijských her. Jeho nejlepším výsledkem v závodech jednotlivců je 6. místo ze závodu s hromadným startem na norském šampionátu v Oslu v roce 2016. V týmovém závodě získal s francouzskou štafetou zlaté medaile na na olympijských hrách 2018 a na MS v italské Anterselvě v roce 2020.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se tří juniorských šampionátů v biatlonu. Celkově na těchto šampionátech získal celou sadu medailí. Nejprve získal stříbrnou medaili se štafetou ve švédském Torsby 2010, následně přidal zlato z vytrvalostního závodu v Novém Městě na Moravě v roce 2011 a sadu zkompletoval ziskem bronzu ve sprintu v Kontiolahti 2012 z Finska.\n\n"}
{"id": "1158435", "url": "https://cs.wikipedia.org/wiki?curid=1158435", "title": "Michael Muhr (politik)", "text": "Michael Muhr (politik)\n\nMichael Muhr (30. června 1845 Wels – 21. ledna 1912 Linec) byl rakouský politik německé národnosti z Horních Rakous, na přelomu 19. a 20. století poslanec Říšské rady.\n\nByl synem obchodníka. Vyučil se na řezníka. Profesí byl řezníkem. Zasedal za konzervativce v obecní radě v Linci. Byl aktivní v katolických spolcích.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Horních Rakousích, obvod Freistadt, Leonfelden atd. Ve volebním období 1897–1901 se uvádí jako Michael Muhr, majitel domu, bytem Linec.\n\nVe volbách roku 1897 kandidoval do Říšské rady za Katolickou lidovou stranu. Kandidoval i ve volbách roku 1901, ale porazil ho liberální protikandidát.\n\nZemřel v lednu 1912.\n"}
{"id": "1158437", "url": "https://cs.wikipedia.org/wiki?curid=1158437", "title": "Judo na Letní univerziádě 2015", "text": "Judo na Letní univerziádě 2015\n\nSoutěže v judu na letní univerziádě 2015 probíhaly ve Sportovní hale Jomču (Yeomju Bichgo-eul Cheyuggwan) v Kwangdžu v Jižní Koreji v období 4. až 8. července 2015.\n\n\n\"Výsledky českých reprezentantů v judu 2015\n\n\"pozn: Uvedeni jsou pouze judisté, kteří zasáhli v týmové soutěži do bojů.\"\n\n"}
{"id": "1158439", "url": "https://cs.wikipedia.org/wiki?curid=1158439", "title": "Patrik Bartošák", "text": "Patrik Bartošák\n\nPatrik Bartošák (* 29. března 1993, Kopřivnice, Česko) je český hokejový brankář . V roce 2013 draftován Los Angeles Kings jako 146. v pořadí. Působil na farmě v Manchesteru v nižší AHL po 2 roky. Do zápasu NHL nenastoupit nestihl. Svou hokejovou kariéru momentálně přerušil kvůli psychickému onemocnění.V lednu 2020 se Bartošák objevil na tréninku prvoligové Dukly Jihlava \n\nČeskou republiku reprezentoval na MS juniorů 2013, kde svými výkony přispěl ke konečnému umístění na 5. místě. Roli brankářské trojky hájil na ZOH 2018, kde český tým skončil na 4. místě. Dále Česko reprezentoval na MS 2019 které se konalo na Slovensku. Český celek zde bohužel podlehl v zápase o bronz v nájezdech proti Rusku a skončil tak na konečném 4. místě. Patrikovi tak zatím z mezinárodních turnajů medaile chybí.\n\nDveře do NHL si zavřel po údajném útoku na svou přítelkyni v New Hampshire. Přítelkyni měl fyzicky napadnout a vyhrožovat jí smrtí. Po tomto incidentu byl zatčen a vzat do vazby. Z té byl poté propuštěn po složení kauce 10 000 dolarů a pod podmínkou, že se v žádném případě nesmí k oběti přiblížit nebo ji kontaktovat. Vedení klubu mu pozastavilo smlouvu a v dalších zápasech již nenastoupil.\n\nV listopadu 2019 svým autem zastavil na benzinové pumpě poblíž svého bydliště a pod vlivem alkoholu a drog se chtěl pokusit o sebevraždu, kterou předem ohlásil svým známým a ti zalarmovali policii, kteří odvezli Patrika do psychiatrické léčebny v Opavě. \n\nMá o 10 let mladšího bratra Darka Bartošáka, který chytá v dorosteneckém celku HC Vítkovice Ridera.\n\nJe zasnoubený s Dominikou Mužíkovou, s níž má syna Damiana, narozeného 11. května 2019 během hokejového MS v Bratislavě.\n\nStrýcem Patrika Bartošáka je mistr světa z roku 1996 Radek Bonk.\n\nPrvní zápas za seniorskou reprezentaci odchytal 4. dubna 2013 proti Lotyšsku (1:0)\n\n"}
{"id": "1158442", "url": "https://cs.wikipedia.org/wiki?curid=1158442", "title": "Amlici", "text": "Amlici\n\nAmlici je muž v Knize Mormonově, americkém náboženském díle. Panují pochyby o tom, zda se jedná o historickou osobu.\n\nAmlici vedl skupinu Nefitů, kteří si během vlády soudců (podle Knihy Mormonovy mezi 91 př.n.l.-30 n.l.) přáli mít nad sebou krále a zavést monarchii. Podle knihy byli tito Nefité, nazývaní Amlicité, v otevřené vzpouře proti Bohu. Zmínky o nich se nacházejí v Knize Alma v kapitolách 2-3. \n\nAmlicité byla skupina lidí v Knize Mormonově, americkém náboženském díle. Panují pochyby o tom, zda se jedná o skutečnou historickou skupinu lidí.\n"}
{"id": "1158443", "url": "https://cs.wikipedia.org/wiki?curid=1158443", "title": "Amlicité", "text": "Amlicité\n\nAmlicité byla skupina lidí v Knize Mormonově, americkém náboženském díle. Panují pochyby o tom, zda se jedná o skutečnou historickou skupinu lidí.\n\nAmlicité byli skupinou Nefitů, kteří si během vlády soudců (podle Knihy Mormonovy mezi 91 př.n.l.-30 n.l.) přáli mít nad sebou krále a zavést monarchii. Zmínky o nich se nacházejí v Knize Alma v kapitolách 2-3. Podle knihy byli Amlicité vedeni mužem jménem Amlici.\n\n"}
{"id": "1158448", "url": "https://cs.wikipedia.org/wiki?curid=1158448", "title": "Sloupnický potok", "text": "Sloupnický potok\n\nSloupnický potok je pravostranný přítok řeky Loučné v okresech Svitavy a Ústí nad Orlicí v Pardubickém kraji. Délka toku činí 13,7 km. Plocha povodí měří 26,6 km².\n\nPotok pramení na východním okraji Horní Sloupnice v nadmořské výšce 438 m. Na horním toku směřuje převážně západním směrem. V tomto úseku protéká Horní a Dolní Sloupnicí, kde napájí několik menších vodních nádrží. Okolí potoka je zde souvisle zastavěno. Po opuštění Dolní Sloupnice teče dále na západ k Českým Heřmanicím, kde se stáčí na severozápad. Na severozápadním okraji obce je část vod potoka svedena do \"Horního\" a \"Prostředního Heřmanického rybníka\". Dále Sloupnický potok směřuje na západ k Tisové, kterou protéká. Zde přijímá zleva od jihovýchodu přitékající Labuťku a stáčí se více na severozápad. Do Loučné se vlévá mezi Tisovou a Vysokým Mýtem na 45,2 říčním kilometru v nadmořské výšce okolo 275 m.\n\n\nPrůměrný průtok Sloupnického potoka u ústí činí 0,22 m³/s.\n"}
{"id": "1158449", "url": "https://cs.wikipedia.org/wiki?curid=1158449", "title": "San Joaquin Valley", "text": "San Joaquin Valley\n\nSan Joaquin Valley (česky \"údolí sv. Jáchyma\") je rozlehlé údolí ve střední části Kalifornie, ve Spojených státech amerických. Společně se severní polovinou, údolím Sacramento Valley, tvoří Velké kalifornské údolí. San Joaquin Valley má délku okolo 380 km a průměrnou šířku přibližně 80 km, je delší a širší než severní Sacramento Valley. Hlavní řekou v údolí je San Joaquin. Údolí se svažuje z jihu k severu, na jihovýchodě, v oblasti \"Kettleman Hills\", dosahuje nadmořské výšky až 400 m. Obě údolí se setkávají v zamokřených nížinách delt obou řek, Sacramento a San Joaquin, východně od Sanfranciského zálivu. Směrem k jihu je údolí sušší a má rovněž sušší podnebí než severní Sacramento Valley. San Joaquin Valley je na západě obklopené Kalifornským pobřežním pásmem, na východě pohořím Sierra Nevada, jih uzavírá Tehachapi Mountains, které je součástí pásma Transverse Ranges. Oblast je významná z hlediska zemědělství. Pěstuje se zde především vinná réva, oříšky, bavlna, citrusové plody a zelenina.\nZ větších měst zde leží Stockton, Fresno a Bakersfield.\n"}
{"id": "1158450", "url": "https://cs.wikipedia.org/wiki?curid=1158450", "title": "Mario Suárez Mata", "text": "Mario Suárez Mata\n\nMario Suárez Mata (* 24. února 1987, Alcobendas, Španělsko) je španělský fotbalový záložník a reprezentant, který od roku 2015 působí v italském klubu ACF Fiorentina.\n\n\nMario Suárez reprezentoval Španělsko od mládežnických kategorií U16 (včetně U20 a U21). \nZúčastnil se Mistrovství Evropy hráčů do 17 let 2004 ve Francii, kde získal se španělským týmem stříbrnou medaili po finálové porážce 1:2 s domácím týmem.\nNa Mistrovství Evropy hráčů do 19 let 2006 v Polsku získal se spoluhráči titul po finálové výhře 2:1 nad Skotskem.\nZúčastnil se Mistrovství světa hráčů do 20 let 2007 v Kanadě a Mistrovství Evropy hráčů do 21 let 2009 ve Švédsku. Na těchto turnajích mladí Španělé nezískali žádnou medaili.\n\n6. února 2013 debutoval pod trenérem Vicentem del Bosque ve španělském národním A-týmu v přátelském utkání v katarském Dauhá proti reprezentaci Uruguaye (výhra 3:1).\n\nReal Valladolid\n\nAtlético Madrid\n\nŠpanělsko\n\n"}
{"id": "1158451", "url": "https://cs.wikipedia.org/wiki?curid=1158451", "title": "Al-Ma’mún", "text": "Al-Ma’mún\n\nAl-Ma’mún (المأمون) nebo Abú Džafár al-Ma’mún ibn Hárún ar-Rašíd nebo Abd Alláh al-Ma’mún ibn Hárún ar-Rašíd (* 786 Bagdád – 833) byl sedmý chalífa dynastie Abbásovců.\n\nAl-Ma'mún se narodil v září 786 v Bagdádu jako syn legendárního chalífy Hárúna ar-Rašída a perské matky.\n\nChalífa Hárún ar-Rašíd nařídil, aby se po jeho smrti stal chalífou starší syn Al-Amin a Al-Ma'mún měl být guvernérem Chorásánu a východního Íránu. Po Al-aminově smrti měl nastoupit na trůn jeho bratr. Chalífa Al-Amin však obešel svého bratra a nařídil, že nástupcem se má stát jeho syn Musa. To vedlo ke konfliktu mezi bratry, Al-Ma'mún napadl Bagdád vojskem pod vedením generála Tahira ibn Husajna a zvítězil. Po uzurpaci chalífskeho trůnu vládl nějaký čas z města Merv v Chorásánu, později však byl nucen vrátit se do Bagdádu.\n\nTáhir ibn al-Husajn byl za své zásluhy jmenován guvernérem Chorásánu, jeho politická moc však nebezpečně vzrůstala, navzdory Al-Ma'múnovým snahám o centralizaci moci. Táhirovci založili dynastii, která formálně podléhala chalífátu, ale ve skutečnosti ovládala Chorásán a přilehlé území v letech 821 - 873.\n\nZa vlády Al-Ma'muna dosáhl chalífát Abbásovců svůj kulturní vrchol. V roce 832 založil Al-Ma'mún v Bagdádu instituci zvanou \"Dům moudrosti\" (\"Bajt al-Hikma\"), ve které vznikaly překlady řeckých děl z oblasti filosofie, medicíny a přírodních věd. Zejména překlady filozofických děl přispěly k výkladu koránu.\n\nV roce 832 dal otevřít (nabourat do ní otvor) Cheopsovu pyramidu v Gíze.\n\nNásledníkem Al-Ma'múna se stal jeho bratr Al-Mu'tasim.\n"}
{"id": "1158453", "url": "https://cs.wikipedia.org/wiki?curid=1158453", "title": "American Ultra", "text": "American Ultra\n\nAmerican Ultra je americká akční komedie z roku 2015. Film režíroval Nima Nourizadeh. V hlavních rolích se objevili Kristen Stewart a Jesse Eisenberg. Světová premiéra filmu proběhla 21. srpna 2015. Na českých plátnech se film objevil 10. září 2015.\nPoklidný život mladého páru (Kristen Stewart a Jesse Eisenberg), milovníků trávy, žijícího v malém městečku, naruší příchod neznámé ženy (Connie Britton). Mike (Jesse Eisenberg) záhy zjistí, že je spícím agentem určeným k likvidaci. Pro mladý pár začíná boj o holý život.\n\nNatáčení filmu trvalo 43 dní a probíhalo v New Orleans. Název \"American ultra\" vymyslel scenárista Max Landis na jedné house party. Roli vládní agentky Victorie Lasseter měla původně hrát Uma Thurman, později do role přeobsadili Sharon Stone, nakonec roli ztvárnila Connie Britton.\nFilm vydělal 14,4 milionů dolarů v Severní Americe a 12,7 milionů dolarů v ostatních oblastech, celkově tak vydělal 27,1 milionů dolarů po celém světě. Rozpočet filmu činil 28 milionů dolarů.\n\nFilm získal mix recenzíod kritiků. Na recenzní stránce Rotten Tomatoes získal ze 148 započtených recenzí 43 procent s průměrným ratingem 5,4 bodů z deseti. Na serveru Metacritic snímek získal z 31 recenzí 50bodů ze sta. Na Česko-Slovenské filmové databázi snímek získal 53%.\n"}
{"id": "1158458", "url": "https://cs.wikipedia.org/wiki?curid=1158458", "title": "Nikétas I.", "text": "Nikétas I.\n\nNikétas I. nebo Nikitas I. (??? – 780) byl konstantinopolský patriarcha během ikonoklasmu.\n\nZastával různé církevní funkce. Dne 16. listopadu 776 ho císař Konstantin V. ustanovil za patriarchu Konstantinopole po sesazení Konstantina II. byl ikonoklastem. Na nicejském koncilu v roce 787 byl mezi jmenovanými a odsouzenými heretiky.\n"}
{"id": "1158461", "url": "https://cs.wikipedia.org/wiki?curid=1158461", "title": "Junior Stanislas", "text": "Junior Stanislas\n\nFelix Junior Stanislas známý více jako Junior Stanislas (* 26. listopadu 1989, Londýn, Anglie, Spojené království) je anglický fotbalový záložník a bývalý mládežnický reprezentant, který od roku 2014 hraje za klub AFC Bournemouth.\n\n\nStanislas hrál v anglických mládežnických výběrech U20 a U21.\n\n"}
{"id": "1158464", "url": "https://cs.wikipedia.org/wiki?curid=1158464", "title": "Ostrovecký potok", "text": "Ostrovecký potok\n\nNázev Ostrovecký potok má více vodních toků:\n\n"}
{"id": "1158465", "url": "https://cs.wikipedia.org/wiki?curid=1158465", "title": "Al-Mu’tasim", "text": "Al-Mu’tasim\n\nAl-Mu’tasim (المعتصم), celým jménem Abú Ishák Muhammad al-Mu’tasim Billáh ibn Hárún ar-Rašíd (796 – 5. ledna 842) byl osmý chalífa dynastie Abbásovců. Na trůn nastoupil po svém nevlastním bratrovi Al-Ma'munovi.\n\nAl-Mu'tasim byl synem Hárúna ar-Rašída a turecké harémové otrokyně. Ještě před nástupem na trůn se účastnil potlačení povstání v Egyptě a ve válce proti Byzantské říši v letech 831 – 832. Chalífem se stal v roce 833.\n\nJeho vláda je poznamenána omezováním íránského vlivu v armádě a veřejné správě. Zejména v armádě se mu to podařilo za pomoci tureckých vojenských otroků – Mamluků. V roce 836 se al-Mu'tasim přestěhoval do města Samarra, aby snížil napětí mezi obyvateli Bagdádu a svými tureckými vojáky. To však dostalo jeho i jeho nástupce do závislosti na tureckých jednotkách. Al-Mu'tasim je poslední z chalífů, kteří vykonávali absolutistickou moc ještě osobně.\n\nZa vlády Al-Mu'tasima nadále vzrůstala moc dynastie Táhirovců ve výchoperské provincii Chorásán. Táhirovci se stali guvernéry Samarkandu, Farghany a Herátu. Na rozdíl od ostatních provincií chálifátu Abbásovců, které byly pod přísnou kontrolou Bagdádu a Samary, Táhirovské provincie byly osvobozeny od placení poplatků a od politického dohledu. Rostoucí nezávislost Táhirovců významně přispěla k úpadku moci Abbásovců na východě říše.\n\nNásledníkem Al-Mu'tasima se stal jeho syn Al-Wátik.\n"}
{"id": "1158467", "url": "https://cs.wikipedia.org/wiki?curid=1158467", "title": "Dunaš ben Labrat", "text": "Dunaš ben Labrat\n\nDunaš ben Labrat (* 920 – 990) byl středověký židovský komentátor, básník a gramatik.\n\nNarodil se v marockém Fásu a studoval u Saadju Gaona. Jako první uvedl do hebrejské poezie arabské metrum. V důsledku toho se musel často dopouštět násilností na hebrejském jazyce, za což se stal terčem kritiky především ze strany žáků Menachema ben Sáruka.\n\nJako první rozlišoval přechodná a nepřechodná slovesa v hebrejštině.\n"}
{"id": "1158472", "url": "https://cs.wikipedia.org/wiki?curid=1158472", "title": "Romanus Weichlein", "text": "Romanus Weichlein\n\nRomanus Weichlein (rodným jménem Andreas Franz Weichlein (30. listopadu 1652 Linec – 8. září 1706 Maria-Haid, dnešní Kleinfrauenhaid) byl rakouský kněz, hudební skladatel a houslista. \n\nPocházel z linecké hudební rodiny. Jeho otec Johann Weichlein byl varhaníkem v cisterciáckém klášteře Zwettl v Dolních Rakousech. Později se přestěhoval do Lince, kde se stal městským varhaníkem a provozoval hostinec. Johann měl devět dětí, z nichž Andreas a jeho starší bratr Magnus se stali hudebníky. \n\nZákladní hudebního vzdělání poskytl synům otec a ve studiu pokračovali u lineckého varhaníka Antona Seydlera. Oba bratři vstoupili jako novicové do benediktinského kláštera v Lambachu a Andreas přijal řeholní jméno Romanus. Studoval filosofii a teologii v Salcburku. Jeho učiteli hudby byli Heinrich Ignaz Franz Biber a Benjamin Ludwig Ramhaufski (varhaník a hudební skladatel pocházející z Prahy).\n\nSlavnostní primici po ukončení studia a vysvěcení na kněze měl Romanus 8. července 1678. V roce 1684 sloužil v malé farnosti Oberkirchen v Dolním Rakousku. Později byl povýšen na kaplana a stal se hudebním prefektem benediktinského kláštera Nonnberg (nejstarší nepřetržitě existující klášter na světě) v Salcburku a od 22. září 1691 byl hudebním prefektem a klášterním skladatelem v benediktinském klášteře Säben u Klausenu v Jižním Tyrolsku. V Säbenu sloužil až do ledna roku 1705. Po krátkém pobytu v Lambachu se stal farářem v Kleinfrauenhaidu, kde také roku 1706 zemřel při morové epidemii.\n\nBěhem svého života vydal dvě sbírky skladeb:\nKromě toho komponoval mše a další liturgické skladby. Nejčastěji je uváděna mše \"Missa rectorum cordium\" z roku 1687. Rukopisy jsou uchovávány v klášterních archivech v Kremsmünsteruzu, Noonbergu a Lambachu. Mnoho jeho děl je ztraceno.\n\n"}
{"id": "1158473", "url": "https://cs.wikipedia.org/wiki?curid=1158473", "title": "Nedeia", "text": "Nedeia\n\nNedeia (2130 m n. m.) je hora v pohoří Căpățâni v jihozápadním Rumunsku. Nachází se na území župy Vâlcea asi 11 km jihozápadně od vesnice Ciungetu a 48 km severozápadně od města Râmnicu Vâlcea. Vrchol je místem dalekého rozhledu. Nedeia je nejvyšší horou celého pohoří.\n\nNa vrchol lze vystoupit z několika směrů, například po hlavní hřebenové trase nebo z vesnice Ciungetu.\n\n"}
{"id": "1158474", "url": "https://cs.wikipedia.org/wiki?curid=1158474", "title": "Irské republikánské bratrstvo", "text": "Irské republikánské bratrstvo\n\n__BEZOBSAHU__\n\nIrské republikánské bratrstvo (, , zkr. IRB) byla tajná bratrská organizace oddaná vytvoření „nezávislé demokratické republiky“ v Irsku působící v letech 1858 až 1924. Její protějšek v USA byl organizován Johnem O'Mahonyhem a stal se známý jako feniáni (později \"Clan na Gael\"). IRB hrálo důležitou roli v dějinách Irska jako hlavní obhájce republikanismu v průběhu kampaně za nezávislost Irska od Velké Británie a jako nástupce hnutí jako Spojení Irové z 90. let 18. století a Mladí Irové ze 40. let 19. století.\n\nIRB předložilo návrh Velikonočního povstání v roce 1916, které vedlo k založení Dáil Éireann v roce 1919. Potlačení funkce Dáil Éireann vedlo k Irské válce za nezávislost a podepsání anglo-irské dohody v roce 1921 (za účasti Michaela Collinse) a v konečném důsledku vedlo k vytvoření Irského svobodného státu, ale bez 6 hrabství Severního Irska.\n\n\n\n"}
{"id": "1158475", "url": "https://cs.wikipedia.org/wiki?curid=1158475", "title": "Osecký potok", "text": "Osecký potok\n\nNázev Osecký potok má více vodních toků:\n\n"}
{"id": "1158476", "url": "https://cs.wikipedia.org/wiki?curid=1158476", "title": "Čeng Lung", "text": "Čeng Lung\n\nČeng Lung (; * 15. dubna 1988, Čching-tao, Šan-tung) je čínský fotbalový záložník a reprezentant, v současné době působí v čínském klubu Kuang-čou Evergrande FC.\n\n\nV A-mužstvu Číny debutoval 18. 7. 2009 v zápase proti Palestině (výhra 3:1).\n\nKuang-čou Evergrande FC\n\n"}
{"id": "1158479", "url": "https://cs.wikipedia.org/wiki?curid=1158479", "title": "Mstislav Vladimirovič", "text": "Mstislav Vladimirovič\n\nMstislav Vladimirovič, přezdívaný také Mstislav Chrabrý (pravděpodobně 983 – 1036) byl kníže Tmutarakaňského knížectví (990/1010 - 1036) a Černigovského knížectví (1024 - 1036), syn Vladimíra I. Velkého a jeho manželky Adély.\n\nPravděpodobně se narodil v roce 983 o něco později než Svatoslav Vladimirovič a Jaroslav I. Moudrý. Mstislav Vladimirovič umřel během lovu v roce 1036.\n\nZa vlády v Tmutarakaňském knížectví (990/1010 - 1036) se mu podařilo podmanit si Chazary, kteří obývali pobřeží Azovského moře. Kasogovové byli pohraničním obyvatelstvem abcházsko-adygejského původu, které obývalo území Kumsko-manyčské sníženiny - zasahovalo tedy do území Alanů, což vadilo jejich knížeti Rededovi a kníže rozpoutal válku.\n\nPrůběh Mstislavovovy vítězné války popisuje ve své kronice letopisec Nikon a je zaznamenána i v pozdějším vydání Slova o pluku Igorovom. Na počest vítězství ve válce kníže postavil kamenný chrám, jehož základy se našly při archeologických vykopávkách ve městě Tmutarakaň.\n\nV roce 1024 Mstislav začal bojovat proti svému bratru Jaroslavu I.. O rok dříve (1023), kdy se kyjevský panovník snažil zmírnit zmatek v Vladimirsko-suzdalské knížectví, Mstislav se dostal až ke Kyjevu, město si však nedokázal podmanit. Místo těchto oblastí proto obsadil území a podmanil si obyvatelstvo kolem Černigova. Jen co se konflikty ve Vladimirsko-suzdalském knížectví Jaroslavu I. podařilo uhasit, odebral se do Novgorodu posbírat armádu proti svému bratrovi Mstislavovi, kterému v bitvě v roce 1024 podlehl a byl nucen utéci do Novgorodu. Mstislav se však poslal k Jaroslavovi I. posly, aby mu oznámili, že se klidně může vrátit do Kyjeva a vládnout tam jako nejvyšší panovník Kyjevské Rusi po pravou stranu řeky Dněpr. Ten mu však nevěřil a do Kyjeva místo sebe poslal své náměstky, kteří v něm vládli, dokud se bratři nesetkali před branami Kyjeva, kde oba podepsali mírovou smlouvu. Jaroslav I. získal Kyjev a pravou stranu Dněpru a jeho bratr Mstislav Vladimirovič vládl na straně opačné Černigovu a Perejaslavu.\n\nBěhem panování knížete v Černigovském knížectví se snažil ovládnout území Jasů kolem ústí řeky Kura, kam v roce 1029 vtrhl společně s kmenem Alanů. V roce 1031 se jeho vojska objevila u Kaspického moře, napadla město Baku a vylodila se v oblasti Arran, ve kterém právě zemřel místní panovník Feld. Novým panovníkem oblasti se stal jeho syn Musa, avšak druhý syn za vydatné podpory širvanšacha doufal v nadějný zisk čerstvě obsazeného trůnu. Mstislav však se svým vojskem začal podporovat Musu a jeho bratra poslal do města Bajlakany. V této situaci mělo Mstislavovo vojsko volnou cestu přes Arménii do Byzantské říše. Mstislav se na základě podpory Musa v boji proti jeho bratrovi o trůn společně s jeho spojencem - alanskými knížetem - doufal na zisk území v ústí řeky Kura, ale situace se v roce 1032 značně změnila. Musa se oženil s dcerou širvanšacha a stal se tak Mstislavovým spojencem. Emír Derbentu Mansur se k tomuto svazu přidal také. Ten však byl v nepřátelském vtahuje vůči carovi Sarirovi Bucht-Šize, kterému dal jeho dceru za ženu. Sarirovo vojsko, které tradičně podporoval Tmutarakaňsko-alanský svaz se nyní ocitlo v nepřátelském obklíčení a bylo postupně napadáno derbentci a Lezginci. Ty se v roce 1033 spojená rusko-alanská vojska pokoušela porazit, ale nebyla úspěšná.\n\nPodle Lübeckého letopisu byla jeho ženou Anastázia, s níž měl dvě děti:\n"}
{"id": "1158481", "url": "https://cs.wikipedia.org/wiki?curid=1158481", "title": "Chišigbatyn Erdenet-Od", "text": "Chišigbatyn Erdenet-Od\n\nChišigbatyn Erdenet-Od, (* 7. července 1975 Darchan) je bývalá mongolská zápasnice. Specializovala se na zápas v sambu a judu.\n\nPatřila k prvním kvězdám mongolského ženského zápasu. V sambu je pětinásobnou mistryní světa. V judu však i díky větší konkurenci podobných úspěchů nedosahovala. Na olympijské hry se kvalifikovala celkem čtyřikrát s bilancí jedna výhra a sedm porážek. Sportovní kariéru ukončila po olympijských hrách v Pekingu v roce 2008. Věnuje se trenérské práci.\n\n\n"}
{"id": "1158482", "url": "https://cs.wikipedia.org/wiki?curid=1158482", "title": "Tønsberg", "text": "Tønsberg\n\nTønsberg je město v Norsku, dokonce je považováno za jedno z nejstarších norských měst vůbec. V roce 2014 zde žilo 41 239 obyvatel a celková rozloha města je 107 km². Toto město se nachází v kraji Vestfold og Telemark v jižním Norsku, asi 102 km jiho-jihozápadně od Osla.\n\nTønsberg je obecně považováno za jedno z nejstarších měst v Norsku a oficiálně bylo založeno 1. ledna 1838. Venkovská obec Sem byla s Tønsbergem oficiálně sloučena dne 1. ledna 1988.\n\nHistorie Tønsbergu ale sahá mnohem dále do minulosti, až do roku 1130, kdy byla na jeho území menší kolonie. Některé zdroje dokonce tvrdí, že kolonie zde byla již před bitvou o Hafrsfjord. Ta proběhla pravděpodobně okolo roku 900, avšak podle záznamů města v roce 871. Podle toho pak byly konány slavností akce, například v roce 1871 proběhla slavnost na počest tisíce let města Tønsberg. Na území Tønsbergu ale bylo několik nestálých kolonií již dříve, archeologické nálezy svědčí o přítomnosti Vikingů, jelikož se zde našlo několik pohřebišť.\n\nV roce 1536 zde byl velký požár, který zničil velkou část města. To se ale znovu postavilo na nohy. Po dlouhou dobu se jednalo o nejvýznamnější přístavní město Norska.\n\nBěhem německé okupace Norska v druhé světové válce byl nedaleko Tønsbergu postaven koncentrační tábor Berg. V roce 1948 byla ve městě založená diecéze; \"Tunsberg bispedømme.\"\n\nStaronorská forma jména města pravděpodobně zněla \"Túnsberg\" . První část názvu tvoří slovo \"tún\", volně přeloženo \"oplocený areál\" nebo \"zahrada\". Druhým prvkem názvu je \"Berg\", což označuje \"horu\". Jméno původně odkazovalo na starou tvrz, zvanou \"Slottsfjellet\". Původní forma jména města se sice změnilo, ale v názvu diecéze zůstal původní název; \"Tunsberg bispedømme\".\n\nNa znaku Tønsbergu je vyobrazena městská pečeť, která se datuje až do roku 1349. Ta ukazuje místní opevnění obklopené stěnami a mořem. Po lemu pečeti je latinsky napsáno: \"Toto je pečeť Tunsbergu\" (stará forma slova \"Tønsberg\").\n\n\nDne 1. ledna 2009 byla populace města Tønsberg přesně 38 914. Tønsberg se skládá ze čtyř městských částí; \"Sem\", s 2 147 obyvateli, \"Barkåker\", s 1 292 obyvateli, \"Åsgårdstrand\" s 2 847 obyvateli a \"Vear\", s populací 3 502. Co se týče historie počtu obyvatel zde, pak se v roce 1960 čísla pohybovaly okolo 12, 5 tisíce, o deset let později pak populace klesla o 10,4 % na 11 tisíc lidí a v roce 1980 znovu klesla, tentokrát o celých 18 %, na 9 tisíc. Pak ale, v roce 1990, stoupl počet obyvatel z 9 000 na 31 tisíc, tedy o více než 230 %.\n\n\nTønsberg podepsal smlouvy o spolupráci s těmito městy:\n\n"}
{"id": "1158483", "url": "https://cs.wikipedia.org/wiki?curid=1158483", "title": "Munia Mayor Kastilská", "text": "Munia Mayor Kastilská\n\nMunia Mayor Kastilská (995 – 13. července 1066), také nazývána Muniadona Kastilská, byla navarrskou královnou, manželkou Sancha III. Navarrského.\n\nNarodila se jako dcerka kastilského hraběte Sancha Garcii a jeho manželky Urracy Gómez z rodiny Banu Gómez. Muniadona se kolem roku 1011 provdala za Sancha III. z Navarry a Pamplony.\n\nO něco později, v roce 1029, byla opět použita její následnická práva, když po vraždě hraběte Garcii Sáncheze z Kastilska rukou rodiny Vela z Leónu, se král Sancho III. zmocnil hrabství Kastilského. Činil tak na základě toho, že jeho manželka Munia byla sestrou zavražděného. Hrabství předal svému a Muniinu druhému synovi, Ferdinandovi. Podobně s manželem vznesla legitimní nárok na hrabství Ribagorza a Sobrarbe, nad nimiž její manžel získal vojenskou kontrolu.\n\nMunia byla matkou pěti synů a možná i dvou dcerː\n\n13. června 1066 byl otevřen její testament, kde svěřovala své koně těm, kterým je půjčovala do momentu její smrti a svobodu všem Saracénům, kteří byli v jejích službách a kteří konvertovali na křesťanskou víru. Klášteru San Martín de Frómista, který dala postavit, darovala pozemky, které do té doby jejím jménem používal a kromě toho, území Bobadilla a Ager, také třetinu pozemků Frómista a Población a polovinu louky a Serna ve Villota. Rozdělila své ovce, krávy a koně, které vlastnila ve Frómistě mezi církevní centra v Santa Marii, San Juan Bautista a San Martínu. Chtěla být pohřbena v San Martínu de Frómista a požádala tři mnichy, aby se modlili za její duši.\n"}
{"id": "1158484", "url": "https://cs.wikipedia.org/wiki?curid=1158484", "title": "Argentina na Zimních olympijských hrách 1948", "text": "Argentina na Zimních olympijských hrách 1948\n\nArgentina na Zimních olympijských hrách v roce 1948 reprezentovala výprava 9 sportovců (pouze muži) ve 2 sportech.\n\nKombinace muži\n\nSjezdová část byla zajeta zároveň ze samostatným sjezdem, výsledky si můžete prohlédnout v tabulce výše. Zato slalomová část probíhala zvlášť.\n\n"}
{"id": "1158489", "url": "https://cs.wikipedia.org/wiki?curid=1158489", "title": "Muzeum klasického knihařství", "text": "Muzeum klasického knihařství\n\nMuzeum klasického knihařství v Rožďalovicích je pracující knihařská dílna i expozice umělecké knižní vazby. Vzniklo v historických objektech knihvazačské dílny a obytného domu, v nichž se dochovalo původní zařízení ze začátku 20. století. Účelem zřízení muzea je uchování a zpřístupnění odkazu význačného českého uměleckého knihaře Jendy Rajmana (1892–1965), který zde žil a tvořil.\n\nProvozovateli muzea jsou Nadační fond Jendy Rajmana a Rajmanova dílna, s.r.o., která je vlastníkem nemovitostí. Provoz muzea umožňuje podpora Města Rožďalovic, dalších institucí a soukromých dárců. Udržují jej též zakázky pro knihařskou dílnu. Je otevřené celoročně.\n\nK vidění je knihařská dílna s původními stroji a nástroji. Dílna je stále živá, váží se tu a opravují knihy tradičními postupy za využití původního zařízení. Návštěvníci se seznamují s tradičními postupy a s historií knižní vazby. Lze tu zblízka vidět a v některých případech i vyzkoušet práci na ručních strojích – lisech, řezačce, zlatičce, šičce nebo oklepávačce. Návštěvníci uvidí též nástroje na zdobení knih – tlačítka, rytiny, sady písem.\n\nV původní obytné části je umístěna výstava uměleckých knižních vazeb Jendy Rajmana i dalších známých českých knihařů. Součástí expozice jsou obrazy a grafiky, darované Mistru Rajmanovi jeho uměleckými přáteli, z nichž nejvýznamnějšími byli Max Švabinský, Cyril Bouda, Karel Kinský, Karel Vik, Antonín Majer, Arno Nauman nebo T. F. Šimon a jeho syn Pavel Šimon. Vystaveny jsou také fotografie Rožďalovic a okolí, které pořizoval Jenda Rajman, některé vydával jako pohledy. Muzeem provází členové Rajmanovy rodiny, doplňují výklad svými vzpomínkami. Těch měla nejvíce Rajmanova dcera Blanka Hančarová (1934-2018), která v knihařské dílně strávila celý život, včetně doby, kdy knihařství patřilo pod socialistické Komunální služby.\n\nMuzeum také pořádá workshopy a dočasné výstavy. Společně s otevřením muzea po rekonstrukci dne 19.9.2015 byla zahájena výstava „Sočská fronta 1915-1917“ – výstava fotografií pořízených Jendou Rajmanem na italské frontě, kam se dostal jako úředník polního lazaretu.\n\nMuzeum klasického knihařství se nachází na hlavní ulici města Rožďalovic v komplexu budov č.p. 24, který byl prohlášen kulturní památkou dne 17.12.2014. Dům na nároží Husovy a Tyršovy ulice byl zřejmě postaven v 18. století. V té době zaznamenalo město největší rozvoj díky šlechtickému rodu Valdštejnů. Maloměstský obytný dům svou jednotraktovou dispozicí vychází pravděpodobně ze staršího objektu, snad barokního původu. Tomuto předpokladu by odpovídal i originální mansardový tvar střechy, který byl zjevně při výměně krovu v 19. století respektován. Navazující hospodářský objekt byl k domu přistavěn po polovině 19. století, sloužil nejprve jako stáje, později jako dílna.\n\nNa začátku 20. století nemovitosti koupila knihařská rodina Rajmanových. Předtím měli knihařství na protější straně Husovy ulice o něco blíže ke kostelu – v jedné pronajaté místnosti, kde také bydleli.\nV domě č. p. 24 byla již při této koupi zřízená prodejna, přístupná výkladcem v čele. Tu Rajmanovi využívali pro prodej papírnického zboží, knih a tiskovin, samotné knihařství by se v malém městě neuživilo. Jenda Rajman byl velmi zručným knihařem, také velmi podnikavým, v knihařské dílně zaměstnával až 10 lidí a pořizoval si ve své době moderní stroje a vybavení.\nSoučasná podoba budov pochází z přestavby ve 30. letech 20. století, kdy zažil rodinný knihařský podnik Rajmanových svůj největší rozvoj. V obytném domě byla tehdy vyměněna téměř všechna okna i dveře, fasády byly omítnuty břízolitem, střecha byla zakryta vaznicovým krovem, opakujícím tvar původní barokní střechy. Protože k domu nepatřil žádný pozemek, byla tehdy na střeše navazujícího objektu dílny vybudována zelinářská zahrada a v ní postaven dřevěný altán.\nPo druhé světové válce a nástupu komunistické moci v roce 1948 však již Jenda Rajman nemohl nikoho zaměstnávat. Změnily se i podmínky pro vázání knih, tiskárny se postupně vybavovaly technikou, která usnadňovala hromadnou vazbu velkých nákladů knih.\nRajmanovi přestali mít prostředky na údržbu nemovitostí. J. Rajman musel bojovat o to, aby poměrně velká nemovitost nebyla zestátněna, některé prostory ale musel přenechat pro potřeby socialistického hospodářství – krátce tu byl sklad nábytku spotřebního družstva Jednota a později cukrárna. Obrat přinesla až změna režimu po roce 1989. \n\nV roce 2002 založila rodina dcery Mistra Rajmana Nadační fond Jendy Rajmana a začala nemovitosti opravovat. Výsledkem první etapy obnovy byla knihařská dílna, jak vypadala v letech 1930–1940. Je vybavená stroji a nástroji nashromážděnými čtyřmi generacemi knihařů, protože ještě před Rajmanovými působil v Rožďalovicích jeden italský knihař.\nRekonstrukce přízemní knihařské dílny, financovaná převážně ze soukromých zdrojů Rajmanových potomků a z darů Nadačnímu fondu Jendy Rajmana, proběhla v letech 2002 až 2005. Až do roku 2014 pak byla dílna jako Muzeum a knihařská dílna Jendy Rajmana otevřena pro prohlídky veřejnosti. V letech 2014 až 2015 byla provedena kompletní rekonstrukce obytné jednopatrové budovy díky podpoře z Regionálního operačního programu Střední Čechy ve výši téměř 5 mil. Kč. Zároveň byly v roce 2015 provedeny nutné opravy objektu dílny, podpořené z programu Leader Státního zemědělského intervenčního fondu částkou cca 800 tis. Kč. \n\nVnitřní členění obou rekonstruovaných budov zůstalo téměř v autentické podobě z 30. let 20. století, kromě potřebného zázemí. Na střešní terase byl vybudován altán, napodobující tvarem původní dřevěnou stavbu. V objektu dílny se dochovala původní ocelová okna a dvoje interiérové dveře z přelomu 19. a 20. století. \n\nV obytném domě se zůstaly téměř všechny původní dveře a okna, v kuchyni originální obklady a nábytek, částečně vestavěný. Původní jsou též dva výkladce. V patře se nachází koupelna s originálním vybavením, obklady a teracovou podlahou s bordurami. Obytné místnosti v patře mají původní vlýskové podlahy. \n\nPři rekonstrukci obytného domu byla při sejmutí svrchních vrstev nátěru stěn objevena neobvyklá výmalba ve stylu art deco, pocházející z 20. let minulého století. Představuje ojedinělý příklad geometrické stylizace charakteristické pro avantgardu meziválečného období. Svým rozsahem i zachováním je v našich podmínkách unikátní. Z řady umělců, se kterými se J. Rajman přátelil, je nejpravděpodobnějším autorem návrhů na tuto výmalbu Vratislav Hugo Brunner.\n\n\n"}
{"id": "1158490", "url": "https://cs.wikipedia.org/wiki?curid=1158490", "title": "Podujevo", "text": "Podujevo\n\nPodujevo (albánsky Podujeva, nebo také Besiana, v srbské cyrilici Подујево) je město v severovýchodním Kosovu. Nachází se na významné železniční i dopravní spojnici mezi kosovskou metropolí Prištinou a jihosrbským městem Niš. V roce 1991 zde žilo 25 407 obyvatel a v současné době je domovem pro zhruba třicet tisíc lidí. Podujevem protéká řeka Lapi. \n\n35 km jihozápadně od Podujeva se nachází hlavní město Kosova Priština. Jen několik kilometrů severovýchodně od města začíná již území Centrálního Srbska. Z Podujeva také vedou i silnice menšího významu do Kosovské Mitrovice a Leskovace. Město se rozkládá v rovině, která zahrnuje řadu dalších vesnic. Opština Podujevo, pod kterou administrativně spadají, je jednou z největších na území Kosova.\n\nPodujevo bylo během existence Osmanské říše součástí Vučitrnského sandžaku. Turci nechali v Podujevu vybudovat na místě dřívějšího pravoslavného kostela rozsáhlou pevnost s věží. \n\nPo první světové válce byl na místě pevnosti opět zbudován kostel, který byl obnoven v roce 1971. \n\nPo druhé světové válce zažilo Podujevo spolu s celým Kosovem dramatický nárůst počtu obyvatel. Zatímco po druhé světové válce zde žilo něco přes tři tisíce lidí, během několika desetiletí se vlivem urbanizace a vysokého přírůstku obyvatelstva tento počet zdesetinásobil. \n\nPodujevo bylo jedním z center různých demonstrací v druhé polovině 20. století, které se nesly v duchu střetů albánského i srbského nacionalismu. V roce 1981 se zde konaly protesty Albánců proti nerovnoprávnému postavení autonomní oblasti Kosovo; v roce 1990 zde došlo k otravám albánských studentů, které rozdělily jugoslávskou veřejnost. V roce 2001 v blízkosti Podujeva uskutečnili Albánci útok na srbský autobus, který si vyžádal 12 mrtvých a 40 raněných. Po roce 1999 Srbové z Podujeva ve větším počtu odešli.\n\nV roce 1921 byla v Podujevu otevřena první škola. V roce 2015 Opština Podujevo spravovala celkem 68 vzdělávacích institucí, mezi které patří 39 škol; 35 základních škol, 3 střední školy a jedno centrum denní péče. V sektoru vzdělávání je zaměstnáno celkem 1549 lidí, studentů je zhruba 23 tisíc.\n\n\n\n"}
{"id": "1158491", "url": "https://cs.wikipedia.org/wiki?curid=1158491", "title": "Mönchbatyn Uranceceg", "text": "Mönchbatyn Uranceceg\n\nMönchbatyn Uranceceg (: ) nebo Uranceceg Mönchbatová (: ), (* 14. března 1990 v Bajan-Ovó, Mongolsko) je mongolská zápasnice. Věnuje se různým druhům zápasu – sambo, judo, kuraš a další.\n\nJe pokračovatelkou dlouhé rodinné zápasnické tradice. Od roku 2006 se připravuje Ulánbátaru. Mezi světovou špičkou superlehké váhy se pohybuje od roku 2010. V roce 2012 se účastnila olympijských her v Londýně. Ve druhém kole olympijského turnaje prohrála v prodloužení s Rumunkou Alinou Dumitruovou a obsadila 7. místo. V roce 2013 se stala první mongolskou mistryní světě v judu. Mimo juda se věnuje dalším zápasnickým stylům. Je mistryní světa v sambu a v kuraši. V roce 2016 startovala v judu na olympijských hrách v Riu jako světová jednička. Ve čtvrtfinále se jí však vymstila její multistylová zápasnická orientace. Ve třetí minutě v zápalu boje instinktivně chytila svojí soupeřku Jihokorejku Čong Po-kjong za nohu a byla diskvalifikována (hansokumake). Z oprav postoupila do boje o třetí místo, ve kterém však v závěrečných sekundách zaváhala a nechala se kontrovat Japonkou Ami Kondóovou na juko. Obsadila 5. místo.\n\n\n\n"}
{"id": "1158492", "url": "https://cs.wikipedia.org/wiki?curid=1158492", "title": "Šplhavnice zlatá", "text": "Šplhavnice zlatá\n\nŠplhavnice zlatá (\"Epipremnum aureum\") je druh rostliny rodu šplhavnice z čeledi árónovité, pocházející z ostrova Moorea ve Francouzské Polynésii. Má dvě výrazně odlišné formy: juvenilní a dospělou. Zatímco juvenilní forma, pěstovaná jako nenáročná popínavá pokojová rostlina, má bylinný stonek a celkem malé listy, dospělá forma je naproti tomu mohutná dřevnatá liána s velkými listy. Dospělá forma se objevuje pouze u rostlin vysazených venku v tropických zemích.\n\nV oblasti tropů se řadí mezi invazní druhy. Ve vhodném prostředí se rychle rozrůstá, dusí vegetaci včetně stromů a není snadné ji vykořenit.\n\n"}
{"id": "1158495", "url": "https://cs.wikipedia.org/wiki?curid=1158495", "title": "Pavla Maternová", "text": "Pavla Maternová\n\nPavla Maternová, \"rozená\" Škampová (14. prosince 1858 Praha – 19. března 1923 Praha) byla česká učitelka, redaktorka, překladatelka z angličtiny, ruštiny a polštiny, literární kritička a básnířka. Byla průkopnicí ženského hnutí.\n\nPavla Maternová studovala na učitelském ústavu v Praze. Svým studiem získala na tehdejší dobu nadprůměrné vzdělání, které vytvořilo dobrý kvalifikační základ pro její pozdější spisovatelskou i redakční činnost. Její vzdělání umožnilo psát i literární kritiky.\n\nPodstatnou část svého působení strávila jako učitelka ve Slaném.\n\nJejí bratr Alois Škampa byl básníkem a spisovatelem. Poznala spisovatelské prostředí a nejspíše to ovlivnilo mimo jiné i její přístup k literární práci.\n\nOvlivnily ji snahy přítelkyně Elišky Krásnohorské a dalších žen toužících po možnosti získat vyšší vzdělání. Vznik prvního středoevropského dívčího gymnázia Minerva v Praze bylo velkým počinem. Studium na gymnáziu Minerva předcházelo vysokoškolskému studiu na univerzitě.\n\nPavla Maternová vyučovala na vzniklém ženském gymnáziu Minerva a měla možnost setkávat se i být ovlivňována řadou významných žen, které se podílely na ženském hnutí a angažovaly se ve společenském životě.\n\nV Rakousku-Uhersku bylo obvyklé, že se učitelky podle tehdejších zákonů nevdávaly, ale podléhaly celibátu. Po prohrané válce Prusko–Rakouské bylo mnoho opuštěných sirotků a dívek. Proto bylo učitelství dívkám středních vrstev povoleno, aby v případě, že zůstanou osamělé, se mohly důstojně, uživit a nemusely pracovat manu8lně na podřadných místech.\n\nŽenské listy se již od poloviny sedmdesátých let zasazovaly o zpřístupnění vysokoškolského studia ženám a tyto snahy se odrážely rovněž v rubrikách věnovaných umění. Pavla Maternová ve svém projevu nabádala ženy k četbě, nákupu knih a vzdělávání. Pořádala přednášky, věnovala se překladatelské činnosti a také soukromě vyučovala.\n\nV roce 1883 se provdala za učitele Václava Maternu.\n\n\"...jak mi bylo, když v rodinách, kde jsme vyučovala, dámy, majetnice domů a závodů ode mne si dlužily lekturu. Jak mně bylo, když dáma, jež co chvíli ukazovala mi nové šaty hedvábné, dáma předplacená v divadle, choť vynikajícího hoteliéra, mně odvětila na mnou otázku, co čte: „Ano,jeden z našich číšníků mi časem donáší knihy, on má takové pěkné čtení. On je takový blázen, každý krejcar dá za knihy.“ A na můj nátlak, aby pro dcerušku, děvčátko to, jež jsem vyučovala, aspoň k svátku koupila knihu, odvětila mi: „Ale co s těmi knihami?\"\n\nPro emancipační snahy žen a ženských spolků neměla vždy široká populace porozumění. Našlo se dosti mužů, na příklad František Ladislav Rieger, Alois Jirásek a další, kteří nebyli nakloněni těmto snahám žen.\n\n\"- „K čemu vůbec ženám studium bude? Ty vdané pro chod domácnosti řádné učenosti nepotřebují! A svobodné? S vyšším vzděláním se pod čepec snadněji nedostanou, to spíš naopak. Chlapi přece chtějí ženy šikovné a pracovité, ne chytré!“\"\n\n\"- „Aby muži a ženy dělali bok po boku, to je přece neslýchanost, to přinese jen mravní zkázu! Z toho přece vzejde hotová Sodoma Gomora!“\"\n\n\"- „To je vzpoura vařeček! Začne to opuštěním sporáku a žehličky a skončí to rozpadem instituce manželství!“\"\n\nPřes nesouhlas konzervativní části obyvatelstva soukromé dívčí gymnázium Minarva bylo založeno. První školní den minervistek nastal 30. září 1890.\n\nPavla Maternová se stala dlouholetou pomocníci a učitelkou Minervy.\n\nDo hodin v Minervě docházeli někteří profesoři z chlapeckých gymnázií. (Např. Jiří Stanislav Guth Jarkovský.) Ve třídě musela být po dobu jejich vyučování tzv. hlídačka dobrých mravů, která bděla nad nevinnými dívkami, aby nebyly vydány libovůli vyučujícího muže.\n\nHlídačkou byla Pavla Maternová..\n\nMezi prvními vysokoškolsky vzdělanými ženami byla Anna Honzáková, Marie Baborová a první českou právničkou se stala Anděla Kozáková-Jírová .\n\nVelký obdiv si vydobyla například Marie Baborová, která po zvládnutí gymnázia hovořila devíti jazyky.\n\nZpočátku mohly dívky navštěvovat vysokou školu pouze jako hospitantky a teprve od března 1896 bylo hospitantkám povoleno řádné studium na filozofické fakultě. V říjnu 1897 bylo poprvé v historii Univerzity Karlovy osm dívek imatrikulováno.\n\nJako projev podpory ženskému hnutí se zúčastnilo promoce v Karolinu mnoho významných žen i osobností z veřejného života. Byla přítomna manželka mecenáše Josefa Hlávky – Zdenka Hlávková (spoluzakladatelka nadace Josefa, Marie a Zdenky Hlávkových), Josefa Náprstková, Teréza Nováková, herečka Hana Kvapilová, Jaroslav Vrchlický i pražský primátor Vladimír Srb. Z konzervativního tábora byl přítomen i František Ladislav Rieger.\n\nMusel být změněn i obvyklý ceremoniál. Tentokrát promotor nepronesl obvyklé: „Accipe osculum, signum familiaritatis.“ (Přijmi políbení, znamení důvěrného přátelství), nýbrž použil latinskou formuli: „Te colegam collega salutat.“ (Pozdravuji tě jako kolegu). Políbit mladou dámu se neslušelo.\n\nBlahopřání a gratulace promovaným ženám přicházely z Německa, Nizozemska, Itálie, Rakouska i Polska.\nV té době se předpokládalo, že žena má-li být úspěšná ve svém povolání a zcela se věnovat práci, může být pouze svobodná a bezdětná. Pavla Maternová se v roce 1883 provdala a podobně Marie Baborová, čímž bylo prolomeno obvyklé tabu. Soukromá střední škola se sice nemusela řídit zákony, které platily pro obecné a měšťanské školy v majetku obcí a měst, ale zřejmě i tak Elišce Krásnohorské opakovaná těhotenství Pavly Maternové vadila. Proto nemohla nadále jako učitelka pracovat a musela Minervu opustit. Psala pro děti, překládala cizí literaturu, přispívala od roku 1896–1921 do časopisu Ženský svět.\n\nSpolupracovala a zastupovala Terézou Novákovou, věnovala se literární kritice, aby pomohla zvýšila úroveň literárních prací žen. Redigovala ženský almanach \"Češka\" \"1907\" a \"1908\", vydávaný Ústředním spolkem českých žen, kde byly publikovány práce žen z různých oblastí, např. z lékařství, hygieny, umění i zprávy z mnoha různých spolků, ve kterých se ženy sdružovaly a kterých bylo opravdu mnoho.\nRenáta Tyršová, Teréza Nováková i Pavla Maternová a další ženy se otevřeně kriticky stavěly k literárním a uměleckým dílům některých žen jejichž díla nedosahovala požadovaných kvalit. Bylo třeba povznést úroveň těchto prací. Cílem literární a umělecké kritiky bylo zvýšení kvality a úrovně děl.\n\n\"„Ovšem,kdyby i dívky měly jakousi akademii malířskou, nepochybně by také práce začátečnic vypadaly zajímavě a slibně; ale bude-li vychování umělkyň u nás pokračovati tak jako letos, kdy ředitelství c.k. umělecko-průmyslové školy za souhlasu české žurnalistiky po dvouletém teprve trvání zrušilo čtvrtý ročník malířského oddělení pro dívky, vládou založený a ochotně vydržovaný nejen pro Němkyně, ale pro Pražanky vůbec; pak se arci nesmíme nadíti, že následkem takovýchto dobrodiní, spatříme na tomto poli rozkvět a pokrok.“\"\n\nPavla Maternová zemřela v Praze 19. března 1923 a její literární odkaz je uložen v Památníku národního písemnictví na Strahově. Jedná se zejména o vzdělávací literaturu a velké množství učebnic v různých jazycích. Částečně je také obsažena feministická literatura a korespondence s významnými osobnostmi např. s J. V. Sládkem. Kromě její pozůstalosti je zde uložena rovněž pozůstalost po jejím bratru Aloisi Škampovi, básníku a spisovateli.\n\nHOŘÍVAVAL ZÁPAD...\n\nHořívával západ nad modrými lesy,\n\ndušička se za ním tiskla do nebe,\n\nnevěděla, kde jsi, nevěděla, že jsi,\n\nšeptala své ,Ráda\" ještě pro sebe.\n\nŠeptala je květům utrženým v stráni,\n\nblouznila je hvězdám, tesknila jím v les,\n\nnevěděla sama, co je milování —\n\nsnívala jen v touze, vzlet že do nebes!\nDohořela v dáli silhuetta mládí,\n\njejí čisté rysy v zlatý psané jas . . .\n\nA jak roky divě do daleka pádí,\n\nna tu lidskou lásku myslit musím zas.\n\nNevidím jí blízko, nehledám jí v dáli, .\n\nk nebes třpytným hvězdám pohled letí něm.\n\nNa ty vlny zírám, jak se řekou dálí\n\nněkam v cizí proudy, někam v jinou zem!\n\n\n\n\n"}
{"id": "1158497", "url": "https://cs.wikipedia.org/wiki?curid=1158497", "title": "Římskokatolická farnost Panny Marie Strážnice", "text": "Římskokatolická farnost Panny Marie Strážnice\n\nŘímskokatolická farnost Panny Marie Strážnice je územní společenství římských katolíků s farním kostelem Nanebevzetí Panny Marie v děkanátu Veselí nad Moravou. \n\nKostel byl postaven na místě dřívější bratrské školy a sboru v roce 1747. Čeští bratři byli ze Strážnice vyhnáni a hrabě František Magnis (pocházel ze švédského šlechtického rodu) místo nich povolal v roce 1633 italské piaristy. Ti postavili kostel a roku 1765 kolej se školou a gymnáziem. \n\nAdministrátorem excurrendo je od ledna 2009 je ThLic. Lukasz Karpiński.\n\nVe farnosti se pravidelně koná tříkrálová sbírka, farnost se také každoročně zapojuje do akce Noc kostelů.\n\n"}
{"id": "1158498", "url": "https://cs.wikipedia.org/wiki?curid=1158498", "title": "Železniční trať Veles–Gevgelija", "text": "Železniční trať Veles–Gevgelija\n\nŽelezniční trať Veles–Gevgelija (makedonsky Железничка пруга Велес - Гевгелија) je jedním z hlavních železničních tahů v Severní Makedonii. Dlouhá je 113,9 km a celou svojí trasu vede v údolí řeky Vardaru. Je elektrizovaná.\n\nTrať byla budována v 70. letech 19. století jako součást významnějšího železničního tahu z Bělehradu do Soluně jako první trať na území dnešní Severní Makedonie. Investorem byla francouzská společnost Société Générale pour l'Exploitation des Chemins de Fer Orientaux. Výstavba úseku trati, vedoucí přes města Veles a Gevgelija, byla slavnostně zahájena v únoru 1871. Celý byl dokončen v roce 1873. \n\nV roce 1912 byla po první balkánské válce vytyčena nová hranice mezi Srbskem a Řeckem mezi městy Gevgelija a Idoumeni. Od té doby se Gevgelija stala nejjižnější stanicí této tratě, nejprve na srbském, později na jugoslávském a nakonec na makedonském území. Po druhé světové válce byla trať elektrizována a v současné době slouží pro mezinárodní osobní i nákladní dopravu (z Severní Makedonie do Řecka). \n\nTrať se stala jedním z dějišť evropské migrační krize v letech 2014 a 2015. Několikrát byla blokována uprchlíky, docházelo zde k častým dopravním nehodám se smrtelnými následky. V blízkosti tratě na Severomakedonsko-řecké hranici byl nakonec zbudován pohraniční plot.\n\n"}
{"id": "1158499", "url": "https://cs.wikipedia.org/wiki?curid=1158499", "title": "Jan Klípa", "text": "Jan Klípa\n\nJan Klípa (* 20. února 1976 Praha) je český historik umění specializovaný na středověké umění a metodologii dějin umění.\n\nVystudoval Filozofickou fakultu pražské Karlovy univerzity, obor Dějiny umění a Evangelickou teologickou fakultu Karlovy univerzity, obor Ekumenická teologie. \n\nOd roku 2004 působil v Národní galerii v Praze jako kurátor sbírky středověkého umění a tajemník pro vědu a výzkum. Zabývá se deskovou malbou 14. a 15. století ve střední Evropě, historiografií a metodologií oboru a vztahu umění a liturgie. Od roku 2013 byl vedoucím editorem odborného časopisu Bulletin Národní galerie v Praze. Roku 2017 se stal vědeckým tajemníkem Ústavu dějin umění Akademie věd České republiky.\n\n\n\n\n\n"}
{"id": "1158500", "url": "https://cs.wikipedia.org/wiki?curid=1158500", "title": "Rafaela Silvaová", "text": "Rafaela Silvaová\n\nRafaela Lopes Silva (* 24. dubna 1992 v Rio de Janeiru, Brazílie) je brazilská zápasnice – judistka.\n\nJudu se věnuje od 7 let. Připravuje se pod vedením Geralda Bernardese. V roce 2012 patřila k favoritkám na jednu z medailí na olympijských hrách v Londýně. Ve druhém kole se však dopustila hrubé taktické chyby a za nástup do kata-gurumy (útok na nohu) obdržela od rozhodčích hansoku-make.\n\n\n"}
{"id": "1158503", "url": "https://cs.wikipedia.org/wiki?curid=1158503", "title": "Victor Luntz", "text": "Victor Luntz\n\nVictor Luntz (8. března 1840 Ybbs, Dolní Rakousy – 12. říjen 1903 Vídeň) byl architekt a profesor architektury ve Vídni.\n\nNarodil se v rodině úředníka Andrease Luntze. V roce 1847 se rodina přestěhovala do Vídně, kde Luntz studoval na střední škole. Pak studoval v letech 1856–1860 na Technické univerzitě ve Vídni a v letech 1860–1864 studoval na Akademii výtvarného umění ve Vídni u osobností jako je Eduard van der Nüll, August Sicard von Sicardsburg nebo Friedrich von Schmidt, u kterého byl dlouholetým zaměstnancem. Na studiích byl v roce 1862 odměněn Gundelovou cenou. V roce 1874 se oženil s Felicitas Auguste Wielemans, dcerou architekta Alexandra Wielemanse.\n\nod roku 1885 byl profesorem na Technické univerzitě ve Vídni, od roku 1891 byl profesorem na speciální škole architektury Akademie výtvarného umění ve Vídni.\n\nViktor Luntz bydlel v Florianigasse 39, Josefstadt (Vídeň 8). Jeho hrob je na Centrálním hřbitově ve Vídni, původně byl pochován na hřbitově Sankt Marxer. V roce 1920 byla po něm jmenována ulice Luntzgasse ve Vídni Brigittenau (20. okres).\n\nVictor Luntz byl považován za odborníka gotiky, jeho díla byla projektována v historizujících slozích neoromantizmu, neogotiky i novorenezance. Zabýval se převážně výstavbou sakrálních staveb a restaurováním budov. V roce 1874 se zúčastnil soutěže o výstavbu \"Rudolfína\" v Praze.\n\n"}
{"id": "1158505", "url": "https://cs.wikipedia.org/wiki?curid=1158505", "title": "Mistr Rajhradského oltáře", "text": "Mistr Rajhradského oltáře\n\nMistr Rajhradského oltáře (nověji uváděn jako Mistr Olomouckého oltáře) byl český gotický malíř činný v první polovině 15. století.\nMalíř se vyučil v Praze v době před vypuknutím husitských bouří a po roce 1420 patrně sídlil na Moravě v Olomouci nebo v Brně, kde vedl vlastní dílnu. Do Prahy se mohl vrátit ve 30. letech v době panování Zikmunda Lucemburského. Pod jeho vlivem vznikla převážná část děl jihočeské deskové malby druhého a třetího desetiletí a některá díla v okolních zemích (Ostřihomský oltář, 1427, Bamberský oltář, 1429, Linecké Ukřižování, 1930)\n\nJméno tohoto mistra se odvozuje od jeho hlavního díla - tzv. Rajhradského oltáře, jehož pět desek bylo od konce 18. století v obrazárně benediktinského kláštera v Rajhradě a odtud byly odkoupeny do Moravské galerie v Brně. Oltář byl ale ve skutečnosti původně určen pro kostel sv. Mořice v Olomouci, kde je zaznamenán v písemných pramenech z roku 1440.\n\nO životě samotného malíře se žádné údaje nedochovaly. Pokud jde o rajhradský oltář, existuje pravděpodobnost, že ho objednal Heinrich Seuftleben, bývalý kaplan Zikmunda Lucemburského, který roku 1440 převzal na dva roky olomouckou faru sv. Mořice a mohl znát malíře z doby svého pobytu na císařském dvoře v Praze.\n\nMistr Rajhradského oltáře navazuje na díla pozdního krásného slohu (Roudnický oltář, Madona svojšínská) a spojením domácí tradice se západoevropským stylem završuje vývoj českého deskového malířství lucemburské éry. Vychází z deskové malby Mistra Třeboňského oltáře a užívá šerosvitný efekt, zářivé barvy s převahou červené i drobnopisné detaily dobových oděvů nebo zbroje. Z krásného slohu už přejímá pouze typ tváří kladných postav a stylizaci jejich roucha.\n\nJeho obrazy vyjadřují změněný vztah ke skutečnosti, kde hlavní roli přejímá narativní složka a dramatický děj je zdůrazněn množstvím naturalistických detailů. Vedlejší postavy, jejichž expresivní výraz obličeje se někdy přibližuje karikatuře, mají jednodušší a více realistické oděvy. Malíř zaplňuje plochu obrazu množstvím figur a rozvádí děj do drobných epizod. Pokouší se vytvořit iluzi prostoru diagonálním uspořádáním scény nebo vytvořením druhého plánu s menšími figurami, ale většinou užívá jednotné zlacené pozadí.\n\n"}
{"id": "1158506", "url": "https://cs.wikipedia.org/wiki?curid=1158506", "title": "The Adventures of Mr. Bobley", "text": "The Adventures of Mr. Bobley\n\nThe Adventures of Mr. Bobley je počítačová hra z roku 2015. Vytvořil ji český vývojář Jan Žižka. Jedná se o 3D adventuru s prvky plošinovky.\n\nHra je o stavebním dělníkovi, panu Bobleym. Ten dostane za úkol najít stavební plány, a tak se vydává na dobrodružnou cestu přes ohromnou stavební síť plnou nástrah a nebezpečenství. Je jen na panu Bobleym a jeho schopnostech, aby se s nimi vypořádal.\n\nHráč ovládá pana Bobleyho. Jeho cílem je dostat se na konec levelu. Přitom musí řešit různé hádanky založené na fyzice. Přitom musí využívat různé stavební stroje a vozidla, která mu umožní přesun různých objektů či zbořit překážku atd. Lze však narazit i na části, které jsou vyloženě akční. Jako příklad lze uvést běh přes rušnou dálnici, kdy se hráč musí vyhýbat jedoucím autům.\n\nHra obdržela v recenzích spíše průměrná hodnocení.\n\nServer 3RD Strike hře udělil hodnocení 5,7 bodu z 10. Recenze chválila jednoduchost ovládání a také hádanky, které jsou zábavné a \"The Adventures of Mr. Bobley\" by díky nim byla skvělou hrou, ale fyzika kazí dojem ze hry.\n\nServer Family Friendly Gaming hře udělil v souhrnu 60%. Ta označila \"The Adventures of Mr. Bobley\" za nejlepší neohrabanou nezávislou hru, kterou na Family Friendly Gaming vůbec hodnotili. Kritika směřovala vůči různým glitchům a občas frustrující hratelnosti a též i vůči ovládání. Pochvalu si však hra získala za části, kdy hráč ovládá vozidlo.\n"}
{"id": "1158508", "url": "https://cs.wikipedia.org/wiki?curid=1158508", "title": "Vickers .50", "text": "Vickers .50\n\nVickers .50 byl těžký kulomet, který vznikl roku 1926 ve Velké Británii zvětšením ráže původního 7,7mm kulometu Vickers .303. Nový kulomet měl ráži 12,7 mm a hlaveň délky 62 ráží. Zbraň byla poháněna zákluzem hlavně. Používal náboj 12,7 × 99 mm, který byl méně výkonný, než přibližně tou dobou zavedený americký .50 BMG.\n\nKulomet existoval v pozemní, letecké (nezavedena) a námořní verzi, přičemž nejpočetnější byla právě námořní verze Mark III pro Royal Navy, které bylo vyrobeno 12 500 kusů. Čtyřhlavňová Mark III byla hlavní protiletadlovou zbraní krátkého dosahu na lodích Royal Navy na počátku druhé světové války.\n\nV japonském císařském námořnictvu byl přijat do služby jako 12mm kulomet typu HI.\n\nPrvní vývojový model.\n\nMark II, IV a V byly verze používané britskou armádou v tancích a bojových vozidlech. Mark II s kadencí 450 ran za minutu byl přijat do služby v roce 1933 a instalován na několik britských tanků. Mark IV měl kadenci zvýšenou na 600 ran za minutu. Obou verzí bylo celkem vyrobeno něco málo přes sto kusů. Nejpočetnější pozemní variantou byla Mark V, které bylo vyrobeno více než 1000 kusů.\n\nMark III představoval námořní verzi s teoretickou kadencí zvýšenou až na 700 ran za minutu. Čtyřhlavňová, manuálně ovládaná lafetace měla čtyři kulomety nad sebou, přičemž buben s náboji pro první a třetí kulomet (počítáno odshora) byly napravo a druhý a čtvrtý kulomet měly zásobník nalevo. Každý buben obsahoval 200 nábojů, což stačilo na přibližně 17s dávku. Všechny čtyři zásobníky mohly být vyměněny během 30 sekund.\n\nNa počátku války jej Royal Navy používala jako hlavní protiletadlovou zbraň krátkého dosahu. Kvůli nedostatečnému výkonu proti moderním celokovovým letounům jej ale během války nahradily 20mm kanóny Oerlikon.\n\nNa torpédových člunech a jiných malých jednotkách se v pozdější fázi války používaly hydraulicky ovládané dvouhlavňová lafetace Mark V a Mark VC.\n\n"}
{"id": "1158511", "url": "https://cs.wikipedia.org/wiki?curid=1158511", "title": "Scott Ritter", "text": "Scott Ritter\n\nWilliam Scott Ritter (* 15. července 1961 Gainesville, Florida) byl zbrojním inspektorem OSN v Iráku od roku 1991 do roku 1998. Později kritik zahraniční politiky Spojených států na Blízkém východě. Před invazí do Iráku v březnu 2003 uvedl, že Irák neměl žádné zbraně hromadného ničení. Stal se slavnou osobností pro různá talk show v důsledku svého protiválečného postoje.\nRitter byl narozen do vojenské rodiny v roce 1961 ve městě Gainesvilla na Floridě. V roce 1979 vystudoval Kaiserslautern American High School a později vysokou školu v Lancasteru. V roce 1980 sloužil v americké armádě jako vojín. Pak v květnu 1984 byl povýšen na zpravodajského důstojníka námořní pěchoty Spojených států. Sloužil v této funkci po dobu 12 let. Byl hlavním analytikem pro námořní pěchotu rychlého nasazení týkající se sovětské invaze do Afghánistánu. Ritterova akademická práce byla zaměřená na hnutí odporu v sovětské Střední Asii mezi lety 1920 a 1930. Během vojenské operace Pouštní bouře sloužil jako poradce generála Normana Schwarzkopfa. Ritter později pracoval jako bezpečnostní a vojenský poradce pro Fox News sítě. Byl ve spojení s britskou zahraniční zpravodajskou špionážní agenturou MI6.\n\nOd roku 1991 až do roku 1998 byl zbrojním inspektorem OSN a byl pověřen najít a zničit všechny zbraně hromadného ničení v Iráku. Ritter byl mezi skupinou UNESCO a nedostal dostatečnou podporu pro svou analýzu ze strany USA a Velké Británie, později rezignoval. Po jeho odstoupení z UNESCO, pokračoval jako kritik americké politiky vůči Iráku, zejména s ohledem na problém šíření zbraní hromadného ničení. \n\nV roce 2001 byl dvakrát obviněn z nabízení sexu s nezletilými na internetu. V roce 2010 byl obviněn z podobných incidentů, které vedly k jeho odsouzení. V září 2014 byl podmínečně propuštěn.\n\n"}
{"id": "1158514", "url": "https://cs.wikipedia.org/wiki?curid=1158514", "title": "Jussi Jääskeläinen", "text": "Jussi Jääskeläinen\n\nJussi Albert Jääskeläinen (* 19. dubna 1975, Mikkeli, Finsko) je bývalý finský fotbalový brankář a bývalý reprezentant, který působil zejména v anglické Premier League.\nBývá označován jako legenda klubu Bolton Wanderers ale určitě by se dalo zmínit i působení v Londýnském klubu West Ham United FC\nV roce 2007 se stal ve Finsku fotbalistou roku dle novinářů i Finské fotbalové asociace.\n\n\nNastupoval za finský reprezentační výběr do 21 let. \n\nV A-mužstvu Finska debutoval 25. 3. 1998 v přátelském střetnutí v Attardu proti reprezentaci Malty (výhra 2:0).\nCelkem odehrál v letech 1998–2010 za finský národní tým 56 zápasů. \n\n"}
{"id": "1158540", "url": "https://cs.wikipedia.org/wiki?curid=1158540", "title": "Workout", "text": "Workout\n\nWorkout (rus. trénování, hovor. venkovní fitness) je sportovní aktivita s vlastní vahou těla, která zahrnuje různé cviky na veřejných sportovních hřištích, především na hrazdě, bradlech, žebřinách, horizontálních žebřících, kruzích a jiných konstrukcích, nebo i bez jejich použití (na zemi). Hlavní důraz je kladen na cvičení s vlastní vahou, rozvoj síly a vytrvalosti. Lidé, kteří se workoutem zabývají, nazývají sami sebe porůznu: workouteři, pouliční (street) sportovci atd.\n\nHrazdy a bradla se aktivně stavěly na stromech a u škol už v době SSSR hlavně za účelem přispění ke zdravému životnímu stylu mládeže. Se stejným záměrem byly zavedeny normy GTO (pozn. překladatele \"Готов к труду и обороне\" - program tělovýchovné přípravy ve vzdělávacích, profesionálních a sportovních organizacích SSSR), které zahrnovaly také přítahy na hrazdě. Už tehdy se začali mnozí mladí zajímat o pohyb a aktivně sportovat na hřištích. Je třeba také zmínit, že ne ve všech zemích najdeme podobná sportovní zařízení postavená venku.\nZačátkem 21. století se s rozvojem internetu zvýšila také mezinárodní výměna informací. Zprávy a informace z jakéhokoliv koutu světa se staly dostupnějšími. V té době se na jedné stránce nabízející služby videohostingu začaly objevovat amatérské videoklipy se zvláštním cvičením na ulici (angl. \"Street workout\"). Některé byly nazývány jako ghetto-trénink (angl. \"Ghetto workout\"), což mohlo mít spojitost s tím, že videa na internet vkládali afroameričané žijící v tzv. ghettech. Některá videa zaujala mládež na celém světě.\nPostupem času se zvyšoval počet příznivců v zemích SSSR, např. v Rusku, Kazachstánu, Bělorusku a na Ukrajině.\nTěchto zájmů si všimly i úřední orgány a začala se stavět speciální hřiště s potřebným vybavením a prvky, důležitými pro správný „venkovní trénink“. Uvedený typ cvičení se označuje také jako venkovní fitness nebo jednoduše pouliční cvičení.  \n\nI v jiných zemích se toto cvičení těší velké oblibě. Např. v Polsku se buduje čím dál více speciálně upravených hřišť, kde se vedou tréninky a organizují soutěže. Nová hřiště se budují také v Portugalsku. Jisté pokusy o prosazení této aktivity se objevují i v Německu za pomoci ruských Němců.\n\nWorkout se často zaměňuje s jiným druhem venkovního sportu jako je např. „pouliční gymnastika“, jež se vlastně také zrodila na venkovních hřištích.\n\nPouliční (street) gymnastika – hlavní myšlenkou je provedení gymnastických prvků na obyčejném venkovním nářadí.\nTi, kteří dělají workout často, se neřadí k žádnému konkrétnímu stylu a cviky čerpají z několika oblastí.\n\n\nPorota - je sestavena z lidí, kteří již dlouho dělají workout a z vlastní zkušenosti dokáží posoudit složitost cviku. Pět rozhodujících parametrů při hodnocení: síla, efekt, přesnost, množství prvků v sestavě, charisma.\n\nSoutěž může probíhat ve volném stylu - každý předvede svůj program, nebo formou souboje (\"battle\" z angl. boj, bitva), kdy 2 soupeři postupně předvádí svůj program a následně porotci vyberou toho lepšího nebo porota hodnotí bodově a soutěžící s nejvyšším počtem bodů vyhrává.\n\nPrvní mezinárodní mistrovství se konalo v srpnu v roce 2011 v Rize (Lotyšsko), kde se stal vítězem ukrajinský sportovec Jevgenij Kozyr. Na mistrovství v roce 2012 se na prvním místě umístil Jevgenij Kočerga (Ukrajina), jako druhý byl Jevgenij Kozyr (Ukrajina) a třetí Nikolaj Lobanov (Rusko). Jevgenij Kočerga předvedl nejlepší individuální vystoupení - přitahoval se se 16kilovým závažím v zubech. V rámci III. Superfinále světového poháru v pouliční gymnastice, které se konalo 19. prosince 2015, se první umístil - Daniels Laizāns (Lotyšsko), na druhém místě - Michail Muchorjanov (Rusko), a třetí skončil Rémy Gresteau (Francie).\n\nZnámé jsou také doplňkové cviky pro posílení izolovaných svalů. Pro rozvoj tlaku se praktikuje cvik na opakování se spouštěním a zvedáním nohou (někdy se jedná o rolování) nebo zvedáním a spouštěním trupu (tělo se drží pomocí nohou zapřených např. za bradla).\n\nPři většině cviků se užívá pouze váha vlastního těla (kalistenika), avšak v některých případech se mohou použít závaží (tím může posloužit také partner).\n\nStandardní vybavení workoutových hřišť:\nNejznámější značky workoutových hřišť ve světě\n\nZ českých pak:\n\n"}
{"id": "1158542", "url": "https://cs.wikipedia.org/wiki?curid=1158542", "title": "Jan III. z Rožmberka", "text": "Jan III. z Rožmberka\n\nJan III. z Rožmberka (24. listopadu 1484 — 29. února 1532) byl generálním převorem českých johanitů, hejtmanem prácheňského kraje a vladařem rožmberského domu.\n\nJan III. z Rožmberka se narodil jako nejstarší syn vladaře rožmberského domu Voka II. a jeho manželky Markéty z Gutštejna. Jan měl dalších 5 sourozenců: Jindřicha VI., Jindřicha VII., Jošta III., Petra V. a starší sestru Sidonii.\n\nKolem roku 1506 vstoupil v mladém věku do řádu johanitů a v roce 1511 se stal jejich generálním převorem.\n\nJan se ujal vlády nad rožmberskými statky po svém zemřelém bratru Jindřichovi VII. v roce 1526. Zemřel 29. února 1532 a byl pohřben v rodové hrobce ve Vyšebrodském klášteře.\n"}
{"id": "1158543", "url": "https://cs.wikipedia.org/wiki?curid=1158543", "title": "Bohumil Koiš", "text": "Bohumil Koiš\n\nBohumil Koiš (* 16. prosince 1946) je bývalý slovenský fotbalista, záložník. Bydlí v Beluši (okres Púchov).\n\nV československé lize hrál za Jednotu Trenčín. Dal 1 ligový gól. Do Trenčína přestoupil z Púchova\n\n"}
{"id": "1158544", "url": "https://cs.wikipedia.org/wiki?curid=1158544", "title": "Vincent Nemček", "text": "Vincent Nemček\n\nVincent Nemček (* 19. srpna 1949) je bývalý slovenský fotbalista, obránce. Žije v Rajci.\n\nV československé lize hrál za Jednotu Trenčín. Nastoupil v 52 ligových utkáních. Gól v lize nedal. V roce 1968 reprezentoval Československo v mládežnické kategorii, získal zlato na Mistrovství Evropy ve fotbale hráčů do 18 let 1968.\n\n\n"}
{"id": "1158545", "url": "https://cs.wikipedia.org/wiki?curid=1158545", "title": "Bohuslav Bugan", "text": "Bohuslav Bugan\n\nBohuslav Bugan (* 28. srpna 1957) je bývalý slovenský fotbalista, útočník. Po skončení aktivní kariéry působil na regionální úrovni jako trenér.\n\nV československé lize hrál za VSS Košice. Gól v lize nedal.\n\n\n"}
{"id": "1158546", "url": "https://cs.wikipedia.org/wiki?curid=1158546", "title": "Aladár Pápišta", "text": "Aladár Pápišta\n\nAladár Pápišta (* 5. února 1956) je bývalý slovenský fotbalový záložník.\n\nV československé lize hrál za VSS Košice. Gól v lize nedal. V nižších soutěžích hrál i za VTJ Žatec a Rimavskou Sobotu.\n\n"}
{"id": "1158547", "url": "https://cs.wikipedia.org/wiki?curid=1158547", "title": "Peter Kráľ", "text": "Peter Kráľ\n\nPeter Kráľ (* 12. dubna 1953) je bývalý slovenský fotbalový brankář\n\nV československé lize hrál za ZVL Žilina. Nastoupil v 15 ligových utkáních.\n\n"}
{"id": "1158549", "url": "https://cs.wikipedia.org/wiki?curid=1158549", "title": "Anton Mintál", "text": "Anton Mintál\n\nAnton Mintál (* 17. července 1955) je bývalý slovenský fotbalový útočník. Jeho synem je Marek Mintál.\n\nV československé lize hrál za ZVL Žilina. Dal 4 ligové góly. Ve druhé nejvyšší soutěži hrál i za VP Frýdek-Místek. Od sezony 1991/92 hrál v rakouském SC Sarasdorf, od jara 1997 byl v Bytčici, kde ukončil kariéru.\n\n"}
{"id": "1158550", "url": "https://cs.wikipedia.org/wiki?curid=1158550", "title": "Okres Rhein-Sieg", "text": "Okres Rhein-Sieg\n\nOkres Rhein-Sieg ( ) je okres v německé spolkové zemi Severní Porýní-Vestfálsko, ve vládním obvodu Köln. Sídlem správy okresu je město Siegburg. V roce 2014 zde žilo 585 781 obyvatel.\n\nMěsta:\n\nObce:\n"}
{"id": "1158554", "url": "https://cs.wikipedia.org/wiki?curid=1158554", "title": "Zemská silnice B126", "text": "Zemská silnice B126\n\nZemská silnice Leonfeldener Straße B 126 – je silnice ve spolkové zemí Horní Rakousko. Vede z Lince, hlavního města Horního Rakouska na hranice s Českou republikou. Jméno silnice je odvozeno od města Bad Leonfelden, kolem kterého prochází. Její délka je zhruba 33 km.\n\nSilnice B126 začíná v Linci ve čtvrti Urfahhr, výjezdem z křižovatky dálnice A7 (Mühlkreisautobahn) se zemskými silnicemi Prager Straße B125 a Rohrbacher Straße B127.\nV tabulce uvedené kilometry a nadmořské výšky jsou přibližné.\nPro vytvoření článku byly použity:\n"}
{"id": "1158558", "url": "https://cs.wikipedia.org/wiki?curid=1158558", "title": "Světový pohár v ledolezení 2014", "text": "Světový pohár v ledolezení 2014\n\nSvětový pohár v ledolezení 2014 se uskutečnil na přelomu ledna a února v pěti zemích v Asii a Evropě. Zahájen byl 11. ledna 2014 v Jižní Koreji prvním závodem SP v ledolezení v disciplínách ledolezení na obtížnost a rychlost, pod patronací Mezinárodní horolezecké federace UIAA.\n\nMistrovství Evropy v ledolezení 2014 se konalo zároveň na závodech světového poháru v Rusku, obdobně Mistrovství Asie v Jižní Koreji, výsledky závodů se započítávaly do celkového hodnocení světového poháru. Mistrovství Světa juniorů v ledolezení 2014 pro závodníky ve věku 15-21 let se konalo 8.-9. února v Champagny.\n\nZ Českých horolezců se nejlépe dařilo Lucii Hrozové v obtížnosti, kde skončila na celkově šestém místě, nejlépe se umístila v posledním závodu v Rusku, kde byla čtvrtá, medaili v tomto roce nezískal žádný český závodník.\n\n\n"}
{"id": "1158560", "url": "https://cs.wikipedia.org/wiki?curid=1158560", "title": "Vechta", "text": "Vechta\n\nVechta je město v německé spolkové zemi Dolní Sasko. Je správním centrem zemského okresu Vechta.\n\nV 2014 zde žilo 31 352 obyvatel.\n\nSousední obce jsou: Bakum, Cappeln, Diepholz, Drebber, Emstek, Goldenstedt, Lohne a Visbek.\n\n"}
{"id": "1158562", "url": "https://cs.wikipedia.org/wiki?curid=1158562", "title": "Globální mozek", "text": "Globální mozek\n\nGlobální mozek je hypotetická konstrukce, která se skládá z širokého konceptu témat a teorií. Tyto, ač často nejednotné je možné formulovat do následující definice: „globální mozek je metaforickým vyjádřením globální informační sítě, která představuje „mozek“ společnosti.“ Přičemž předpokladem této hypotézy je chápání globalizované společnosti jako komplexního superorganismu, který má podobné funkce, jako organismus živý. Globální mozek je tedy „orgánem“ kolektivní inteligence informační či spíše znalostní společnosti. \n\nPůvod myšlenky se datuje do období starověkého Řecka, v němž vznikla představa, že lidstvo může být chápáno jako komplexní sociální systém neboli tzv. superorganismus. Tedy organismus, který se skládá z množství dalších organismů, jež v něm přestávají zčásti nebo úplně fungovat jako samostatné entity ale vytváří jednotný svébytný celek superorganismu. Koncepce superorganismu úzce souvisí se systémovou teorií. V této perspektivě jsou lidé nahlíženi jako analogie nervových buněk, které jsou navzájem propojeny komunikační kanály a souhrnně tedy vytváří globální mozek. Tato filozofie poukazuje na možnost, že se dílčí poznání spojuje v souhrnný celek z něhož má prospěch - a zároveň ho vytváří - jak jednotlivec, tak společnost. Teorie globálního mozku souvisí se systémovou teorií. V rámci ní mají systémy své prvky, tyto prvky pak mají mezi sebou vztahy. Prvek je vždy to, co funguje pro systém jako dále nerozložitelná jednotka na zvolené analytické úrovni. V časové perspektivě je prvkem i časová událost. Všechny systémy mají určitou mírou sebereference (autopoiesis); jedná se o určitou formu odkazu k sobě samému, přeneseně je to něco jako zpětná vazba. Systém sám sebe učí na základě zkušeností ze svého prostředí. Funguje to i na úrovni odkazu sama k sobě.\n\nTermín „globální mozek“ byl použit poprvé v roce 1982 Peterem Russellem v knize Globální mozek (The Global Brain). V osmdesátých letech se začalo také diskutovat o tom, jak by mohl být internet využit k dosažení tohoto cíle. První recenzovaný článek na toto téma vydal Gottfried Mayer-Kress. Ve své studii popisující prameny intelektuální historie, které přispěly k hypotéze globálního mozku, Francis Heylighen rozlišuje čtyři perspektivy: \"organicismus\", \"encyklopedismus\", \"emergentismus\" a \"evoluční kybernetiku\". Tvrdí, že se vyvinuly v relativní nezávislosti, ale nyní se sbližují ve své vlastní vědecké reformulaci. \n\nZastánci hypotézy globálního mozku tvrdí, že internet stále více zapojuje své uživatele do jednoho systému zpracování informací, jenž tak zároveň funguje jako určitý nervový systém celé planety. Inteligence této sítě je kolektivní nebo distribuovaná: není centralizovaná nebo lokalizovaná v podobě žádného konkrétního bodu, osoby, organizace nebo počítačového systému. Proto ji také nikdo nemůže ovládat nebo kontrolovat. Spíše organizuje sama sebe a vystupuje z dynamických sítí interakcí mezi jednotlivými součástmi. To je vlastnost typická pro komplexní adaptivní systémy. Světový web (The World-Wide Web) se zejména podobá organizaci mozku v oblasti webových stránek (hraje podobnou roli neuronů) spojených hypertextovými odkazy (které hrají roli podobnou úloze synapsí), dohromady tvoří asociativní síť, po které informace šíří. Tato analogie se stává silnější, se vzestupem sociálních médií, jako je Facebook, kde spojení mezi osobními stránkami představuje vztahy v sociální síti, podél které informace se šíří z člověka na člověka. Takové šíření připomíná aktivaci neuronových sítí, které mozek používá, když zpracovává jednotlivé dílčí informace.\n"}
{"id": "1158563", "url": "https://cs.wikipedia.org/wiki?curid=1158563", "title": "Dmitrij Jefremov", "text": "Dmitrij Jefremov\n\nJméno a příjmení Dmitrij Jefremov má více nositelů:\n"}
{"id": "1158564", "url": "https://cs.wikipedia.org/wiki?curid=1158564", "title": "V boj (vojenský)", "text": "V boj (vojenský)\n\nV boj (vojenský) je označení pro holešovickou redakci, vydávající za protektorátu některá čísla ilegálního časopisu V boj. Tato redakce fungovala částečně paralelně se spořilovskou (tak zvanou civilní) redakcí stejnojmenného časopisu (V boj). Obě tyto redakce bývají označovány jako tzv. \"druhá garnitura\".\n\nNa činnost původní organizace (tzv. první garnituru, viz Družstvo v prvním sledu) navázaly hned dvě následnické skupiny: spořilovská (někdy označovaná jako civilní) a holešovická (někdy označovaná jako \"vydání H\" nebo též vojenská)\n\nNa Škaldovu činnost plynule navázala tzv. spořilovská redakce v čele s Inkou Bernáškovou (dcerou Vojtěcha Preissiga). Od poloviny listopadu 1939 až do září 1940 vydala spořilovská skupina dalších 37 čísel časopisu V boj (v nákladu od 50 do 500 výtisků). Bernášková byla zatčena 21. září 1940 (v pražské ulici Na Poříčí s falešnými doklady). Téhož dne byl zatčen i Vojtěch Preissig. V následujících dnech zatýkání pokračovalo (nakonec bylo zatčeno 40 osob ze spořilovské skupiny vydávající časopis V boj). Po této vlně zatýkání se o vydávání tiskoviny zasloužil dr. Vladimír Hruban, který do počátku roku 1941 vydal ještě dalších šest čísel. Na přelomu let 1940 / 1941 bylo vydávání spořilovské mutace časpisu V boj definitivně ukončeno. \n\nV Holešovicích (paralelně s organizací Ireny Bernáškové) působila pod taktovkou Obrany národa (ON) zhruba od listopadu 1939 až do jara 1941 holešovická redakce časopisu V boj, zprvu vedená Karlem Lukešem a majorem Janem Sadílkem. Lukeš i Sadílek se znali z předválečného působení v organizaci Branný svaz československých motorisů (BSČM). Lukeš pracoval v cenzurním oddělení policejního ředitelství a znal se odtud s Josefem Škaldou. V době likvidace (listopad 1939) první garnitury (\"Škaldovy skupiny\") vydavatelů časopisu V boj se společně oba ukrývali v bytě člena BSČM – bankovního úředníka Ladislava Brázdy v Holešovicích (ulice U průhonu). Tady se také časopis zpočátku tiskl a sice za vydatné pomoci lidí z okruhu BSČM: Jiřího Pujmana, Josefa Berendy a Šárky Boháčkové. Články pro časopis dodával tiskařům major Sadílek a major Čížek. Náklad jednoho čísla se pohyboval okolo 6.000 exemlářů. \n\nPřed zátahem do sítě gestapa musel Karel Lukeš v březnu 1940 odejít do zahraničí a tak řízení výroby převzali Ladislav Brázda, Jiří Pujman a Josef Berenda. Do okruhu přispěvatelů časopisu tou dobou náleželi i \"profesionální\" novináři z odbojových kruhů (Antonín Pešl, Václav König). Do některých čísel časopisu přispívali i Josef Balabán a Josef Mašín. Distribuce vojenské mutace jednotilvých čísel časopisu V boj probíhala jak do \"do civilních odbojových struktur\" (zajišťoval Alois Fous a Josef Berenda) tak i do struktur Obrany národa (realizoval podplukovník Josef Jáchym). Důvěrník Sicherheitsdienstu (SD) František Eliášek přivedl v létě 1940 gestapo na stopu vydavatelské skupině Ladislava Brázdy. Ten byl v červnu 1940 zatčen, ale Jiřímu Pujmanovi se včas podařilo uprchnout do zahraničí. Časopis v nízkém nákladu pak vydávala nějaký čas skupina okolo štábního kapitána Antonína Koubleho. \n\nPo zatčení Jana Sadílka (4. července 1940) převzal redigování časopisu bývalý pracovník Vojenského ústavu vědeckého (VÚV) štábní kapitán Josef Sojka (blízký spolupracovník Josefa Balabána), který již od února 1940 žil v ilegalitě s falešnými doklady na jméno Josef Sládek. Sojka měl na starosti obsahovou stránku časopisu (hlavní redaktor), tisk exemplářů prováděli František Janík, Arnošt Komárek a Josef Brym. (všichni tři posledně jmenovaní byli bývalí zaměstnanci VÚV). Ilegální tiskárna byla umístěna v suterénu budovy VÚV (mezi tím byl VÚV přejmenován na Ústav pro sociální a hospodářské plánování) ve Pštrossově ulici. (František Janík působil v této budově jako domovník a měl tu malou knihařskou dílnu. Náklad jednoho čísla časopisu V boj byl 1.500 až 1.900 exemplářů.) \n\nDne 13. září 1940 zatklo gestapo v Janíkově bytě (Hostivítova ulice) štábního kapitána Josefa Sojku a o šest dní později (19. září 1940) byla prozrazena i ilegální tiskárna. (O dva dny později – 21. září 1940 byla zatčena i Inka Bernášková ze spořilovské skupiny a další vydávání civilní mutace časopisu vydával dr. Vladimír Hruban (viz výše.)). Vojenskou mutaci časopisu V boj dále zajišťovali nejspíše Sojkovi spolupracovníci JUC. Vítězslav Dvořák a Otto Linhart. Tisklo se nejspíše v dnes již neexistující budově Ředitelství pošt v Kobrově ulici na Smíchově. Možná se ale tisklo na Bílé Hoře u klempíře Josefa Líkaře nebo tisk pomáhali realizovat lidé z okruhu druhého ilegálního časopisu Český kurýr. Vlivem těhto změn časopis V boj vycházel nepravdelně, v menším nákladu a s chudším zpravodajským obsahem. (To mohlo být způsobeno i zatčením Antonína Pešla (dne 19. září 1940), který byl jedním z přispěvatelů). \n\nKoncem roku 1940 se stal časopis V boj nakrátko tiskovým orgánem a tribunou politických názorů Ústředního vedení odboje domácího (ÚVOD). Na jaře 1941 byla zformována nová redakční rada časopisu (Josef Churavý, Wolfgang Jankovec, Miloslav Kohák), ale o několik týdnů později vedení ÚVODu rozhodno ustanovit svým tiskovým orgánem časopis Rostislava Korčáka Český kurýr. Zatčením Josefa Balabána (22. dubna 1941) skončilo definitivně vydávání ilegálního časopisu V boj. Shrnuto a podtřženo: holešovická skupina za dobu svého působení celkově vydala dalších 44 čísel vojenské mutace časpisu V boj. \n\nDvě redakce (spořilovská a holešovická) vydávající stejně pojmenovaný ilegální časopis působily dojmen nejednoty v domácím odboji. Ze strany Obrany národa byl proto vyvíjen tlak na určitou formu sjednocení. (Ta ostatně odpovídala i snaze Josefa Balabána o integraci odbojových organizací.) \n\nV únoru 1940 major Jan Sadílek (alias Strejček) kontaktoval vydavatele spořilovské mutace časpisu V boj a požadoval na nich zastavení vydávání časopisu. Inka Bernášková tento návrh zásadně odmítla s tím, že ona je přímou nástupkyní Josefa Škaldy. (V květnu 1939 na schůzce v bytě Josefa Škaldy přislíbili zástupci Obrany národa spolufinancovat vydávání časopisu V boj – viz výše). \n\nDruhý pokus se uskutečnil v létě 1940. Josef Balabán pověřil jednáním se spořilovskou skupinou kapitána Josefa Procházku. Cílem jednání mělo být zastavení vydávání spořilovské mutace časopisu V boj, zařazení výrobní složky spořilovské skupiny jako rezervy vojenské větve a konečně integrace spořilovské redakce (i s okruhem jejich přispěvatelů) pod \"vojáky\". Takovéto ultimativní podmínky ale Inka Bernášková (alias Američanka) odmítla. Jako kompromis nabídla vlastní rovnoprávný model soužití obou redakcí s tím, že se ve vydávání měly pravidelně střídat (tj. každá ze skupin by připravila jedno číslo časopisu V boj a to jedenkrát za čtrnáct dní). \n\n"}
{"id": "1158565", "url": "https://cs.wikipedia.org/wiki?curid=1158565", "title": "Roncenay", "text": "Roncenay\n\nRoncenay je francouzská obec v departementu Aube v regionu Grand Est. V roce 2012 zde žilo 142 obyvatel.\n\nSousední obce jsou: Assenay, Bouilly, Saint-Pouange, Saint-Jean-de-Bonneval, Villemereuil a Villy-le-Maréchal.\n\n\"Počet obyvatel\"\n"}
{"id": "1158566", "url": "https://cs.wikipedia.org/wiki?curid=1158566", "title": "Hebe Kohlbrugge", "text": "Hebe Kohlbrugge\n\nHebe Charlotte Kohlbrugge (8. srpna 1914 Utrecht – 13. prosince 2016 tamtéž) byla nizozemská reformovaná teoložka a členka odboje během druhé světové války. \n\nBěhem druhé světové války byla vězněna v koncentračních táborech. V době totality pašovala do zemí Východního bloku (včetně Československa) teologickou literaturu. Vysílala rovněž do zemí východní Evropy a do tzv. třetího světa nizozemské studenty, z nichž pak po návratu vytvářela neformální síť spolupracovníků. Byla členkou Křesťanské mírové konference.\n\nRoku 1991 jí byl udělen čestný doktorát Univerzity Karlovy v Praze. \n\nJe autorkou autobiografických vzpomínek \"Twee keer twee is vijf. Getuige in Oost en West.\" (2002), které vyšly i v českém překladu Moniky Žárské pod názvem \"Dvakrát dvě je pět. Můj nevypočitatelný život od roku 1914.\" (2011).\n\n"}
{"id": "1158567", "url": "https://cs.wikipedia.org/wiki?curid=1158567", "title": "Dmitrij Jefremov (1995)", "text": "Dmitrij Jefremov (1995)\n\nDmitrij Vladislavovič Jefremov (rusky Дмитрий Владиславович Ефремов; * 1. dubna 1995, Uljanovsk) je ruský fotbalový záložník a reprezentant, hráč klubu CSKA Moskva.\n\nAbsolvent fotbalové akademie Jurije Konopljova Dmitrij Jefremov hrál v Rusku profesionálně nejprve v roce 2012 ve druhé lize za FK Akademija Togliatti. V roce 2013 odešel do popředního celku CSKA Moskva. S CSKA získal řadu trofejí, mj. v titul v ruské lize (2013, 2014), prvenství v ruském poháru (2012/13) i ruském Superpoháru (2013).\n\nZačátkem září 2015 odešel na hostování do severočeského klubu FC Slovan Liberec. Se Slovanem se představil v základní skupině Evropské ligy 2015/16 a v utkání proti portugalskému týmu SC Braga vstřelil jednu branku. Liberec se ale do jarních vyřazovacích bojů nepropracoval.\n\nV minulosti nastupoval Dmitrij Jefremov za mládežnické reprezentace Ruska. Hrál za výběy do 16, 17, 18, 19 a 21 let.\n\nV A-mužstvu Ruska debutoval 31. 3. 2015 v přátelském zápase v Chimki proti reprezentaci Kazachstánu (remíza 0:0).\n\n"}
{"id": "1158569", "url": "https://cs.wikipedia.org/wiki?curid=1158569", "title": "Giovanni Battista De Luca", "text": "Giovanni Battista De Luca\n\nGiovanni Battista De Luca (1614, Venosa – 5. února 1683, Řím) byl italský duchovní a významný odborník v oboru kanonického práva, který se stal kardinálem.\n\n\n"}
{"id": "1158571", "url": "https://cs.wikipedia.org/wiki?curid=1158571", "title": "Zdeněk Morávek", "text": "Zdeněk Morávek\n\nZdeněk Morávek (* 1956) je bývalý český fotbalista, obránce.\n\nV československé lize hrál za Škodu Plzeň. Gól v lize nedal. Do Škody Plzeň přestoupil z TJ ČSAD Plzeň.\n\n"}
{"id": "1158575", "url": "https://cs.wikipedia.org/wiki?curid=1158575", "title": "Leandro Guilheiro", "text": "Leandro Guilheiro\n\nLeandro Marques Guilheiro, (* 7. srpna 1983 v Suzanu, Brazílie) je brazilský zápasník – judista, majitel dvou bronzových olympijských medailí z let 2004 a 2008.\n\nS judem začal v 5 letech. Žije a připravuje se v Santosu. V roce 2015 byl členem klubu EC Pinheiro. V roce 2004 si vybojoval v brazilské kvalifikaci účast na olympijské hry v Athénách. V prvním kole vyřadil úřadujícího mistra Evropy Španěla Kiyoshi Uematsu technikou seoi-nage, která jeho judo zdobila po zbytek sportovní kariéry. Ve čtvrtfinále však podlehl Francouzi Danielu Fernandesovi a musel do oprav. V opravách se dostal do boje o 3. místo, ve kterém porazil na wazari-ippon Moldavce Viktora Bivola a získal bronzovou olympijskou medaili.\n\nV dalších letech ho v přípravě omezovala různá zranění, výsledkem čehož byl propadák na domácím mistrovství světa v roce 2007. V roce 2008 si však v brazilské kvalifikaci opět zajistil účast na olympijských hrách v Pekingu. Los měl přívětivější než před čtyřmi lety, ale ve čtvrtfinále ho čekal úřádající mistr světa Jihokorejc Wang Ki-čchun, kterému podlehl v prodloužení na body. Z oprav se však dostal do bojě o třetí místo, ve kterém nádherným výsokým seoi-nage poslal na ippon Íránce Ali Malumata a obhájil bronzovou olympijskou medaili.\n\nOd roku 2010 šel o váhu nahoru do polostřední váhy, ve které odjížděl v roce 2012 na olympijské hry v Londýně dokonce jako světová jednička. Ve čtvrtfinále ho však vyřadil adrenalinovým způsobem bojující Američan Travis Stevens. Skončil na 7. místě. Po olympijských hrách ho na dlouhou dobu vyřadilo zranění několikrát operovaného kolene, během kterého stál nad otázkou ukončení sportovní kariéry. Měl nabídky od promotérů MMA, ale rozhodl se na tatami vydržet do olympijských her v Riu v roce 2016.\n\n\n\n"}
{"id": "1158589", "url": "https://cs.wikipedia.org/wiki?curid=1158589", "title": "Angara 3", "text": "Angara 3\n\nRakety Angara 3 představují středně těžké nosiče vyvinuté moskevským Státním kosmickým vědeckovýrobním střediskem M. V. Chruničeva. V současnosti tyto nosiče mohou vynést na nízkou oběžnou dráhu až 14 000 kg. Spolu s nosnými raketami Sojuz představují středně těžké nosné rakety Ruska.\n\nNosič Angara je modulární, což znamená, že jeho základem jsou univerzální raketové moduly, konkrétně v prvním stupni URM-1 a ve stupni druhém URM-2.\n\nNa verzi Angara A3 je dobře vidět modulární návrh nosiče. První dva stupně Angary A3 jsou sestaveny z celkem tří modulů URM-1. Jeden modul je centrální a k němu jsou připevněny další dva postranní urychlovací moduly URM-1. Každý z těchto modulů je vybaven jedním motorem Energomaš RD-191 spalujícím kapalný kyslík a RP-1 (kerosen).\n\nMotor RD-191 je jednokomorový motor odvozen od čtyřkomorového motoru RD-170, původně vyvinutého pro urychlovací stupně supertěžkého nosiče Eněrgija. Čtyřkomorový RD-171 Zenitu a dvoukomorový RD-180 pohánějící Atlas V ULA jsou také odvozeny od motoru RD-170, podobně jako například RD-193 připravovaný jako náhrada motorů Sojuzu 2.1v NK-33 ze sedmdesátých let. Motor RD-191 je schopen snížit svůj výkon na 30 %, což umožňuje příslušnému centrálnímu modulu URM-1 šetřit palivo do doby, kdy budou odhozeny (mezitím vyprázdněné) postranní urychlovací moduly.\n\nModul URM-1 obsahuje (postupně shora): nádrž kapalného kyslíku, dále následuje mezinádržová struktura obsahující elektroniku pro řízení letu a telemetrii, a dále nádrž na RP-1. Základna modulu je tvořena motorovou komorou obsahující zařízení pro měnění vektoru tahu motoru a pro řízení otáčení kolem podélné osy.\n\nTřetí stupeň nosiče Angara A3, označený jako modul URM-2, používá jeden čtyřkomorový motor RD-0124A (návrh: KB chimavtomatiki) který také spaluje kapalný kyslík a kerosen. Motor RD-0124A je blízký příbuzný motoru RD-0124, který v současné době pohání druhý stupeň Sojuzu 2.1b. Pro nosič Angara A3 má stupeň URM-2 šířku 3,6 metru.\n\nPro vynášení nákladů na nízkou oběžnou dráhu nebudou nosiče Angara 3 používat horní stupně. Pro vyšší oběžné dráhy, jako jsou například dráha přechodová ke geostacionární a také dráha geostacionární, bude Angara 3 používat horní stupeň Briz-M nebo částečně kryogenní Blok DM-03, případně nový, plně kryogenní stupeň KVSK.\n\nBriz-M, již je v současnosti používán například v nosiči Proton-M. Je poháněn jedním motorem S5.98M spalujícím NO a UDMH. \n\nHorní stupeň DM je v současné době plánován pro použití s nosičem Proton. Tento horní stupeň je částečně kryogenní, spaluje kerosen a kapalný kyslík. Angara 3 s tímto stupněm je plánována k vypuštění na počátku roku 2017, konkrétně v konfiguraci s Block DM-03. \n\nKVSK je nový, plně kryogenní horní stupeň. Tento stupeň spaluje kapalný vodík a kapalný kyslík. Pohánět ho bude motor RD-0146D, což umožní nosiči Angara 3 s horním stupněm KVSK zvýšit nosnost na dráhu přechodovou ke geostacionární o 1,2 tuny nákladu, oproti konfiguraci se stupněm Briz-M.\n\nAngara je primárně vypouštěna z kosmodromu Pleseck na severu evropské části Ruska. Později bude využíván také kosmodrom Vostočnyj, který je ve výstavbě na jihovýchodě Ruska. Kosmodrom Vostočnyj umožní vypouštět nosiče s větším užitečným zatížením než z Plesecka.\n\n\n\n"}
{"id": "1158603", "url": "https://cs.wikipedia.org/wiki?curid=1158603", "title": "Pål Mathiesen", "text": "Pål Mathiesen\n\nPål Mathiesen (* 14. srpna 1977) je norský heavy metalový zpěvák. Svou kariéeru začal v hudební skupině Vanaheim, kde působil po celou dobu její existence (tj. 1995 - 1999) jako bubeník. Je zakládajícím členem hudební skupiny Susperia, která vznikla roku 1998 a kde zpíval. V roce 2015 tuto skupinu opustil. Roku 2007 začal působit jako zpěvák v hudební skupině Chrome Division, v níž působí dodnes.\n\n\n\n"}
{"id": "1158604", "url": "https://cs.wikipedia.org/wiki?curid=1158604", "title": "Mistrovství Evropy ve fotbale 2016 (soupisky)", "text": "Mistrovství Evropy ve fotbale 2016 (soupisky)\n\nToto jsou soupisky jednotlivých zemí z Mistrovství Evropy ve fotbale 2016.\nHlavní trenér: Didier Deschamps\nHlavní trenér: Anghel Iordănescu\n\nHlavní trenér: Gianni De Biasi\n\nHlavní trenér: Vladimir Petkovič\n\nHlavní trenér: Roy Hodgson\n\nHlavní trenér: Leonid Viktorovič Sluckij\n\nHlavní trenér: Ján Kozák\n\nHlavní trenér: Chris Coleman\n\nHlavní trenér: Joachim Löw\n\nHlavní trenér: Michajlo Fomenko\n\nHlavní trenér: Adam Nawałka\n\nHlavní trenér: Michael O´Neill\n\nHlavní trenér: Ante Čačić\n\nHlavní trenér: Pavel Vrba\n\nHlavní trenér: Vicente del Bosque\n\nHlavní trenér: Fatih Terim\n\nHlavní trenér: Marc Wilmots\n\nHlavní trenér: Antonio Conte\n\nHlavní trenér: Martin O´Neill\n\nHlavní trenér: Erik Hamrén\n\nHlavní trenér: Fernando Santos\n\nHlavní trenér: Heimir Hallgrímsson, Lars Lagerbäck\n\nHlavní trenér: Marcel Koller\n\nHlavní trenér: Bernd Storck\n\n"}
{"id": "1158607", "url": "https://cs.wikipedia.org/wiki?curid=1158607", "title": "Just in sequence", "text": "Just in sequence\n\nJust in sequence (JIS) je logistický proces, nejvyšší forma just in time, kterou řídí pokročilé informační systémy. Dodavatel zásobuje odběratele svými produkty přímo k montážní lince v přesně stanoveném pořadí, čase a množství, které je v danou chvíli potřeba. Metoda se používá zejména pro komponenty velkých rozměrů, které jsou náročné na skladování, a pro produkty, které mají velký počet variant. Například v automobilovém průmyslu se takto dodávají nárazníky, střední konzole a kabelové svazky. S rozšiřováním této metody se začíná využívat i v dodávkách na velké vzdálenosti či pro komponenty s malým počtem variant. Využívá se zejména v tažném systému výroby. Jde o štíhlou výrobu, kdy tok zásob od dodavatele je synchronizován s výrobním taktem zákazníka. \n\nMezi výhody metody JIS patří efektivita provozu, snížení skladovacích nákladů, množství kapitálu vázaného v zásobách a omezení manipulace. Metoda minimalizuje chyby, poškození komponent a není třeba zastavovat linku. Mezi nevýhody se řadí riziko výskytu krizových situací. \n\nPreclík Vratislav: Průmyslová logistika, 359 s., ISBN 80-01-03449-6, Nakladatelství ČVUT v Praze, 2006\n"}
{"id": "1158608", "url": "https://cs.wikipedia.org/wiki?curid=1158608", "title": "Jenda Rajman", "text": "Jenda Rajman\n\nJan Rajman, také Jenda Rajman (25. srpna 1892, Rožďalovice – 26. března 1965, Rožďalovice) byl významný český umělecký knihař. Za první republiky měl v Rožďalovicích knihařskou dílnu s 6 až 10 zaměstnanci, po 2. světové válce a změně režimu v roce 1948 ji ale již nemohl provozovat v původním rozsahu. Od roku 1957 pracoval samostatně a byl registrován jako člen Svazu československých výtvarných umělců. Fotografoval, psal drobné literární práce, které také vydával. \nV jeho původním domě a dílně v Rožďalovicích vzniklo Muzeum klasického knihařství.\n\nJenda Rajman se narodil koncem devatenáctého století v Rožďalovicích jako třetí syn v rodině knihaře Josefa Rajmana (1856-1931). Jeho matkou byla Marie, rozená Nechánská (1860-1922). Bydleli v jedné pronajaté místnosti, která byla současně i knihařskou dílnou. V Rožďalovicích navštěvoval obecnou a měšťanskou školu, zároveň zde rozvíjel své výtvarné a technické schopnosti v tzv. Průmyslové škole pokračovací (v letech 1904-1906). U svého otce se v letech 1906-1909 vyučil knihařem. \nV roce 1909 nastoupil jako volontér do pražské knihařské dílny Ludvíka Bradáče, který je všeobecně považován za zakladatele české moderní knižní vazby. Byl na místě dílovedoucího, kromě toho navštěvoval dělnické kursy ručních papírů, ručního zlacení, potom i mistrovské kursy. Pracoval tu pro řadu významných umělců, například Mikoláše Alše, který mu za jeho služby namaloval osobní exlibris. Dne 22. 5. 1911 Jenda složil tovaryšskou zkoušku a pracoval pak u svého otce v Rožďalovicích.\n\nAle jeho věk ho předurčil k účasti v první světové válce. Protože jako malý přišel při jízdě na kole o palec u nohy, nemusel přímo do bojové linie. Byl umístěn jako úředník v polním lazaretu na italské frontě, kde sloužil i jeho starší bratr Josef. Jejich tábor se dlouho nacházel poblíž řeky Soča, kde probíhaly jedny z nejtěžších bojů italské fronty. Jenda rád fotografoval, a tak měl možnost zachytit válečný život na množství snímků. Ty pak zasílal domů jako pohledy, které se dochovaly, takže mají popis události či místa i dataci.\n\nPo návratu z války koncem roku 1918 pracoval u otce jako knihařský pomocník. Zároveň pomáhal s celokoženými vazbami pro svého bývalého mistra Ludvíka Bradáče. V roce 1924 koupil se svým otcem v Rožďalovicích dům č. p. 24 a založili v něm novou knihařskou dílnu. V této době zaznamenávalo knihvazačství velký rozvoj. S rozkvětem české literatury se vydávalo hodně knih a začal se klást velký důraz na jejich výtvarné zpracování. Přitom se knihy vydávaly převážně jen brožované, ve skládaných arších, takže pro lepší vazby se nosily ke knihaři. Jenda Rajman dokázal tou dobou zaměstnávat 6 až 10 lidí. Hodně pracoval pro bibliofily, měl zakázky též od velkých pražských nakladatelství, například od nakladatelství Melantrich, pro které vázal mimo jiné Alšův Špalíček. \n\nZ doby svého působení u Ludvíka Bradáče se znal s umělci, zabývajícími se knižní grafikou. Díky své vyhlášené zručnosti Jenda Rajman získával další známé, jezdili kvůli zakázkám, ale také z přátelství a díky vyhlášené kuchyni paní domu. Tito hosté často obdarovávali Rajmanovy svými obrazy nebo grafickými listy. V roce 1941 Jenda Rajman svázal do kůže a vyzdobil „Knihu hostů“, v níž postupně vznikaly nejen rozmanité zápisy se vzpomínkami na návštěvu u Rajmanů, ale také drobné kresby a malby návštěvníků. Nejkrásnější jsou od Karla Kinského, ten pro svého přítele vytvářel kresby, drobné malby a zápisy, dokonce i vtipné koláže.\n\nPobývali zde Cyril Bouda, T. F. Šimon a jeho syn Pavel Šimon, Vratislav Hugo Brunner, František Kobliha, Karel Vik, Arno Nauman, Svatopluk Klír nebo Antonín Majer, který měl v Rožďalovicích svůj letní ateliér. Úzké přátelství navázali Rajmanovi s rodinou Maxe Švabinského. Paní Zuzana Švabinská, Švabinského adoptivní dcera, v roce 2002 přijala patronát nad Nadačním fondem Jendy Rajmana.\nRajmanovo knihařství navštěvovali i známí spisovatelé, například Jan Vrba, Jaroslav Kvapil, Marie Majerová,Anna Maria Tilschová, Josef Palivec, Ludvík Páleníček nebo Jakub Deml, jehož synovec se u Rajmana vyučil. Vyučil se tu i pozdější spisovatel Stanislav Vodička.\nJendu Rajmana navštěvoval první předseda Spolku českých bibliofilů František Táborský, také bohemista Alexandr Stich.\nJenda Rajman dělal krásné vazby také pro poslední majitelku rožďalovického panství kněžnu Lobkowiczovou nebo pro majitele zámku Loučeň z rodu Thurn-Taxisů.\n\nPo druhé světové válce a změně režimu nebylo možné provozovat knihařství stejně jako předtím. Jenda Rajman musel propustit zaměstnance, jen stěží se ubránil konfiskaci svých nemovitostí, jejichž část byl nucen předat k využívání socialistickým podnikům. Změnily se i podmínky – nastoupila strojová výroba knih. Knihařská dílna se stala součástí socialistického podniku Komunální služby. V roce 1957 byl Rajman přijat do Svazu československých výtvarných umělců. V té době vzniklo mnoho jeho mistrovských vazeb. \nVzhledem k velikosti Rajmanova zachovaného odkazu, tj. souboru mnoha krásných vazeb, knihařských strojů, nástrojů i dalšího původního vybavení a také uměleckých děl Rajmanových přátel založili jeho potomci v roce 2002 Nadační fond Jendy Rajmana. Základním smyslem je tento odkaz uchovat a zpřístupnit veřejnosti. Nadační fond věnoval proto společně se společností Rajmanova dílna, s.r.o. velké úsilí zřízení Muzea klasického knihařství v Rožďalovicích.\n\nMistr Rajman zdědil a stále doplňoval velký soubor rytin, tlačítek, linek a dalších nástrojů k výzdobě knih. S jejich pomocí vytvořil mnoho mistrovských vazeb celokožených, pergamenových, plátěných nebo potahovaných zdobeným papírem. Účastnil se řady výstav a získal za svá díla ocenění, v roce 1914 na světové výstavě Bugra v Lipsku, v roce 1928 na Výstavě soudobé kultury v Brně nebo v roce 1937 v Paříži.\n\nCelý život rovněž psal, zachycoval události ze své rodiny a města. Drobnější práce vydával soukromě, posílal je jako novoročenky přátelům a zákazníkům. Sám fotografoval a vydával pohlednice starých Rožďalovic. Napsal a vydal knížku \"Náš dědeček\". O zážitcích z konce 2. světové války sepsal knížku \"Květen 1945 v Rožďalovicích: deník rožďalovického knihaře\" (vydalo nakladatelství Rajmanova dílna v roce 2006).\n\nRajmanovy fotografie z italské fronty první světové války byly součástí výstavy \"Fotografové války\", iniciované fotografem Jaroslavem Kučerou, která proběhla v roce 2011 na Pražském hradě a během roku 2014 kolovala po Českých centrech. Zároveň autoři Jan Haas; Jaroslav Kučera; Karel Martínek vydali knihu s těmito fotografiemi \"Fotografové války\".\n\n\n\n"}
{"id": "1158609", "url": "https://cs.wikipedia.org/wiki?curid=1158609", "title": "Allianz", "text": "Allianz\n\nAllianz SE (předtím Allianz AG) je globální společnost se sídlem v německém Mnichově, která poskytuje finanční služby. Byla založena v roce 1890 a zaměřuje se především na pojišťovnictví. Od roku 2010 je 12. největší skupinou poskytující finanční služby na světě a 23. největší společností vůbec podle časopisu \"Forbes\".\n\nPatří mezi 30 nejvýznamnějších akciových společností v Německu, jejichž akcie jsou obchodovány na burze cenných papírů ve Frankfurtu nad Mohanem a jejichž kurzy vytvářejí světově významný akciový index DAX. Tržní kapitalizace společnosti Allianz dosáhla ke dni 23. prosince 2015 hodnoty 74,5 miliardy Eur.\n\nPředsedou představenstva Allianz SE je od 7. května 2015 Oliver Bäte, který na tomto postu vystřídal významného manažera Michaela Diekmanna, který vedl společnost v letech 2003-2015. V tomto období provedl Diekmann několik zásadních změn, mj. bylo od června 2006 v rámci úsporných opatření propuštěno 7 500 zaměstnanců a uzavřeno jedenáct správních středisek společnosti. Předsedou dozorčí rady Allianz SE je Helmut Perlet; před ním zastával tuto funkci finančník Henning Schulte-Noelle.\n\nAllianz SE je jednou z nejvýznamnějších součástí německého finančnictví, a to vede i k personálním propojení v tomto systému. O tom svědčí skutečnost, že její bývalý finanční ředitel (CFO) Paul Achleitner se 31. května 2012 stal předsedou dozorčí rady velké obchodní banky Deutsche Bank.\n\nAllianz SE významně ovlivňuje trhy se zúročenými cennými papíry, mj. prostřednictvím své dceřiné společnosti PIMCO. Tato velká investiční společnost, plným názvem Pacific Investment Management Company, LLC sídlí v Newport Beach v Kalifornii ve Spojených státech amerických.\nAllianz prodala v listopadu 2008 tehdejší třetí největší obchodní banku v Německu, Dresdner Bank, druhé největší bance Commerzbank. Jako výsledek tohoto spojení získala Allianz 14% podíl v nové Commerzbank Group.\n\nAllianz pojišťovna, a. s. v České republice působí od roku 1993. Je součástí největšího pojišťovacího koncernu Allianz Group, který pojišťuje životy a majetky více než 80 000 000 lidí, a to ve více než 75 zemích po celém světě. V České republice Allianz pojišťovna, a. s. pojišťuje přes 800 000 řidičů v rámci povinného ručení a havarijního pojištění, majitelů nemovitostí v rámci pojištění majetku, turistů skrze cestovní pojištění i běžných občanů přes životní pojištění, díky čemuž si stále drží místo 3. největší pojišťovny v ČR.\n\n"}
{"id": "1158616", "url": "https://cs.wikipedia.org/wiki?curid=1158616", "title": "Obchodní centrum Letmo", "text": "Obchodní centrum Letmo\n\nObchodní centrum LETMO je komerční budova stojící v historickém centru Brna, naproti hlavnímu nádraží. Objekt vznikl v letech 2011–2013 přestavbou kancelářské budovy zničené požárem v roce 2002.\n\nPůvodní dům, stojící vedle funkcionalistické budovy Riunione Adriatica di Sicurtà, byl zničen při bombardování na konci druhé světové války. V dalším období zde zůstala proluka, která byla na konci 70. letech 20. století vyplněna dvoupodlažním objektem s pěším průchodem mezi Nádražní a Josefskou ulicí s napojením na podchod k nádraží. Na této stavbě byla později realizována administrativní budova, zamýšlená jako sídlo poboček společností Chepos a Vítkovice, která byla dokončena roku 1991. Celý objekt však byl záhy privatizován a vzniklo zde kasino, jež v lednu 2002 vyhořelo. Při zásahu zemřeli kvůli uzavřeným únikovým východům dva hasiči a krupiér. Samotný požár vznikl pravděpodobně kvůli nevyhovujícím rozvodům osvětlení ve stropních podhledech.\n\nKvůli nevyjasněným majetkovým poměrům (město si nárokovalo původní stavbu s frekventovaným průchodem) však budova chátrala a její poškozená ohořelá fasáda byla pouze zakryta reklamními plochami. Zároveň byl opuštěný dům častým cílem bezdomovců a narkomanů. V roce 2011 se město mimosoudně dohodlo s majitelem budovy, firmou Porta Brno Plus, které celá stavba za vyplacení 11 milionů korun připadla. Ta ji za několik měsíců odprodala společnosti PZ projekt, která ještě na konci roku 2011 začala s přestavbou celého objektu podle projektu architektů Tomáše Dvořáka, Martina Klimeckého a Davida Fišera na obchodní centrum. Ze stávající stavby zůstal pouze ocelový skelet, nově bylo vytvořeno atrium prostupující celou budovou, naopak v odlišné podobě zůstal průchod pro veřejnost mezi Nádražní a Josefskou ulicí, což bylo podmínkou města. Objekt dostal neobvyklou bílou fasádu s nepravidelnými okny ve tvaru organických skvrn. Celá přestavba na desetipodlažní nákupní středisko stála přibližně 330 milionů korun a byla dokončena na jaře 2013, kdy byl ve vchodu z Nádražní ulice vztyčen pomník zahynulým hasičům od studenta Vysokého učení technického Adama Krhánka. Obchodní centrum Letmo bylo otevřeno 2. května 2013.\n\nBudova má dvě podzemní a osm nadzemních podlaží. Centrum nabízí množství obchodů (oděvy, potraviny, drogerie, lékárna atd.), služeb (mobilních operátorů, kavárny, restaurace), či zábavy (kino).\n\n"}
{"id": "1158617", "url": "https://cs.wikipedia.org/wiki?curid=1158617", "title": "Seznam svatých bran milosrdenství v České republice", "text": "Seznam svatých bran milosrdenství v České republice\n\nToto je seznam svatých bran milosrdenství v České republice otevřených během Svatého roku milosrdenství, který vyhlásil papež František na období od 8. prosince 2015 do 20. listopadu 2016:\n\nProjitím některé z nich lze při splnění stanovených podmínek získat odpustek.\n\n"}
{"id": "1158620", "url": "https://cs.wikipedia.org/wiki?curid=1158620", "title": "Eva Hrušková", "text": "Eva Hrušková\n\nEva Hrušková (* 27. března 1952 Česká Skalice) je česká herečka.\n\nV 11 letech vyhrála konkurz do televizního pořadu \"Hledáme písničky pro děti.\" Vystudovala loutkoherectví a dramaturgii na DAMU. V roce 1969 natočila televizní pohádku Popelka, kde ztvárnila hlavní roli. Ta se po emigraci Jana Třísky nesměla vysílat. Poté hrála zejména v pohádkách a dabovala. S manželem Janem Přeučilem provozuje \"Loutkové divadlo Evy Hruškové a Jana Přeučila\", kde používá samostojné manekýny, které se pohybují jen horní částí těla. Hovoří anglicky, francouzsky, domluví se řecky, italsky, španělsky a rusky.\n\nV roce 2000 se provdala za herce Jana Přeučila. Z předchozích třech manželství má tři syny – herce Zdeňka, dopravního inženýra Vojtěcha a filmového střihače Pavla. Eva má mladší sestru Janu Yngland Hruškovou.\n\n\n\n\n"}
{"id": "1158621", "url": "https://cs.wikipedia.org/wiki?curid=1158621", "title": "Jurij Nikiforov", "text": "Jurij Nikiforov\n\nJurij Nikiforov (* 16. září 1970) je bývalý ruský fotbalista.\n\nJurij Nikiforov odehrál 62 reprezentačních utkání. S ruskou reprezentací se zúčastnil Mistrovství světa 1994, 2002.\n\n"}
{"id": "1158622", "url": "https://cs.wikipedia.org/wiki?curid=1158622", "title": "Kmoníček", "text": "Kmoníček\n\nPříjmení Kmoníček nese více osob:\n\n"}
{"id": "1158624", "url": "https://cs.wikipedia.org/wiki?curid=1158624", "title": "Popovický potok", "text": "Popovický potok\n\nNázev Popovický potok má více vodních toků:\n\n"}
{"id": "1158627", "url": "https://cs.wikipedia.org/wiki?curid=1158627", "title": "Michiganská univerzita", "text": "Michiganská univerzita\n\nMichiganská univerzita (anglicky University of Michigan, zkráceně U-M, UM, UMich, U of M nebo i jen Michigan) je veřejná výzkumná univerzita ve městě Ann Arbor ve státě Michigan ve Spojených státech. Byla založena v Detroitu roku 1817 pod názvem \"Catholepistemiad, or University of Michigania\", do Ann Arboru se přestěhovala roku 1837. Dnes má dva kampusy v Ann Arbor (Central Campus a North Campus) a dva pobočné ve městech Flint a Dearborn. Patří k předním výzkumným univerzitám v USA a studuje na ní přes 43 tisíc osob (k roku 2014).\n\n"}
{"id": "1158628", "url": "https://cs.wikipedia.org/wiki?curid=1158628", "title": "Achrik Cveiba", "text": "Achrik Cveiba\n\nAchrik Cveiba (abcházsky: \"Аҳрик Сократ-иҧа Цәеиба\", gruzínsky: ახრიკ ცვეიბა, rusky: А́хрик Сокра́тович Цве́йба, ukrajinsky: А́хрік Цве́йба* 10. září 1966 v Gudautě) je bývalý abchazský fotbalista.\n\nAchrik Cveiba odehrál 34 reprezentačních utkání. S reprezentací Sovětského svazu se zúčastnil Mistrovství světa 1990.\n\n"}
{"id": "1158630", "url": "https://cs.wikipedia.org/wiki?curid=1158630", "title": "Dollis Hill (stanice metra v Londýně)", "text": "Dollis Hill (stanice metra v Londýně)\n\nDollis Hill je stanice metra v Londýně, otevřená 1. října 1909. V minulosti se linka nacházela na Metropolitan Line a Bakerloo Line. Dnes se nachází na lince :\n"}
{"id": "1158631", "url": "https://cs.wikipedia.org/wiki?curid=1158631", "title": "Dmitrij Radčenko", "text": "Dmitrij Radčenko\n\nDmitrij Radčenko (; * 2. prosinec 1970) je bývalý ruský fotbalista.\n\nDmitrij Radčenko odehrál 35 reprezentačních utkání. S ruskou reprezentací se zúčastnil Mistrovství světa 1994.\n\n"}
{"id": "1158634", "url": "https://cs.wikipedia.org/wiki?curid=1158634", "title": "Ålesund (W312)", "text": "Ålesund (W312)\n\nKV Ålesund (W312) je oceánská hlídková loď norské pobřežní stráže používaná především k ochraně rybolovných oblastí. Vlastníkem plavidla je společnost Remøy Shipping, která jej pro pobřežní stráž provozuje s civilní posádkou.\n\nPlavidlo postavila loděnice Myklebust Verft AS v Gursken. Do služby vstoupila roku 1996.\n\nVýzbroj tvoří jeden dvouúčelový 40mm kanón Bofors a jeden 12,7mm kulomet.\n"}
{"id": "1158635", "url": "https://cs.wikipedia.org/wiki?curid=1158635", "title": "Igor Leďachov", "text": "Igor Leďachov\n\nIgor Anatoljevič Leďachov (; * 22. květen 1968) je bývalý ruský fotbalista a reprezentant SSSR a Ruska.\n\nZa reprezentaci SSSR odehrál 7 zápasů.\n\nIgor Leďachov odehrál 8 reprezentačních utkání za ruský národní tým. S ruskou reprezentací se zúčastnil Mistrovství světa 1994.\n\n"}
{"id": "1158638", "url": "https://cs.wikipedia.org/wiki?curid=1158638", "title": "Willesden Green (stanice metra v Londýně)", "text": "Willesden Green (stanice metra v Londýně)\n\nWillesden Green je stanice metra v Londýně, otevřená 24. listopadu 1879. V minulosti se stanice nacházela na Bakerloo Line a Metropolitan Line. Dnes stanice leží na lince :\n"}
{"id": "1158639", "url": "https://cs.wikipedia.org/wiki?curid=1158639", "title": "Doutzen Kroesová", "text": "Doutzen Kroesová\n\nDoutzen Kroesová (23. leden 1985, Eastermar) je nizozemská modelka a herečka fríského původu.\n\nProslula zejména kampaněmi pro značku Victoria's Secret, s níž začala spolupracovat roku 2004. Od roku 2008 je tzv. \"Andělem\" této značky. Roku 2005 ji časopis \"Vogue\" vyhlásil modelkou roku. V roce 2012 ji časopis \"Forbes\" zařadil mezi 5 nejvíce vydělávajících modelek světa.\n\nZačínala jako rychlobruslařka. V roce 2011 debutovala na filmovém plátně ve filmu \"Nova Zembla\" režiséra Reinouta Oerlemanse. Šlo i první nizozemský film ve 3D.\n\nJejím manželem je DJ Sunnery James se kterým má dvě děti, syna Phyllona a dceru Myllenu Mae. Její sestra Rens Kroes je odbornice na výživu.\n\n"}
{"id": "1158640", "url": "https://cs.wikipedia.org/wiki?curid=1158640", "title": "Kilburn (stanice metra v Londýně)", "text": "Kilburn (stanice metra v Londýně)\n\nKilburn je stanice metra v Londýně, otevřená 24. listopadu 1879 jako \"Kilburn & Brondesbury\". Přejmenování na současné jméno proběhlo 25. září 1950. V minulosti se stanice nacházela na Bakerloo Line a Metropolitan Line. Dnes se stanice nachází na lince :\n"}
{"id": "1158641", "url": "https://cs.wikipedia.org/wiki?curid=1158641", "title": "Třída Reine", "text": "Třída Reine\n\nTřída Reine je třída pobřežních hlídkových lodí postavených pro norskou pobřežní stráž. Jedná se o upravenou verzi třídy \"Nornen\". Celkem byly postaveny dvě jednotky této třídy. V roce 2013 byly převedeny k norskému královskému námořnictvu.\n\nObě dvě jednotky této třídy byly postaveny polskou loděnicí Gryfia. Do služby byly přijaty v letech 2010-2011.\n\nJednotky třídy \"Reine\":\nVýzbroj tvoří dva 12,7mm kulomety.\n"}
{"id": "1158643", "url": "https://cs.wikipedia.org/wiki?curid=1158643", "title": "West Hampstead (stanice metra v Londýně)", "text": "West Hampstead (stanice metra v Londýně)\n\nWest Hampstead je stanice metra v Londýně, otevřená 30. června 1879. V minulosti stanice ležela na Bakerloo Line a Metropolitan Line. Dnes se stanice nachází na lince :\n"}
{"id": "1158650", "url": "https://cs.wikipedia.org/wiki?curid=1158650", "title": "Třída Nornen", "text": "Třída Nornen\n\nTřída Nornen je třída pobřežních hlídkových lodí norské pobřežní stráže. Celkem bylo postaveno pět jednotek této třídy. Nesou jména postav ze severské mytologie. Mezi hlavní úkoly plavidel patří hlídkování ve 24mílovém pobřežním pásmu při norském pobřeží, kontrola rybolovu, prosazování práva, likvidace ropných skvrn, nebo hašení požárů. Na základě této třídy byly později postaveny další dvě modifikované hlídkové lodě třídy Reine.\n\nStavba pěti jednotek této třídy byla objednána v listopadu 2004 společností Remøy Managment, která plavidla pronala a později prodala pobřežní stráži, přičemž plavidlu nadále poskytovala civilní posádky a technickou podporu. Konstrukce plavidel vychází z projektu ST-610 společnosti Skipsteknisk. Celou třídu pak v letech 2005–2007 postavila polská loděnice Gryfia ve Štětíně. Do služby byly přijaty v letech 2006–2008.\n\nJednotky třídy \"Nornen\":\nPosádku tvoří 20 osob, které jsou ubytovány ve 12 kajutách. Plavidla mohou přepravovat 117 m paliva, 94 m pitné vody a 155 m tekutin odčerpaných z ropných skvrn. Na palubě je dále sklad o objemu 90 m a na zádi pracovní paluba o ploše 100 m. Plavidla nesou dva rychlé záchranné čluny o délce šest a 10,5 metru. Výzbroj tvoří jeden 12,7mm kulomet. Pohonný systém je dieselelektrický se dvěma diesel-generátory Cummins KTA 38DM1 o výkonu 970 kW a jedním Cummins KTA 19DM1 o výkonu 485 kW a dvěma pody Wärtsilä. Manévrovací schopnosti plavidel zlepšují dokormidlovací zařízení v přídi a v zádi. Nejvyšší rychlost dosahuje 16 uzlů.\n"}
{"id": "1158663", "url": "https://cs.wikipedia.org/wiki?curid=1158663", "title": "Karel Vejmelka", "text": "Karel Vejmelka\n\nKarel Vejmelka (* 25. května 1996, Třebíč) je český hokejový brankář, který v současnosti nastupuje za HC Kometa Brno v české extralize. \n\nJe odchovancem třebíčského hokeje, kde nastupoval za výběry do 16', 18' a 20' let. Ve vstupním draftu 2015 si jej jako 145. celkově v 5. kole vybral tým Nashville Predators.\n\n\n"}
{"id": "1158665", "url": "https://cs.wikipedia.org/wiki?curid=1158665", "title": "Zastávka (Uhelná)", "text": "Zastávka (Uhelná)\n\nZastávka ( ) je zaniklá osada dnes patřící z velké části pod obec Uhelná (katastrální území Uhelná) a částečně Vlčic(k. ú. Vlčice). Nachází se 2 km jižně Uhelné na svahu vrchu Suť poblíž bývalé osady Hřibová, která leží na území Vlčic.\n\nJméno vzniklo jako území, na kterém je zakázáno stavět: zastavena stavba. Oblast osady byla totiž sporná mezi vratislavskými biskupy jako držiteli Uhelné a sousedními pány von Maltitz jako majiteli statku Vlčice. Po vyřešení sporu zde roku 1735 biskup zřídil drobnou osadu. Půda se zde však hodila nanejvýš k pastvě a obyvatelé se živili námezdní prací a přadláctvím. Roku 1836 zde bylo 12 domů, v letech 1900 a 1930 domů 11. Po odsunu původních německých obyvatel v letech 1945-1946 se odlehlou osadu bez valného hospodářského významu nepodařilo dosídlit, v 50. letech 20. století byla zcela opuštěna a roku 1963 i úředně zrušena. Domy pobořili vojáci a zbyly jen rozvaliny několika budov.\n\nNa území se usadili členové ekologického Hnutí Brontosaurus Jeseníky, vykoupili pozemky pod osadou a začali se starat o zanedbané jabloně, které jako jediné zbyly po Němcích. Časem si přikoupily dvě maringotky, aby tu mohli přebývat, ale později přišla myšlenka na oživení osady ekologickými stavbami. Jako první postavili na místě domu kdysi zbořeného vojáky dům pojmenovaný Hobitín. Postavili ho s přáteli převážně z jejich hnutí, svépomocí a s pomocí darů, zbytků, bouraček a přírodních materiálů. Vznikl tak dům s organickými tvary, se zelenou střechou a se zdmi ze slámy a hlíny.\n"}
{"id": "1158667", "url": "https://cs.wikipedia.org/wiki?curid=1158667", "title": "Mandatory Integrity Control", "text": "Mandatory Integrity Control\n\nMandatory Integrity Control (MIC) je v informatice označení pro doplňující zabezpečení na úrovni jádra operačního systému pro systémy Windows Vista a novější. MIC zavádí tzv. Integrity Level (IL), který funguje na principu izolace běžících procesů a představuje úroveň důvěryhodnosti objektu. Mechanismus funguje tak, že se IL snaží selektivně omezit oprávnění k přístupu tam, kde systém objekt vyhodnotí za potenciálně méně důvěryhodný.\n\nMIC definuje použití nové ACE (Acces Control Entry) k objektu. Acces Control List se používá k přidělení práv jako je čtení, zápis, spuštění atd. IL však přiřadí k objektu při jeho inicializaci (např. při přihlášení uživatele) bezpečnostní token. Když se objekt pokouší o nějakou operaci (například čtení souboru), Security Reference Monitor porovná úrovně integrity tokenu proti oprávnění ze Security Descriptoru. Operační systém následně povoluje operaci podle toho, zda je IL objektu vyšší nebo nižší než IL procesu, který s objektem bude pracovat. Bezpečnostní subsystém implementuje úrovně integrity jako povinný atribut.\n\nWindows Vista definuje čtyři úrovně integrity Low (SID: S-1-16-4096), Medium (SID: S-1-16-8192), High (SID: S-1-16-12288) a System (SID: S-1-16-16384). Ve výchozím nastavení má obyčejný uživatel úroveň Medium, může dosáhnout až úrovně High. Zavedením IL a pomocí MIC je schopen OS některé zranitelné aplikace (např. Internet Explorer) pouštět v sandboxu.\n\nObjekty se seznamem oprávnění jako jsou objekty systému, soubory, registry a dokonce i procesy a vlákna mají zapsaný záznam v ACL tabulce, který upravuje oprávnění, jak k nim přistupovat a definuje minimální IL procesu, který s nimi může pracovat. Operační systém pak zajišťuje, že proces může zapsat nebo odstranit objekt pouze tehdy pokud je jeho IL stejné nebo vyšší. Objekty s vyšším IL proces nemůže ani číst. V důsledku toho však nemůže proces pracovat s dalším procesem, který má vyšší IL.\n\nI když proces dědí IL od procesu od kterého byl vytvořen, v případě potřeby je ho možné při vytváření procesu změnit. MIC se používá např. pro webové prohlížeče a různé textové editory, aby izolovaly dokumenty z ohrožených objektů v systému. \n\nInternet Explorer umožňuje zapnout takzvaný MIC-Based Protected Mode, který dokáže spustit různé webové stránky s různou IL za předpokladu, že OS tuto funkci podporuje. Na základě nastavení zabezpečení EI a MIC dokáže předejít některým potenciálním hrozbám. Internet Explorer proto běží s nízkou úrovní IL a tím pádem nemůže měnit soubory na systémové úrovni. Souborové a registrové operace jsou virtualizovány. Google Chrome a Adobe Reader jsou další dvě aplikace, které tohoto principu také využívají. S jeho pomocí se snaží snížit škody způsobené malwarem.\n\nV některých případech je zapotřebí, aby proces s vyšší prioritou využil kód procesu s nižší prioritou nebo proces s nízkou prioritou potřebuje přistoupit ke zdrojům, ke kterým může přistoupit pouze proces s vyšší prioritou (např. při prohlížení webové stránky v módu protected je potřeba uložit stažený soubor do určité složky zvolené uživatelem). Proces s vyšší prioritou a proces s nižší prioritou mezi sebou mohou komunikovat pomocí používaných souborů, pojmenované roury, LPC anebo jiných objektů, které mezi sebou sdílejí. Sdílený objekt musí mít prioritní level stejně nízký jako jako má nižší ze dvojce procesů a musí být oběma procesy sdílen. Vzhledem k tomu, že MIC nebrání sdílení procesu s nízkou prioritou sdílet objekty s procesem s vyšší prioritou, může dojít k ovlivnění činnosti procesu vyššího, což může způsobit nedostatek, kterého využívá Squatting attack.\n\n\n"}
{"id": "1158678", "url": "https://cs.wikipedia.org/wiki?curid=1158678", "title": "Ulsterští dobrovolníci", "text": "Ulsterští dobrovolníci\n\nUlsterští dobrovolníci () byla unionistická milice založena v roce 1912, aby blokovala snahy vytvoření vlastní samosprávy pro Irsko, které bylo tehdy součástí Spojeného království. Ulsterští dobrovolníci vznikli v provincii Ulster v Irsku, kde tvoří unionisté a ulsterští protestanti většinu obyvatelstva. Mnozí protestanti v Ulsteru se báli katolické vlády v dublinském parlamentu a začali ztrácet své silné vazby s Británií. V roce 1913 se milice spojily do organizace ulsterské dobrovolnické síly (UVF) a slíbily britské vládě, že zničí jakýkoliv pokus o zavedení irské vlády v Ulsteru. Později, téhož roku, založili irští nacionalisté organizaci Irští dobrovolníci, která chtěla zachovat irskou nadvládu v Ulsteru. V dubnu 1914 UVF propašovalo do Ulsteru 25 000 pušek. Krize mezi oběma organizacemi byla zastavena v srpnu 1914 po vypuknutí první světové války. Mnoho členů UVF narukovalo do britské armády v 36. (ulsterské) divizi a šlo bojovat na západní frontu.\n\nPo první světové válce britská vláda souhlasila, že rozdělí Irsko do dvou samosprávných krajů: Severní Irsko (vytvořené z šesti ulsterských hrabství s protestantskou většinou) a Jižní Irsko. V roce 1920 však začala zuřit britsko-irská válka a Irská republikánská armáda (IRA) vyhlásila Irskou republiku a začala útočit na britské síly v Irsku. V reakci na tyto útoky bylo UVF znovu obnoveno, ale toto obnovení bylo do jisté míry neúspěšné a UVF se včlenilo do ulsterské speciální policie (USC).\n\nV roce 1966 vznikla polovojenská skupina, která sama sebe nazvala ulsterské dobrovolnické síly. Tvrdila, že je přímým nástupcem starší organizace a používala stejné logo, ale nejsou mezi nimi žádné organizační vazby.\n\n"}
{"id": "1158679", "url": "https://cs.wikipedia.org/wiki?curid=1158679", "title": "Zemská silnice B5", "text": "Zemská silnice B5\n\nZemská silnice Waidhofener Straße B5 – je silnice v Dolním Rakousku. Začíná výjezdem ze silnice Waldviertler Straße B2 na křižovatce zvané Allwangspitz, asi 2 km severozápadně od městyse Göpfritz an der Wild v okrese Zwettl. Silnice vede přes města Waidhofen an der Thaya a Heidenreichstein ke hraničnímu přechodu Grametten / Nová Bystřice do České republiky. Silnice má jméno podle okresního města, kolem kterého prochází. Její délka je zhruba 42 km.\n\nPoznámka : v tabulce uvedené kilometry a nadmořské výšky jsou přibližné.\n\nPro vytvoření článku byly použity:\n"}
{"id": "1158683", "url": "https://cs.wikipedia.org/wiki?curid=1158683", "title": "Třída Alta", "text": "Třída Alta\n\nTřída Alta je třída pobřežních minolovek norského královského námořnictva. Celkem bylo postaveno pět jednotek této třídy. Pouze mírně se od nich odlišují plavidla pro vyhledávání min příbuzné třídy \"Oksøy\" (MHC – minehunter coastal).\n\nPětice minolovek této třídy byla objednána u norské loděnice Kvaerner ve městě Mandal. Do služby byly přijaty v letech 1996–1997.\n\nJednotky třídy \"Alta\":\nPlavidla mají koncepci katamaranů pohybujících se na vzduchovém polštáři s využitím tzv. přízemního efetu. Díky tomu dosahují vysokých rychlostí, což jim umožňuje rychlý přesun do oblasti určení. Postavena jsou z plastového sendviče vyztuženého skelným vláknem. Jsou vybavena dvěma navigačními radary Decca RN 88. K vyhledávání min slouží trupový sonar SA 950. Sonar pozná jak miny ukotvené, tak ležící na mořském dně. Pro ničení min slouží konvenční mechanické odminovací zařízení Oropesa, akustické odminovací zařízení Agate a magnetické odminovací zařízení Ema.\n\nHlavňovou výzbroj tvoří dva 20mm kanóny Rheinmetall a dva 12,7mm kulomety. K obraně proti napadení ze vzduchu slouží šestinásobný protiletadlový raketový komplet Sadral pro střely Mistral. Pohonný systém tvoří dva diesely MTU 12V 396 TE84, každý o výkonu 2760 kW, pohánějící dva lodní šrouby. Jemné manévrování umožňují dvě vodní trysky Kvaerner Eureka. Nejvyšší rychlost dosahuje 20 uzlů.\n\n"}
{"id": "1158686", "url": "https://cs.wikipedia.org/wiki?curid=1158686", "title": "217 (číslo)", "text": "217 (číslo)\n\nDvě stě sedmnáct je přirozené číslo, které následuje po čísle dvě stě šestnáct a předchází číslu dvě stě osmnáct. Římskými číslicemi se zapisuje CCXVII.\n\n\n\nformula_1\n\n\n"}
{"id": "1158693", "url": "https://cs.wikipedia.org/wiki?curid=1158693", "title": "Friedrich Naumann", "text": "Friedrich Naumann\n\nFriedrich Naumann (25. března 1860, Störmthal – 24. srpna 1919, Travemünde) byl německý evangelický teolog, liberální politik a spoluzakladatel umělecké skupiny Deutscher Werkbund. Je po něm pojmenovaná nadace Friedrich-Naumann-Stiftung für die Freiheit, která je blízká FDP.\n\nFriedrich Naumann vystudoval evangelickou teologii v Lipsku a v Erlangenu, od roku 1886 se živil jako protestantský pastor. V politice zastával ideje sociálního liberalismu a propagoval spojenectví mezi liberály a sociálními demokraty.\n\nV době první světové války se proslavil spisem \"Mitteleuropa\" (1915), který propagoval spojení států střední Evropy pod vedením Německa. Usiloval především o hospodářskou integraci a přestože byl německým nacionalistou, v jeho představách Mitteleuropy měly mít všechnny národnosti zaručeny kulturní a jazyková práva. S jeho plány nesouhlasili agresivnější nacionalisté, kteří měli představu o připojení Rakousko-Uherska k Německu. \n\nPo první světové válce se stal prvním předsedou Deutsche Demokratische Partei a členem výmarského národního shromáždění. Byl členem výboru, který měl připravit návrh ústavy Výmarské republiky. \n"}
{"id": "1158695", "url": "https://cs.wikipedia.org/wiki?curid=1158695", "title": "Sandefjord", "text": "Sandefjord\n\nSandefjord je město v Norsku, v počtu obyvatel celkem 16. největší v této zemi; v roce 2014 zde žilo přesně 44 929 lidí. Město se nachází v kraji Vestfold og Telemark v jižním Norsku a je známé především díky své bohaté historii, především díky přítomnosti Vikingů na území dnešního Sandefjordu. Nachází se zde i třetí největší obchodní loďstvo v Norsku. Venkovská obec \"Sandar\" byla se Sandefjordem sloučena dne 1. ledna 1968.\n\nOficiálně byla obec Sandefjord založena 1. ledna 1838. Lidská činnost zde ale byla i dlouhou dobu před tímto datem, jednalo se především o vikingy, kteří tady po sobě zanechali nemálo památek. Jedním z nejvýznamnějších pozůstatků po Vikinzích je tzv. \"Gokstadská loď\", typická vikinská loď, která byla vyhloubena Nicolayem Nicolaysenem a v současnosti se nachází v Muzeu Vikingských lodí v Oslu. Krom několika archeologických nálezů toho zde Vikingové příliš nezanechali a obecně se dá říct, že historie Sandefjordu je velmi krátká.Z novodobé historie stojí za zmínku i místní lázeňství. Sandefjord byl ještě v nedávné době významným zdravotním střediskem a různými druhy koupelí pro zlepšení zdraví. Používala se především slaná voda, nebo také bahenní koupele. Jen mezi lety 1837 až 1939 toto lázeňské středisko navštívilo přes 50 000 Norů. Lázeňství ale brzy přestalo vynášet a budova byla uzavřena a opuštěna. Poté byla zrestaurována a v současné době slouží pro různé kulturní akce a aktivity.\n\nDále za zmínku stojí i lov velryb, který probíhal převážně na konci 18. a na začátku 19. století. První expedice lovu velryb byla do Antarktického oceánu vyslána v roce 1905. Ke konci roku 1920 měl Sandefjord celkem 15 továrních lodí a více než 90 lodí určených pro lov velryb. V roce 1954 bylo najato přes 2 800 mužů z celého kraje najato jako členi posádek všech těchto lodí. Od poloviny 50. let 20. století ale zájem o velrybí maso začal upadat a počet lodí i posádek rychle klesal. Poslední loď vyjela na lov v roce 1967/1968. Lov velryb zde připomíná i muzeum \"Hvalfangstmuseet\". Jedná se o jedné muzeum podobného typu v Evropě.\n\nNázev \"Sandefjord\" nesl původně fjord v blízkosti dnešního města, ten se dnes nazývá \"Sandefjordsfjord\". Tento fjord byl nazván podle farnosti dnes již neexistující obce \"Sandar\".\n\nSoučasný znak města má žlutý podklad, ten je zde od 9. května 1914, a dále je zde typická vikinská loď symbolizující slavnou Gokstadskou loď, která byla nalezena v blízkosti Sandefjord v roce 1880. Jedná se o jednu z nejlépe dochovaných vikinských lodí. Velryba nad lodí symbolizuje především to, že Sandefjord byl v 19. a 20. století významným přístavem v oblasti lovu velryb.\n\nVývoj obyvatelstva Sandefjordu byl postupný, v roce 1801 zde žilo pouze okolo 370 lidí, 1865 již počet stoupl na 1 790 lidí a o dalších deset let později byl počet obyvatel asi 2 480 lidí. Největší skok v obyvatelstvu přišel mezi lety 1960 a 1970; v roce 1960 zde žilo téměř 7 000 lidí a za deset let, po sloučení s obcí \"Sandar\", mělo město již okolo 31 700 obyvatel. Počet obyvatel nadále vzrůstal a v roce 2010 zde již žilo celkem 43 123 lidí.\n\nKlima v Norsku je silně ovlivňováno Golfským proudem. To znamená, že podnebí zde, obzvláště v letních měsících, je výrazně teplejší než v ostatních regionech stejné zeměpisné šířky, například na Aljašce nebo Sibiři V Sandefjordu vládně poměrně vlhké kontinentální klima s teplými léty bez období sucha. Chladnější období začíná na konci v listopadu a trvá až do začátku března, kdy se otepluje. Nejchladnější dny bývají v února a naopak nejteplejší v letních měsících, tedy v červenci nebo srpnu. Nejvíce sněží na konci ledna a začátku února.\n\nSandefjord je město konzervativní strany. V norských komunálních volbách v roce 2011 hlasovalo 47,9% voličů právě pro konzervativní strany. Pravicové strany obdržely v Sandefjordu celkem 70,4% hlasů. Současný starosta, Bjørn Ole Gleditsch, byl zvolen v roce 2004 a bývá označován za nejbohatšího starostu v Norsku.\n\n\n"}
{"id": "1158696", "url": "https://cs.wikipedia.org/wiki?curid=1158696", "title": "Evropské vydavatelstvo", "text": "Evropské vydavatelstvo\n\nEvropské vydavatelstvo bylo knižní nakladatelství, působící především v období Protektorátu, vedené Lidou Jelínkovou-Bačkovskou.\n\nEvropské vydavatelstvo působilo v letech 1937–1947 v Praze. Vzniklo z původního vydavatelství Bačkovský. V období Protektorátu byla značná část jeho produkce zaměřena pronacisticky; vydávalo publikace které útočily na Edvarda Beneše a Židy. Knihy o přírodě byly překládány z němčiny. Po 2. světové válce ještě působilo do roku 1947. Ve značkách vydavatelství se objevovala velká písmena EV.\n\nLída Jelínková-Bačkovská se narodila v Praze-Vinohradech (1910–??) a pocházela z nakladatelské rodiny. Nakladateli byli již její dědeček Dr. František Bačkovský, otec Jindřich Bačkovský i strýc Jaroslav Bačkovský.\n\nV letech 1938–1944 byla provdána za Harryho Jelínka (1905–1986), známého kolaborací a dobrodružným životem. Ten až do rozvodu firmu řídil, byl jejím společníkem a prokuristou.\n\nDatum a místo úmrtí Lídy Jelínkové-Bačkovské literatura neudává.\n\nPrvní publikací Evropského vydavatelstva byla kniha:\n\nV antisemitské a antibenešovské edici \"Politická knihovna\" vycházely publikace jako:\n\nOd října 1938 do ledna 1944 vydávalo Evropské vydavatelstvo antisemitský, protibenešovský a aktivistický časopis \"Znova\", jehož šéfredaktorem byl Harry Jelínek.\n\nV beletrii byli nejvydávanějšími autory Felix Cámara (vlastním jménem Felix Emil Josef Karel Cammra, 1897–1945) a Frank H. Argus (vlastním jménem Hans Heinz Šimbera, 1902–1968):\n\nEvropské vydavatelstvo vydávalo i knihy o přírodě a pro děti, jako:\n\nPo obnovení Československa vydala Lída Jelínková-Bačkovská v Evropském nakladatelství ještě pět publikací:\nV roce 1947 nakladatelství ukončilo činnost.\n\n\n"}
{"id": "1158698", "url": "https://cs.wikipedia.org/wiki?curid=1158698", "title": "Kostel Nanebevzetí Panny Marie (Moravská Třebová)", "text": "Kostel Nanebevzetí Panny Marie (Moravská Třebová)\n\nDěkanský kostel Nanebevzetí Panny Marie v Moravské Třebové na Kostelním náměstí je raně novověkou církevní stavbou. Jde o farní kostel farnosti Moravská Třebová. \n\nRoku 1270 je na místě doložena raně gotická svatyně. Tu ale poškodil požár roku 1541. Od roku 1549 započala její obnova. Roku 1572 byl stavitel Prokeš Riemer pověřen stavbou věže. Roku 1726 byl kostel poničen požárem a tehdejší majitelé třebovského panství, Lichtenštejnové, jej téměř od základů nechali obnovit. Obnovy se ujal architekt A. M. N. Beduzzi, který byl císařským dvorním divadelním inženýrem Josefa I. \n\nV kostele se nachází četná malířská a sochařská díla tzv. olomouckého a severomoravského okruhu. Jsou zde sochy sv. Anny a sv. Jáchyma a početné alegorie.\n\nMalby jsou dílem mohelnického malíře Judy Tadeáše Josefa Suppera. Ten se v Moravské Třebové usadil roku 1736. Je autorem freskové výzdoby, kterou dokončil až jeho syn František Karel Silvestr.\n\nLoretánská kaple byla přistavěna ke kostelu roku 1767 a jejím stavebníkem byl třebovský měšťan Matouš Klosy. Kaple zaujímá cíp mezi věží a závěrem kostela - kratší stranou je přistavěna k věži, delší stranou k boční kapli chrámové lodi. Je zastřešena, na vrcholu střechy má vlastní sanktusník. V hrobce pod kaplí je pohřben malíř Juda Tadeáš Supper.\n"}
{"id": "1158707", "url": "https://cs.wikipedia.org/wiki?curid=1158707", "title": "Morový sloup (Moravská Třebová)", "text": "Morový sloup (Moravská Třebová)\n\nMorový sloup v Moravské Třebové se nachází na náměstí T. G. Masaryka.\n\nV letech 1715–1716 sužovala Moravskou Třebovou morová epidemie. Výstavbou sloupu byl pověřen Jan Sturmer, původem z Královce, měšťan a cechovní sochař olomoucký.\n\nSloup je zlacený, opatřený i latinskými nápisy a sochami světců. Ve spodní rovině jsou sochy sv. Šebestiána, sv. Rocha, sv. Karla Boromejského a sv. Františka Xaverského. Dále zde jsou menší sochy sv. Josefa, sv. Antonína Paduánského, sv. Petra z Alkantry a sv. Jana Nepomuckého.\n"}
{"id": "1158712", "url": "https://cs.wikipedia.org/wiki?curid=1158712", "title": "Angel (stanice metra v Londýně)", "text": "Angel (stanice metra v Londýně)\n\nAngel je jednou ze stanic londýnského metra nacházející se ve čtvrti Angel v londýnské městské části Islington v obvodu Camden. Stanici obsluhuje jedna linka, a to Northern Line. Nachází se v tarifní zóně 1 (\"Travelcard Zone 1\").\n\nStanici Angel otevřela v roce 1901 společnost City & South London Railway jako severní terminus nové tratě z Moorgate. Původně byla postavena, spolu s dalšími stanicemi na trase, jako stanice se středovým nástupním ostrůvkem a přístupem na nástupiště pomocí výtahů. Toto uspořádání se ještě zachovalo na stanicích Clapham North a Clapham Common. Podobně jako jinde, i na stanici Angel byly používány výtahy společnosti Otis, avšak přibližně v poloviční velikosti. Stanice trpěla přelidněním, což spolu s nástupním ostrůvkem představovalo výrazné bezpečnostní riziko. V roce 1992 byla stanice uzavřena a kompletně přestavěna.\n\nNový tunel byl vyražen a bylo do něj umístěno nové nástupiště pro vlaky směřující na sever. Nástupiště s vlaky směřujícími na jih bylo přestavěno, přičemž skoro celý původní tunel byl přeměněn na nové nástupiště. Výtahy původně ústily do nádražní budovy na rohu Torrens Street a City Road, tato budova byla však zavřená a nový vestibul byl otevřen na rohu Islington High Street. Kvůli vzdálenosti nástupišť a jejich hloubce byly vybudovány na stanici nové eskalátory, které patří mezi jedny z nejdelších v západní Evropě.\n\n\nNa Northern Line (větev Bank) se stanice nachází mezi stanicemi Kings Cross St. Pancras a Old Street.\n\n"}
{"id": "1158713", "url": "https://cs.wikipedia.org/wiki?curid=1158713", "title": "Ciudad Bolivar (T-81)", "text": "Ciudad Bolivar (T-81)\n\nCiudad Bolivar (T-81) je zásobovací tanker venezuelského námořnictva.\n\nTanker byl postaven jihokorejskou loděnicí Hyundai Heavy Industries Co. Ltd. v Ulsanu. Do služby byl přijat 23. září 2001.\n\nKromě 78 členů posádky může přepravovat dalších 22 osob. Kapacita plavidla je 4400 tun paliva, 100 tun leteckého paliva (JP-5), 500 tun pitné vody, 8,9 tuny munice, 389 tun zásob a 8,9 tun mražených zásob.\n\nV běžném provozu je loď vyzbrojena dvěma 12,7mm kulomety, avšak v případě potřeby na ní mohou být instalovány ještě dva 40mm kanóny. Na zádi se nachází přistávací plocha a hangár pro vrtulník. Pohonný systém tvoří dva diesely Catepillar 3616 o celkovém výkonu 12 500 bhp, pohánějící dva lodní šrouby. Nejvyšší rychlost dosahuje 18,5 uzlu.\n"}
{"id": "1158714", "url": "https://cs.wikipedia.org/wiki?curid=1158714", "title": "Třída Capana", "text": "Třída Capana\n\nTřída Capana je třída tankových výsadkových lodí venezuelského námořnictva. Třídu tvoří čtyři jednotky.\n\nČtveřice lodí této třídy byla postavena jihokorejskou loděnicí Korea-Tacoma SY v Masanu. Do služby byly přijaty v letech 1983-1984.\n\nJednotky třídy \"Capana\":\nPlavidla unesou 1800 tun nákladu. Mohou převážet až 202 vojáků. Jsou vyzbrojena jedním 40mm kanónovým kompletem DARDO a dvěma 20mm kanóny Oerlikon GAM-B01. Pohonný systém tvoří dva diesely SEMT-Pielstick 16 PA 6V o výkonu 6400 bhp, pohánějící dva lodní šrouby. Nejvyšší rychlost dosahuje 15 uzlů. Dosah je 7500 námořních mil při rychlosti 13 uzlů.\n\nU všech jednotek byl v kubánské loděnici Caribbean Drydock opraven trup a modernizován pohonný systém. Venezuelské loděnice Dianca v Puerto Cabello modernizovaly elektroniku, navigační a komunikační systémy.\n"}
{"id": "1158715", "url": "https://cs.wikipedia.org/wiki?curid=1158715", "title": "David Vseslavič", "text": "David Vseslavič\n\nDavid Vseslavič (1047 nebo 1050 – po roce 1130) byl v letech 1101–1127 pereslavský a v roce 1128 polocký kníže a syn Vseslava II.\n\nV historických kronikách je zaznamenáno, že v roce 1067 ho Vseslav II. spolu s jeho bratrem vzal na jednání ke kyjevskému knížeti. Bylo zvykem, že na takovou cestu se vybrali nejstarší synové z rodiny, proto lze předpokládat, že v té době měl David Vseslavič již kolem 20 let. O tom, který se synů Vseslava II. to byl (starší, či mladší) historici vedou dodnes spory. Podle některých byl David Vseslavič při dělení Polockého knížectví ještě nezletilý a nemohl vládnout. Podle jiných však již v roce 1127 byl polockým knížetem, což potvrzuje Rada polockých šlechticů. Fakt, že byl prvorozený, potvrzuje i manželství s dcerou Mstislava Velkého. Kromě toho právě David Vseslavič stál v čele polockého vojska v pochodu proti Polovcům v roce 1101, jež o dva roky (1103) za pomoci Vladimíra II. porazil. O rok později (1104) začal obléhat svého bratra Gleba v Minsku. V roce 1106 spolu s bratry vtrhl do Sedmihradska.\n\nV roce 1128 polocká šlechta Davida Vseslaviče sesadila z trůnu Polockého knížectví a následně ho Mstislav Velký poslal do vyhnanství v Byzantské říši. Pravděpodobně umřel ve vyhnanství, někdy po roce 1130. Kroniky ho totiž po tomto roce již nezmiňují.\n"}
{"id": "1158718", "url": "https://cs.wikipedia.org/wiki?curid=1158718", "title": "Izjaslav III. Vasiljevič", "text": "Izjaslav III. Vasiljevič\n\nIzjaslav III. Vasiljevič (1100–1180) byl syn Vasila I. a v letech 1062–1167 a 1167–1180 polocký kníže.\n\nNa trůn se dostal po roztržce (bitvě) mezi Ragnvaldem III. a Volodarem Glebovičem v roce 1162. Po ní se už Ragnvald III. do Polockého knížectví nevrátil, protože bylo zpustošeno. Brzy umřel a Poločané si za panovníka svého knížectví vybrali Izjaslava II. Vasiljeviče z Vitebska. Během své vlády, namířené proti Minským knížatům, ho podporovali nejen obyvatelé, ale i jeho spojenci – smolenská knížata.\n\nIzjaslavova vláda však skončila v roce 1167, kdy ho litevská vojska vrhla do žaláře ve Vitebsku a na trůnu ho vystřídal Volodar Glebovič. Po jeho krátkém jednoletém panování (1167) se však s pomocí smolenského knížete Romana, od kterého se dozvěděl, že táhne proti Volodarovi, dostal z vězení a znovu se stal Polockým knížetem. V roce 1180 však Smolenským knížatům vyhlásil válku, koncem které zemřel.\n"}
{"id": "1158721", "url": "https://cs.wikipedia.org/wiki?curid=1158721", "title": "Bílá noc", "text": "Bílá noc\n\nBílá noc se označuje noc, během které slunce zapadá jen nízko pod obzor a proto jasný soumrak trvá celou noc. Bílé noci lze pozorovat ve vyšších zeměpisných šířkách v období kolem letního slunovratu.\n\nBílé noci lze definovat jako takové noci, během nichž slunce mezi západem a východem neklesne níže než 6° pod obzor, tedy občanský soumrak trvá po celou noc. Podle této definice bílé noci nastávají na území, které se nachází mezi pólem a rovnoběžkou šířky o 6° blíže rovníku než polární kruh, tedy v zeměpisných šířkách více než 60° 33′ 43″.\n\nV období bílých nocí mohou být „světlé noci“, během kterých Slunce klesá pod horizont více než 6°, také vnímány jako bílé noci. Velmi světlé noci bývají i v oblastech, které se nachází za výše uvedenými hranicemi. Petrohrad leží přibližně o 30′ jižněji od uvedené zeměpisné šířky a také je možné na území tohoto města pozorovat bílé noci, díky kterým je město proslulé. Možná i to je důvod, proč se v sovětských publikacích vyskytoval pojem občanský soumrak, který nastává ve chvíli, kdy se Slunce nachází nejvýše 7° pod horizontem, místo běžných 6°.\n\nV zeměpisných šířkách nad polárním kruhem jsou bílé noci pozorovatelné během dvou až čtyř týdnů před nástupem polárního dne a následně po jeho ukončení. V zeměpisných šířkách pod polárním kruhem, kde polární den nenastává, lze bílé noci pozorovat v období slunovratu, také před ním a následně po něm. Výskyt bílých nocí je větší, je-li i vyšší zeměpisná šířka dané oblasti. V závislosti na míře přiblížení se ke slunovratu jsou noci světlejší a maximální intenzity osvětlení dosahují během noci, při níž probíhá slunovrat\n\nPetrohrad je nejznámější ruské město, ve kterém lze pozorovat bílé noci. Ačkoliv je občanský soumrak na tomto území přerušován tmavším nautickým soumrakem, tak jako na příklad v Moskvě. Území Moskvy se stejně jako území Petrohradu nachází 37‘ (≈70 km) jižně od nejjižnější zeměpisné šířky, na které občanský soumrak probíhá bez přerušení, nicméně část Leningradské oblasti severně od měst Vyborg, Sosnovo, Lodějnoje Pole se nachází severně od této zeměpisné šířky.\n\nDalšími městy (která jsou uvedena v žebříčku od nejtmavších a nejatraktivnějších až po nejsvětlejší a nejdéle trvající bílé noci) jsou: Čerepovec, Vologda, Berezniki, Magadan, Serov, (Solimansk), Karpinsk, Krasnoturinsk, Čerdyň, Severouralsk, Ivděl, Vyborg, Nižněvartovsk, Langepas, Chanty-Mansijsk, Megion, Něftějugansk, Surgut, Petrozavodsk, Usť-Ilimsk, Jakutsk, Ňagaň, Radužnyj, Kogalym, Nojabrsk, Archangelsk, Severodvinsk, Pečora, Nadym, Usinsk, Inta, Novyj Urengoj a mnoho dalších severních měst.\n\nBílé noci je možné také pozorovat v těch městech, ve kterých je možné pozorovat i polární den, a to ve městě: Salechard, Murmansk, Norilsk, Vorkuta, Narjan-Mar 3 týdny před začátkem polárního dne a také po jeho ukončení. V těchto městech je bílá noc postupně stále světlejší, dokud Slunce nepřestane zacházet za horizont a nenastane polární den.\n\n\nNa Severním a Jižním pólu je bílá noc pozorovatelná nepřetržitě přibližně během 15-16 dní před východem a po západu Slunce. Na Severním bílá noc nastane od 3. do 18. března a od 26. září do 11. října, na Jižní póle nastane od 23. března do 7. dubna a od 7. do 21. září. Rozdíly v trvání bílých nocí, polárního dne a polární noci na pólech jsou podmíněny tím, že oblast u Jižního pólu se nachází ve výšce 2800 metrů nad mořem, v okolí Severního pólu je výška dána úrovní Severního Ledového oceánu.\n\nBílé noci je možné pozorovat i v zeměpisných šířkách, které jsou blíž k rovníku, a to tehdy, když se do stratosféry dostanou drobné částice, které ve vysokých výškách rozptylují sluneční světlo po západu Slunce. Tento jev byl zpozorován zejména po pádu Tunguského meteoritu.\n\nObdobí bílých nocí v Petrohradě trvá od konce května do poloviny června. Přesné datum není stanoveno.\n\nBílé noci jsou osobitým symbolem Petrohradu: v toto roční období se ve městě konají nejrůznější festivaly, koncertní programy a národní slavnosti. Období bílých nocí předchází oslava Dne založení města, které připadá na 27. května. Po dobu dvaceti dnů v měsíci červnu probíhá svátek „Rudých plachet“ (). Obraz  „bílých nocí“ se velmi promítl i do umění a literatury. Pod obchodní známkou „Bílé noci“ se v Petrohradě vydává řada cukrovinek. „Bílé noci“ představují také ruský mezinárodní turnaj v badmintonu, Evropské mistrovství v badmintonu () v Gatčina v leningradská oblasti. Každoročně se zde koná Mezinárodní festival, v rámci kterého se vyhlašuje soutěž, během které děti a mládež prokážou svou kreativitu, pokud jde o „Tóny a barvy bílých nocí“ ().Koná se také festival umění „Hvězdy bílých nocí“(«Звезды белых ночей»). Státní filharmonie jazzové hudby společně s Výborem pro kulturu Vlády Petrohradu pořádá již od roku 1994 Petrohradský festival jazzu s názvem „Swing bílé noci“ («Свинг белой ночи»). \n\nOd roku 1975 se v Nižněvartovsku koná festival bílých nocí. Správa tohoto města každoročně stanovuje období oslav bílých nocí, které se zde konají. V roce 2009 svátek trval dva dny, a to 12. a 13. června. V roce 2010 trval tento svátek dokonce tři dny, od 11. do 13. června. Tzv. „Samotlorské noci“ (), jak je také tento svátek jinak nazýván, v sobě skýtají různé národní slavnosti, koncerty, výstavy atd. \n\nOd roku 2011 se ve městě Perm (Пермь) koná festival „Bílé noci v Permu“(). Název festivalu je přísně podmíněn zeměpisné šířce města, která je 58° a soudobé bílé noci zde neprobíhají. Období oslav „bílých nocí“ stanovuje ve městě každoročně městská správa Permu. V roce 2011 tento svátek trval 26 dní, a to od 1. do 26. června, a v roce 2012 trval svátek 24 dní, od 1. do 24. června. V roce 2013 byl festival naplánován na 1. až 23. června. Festival „Bílé noci v Permu“ v sobě zahrnuje taktéž komplex různorodých národních slavností, koncertů, výstavek atd.  \n\n\n"}
{"id": "1158722", "url": "https://cs.wikipedia.org/wiki?curid=1158722", "title": "William Worrall Mayo", "text": "William Worrall Mayo\n\nWilliam Worrall Mayo (31. května 1819, Salford, Spojené království – 6. března 1911, Rochester, USA) byl americký chemik a lékař, narozený v Anglii. Jeho soukromá medicínská praxe v Rochesteru ve státě Minnesota se stala základem budoucího prestižního výzkumného centra a univerzitní nemocnice Mayo Clinic.\n\nWilliam W. Mayo se narodil v Salfordu v anglickém hrabství Velký Manchester. V Manchesteru studoval u chemika Johna Daltona. Roku 1846 odjel do Spojených států. Začal pracovat jako farmaceut v Bellevue Hospital v New Yorku, ale brzy se rozjel na západ. Zakotvil v Indianě, kde pracoval jako krejčí. V roce 1849 pomáhal při epidemii cholery a poté začal navštěvovat kurzy na Indiana Medical College, kde získal lékařské vzdělání. Titul získal 14. února 1850.\n\nRoku 1851 se Mayo oženil s Louise Abigail Wright, dva roky nato se jim narodila dcera Gertrude. Osm let po ní do rodiny přibyl první syn, William James, v roce 1865 druhý, Charles Horace.\n\nV roce 1863 se Mayo přestěhoval do Rochesteru, kde si otevřel chirurgickou praxi. Angažoval se také ve správě věcí veřejných, stal se členem městské rady i starostou, byl členem školního výboru. V letech 1891 až 1895 byl senátorem za stát Minnesota. \n\nPoté, co město postihlo roku 1883 tornádo, rozhodl se Mayo spolu se svými syny a řeholními Sestrami sv. Františka otevřít nemocnici. Stalo se tak 1. října 1889, čímž se zrodilo lékařské výzkumné a vzdělávací centrum Mayo Clinic. Když později William odešel do penze, pokračovali v jeho práci jeho synové.\n"}
{"id": "1158725", "url": "https://cs.wikipedia.org/wiki?curid=1158725", "title": "Adalber z Lutychu", "text": "Adalber z Lutychu\n\nAdalber z Lutychu (1070 - 1. ledna 1128, Lutych) byl belgický šlechtic, kněz a kníže-biskup v Lutychu. Katolická církev ho uctívá jako blahoslaveného.\n\nNarodil se ve šlechtické rodině, jeho bratrem byl hrabě Geoffroy I. z Lovaně. Stal se kanovníkem ve francouzských Metách a roku 1123 byl jmenován knížetem-biskupem v Lutychu. Založil klášter Saint-Gilles blízko Lutychu.\n\nZemřel roku 1128 a byl pohřben u oltáře v klášterním kostele Saint-Gilles. Původní náhrobní kámen byl roku 1568 zničen při požáru založeném Vilémem I. Oranžským. Roku 1646 byl náhrobní kámen obnoven a roku 1892 byl obnoven znovu spolu s hrobem.\n\nJeho svátek se slaví 1. ledna.\n\n"}
{"id": "1158726", "url": "https://cs.wikipedia.org/wiki?curid=1158726", "title": "Haugesund", "text": "Haugesund\n\nHaugesung je město a magistrát v severním Rogalandu v Norsku.\n\nHaugesund leží na pobřeží Severního moře. Město je částečně tvořeno ostrovem Karmøy a souostrovím Røvær, nicméně větší část Haugesundu leží na pevnině. Karmsundetská úžina je důležitým cestovním bodem mezi uvedeným ostrovem a souostrovím, zajišťuje totiž bezproblémové proplutí lodí. Ulice se podobají těm v Kristiansandu nebo Oslu. Co se týče podnebí, pak má Haugesund typické přímořské podnebí s mírnými zimami, chladnými, ale příjemné jary, a mírnými léty trvající až do konce září. V únoru se teploty pohybují okolo 1,1 ° C, v srpnu okolo 14 ° C. Prosinec je asi nejdeštivějším měsícem.\n\nMěsto se skládá několik ostrovů. \"Risøy\" a \"Hasseløy\" jsou hustě osídlené a spojeny s pevninou mosty. \"Røvær\", které leží dále od pobřeží a skládá se z několika ostrovů, je také obydlený a je spojen s pevninou pomocí trajektu. \"Vibrandsøy\" a jeho sousední ostrovy jsou hlavně rekreační oblasti. Co se vodstva týče, pak se v obci nachází dvě jezera; \"Vigdarvatnet\" a \"Stakkastadvatnet\".\n\nJinak je Haugesund strategicky postavené město s přístavem na vysoké úrovni. V dřívějších dobách bylo okolí tohoto města hojné na sledě, kteří se tu lovili. V současné době se ale z potravinářského průmyslu město obrací na průmysl ropný a sledi se tu již neloví.\n\nHaugesund je menší město s rozlohou asi 73 km². Populace čítá (v roce 2015) 36 538 obyvatel, místní hustota zalidnění je 534,5 obyvatel/1 km². Většina obyvatel Haugesundu žije v hlavní městské části v okolí centra města, zbytek žije v severozápadní části, která je pokládána spíše za venkov. Právě ve venkovských oblastech Hausgesundu žije asi jen 2 000 obyvatel. Co se týká růstu obyvatel v současnosti, pak není přirozený přírůstek příliš velký, spíše naopak.\n\nHaugesundský kraj je metropolitní oblast skládající se z obcí Karmoy, Tysvær, Sveio a Bokn. V roce 2009 v tomto kraji žilo asi 100 000 lidí .\n\nV dřívějších dobách byly vody Haugesundu zdrojem sleďů pro celou Evropu. Harald Fairhair, první král Norska, měl své sídlo v Avaldsnes, v těsné blízkosti dnešního Haugesundu. Fairhair byl pohřben na místě dnes zvaném \"Haraldshaugen\", v současné době zde stojí velký památník (viz obrázek vlevo nahoře). Tato mohyla se stala národní památkou Norska již roku 1872, na 1000. výročí bitvy u Hafrsfjord, a jedná se o často navštěvovanou památku. Město se stalo především námořním přístavem. \"Karmund\" je dokonce stále jednou z nejrušnějších vodních cest Norska.\n\nMěstská obec oblast Hauesund (tehdy s 1 066 obyvateli) byla prohlášena za město a oddělena od obce Torvastad dne 1. února 1855. Dne 1. ledna 1911 byla menší obec \"Skare\" (tehdy s 3 847 obyvateli) sloučena s Haugesundem. Postupem času byly s tímto městem spojeny ještě další obce.\n\nMěsto je pojmenované po Haugesundetské úžině. Slovo \"Hauge\" má pravděpodobně původ ze staronorského slova \"haugr\", což značí znamenat kopec. \"Sund\" značí úžinu.\n\nPodklad znaku města je tmavě modrý a na tuto barvu byl změněn pravděpodobně 5. března 1930 a byl navrženy Hallvardem Trættebergem. Na podkladu jsou tři bílí /stříbrní racci a byli vybráni, aby reprezentovali město především jako přístav. Kvůli tomu také modrý podklad, jako barva moře. Starý znak z prosince 1862 se skládal ze tří sleďů, kotvy a tří racků.\n\nMěsto je významným nákupním střediskem a nachází se zde i letiště. Haugesund je hlavním kulturním centrem v regionu a je domovem pro několik festivalů, přičemž tím nejznámějším je Mezinárodní jazzový festival. Ze sportu je možné zmínit místní fotbalový tým FK Haugesund, který hraje nejvyšší norskou fotbalovou ligu. Z významných míst jsou tu dvě významné radnice:\n\nHaugesung podepsal smlouvy o spolupráci s těmito městy:\n\n"}
{"id": "1158733", "url": "https://cs.wikipedia.org/wiki?curid=1158733", "title": "Radim Křupala", "text": "Radim Křupala\n\nRadim Křupala (* 17. června 1980 Opava) je český politik a ekonom, v letech 2015 až 2018 primátor města Opavy, člen ČSSD.\n\nV letech 1995 až 1999 absolvoval Mendelovo gymnázium Opava, následně v letech 1999 až 2004 vystudoval obor národní hospodářství na Ekonomické fakultě Vysoké školy báňské - Technické univerzitě Ostrava (získal titul Ing.).\n\nOd října 2004 do dubna 2005 se živil jako tajemník finančního ředitele v elektrotechnické společnosti Alcoma, poté byl čtyři měsíce finančním analytikem ve firmě Ivax Pharmaceuticals. Od srpna 2005 do června 2007 pracoval jako specialista MEM v Komerční bance, ve druhé polovině roku 2007 byl obchodním manažerem v ČSOB. Od 1. února 2008 se stal ředitelem Seniorcentra v Opavě-Kateřinkách (jedná se o příspěvkovou organizaci města). Tuto funkci zastával do prosince 2015.\n\nRadim Křupala žije v Opavě, konkrétně v části Kateřinky.\n\nČlenem ČSSD je od roku 2001. Od roku 2012 je předsedou místní organizace ČSSD v Opavě.\n\nDvakrát neúspěšně kandidoval za ČSSD do Zastupitelstva města Opavy, a to v letech 2002 a 2006. Uspěl až v komunálních volbách v roce 2010. Po těchto volbách však u některých členů ČSSD upadl v nemilost, protože nepodpořil staronovou koalici ČSSD a ODS a jeho chybějící hlas tak pomohl vítězné \"SOS pro Opavu\", která nakonec se sociálními demokraty uzavřela koalici. I kvůli tomuto postoji se v opavské ČSSD řadí k takzvanému novému proudu, který se v mnohém rozchází s názory a postoji dlouhodobých straníků.\n\nV roce 2014 byl lídrem kandidátky ČSSD pro volby do opavského zastupitelstva. Mandát zastupitele sice obhájil, ale strana skončila na druhém místě a zůstala v opozici. Po rozpadu městské koalice v říjnu 2015 se mu však podařilo vyjednat novou koalici mezi ČSSD, Sdružením nezávislých zastupitelů (SNZ = \"\"bývalé ANO 2011\"\"), Změnou pro Opavu a KDU-ČSL. Dne 14. prosince 2015 byl pak zvolen novým primátorem statutárního města Opavy.\n\nZa sociální demokracii kandidoval také na vyšších úrovních, a to ve volbách do Evropského parlamentu v roce 2009 a ve volbách do Poslanecké sněmovny PČR v roce 2010 v Moravskoslezském kraji, ale ani v jednom případě neuspěl.\n\nV komunálních volbách v roce 2018 byl lídrem kandidátky ČSSD do Zastupitelstva města Opavy, mandát zastupitele obhájil. Koalici však složily vítězné hnutí ANO 2011, třetí uskupení \"\"Piráti & Opavané\"\", šesté hnutí Občané městských částí Opavy, sedmá KDU-ČSL a deváté uskupení \"\"Zelená pro Opavu, sdružení Strany zelených a nezávislých kandidátů\"\". Novým primátorem byl dne 5. listopadu 2018 zvolen Tomáš Navrátil z hnutí ANO 2011.\n"}
{"id": "1158736", "url": "https://cs.wikipedia.org/wiki?curid=1158736", "title": "Zemská silnice B61", "text": "Zemská silnice B61\n\nZemská silnice Günser Straße B61 je silnice ve spolkové zemi Burgenland v Rakousku. Vede z města Oberpullendorf ke státní hranici s Maďarskem. Hraniční přechod je velmi blízko od města Kőszeg, které se německy nazývá Güns. Odtud je odvozeno jméno silnice. Její délka je zhruba 13 km.\n\nPoznámka: V tabulce uvedené kilometry a nadmořské výšky jsou přibližné.\nPro vytvoření článku byly použity:\n"}
{"id": "1158737", "url": "https://cs.wikipedia.org/wiki?curid=1158737", "title": "Andrés Gómez Sáez", "text": "Andrés Gómez Sáez\n\nAndrés Gómez Sáez, SDB (7. května 1894, Bicorp – 1. ledna 1937, Santander) byl španělský římskokatolický kněz, salesián a mučedník. Katolická církev ho uctívá jako blahoslaveného.\n\nNarodil se 7. května 1894 v Bicorpu v provincii Valencie a pokřtěn byl následující den. Po základní a střední škole vstoupil k Salesiánům Dona Bosca a své sliby složil 28. července 1914 v Carabanchel Alto. Na kněze byl vysvěcen 9. září 1925 v Ourense.\n\nSvou kněžskou službu vykonával v Barakaldu, A Coruñi a v Santanderu. Za Španělské občanské války se ukrýval, aby se vyhnul vězení, protože katolické duchovenstvo bylo pronásledováno. Dne 1. ledna 1937 byl zatčen milicí a odsouzen jako kněz domobrany. Ve stejný den byl zastřelen.\n\nDne 9. října 1956 byl zahájen jeho proces blahořečení ve skupině 63 Salesiánkých mučedníků. Dne 26. června 2006 bylo uznáno jejich mučednictví. Blahořečeni byli 28. října 2007 papežem Benediktem XVI.\n\n"}
{"id": "1158744", "url": "https://cs.wikipedia.org/wiki?curid=1158744", "title": "Home Credit and Finance Bank", "text": "Home Credit and Finance Bank\n\nHome Credit and Finance Bank je ruská komerční banka, která na ruském trhu patří mezi přední banky specializující se na spotřebitelské úvěry. Sídlo společnosti se nachází v Moskvě.\n\nBanka byla založena v roce 1990 pod názvem \"\"Inovativní banka Technopolis\".\" V roce 2002 tuto banku koupila společnost Home Credit. 16. července téhož roku byl v Rusku poprvé vydán úvěr již pod značkou Home Credit. Ve stejném roce bylo sestaveno první zastupitelství a otevřeno první prodejní místo.\n\nV roce 2003 banka uzavřela partnerskou dohodu s obchodní sítí Eldorado (rus. Эльдорадо) a začala geograficky expandovat. V roce 2004 vystavila banka první kreditní kartu a poprvé po sečtení celoročních výsledků dosáhla příjmu. Prodejní místa banky byla otevřena ve všech federativních oblastech Ruska, kromě Dálného Východu. V roce 2005 banka otevřela první úvěrově-peněžní pobočku a vydala první peněžní úvěr.\n\nV roce 2006 se banka soustředila na vylepšení systému \"underwriting,\" což je systém, který posuzuje pravděpodobnost splacení nebo nesplacení úvěru bance. Ve stejném roce byl také zahájen hypoteční úvěrový program. V roce 2007 banka dominovala na trhu s kreditními kartami. Jako první představila akci 0-0-24. Postupně banka upustila od specializování se pouze na jednu finanční službu a přešla na typ retailové banky. Ve stejném roce bylo zahájeno vydávání úvěrů na nákup automobilů, banka začala přitahovat vklady jednotlivců a byly vydány první debetní karty.\n\nV roce 2008 banka optimalizovala svou strategii a pružně tak reagovala na krizi. Banka se soustředila na peněžní půjčky a pújčky v prodejních místech, ukončila hypoteční úvěry a půjčky na automobily.\n\nV roce 2009 banka začala působit na trhu výplatních projektů, rozšiřovala síť bankomatů, nabízela klientům služby SMS-oznámení a internetové bankovnictví. Home Credit se stala č.1 na trhu v poskytováním úvěrů na prodejních místech.\n\nV roce 2010 dosáhla banka podle údajů Mezinárodních standardů účetního výkaznictví rekordního příjmu za celou dobu své existence a to 9,4 mld. rublů. Obnovila vydávání půjček na automobily a aktivně rozšiřovala své působení v regionech.\n\nV roce 2011 banka pokračovala v rozvoji možností prodeje, rozšiřovala své působení v regionech, přitahovala k prodeji svých produktů agenty a brokery. Ve výsledku objem vydaných peněžních úvěrů předčil objem POS-úvěrů \"(angl. point of sale)\".\n\nV červenci roku 2012 banka oznámila přechod k obchodnímu modelu \"financial supermarket \"(model, který se soustředí na nabízení širokého spektra bankovních i vně bankovních služeb). Na konci roku 2012 banka zaujala třetí místo na trhu poskytování úvěrů fyzickým osobám za bankou Sberbank a VTB24. Také  vstoupila mezi deset největších bank podle objemu vkladů portfolia fyzických osob.\n\nV lednu roku 2013 banka informovala o koupi akciové společnosti Home Credit Bank v Kazachstánu, která je také začleněna do skupiny Home Credit B.V.\n\nDržitel ceny \"\"Bankovnictví\"\".\n\nBanka je majetkem holandské Home Credit Group, která je součástí české asociace PPF. \n\n\nBanka Home Credit aktivně pracuje v mnoha oblastech bankovních služeb. Podle údajů z roku 2012 měla v Rusku 6356 různých poboček a více než 69 tisíc prodejních míst. \n\nPodle výkazu HCF-Bank Mezinárodního standardu účetního výkaznictví (IFRS), v roce 2012 byl čistý zisk banky 19,1 mld. rub. Oproti roku 2011 to představuje nárůst o téměř 80 %. Úvěrové portfolio se na konci roku 2012 zvýšilo o 98,3 % a činilo 223,8 mld. rub. Hlavním tahounem růstu úvěrového portfolia byly hotovostní úvěry. Jejich objem v roce 2012 vzrostl o 171,1 %.\n\nPodle údajů \"Frank Research Group\" ke dni 1.9.2013 banka ovládala 26,4% trhu poskytování úvěrů na prodejních místech (1.místo). Podle údajů \"Tinkoff Bank\" banka Home Credit držela 2,9 % trhu s kreditními kartami (9. místo). Podle údajů \"Frank Research Group, \"podíl banky Home Credit k 1. 9. 2013 na trhu s kreditními kartami sestavoval 3,7 % (9. místo)\n\nK 31. prosinci roku 2012 bylo procento úvěrů po splatnosti u HCFB 6,6 %. Ale v roce 2013 se stabilní růst trhu s půjčkami zastavil. Podle projekce zisků, kterou vypracoval v roce 2011 management Home Creditu, měla skupina v roce 2013 vydělat 509 milionů eur v čistém, ve skutečnosti to bylo 324 milionů. V prvním pololetí 2014 skončil holding ve ztrátě, podle projekce měl rok 2014 skončit ziskem 589 milionů eur.\n\nPodle údajů výzkumu holding Romir, Home Credit Bank zaujímá 6. místo viditelnosti mezi ruskými bankami.\n\nV Obninsku funguje mateřská škola \"Oranžereja\" pro pracovníky banky. Je to jedna z prvních školek v Rusku, která se nachází v budově, kde pracují rodiče. Výchova dětí různého věku probíhá podle Montessoriovské školy, která je založena na individuálním přístupu ke každému dítěti v závislosti na jeho možnostech a motivaci.\n\nBanka Home Credit aktivně pracuje na zvyšování finanční gramotnosti obyvatelstva. Tento program funguje od roku 2008. Banka provádí workshopy a semináře v regionálních městech. V roce 2012 banka pokračovala v akcích na podporu zvýšení finanční gramotnosti v regionech. Podle sdělení banky se budou v roce 2013 konat další semináře v různých městech Ruska.\n\nOd roku 2009 banka Home Credit realizuje charitativní projekt \"Modrý pták.\" Cílem tohoto projektu je pomoc talentovaným a perspektivním absolventům škol, kteří se nacházejí ve složité sociální a ekonomické situaci. Cílem je pomoc udělat správné rozhodnutí, jít na vysokou školu a získat vysokoškolské vzdělání. Studenti, kteří jsou vybráni, poté dostávají po celou dobu studia každý měsíc stipendium od banky, účastní se školení, v létě i v zimě společně tráví dovolenou v Rusku i za hranicemi.\n\nZa čtyři roky své existence projekt \"Modrý pták\" pokryl 11 měst a regionů země. Každoročně do projektu přibudou další dva až tři regiony. Projekt geograficky zahrnuje Kalužskou, Sverdlovskou, Volgogradskou, Murmunskou, Leningradskou a Orlovskou oblast. Dále Altajský a Krasnojarský kraj, republiku Karélie a Baškortostan. Na konci roku 2012 bylo do programu zahrnuto 71 studentů.\n\n9. prosince roku 2009 byla v bance vytvořena první Odborová organizace všeruského odborového svazu úředníků a vedoucích pracovníků, pracovníků tvůrčího a intelektuálního oddělení \"\"VMESTE\"\". Poté, co se Ivan Svitek dozvěděl, že byla odborová organizace založena, bylo předsedovi a členům odborů předáno oznámení o propuštění.\n\nV odpovědi na otázku deníku \"\"Vedomosti\" \"(vedomosti.ru), která se týkala vytvořené odborové organizace, odeslalo tiskové oddělení banky do redakce tuto zprávu:\n\n\"Banka aktivně podporuje prostředí otevřené komunikace se všemi svými zaměstnanci cestou neustálé přímé komunikace v rámci společnosti. Toto prostředí nejenže motivuje a orientuje naše zaměstnance na výsledek, ale také zajišťuje pohodlné pracovní prostředí a rozvíjí firemní kulturu. Komunikace s pracovníky je neustálá a klíčová věc v politice banky a není závislá na přítomnosti či nepřítomnosti odborů.\"\n\nPodle svědectví předsedy odborových svazů byla reakce vedení banky na vytvoření odborového svazu agresivní:\n\n\"Poněvadž má banka české kořeny, očekával jsem, že postoj k odborovému hnutí by měl být více evropský, více demokratický. Ale reakce byla agresivní. Několik hodin mě bezpečnostní služby vyslýchaly jako u výslechu gestapa. Předvolávaly lidi, se kterými jsem byl v kontaktu. Přímo mi řekly: Žádné odbory v bance nebudou, najdeme záminku k propuštění všech členů odborového svazu.\"\n\nV roce 2006 Federální služba pro dohled nad ochranou práv spotřebitelů a lidského blahobytu (Rospotrebnadzor) na základě ověření stížnosti dlužníka podala na banku Home Credit stížnost ve věci vybírání poplatků za otevření úvěrového účtu podle smlouvy o spotřebitelském úvěru. Rozhodčí soud potvrdil platnost tvrzení Federální služby pro dohled nad ochranou práv spotřebitelů a lidského blahobytu. Díky tomuto případu, ale i vlivem situace na trhu banka zrušila vybírání poplatků za otevření a vedení úvěrového účtu.\n\nRospotrebnadzor také podalo stížnost na banku ve věci zařazení podmínek půjčky na základě umístění banky v Moskvě. V návaznosti byly tyto podmínky v roce 2010 změněny.\n\nV květnu roku 2007 poslanec strany Spravedlivé Rusko Oleg Šein podal žádost na Generální Prokuraturu a Federální službu bezpečnosti s prosbou zahájit vyšetřování banky za podvod. Ve své poslanecké žádosti Šejn vyjádřil obavu, že oběťmi, z jeho pohledu pochybných kreditních úvěrů, se mohli stát sociálně slabí občané, kteří tvoří cílovou skupinu banky Home Credit.\n\nNa základě této žádosti byla provedena kontrola státním zastupitelstvím, antimonopolní službou a Centrální bankou Ruské federace. Podle výsledků kontrol nedošlo k žádným přestupkům v činnosti banky.\n\nBanka Home Credit zaujala první místo mezi bankami v ratingu \"\"Zaměstnavatelé Ruska 2012\" \". Tento rating byl sestaven společností HeadHunter s pomocí odborných partnerů – společnosti \"Ecopsy consulting\"  a\" PwC.\"\n\nRIA rating podle výsledků roku 2012:<br>\n2. místo v indexu rentability aktiv;\n\n10. místo  v objemu depozitního portfolia populace.\n\nRA \"Expert\" podle výsledků roku 2012:<br>\n3. místo v objemu portfolia úvěrů fyzickým osobám;\n\n10. místo v objemu depozitů fyzických osob.\n\nČasopis Kommersant – Peníze podle výsledků roku 2011:\n\n6. místo v ratingu největších spotřebitelských bank;\n\n10. místo v ratingu bank s největšími příjmy;\n\n25. místo v ratingu největších bank specializujících se na úvěry;\n\n26. místo v ratingu největších bank v Rusku podle velikosti kapitálu;\n\n32. místo mezi největšími bankami Ruska podle čistých aktiv.\n\n"}
{"id": "1158746", "url": "https://cs.wikipedia.org/wiki?curid=1158746", "title": "Trichobilharzia regenti", "text": "Trichobilharzia regenti\n\nTrichobilharzia regenti je druh parazitického helminta z čeledi Schistosomatidae. Jedná se o ptačí druh schistosomy s dvouhostitelským cyklem, kdy mezihostitelem je sladkovodní plž (rod \"Radix\") a definitivním hostitelem jsou ptáci z čeledi kachnovití (Anatidae). V nich parazit migruje centrální nervovou soustavou až do nosní dutiny, v níž dochází k pohlavnímu rozmnožování. Příbuzným druhem této motolice jsou tropické krevničky (rod \"Schistosoma\") způsobující u člověka významné infekční onemocnění schistosomózu (dříve též označované jako bilharzióza). Přestože je \"T. regenti\" ptačí schistosomou, může penetrovat také do lidské kůže a způsobovat silně svědící vyrážku zvanou cerkáriová dermatitida.\n\"Trichobilharzia regenti\" byla objevena v Čechách v roce 1998. Později byl její výskyt zaznamenán i v dalších evropských státech, např. v Polsku, Francii, Dánsku, Německu nebo Islandu, byla nalezena také v Íránu.\n\nMezihostiteli \"T. regenti\" jsou vodní plicnatí plži rodu \"Radix\". Jako definitivní hostitelé slouží ptáci z čeledi kachnovití (Anatidae). \"T. regenti\" byla nalezena byla u kachny divoké (\"Anas platyrhynchos\"), lžičáka pestrého (\"Anas clypeata\"), poláka chocholačky (\"Aythya fuligula\"), poláka kaholky (\"Aythya marila\"), poláka velkého (\"Aythya ferina\"), morčáka velkého (\"Mergus mergaster\"), labutě velké (\"Cygnus olor\") nebo husy velké (\"Anser anser\").\nŽivotní cyklus \"Trichobilharzia regenti\" je analogický cyklu lidských schistosom: zahrnuje dva hostitele a následující vývojová stadia.\n\"Trichobilharzia regenti\" patří podobně jako lidské schistosomy mezi gonochoristy s pohlavním dimorfismem. Dospělí jedinci mají nitkovité tělo, které u samic dosahuje délky až 15,4 mm a u samců až 19 mm. U obou pohlaví přední část těla obsahuje ústní otvor obklopený ústní přísavkou. Posteriorně je umístěna přísavka břišní (acetabulum). U samců je podobně jako u tropických schistosom přítomen na ventrální straně těla canalis gyneacophorus, který je však u \"T. regenti\" poměrně krátký. Tato struktura slouží samcům schistosom k přidržování samičky při kopulaci. Za \"canalis gyneacophorus\" mají samci velký počet varlat (více než 120). Samice mají germaria a také pro motolice typický Laurerův kanál, kterým pravděpodobně odchází přebytečný materiál z ootypu do vnějšího prostředí. Dospělé motolice se lokalizují v sliznici nosní dutiny svých definitivních hostitelů, kde dochází k pohlavnímu rozmnožování a kladení vajíček.\nVajíčka jsou vřetenovitého tvaru (délka cca 300 μm, šířka 70 μm) s dlouhým rovným trnem (občas mírně prohnutým). Z vajíček se v nosní dutině líhnou miracidia. Hlavní patologické změny nosní tkáně jsou krvácivost a přítomnost granulací v okolí vajíček a volných miracidií.\nMiracidia jsou mikroskopická larvální stadia na první pohled připomínající nálevníky. Jsou pokryté pásy ciliárních buněk sloužících k pohybu. Nepřijímají potravu a během poměrně krátké doby několika hodin vyčerpají energetické zásoby. Jejich velikost se pohybuje okolo 150 μm. Miracidia se líhnou přímo v nosní sliznici ptačích hostitelů a opouštějí je např. dostávají se do vody (například během doby, kdy hostitel pije), kde následně vyhledávají vhodného mezihostitele (plž).\nV mezihostiteli se miracidia mění na primární sporocysty, z jejichž totipotentních buněk vznikají sporocysty sekundární. Sporocysty mají podobu jednoduchého váčku obsahujícího zárodečné buňky. Uvnitř těchto sporocyst dochází k produkci cerkárií.\nCerkárie se skládají z tělní části a ocásku, jejich délka se pohybuje okolo 750 μm. Ocásek cerkárií \"T. regenti\" je rozdvojený a tvoří tzv. vidličku (furku), proto se tento morfologický typ cerkárií nazývá furkocerkárie. Ocásek slouží larvám k pohybu. Cerkárie nepřijímají potravu a jako zdroj energie využívají zásoby glykogenu nastřádané během vývoje uvnitř sporocysty. Z infikovaných plžů se cerkárie cyklicky uvolňují a penetrují kůži definitivního hostitele (kachnovitých ptáků).\n\nPenetrace je stimulována přítomností mastných kyselin na povrchu kůže definitivního hostitele a je umožněna pohyby hlavového orgánu a působením histolytických cysteinových proteáz (katepsin B), uvolňovaných z penetračních žláz cerkárií. Tyto proteázy dokáží proteolyticky degradovat myelin, fibrinogen a proteiny obsažené v kůži (keratin, kolagen a elastin) a usnadňují tak cerkáriím průnik do definitivního hostitele. Cerkárie během penetrace odvrhují povrchový, silně imunogenní glykokalyx a stávají se tak méně atraktivní pro imunitní systém hostitele. Se zahájením penetračních pohybů také odhazují ocásek a mění se v stádium schistosomuly.\n\nBylo dokázáno, že \"T. regenti\" je schopná nakazit definitivního hostitele nejen perkutánní cestou (skrz kůži), ale že k nákaze vodních ptáků může dojít i po vypití cerkárií nebo pozření infikovaných plžů.\nNazální druh \"T. regenti\" je mezi schistosomami unikátní tím, že jejich schistosomula migrují z kůže do místa své definitivní lokalizace (sliznice nosní tkáně) skrz nervový systém. Během migrace se schistosomula živí okolní nervovou tkání. Přítomnost schistosomul v centrální nervové soustavě vede k silným zánětlivým reakcím, eosinofilním meningitidám nebo dystrofickým a nekrotickým změnám neuronů. U svých hostitelů můžou způsobovat neuromotorické poruchy vedoucí až k dočasnému ochrnutí končetin.\n\nPokud \"T. regenti\" pronikne do kůže náhodného hostitele, jakým jsou pro tohoto parazita například savci včetně člověka, tak typicky nedochází k dokončení vývojového cyklu a cerkárie hynou v kůži hostitele. V experimentálních pracích bylo ale prokázáno, že během primární infekce jsou tito parazité schopní uniknout z kůže a proniknout do centrálního nervového systému. Bylo dokonce pozorováno, že i u savců může infekce touto ptačí schistosomou vyústit v paralýzu končetin, jak bylo dokázáno na myším modelu.\n\nU myší infikovaných radioaktivně značenými cerkáriemi bylo sledováno, že kůži opouští asi 10 % larev. Většina larev, které v kůži zůstávají, hynou do 8 dní od infekce. Při opakované expozici cerkáriemi (čtvrtá infekce) je jejich likvidace ještě efektivnější. Zatímco během primární infekce je aktivována imunitní reakce typu Th1 i Th2, u opakované infekce už dochází k polarizaci na imunitní odpověď Th2.\n\nCerkárie ptačích schistosom paradoxně obecně ochotněji penetrují savčí kůži než ptáčí, a to díky většímu obsahu stimulačních mastných kyselin v kůži savců. Onemocnění vyvolané průnikem cerkárií do náhodných savčích hostitelů se nazývá cerkáriová dermatitida.\n\n\"Trichobilharzia regenti\" byla objevena v roce 1998 vědci z Katedry parazitologie Přírodovědecké fakulty Univerzity Karlovy v Praze. Místo nálezu - jihočeské rybníky - odráží i druhový název tohoto parazita, který nese jméno jednoho jihočeského pivovaru.\nhttps://web.archive.org/web/20160304081532/http://www.helminthology.cz/trichobilharzia.htm\n"}
{"id": "1158749", "url": "https://cs.wikipedia.org/wiki?curid=1158749", "title": "Okťabriny", "text": "Okťabriny\n\nOkťabriny (z ruského октябрь – říjen) bys sovětský obřad (nebo porevoluční zvyk), iniciační rituál, alternativa ke křesťanským křtinám novorozenců. Obřad je rovněž známý pod jinými názvy (\"zvězdiny\" – od rus. звезда – hvězda; \"krasnyje krjestiny\" – rudé křtiny, \"okťabrenije\"). Vznikl jako součást tzv. \"rudých obřadů\" v první etapě formování sovětského systému obřadů a existoval poměrně krátkou dobu.\n\nIdea o vytvoření zvláštních nereligiózních komunistických obřadů se zrodila v prvních letech po revoluci. Proces vzniku této obřadnosti byl z velké části spontánní, nicméně základní scénáře „rudých“ obřadů byly vypracovány brzy po ukončení Občanské války.\n\nSovětská moc se prostřednictvím „rudých obřadů“ snažila nahradit tradiční náboženské obřady novými – občanskými; vymýtit náboženské obřady a vytěsnit je sovětskými obřady v rámci aktivního boje proti církvi. Nové obřady („rudé svatby“, „rudé křtiny“, „rudé pohřby“) měly výrazně ateistický charakter. Přestože názvy nových obřadů („rudá svatba“) měly stejnou platnost jako staré názvy a původní forma (struktura) všech obřadů zůstala zachována, jejich smyslové naplnění bylo opačné bez ohledu na to, že nové obřady imitovaly „staré“ tradice.\n\nFormování sovětských svátků ve 20. letech 20. století bylo spojováno se jmény V. I. Lenina, N. K. Krupské, A. V. Lunačarského, J. Jaroslavského, P. A. Krasikova, I. I. Skvorcova-Stěpanova.\n\nVznik sovětské obřadnosti provázela diskuze o tom, jakým způsobem by v nové komunistické společnosti mělo být provázeno narození, smrt a další důležité události v životě člověka. Názory se lišily. Horlivými zastánci nové obřadnosti byli Trocký a Versajev, zatímco zmíněný J. Jaroslavský (předseda Svazu bojujících bezbožníků) zastával v této záležitosti spíše umírněný názor.\n\nObřad podle všeho vznikl v roce 1923, kdy byly zaznamenány jedny z prvních rudých křtin (okťabrin) v osadě Serovo. Na tentýž rok připadá i zpráva z Kurska o prvních „cvičných okťabrinách“, které se konaly 19. ledna v Klubu potravinářů za přítomnosti tovární komise Kurské státní tabáční fabriky. O něco později, 9. února, se v Dmitrijevské pracovní budově konaly „komsomolské okťabriny“ dcery pracovníka poštovní a telegrafní kanceláře Vladimira Kuzněcova, která byla pokřtěna jako Rosa – na počest Rosy Luxemburgové. 15. dubna ve vesnici Novyj Krivjec v Michelpolské volosti Timského újezdu Kurské gubernie se konaly okťabriny jistého Marka Kulešina. Této události se zúčastnilo mnoho lidí. \n\nV roce 1923 se okťabriny rozšiřovaly po celé zemi. \n\nV článcích zmíněného L. D. Trockého z let 1923–1924 jsou křtiny zmíněny několikrát. Jedná se o článek v novinách \"Pravda\" ze 14. února 1923, ve kterém se objevila zmínka o tom, že narození dítěte někdy následuje „tak trochu legrační obřad“, „prohlídka“ nemluvněte za účasti tovární komise. V jeho článku tento akt nemá žádný zvláštní název, ale v dalších publikacích už se objevují názvy okťabriny nebo zvězdiny.\n\nVzhledem k tomu, že rudé křtiny byly protipólem tradičních křtin, zasvěcení novorozence Ježíši se změnilo na zasvěcení Říjnové revoluci (odtud také pochází název okťabriny, rudé okťabriny, okťabrenije), kříž byl nahrazen pěticípou hvězdou (odtud název zvězdiny, zvjozdočki), což svědčí o tom, že u všech názvů tohoto obřadu, která se v různých zdrojích liší, jsou stará a nová tradice vnímány jako protikladné.\n\nMísto konání okťabrin bylo vybíráno podle významu pro danou společnost – mohl se jím stát „rudý koutek“ klubovny, tedy místo určené pro agitační účely, místní komise odborové organizace, vesnická kovárna atd. Pokřtění mohlo být součástí veřejné akce. \n\nScénáře půběhu „rudých křtin“, „rudých svateb“ a „rudých pohřbů“ byly vytvořeny brzy po ukončení Občanské války a jejich účelem bylo nejen nahradit starou obřadnost, ale také ji zdiskreditovat.\n\nObřad vedl odborník, který měl patřičnou ideologickou kvalifikaci. Mohl jím být předseda zemědělské rady, klubovny, pracovník matriky. Obřadu se také obvykle účastnili zástupci okresní komise komunistické strany, okresní komise komsomolu, ženského oddílu, lídři stranických a komsomolských buněk. Novému občanovi, který absolvoval obřad rudých křtin, blahopřáli představitelé různých profesí. Možné scénáře provedení obřadu se velmi lišily. V instrukcích Tichvinské újezdní komise Komsomolu pro organizaci obřadu (nebo jak je psáno v dokumentu „svátku občanství“), které se zachovaly dodnes, jsou následující pokyny:\n\nJe zřejmé, že církevní křtiny a nové rudé křtiny mají hodně společných rysů – duchovního nahradil předseda kolektivu, koupací nádoba a kříž byly nahrazeny rudou hvězdou, církevní písně – revolučními a bílá košile – rudou látkou.\n\nAutor zmíněných instrukcí zdůrazňoval, že není potřeba dodržovat pořadí jednotlivých kroků, protože „každodenní život proletářské revoluce je živý, odmítá modly a nepotřebuje je“.\n\nSlavnostní předání průkazu člena komsomolu novorozenci dnes působí humorně, nicméně informace o přijetí do komsomolu a zároveň i do odborového svazu jsou zmiňovány i v jiných popisech obřadu. Například jedny z novin Jekatěrinoslavské oblasti (nyní Dněpropetrovské oblasti na Ukrajině) v článku „První okťabriny v cukrovaru“ popisovaly nový jev takto:\n\n„\"29. ledna pracovní klub Znamenského cukrovaru praskal ve švech. Jeho zaměstnanci se přišli podívat na neobvyklou událost – okťabriny. Dítě je předáno do rukou tajemníka komsomolu, který prohlašuje, že od 14 let se malá soudružka stane členkou komsomolu cukrovaru, kde jí poskytnou potřebnou výchovu pro vstup do Komunistické strany. Dále předseda tovární komise slibuje, že bude dívenku, až vyroste, učit, jak budovat proletářský stát, jak mu vládnout a navrhuje ji hned považovat za členku svazu cukrovarníků. Jako nové člence odborů tovární komise vydává členskou kartu se čtrnáctiletou dovolenou.\"“\n\nO okamžitém přijetí novorozence do komsomolu se zmiňuje i tento příspěvek o okťabrinách, které se konaly v jedné z vesnic v Kurské gubernii. Je znám také případ z Lysjevenského závodu na Uralu, kdy byl novorozenec zapsán jako kandidát do komsomolu.\n\nDárkem pro novorozence mohl být nejen zmíněný členský průkaz komsomolu.\n\nJako dárek mohla být věnována například marxistická literatura, zpravidla tvorba Lenina, jeho proslov na 3. sjezdu komsomolu apod. Některé zdroje hovoří o neobyčejně štědrých darech pro takto „hladovou“ dobu. Například v Jekatěrinoslavské gubernii v továrně Karla Marxe obdarovali oslavence přikrývkami a několika lokty látky, a dítě jistého soudruha Lineckého, člena místního sdružení invalidů, dostalo darem látku na prádlo, vatovou deku a dokonce „\"umělecky zpracovaný dort v podobě zeměkoule s různými symbolickými ozdobami\"“.\n\nAby bylo zavedení nové obřadnosti efektivní, byly prováděny kontroly. Některé vesnice dodržovaly „Programy prohlídky“. Program prohlídky rozeslaný po Sibiři v roce 1924 Ústřední komisí Komunistické strany obsahoval třeba otázky, zda se vyskytly nějaké občanské pohřby, okťabriny, zda někdo neodmítl církevní svatbu apod. V „Programu prohlídky“ z roku 1926 se vyskytly také otázky ohledně starých a nových obřadů.\nNázory na výsledky kampaně na zavedení rudé obřadnosti se liší. Podle jednoho z inspektorů je kampaň „jednoznačný úspěch, především ve městech“, zatímco v jiné práci se píše, že nová obřadnost se nerozšířila ani ve městech a na vesnicích se jednalo o velkou zvláštnost.\n\nObřad se neudržel moc dlouho, avšak ve Chruščovově epoše díky rozsáhlé protináboženské kampani zahájené v roce 1958 vznikl ve společnosti zájem o obřady. Toto téma je reflektováno v publikacích z 60. let a na přelomu 70. a 80. let bylo vydáno několik knih o socialistické obřadnosti.\n\nOkťabrinám je věnován jeden z obrazů malíře Alexandra Bubnova (\"Okťabriny\", 1936, Uljanovské muzeum umění).\n"}
{"id": "1158754", "url": "https://cs.wikipedia.org/wiki?curid=1158754", "title": "Mistr Křivoklátského oltáře", "text": "Mistr Křivoklátského oltáře\n\nMistr Křivoklátského oltáře byl pozdně gotický malíř působící na dvoře Vladislava Jagellonského v letech 1480-1490. Je autorem malovaných křídel oltářní archy v zámecké kapli na královském hradě Křivoklátě.\nJméno umělce se vztahuje k jeho jedinému známému dílu – oltářní arše ze zámecké kaple na Křivoklátu. Je pravděpodobné, že pocházel z Německa a do Prahy přišel s dílnou královského kameníka Hanse Spiesse. Ze stylu jeho malby je zřejmé, že před příchodem do Prahy pobýval v Kolíně nad Rýnem, kde působil Mistr Mariina života a snad také ve Vestfálsku a byl dobře obeznámen s nizozemským uměním Severské renesance. \n\nV dílně Mistra Křivoklátského oltáře se vyučil Mistr Litoměřického oltáře a pocházejí odtud také autoři \"Rokycanského\" a \"Rakovnického oltáře\". S dílnou souvisí \"deska s obrazem sv. Václava mezi sv. Zikmundem a sv. Vítem\" a měla vliv také na dílo \"Mistra Vejprnického oltáře\" a autora křídel \"Oltáře z Konopiště\".\n\nKřivoklátský oltář je gotická archa z doby před rokem 1490, s vyřezávanou střední částí, dvěma pevnými křídly a párem oboustranně malovaných pohyblivých křídel. Na jednom z obrazů je vyryt letopočet 1483, který však mohl být doplněn v pozdější době.\n\nAutorem řezbářské (případně spoluautorem malířské) části oltáře (116,5 x 202 cm), která zobrazuje Korunovaci Panny Marie s postavami Ježíše Krista, Boha Otce a dvěma anděly, by mohl být člen Spiessovy huti Hans Scholler z Norimberka, který je doložen v účtech, ale chybí jakýkoli srovnávací materiál, který by jeho autorství potvrdil. Nástavec oltáře se sochami \"Bolestného Krista\" a dvou andělů doplňuje architektura s vyřezávanými podstavci a baldachýny.\n\nNa pevných úzkých postranních křídlech (202 x 29 cm) je na levé desce oltáře zobrazen \"sv. Zikmund\" a vpravo \"sv. Vojtěch\". Vedle nich jsou na vnější straně zavřených pohyblivých křídel (202 x 52 cm) vlevo \"sv. Václav\" a vpravo \"sv. Vít\". Na čelní straně rozevřených pohyblivých křídel jsou dvojice výjevů ze života \"Panny Marie a Krista\": vlevo \"Zvěstování\" a \"obřízka (symbolické obětování) Ježíše\", vpravo \"Narození Páně\" a \"Klanění tří mudrců\". Obr. viz Na některých malbách se podíleli dílenští spolupracovníci (Mistr Litoměřického oltáře, Mistr Rokycanského oltáře a Mistr Rakovnického oltáře).\n\nMistr Křivoklátského oltáře přinesl do Čech nový malířský styl, který nemá spojitost s malířstvím předhusitské doby. Vychází z dobových trendů nizozemského realismu a znázorňuje prostor hlubokými průhledy do krajinného pozadí s modrou oblohou, užívá empirickou a většinou dobře zvládnutou perspektivu a odstupňování měřítka. Světlo v jeho obrazech vychází důsledně z jediného zdroje a figury i předměty vrhají stín, který kopíruje obrys. Tváře postav mají podobné typologické rysy a jejich mimika i gesta vykládají děj. Bohaté až nadbytečné drapérie jsou graficky stylizované a jejich velké barevné plochy vytvářejí harmonické kompoziční obrazce.\n\n\n"}
{"id": "1158756", "url": "https://cs.wikipedia.org/wiki?curid=1158756", "title": "Ostrov Čkalova", "text": "Ostrov Čkalova\n\nOstrov Čkalova ( či jen \"Чкалов\") je ostrov v Sachalinském zálivu Ochotského moře, který odděluje záliv Štěstí od volného moře. Leží ve vzdálenosti 5,5 km od pevniny. Dříve se nazýval Udd. Administrativně náleží do Chabarovského kraje Ruska. Ostrov o délce 17 km a šířce 1 km není obydlen.\n\nOstrov se zprvu nazýval Udd, nynější jméno dostal podle sovětského letce Valerije Čkalova, který na ostrově přistál 22. července v roce 1936 při non-stop letu po trase Moskva – Země Františka Josefa – Severní země – Petropavlovsk-Kamčatskij. V letadle ANT-25 překonal spolu s posádkou bez mezipřistání 9374 km a přistál po 56 hodinách 20 minutách od startu za soumraku a v mlze na břehu. Spolu se Čkalovem v letěli Georgij Bajdukov a Alexandr Beljakov; posádka přečkala noc u místní obyvatelky. Aby stroj mohl znovu vzlétnout, bylo potřeba upravit dráhu dlouhou 500 metrů. Na paměť přistání byl v místě postaven památník.\n\nV roce 2006, na počest sedmdesátého výročí, proletěl Suchoj Su-30 Vojenských vzdušných sil Ruska pilotovaný Anatolijem Kvočurem stejnou trasou.\n\nV roce 2011, na počest 75. výročí, proletěli 9272 km za 28 dnů po trase Moskva – ostrov Čkalova na dvou ultralightech Alexandr Ščerbakov a Andrej Borisevskij.\n\nNa ostrově žije několik druhů ptáků, mezi nimi jespák, koliha, pisík, břehouš rudý. V okolních vodách se objevuje běluha.\n"}
{"id": "1158757", "url": "https://cs.wikipedia.org/wiki?curid=1158757", "title": "Světový pohár v ledolezení 2013", "text": "Světový pohár v ledolezení 2013\n\nSvětový pohár v ledolezení 2013 se uskutečnil na přelomu ledna a února v pěti zemích v Asii a Evropě. Zahájen byl v lednu 2013 v Koreji prvním závodem Světového poháru v ledolezení v disciplínách ledolezení na obtížnost a rychlost, pod patronací Mezinárodní horolezecké federace UIAA. Mistrovství světa v ledolezení 2013 se konalo zároveň na závodech světového poháru v Rusku, obdobně Mistrovství Asie v Koreji, výsledky závodů se započítávaly do celkového hodnocení světového poháru. Mistrovství Světa juniorů v ledolezení 2013 pro závodníky ve věku 15-21 let se konalo V únoru.\n\nZ Českých horolezců se nejlépe dařilo Lucii Hrozové v obtížnosti, kde skončila na celkově čtvrtém místě. V Saas-Fee získala bronzovou, v Bușteni zlatou a v Kirově bronzovou medaili.\n\n\n"}
{"id": "1158758", "url": "https://cs.wikipedia.org/wiki?curid=1158758", "title": "Ledová archa", "text": "Ledová archa\n\nLedová archa (v anglickém originále Snowpiercer) je jihokorejsko-český koprodukční film z roku 2013. Jde o dystopický příběh zfilmovaný korejským režisérem Joon-ho Bongem podle scénáře, na němž spolupracoval s Kelly Mastersonem a který zpracoval podle francouzského komiksu z roku 1982. Natáčel se v barrandovských ateliérech a autorem výpravy byl Ondřej Nekvasil.\n\nSedmnáct let už projíždí nikdy nestavící vlak s několika tisíci přeživšími lidmi zmrzlou krajinou. Expres stvořený původně panem Wilfordem je rozdělený do sekcí podle různých funkcí a stejně tak společnost, která v něm žije v úzkostně vyvažovném uzavřeném ekosystému. Každý v něm má své místo. Jenže to se snáz říká těm na špici, které chrání vyzbrojená armáda od utlačované lůzy na konci vlaku. Z ní vychází vůdčí Chris Evans, mladý Jamie Bell, pamětník John Hurt a odhodlaná Octavia Spencerová, aby se za pomoci podivínského Kang-ho Songa dostali na kobylku povýšenecké Tilda Swintonové a konečně samotnému Edu Harrisovi v roli Wilforda.\n"}
{"id": "1158760", "url": "https://cs.wikipedia.org/wiki?curid=1158760", "title": "Giuseppe Callegari", "text": "Giuseppe Callegari\n\nGiuseppe Callegari (4. listopadu 1841, Benátky – 14. dubna 1906, Padova) byl italský římskokatolický kněz, biskup Padovy a kardinál.\n\nNarodil se 4. listopadu 1841 v Benátkách. Pocházel z menší benátské aristokratické rodiny. Byl synem Pietra Callegariho a Angely rozené Cescutt. Jeho matka byla velmi hluboce zbožná žena, která velmi ovlivňovala mladého Giuseppa. Dne 23. listopadu 1851 obdržel svátost biřmování.\n\nStudoval v Patriarchálním semináři v Benátkách. Dne 20. prosince 1862 byl vysvěcen na podjáhna a 19. prosince 1863 na jáhna. Na kněze byl vysvěcen 26. března 1864. Působil jako profesor v patriarchálním semináři a v různých farních funkcích v Benátkách. Byl konzultorem církevního tribunálu (soudu) a psal do \"Il Veneto Cattolico\". Jeho velmi blízkým přítelem byl Giuseppe Sarto, pozdější papež Pius X.\n\nDne 28. února 1880 jej papež Lev XIII. jmenoval biskupem Trevisa. Biskupské svěcení přijal 11. března 1880 z rukou patriarchy Domenica Agostiniho a spolusvětiteli byli biskup Giovanni Berengo a biskup Giuseppe Apollonio.\n\nDne 25. září 1882 se stal biskupem diecéze Padova. Byl předsedou \"Società Scientifica dei Cattolici Italiani\".\n\nDne 9. listopadu 1903 jej papež Pius X. jmenoval kardinálem-knězem ze Santa Maria in Cosmedin.\n\nZemřel 14. dubna 1906 po dlouhé nemoci. Byl pohřben ve svatyni d'Arcella v Padově, kde zemřel svatý Antonín Paduánský.\n\n"}
{"id": "1158761", "url": "https://cs.wikipedia.org/wiki?curid=1158761", "title": "Kvalifikace na Mistrovství světa ve fotbale 2018 (UEFA)", "text": "Kvalifikace na Mistrovství světa ve fotbale 2018 (UEFA)\n\nKvalifikace na Mistrovství světa ve fotbale 2018 zóny UEFA určí 13 účastníků finálového turnaje v Rusku.\n\nEvropská kvalifikace začne v září 2016 po Mistrovství Evropy ve fotbale 2016 ve Francii a skončí v listopadu 2017. Týmy byly rozlosovány do devíti skupin po šesti týmech. Devět vítězů jednotlivých skupin postoupí přímo na mistrovství světa. Týmy na druhých místech budou seřazeny do žebříčku, ve kterém se budou počítat pouze zápasy s prvním, třetím, čtvrtým a pátým týmem dané skupiny. Osm nejlepších týmů podle tohoto žebříčku bude hrát baráž o zbylé čtyři místenky.\n\nRusko jako pořadatel má účast na závěrečném turnaji jistou. Celkem 52 členských reprezentací bylo rozlosováno do 9 skupin. Dne 9. června 2016 byly do kvalifikace dodatečně zařazeny týmy Gibraltaru a Kosova, čímž se počet účastníků evropské části kvalifikace zvýšil na 54.\n\nDo každé ze skupin byl nalosován jeden tým z každého koše. Výjimkou bylo, že se v jedné skupině nesměly z politických důvodů potkat týmy Arménie a Ázerbájdžánu, k čemuž ale nemohlo dojít už z podstaty toho, že byly nasazeny ve stejném koši. Los se uskutečnil 25. července 2015 v Petrohradu.\n\nDo baráže postoupí nejlepších 8 týmů na druhých místech. Jeden tým tak přímo vypadne, přestože se umístí ve své skupině na druhé příčce. Do žebříčku týmů na druhých místech se podle původních pravidel neměly počítat výsledky se šestými týmy v dané skupině, aby nebyly znevýhodněny pětičlenné skupiny. Přestože po dodatečném přidání Gibraltaru a Kosova již není žádná skupina pětičlenná, původní rozhodnutí zůstává a týmům na druhých místech se počítají pouze zápasy s týmy na třetím, čtvrtém a pátém místě.\n\nV jednotlivých dvojicích se hraje systémem doma-venku. Úvodní zápasy se odehrájí od 9. do 11. listopadu, odvety od 12. do 14. listopadu. Z obou zápasů se sečte skóre a lepší tým postoupuje na mistrovství světa ve fotbale 2018. V případě rovnosti sečteného skóre rozhodne pravidlo venkovních gólů. V případě, že ani to nerozhodne, hraje se v odvetném zápase prodloužení, případně penaltový rozstřel.\n\n"}
{"id": "1158762", "url": "https://cs.wikipedia.org/wiki?curid=1158762", "title": "Leandro Cunha", "text": "Leandro Cunha\n\nLeandro \"Coxinha\" Leme da Cunha, (* 13. října 1980 v São José dos Campos, Brazílie) je brazilský zápasník – judista.\n\nV seniorské reprezentaci Brazílie měl dlouhá léta nálepku náhradníka. V začátcích své kariéry dělal dvojku Henrique Guimarãesovi a později João Derlymu. Větší příležitost ukázat se dostal až na sklonku veteránského věku. V roce 2010 se rychle přizpůsobil novým pravidlům boje a patřil k nejlepším pololehkým vahám na světě. Své úspěšné dva roky 2010 a 2011 však nepřetavil v olympijskou medaili. Na olympijských hrách v Londýně ho nečekaně vyřadil v prvním kole Polák Paweł Zagrodnik.\n\n\n"}
{"id": "1158763", "url": "https://cs.wikipedia.org/wiki?curid=1158763", "title": "Jizvy lásky", "text": "Jizvy lásky\n\nJizvy lásky je druhé studiové album nahrávek Petra Muka, které bylo nahráno v roce 2000.\n\n"}
{"id": "1158765", "url": "https://cs.wikipedia.org/wiki?curid=1158765", "title": "Jan Petránek (geolog)", "text": "Jan Petránek (geolog)\n\nJan Petránek (7. srpna 1922 Praha – 2. prosince 2015 Praha) byl český geolog, vysokoškolský pedagog, expert OSN v oboru geologie a hornictví, popularizátor geologických věd, autor odborných publikací, učebnic pro mládež i knih, určených široké veřejnosti.\n\nPo maturitě na Vyšší státní průmyslové škole v Praze nastoupil jako vedoucí analytické chemické laboratoře ve Výzkumném ústavu Českomoravské a.s. (ČKD) v Praze 9 – Vysočanech. Po osvobození Československa v roce 1945 začal studovat přírodní vědy a chemii na Karlově univerzitě, od vyšších ročníků se pak již zcela věnoval studiu geologie. Studium na Karlově univerzitě zakončil doktorátem z přírodních věd (RNDr.) a na podzim roku 1948 zahájil jednoleté studium na Princetonské univerzitě v USA. Po návratu do Československa přednášel geologii na Karlově univerzitě, z politických důvodů však byl posléze přeložen na jiné působiště – na Vysokou školu báňskou v Ostravě.\n\nV roce 1954 se Jan Petránek opět vrátil do Prahy a nastoupil do Ústředního ústavu geologického (ÚÚG). V ÚÚG založil sedimentologické oddělení a působil též jako školitel vědeckých aspirantů. Postupně získal vědeckou hodnost kandidáta věd (CSc.) a v roce 1966 doktora věd (DrSc.). V letech 1965–1966 působil jako expert OSN v oboru geologie a hornictví v Etiopii.\n\nV roce 1968, kdy byla navržena jeho rehabilitace a jmenování docentem, se Jan Petránek vrátil k pedagogické činnosti na Karlově univerzitě. V témže roce vykonával funkci vědeckého sekretáře pražského Mezinárodního geologického kongresu. Avšak již v následujícím roce, po započetí normalizace, ministerstvo školství rehabilitaci zamítlo. Po krátkém mezidobí v Československé akademii věd se Jan Petránek v roce 1976 vrátil opět do Ústředního ústavu geologického, kde působil až do roku 1986. V letech 1978–1980 pracoval jako vedoucí skupiny československých geologů v Iráku v tamním státním geologickém ústavu. Dalším místem zahraničního pobytu byl Tunis, kde v letech 1984–1986 působil jako vysokoškolský profesor. Pracoval též na projektech v rámci Mezinárodní unie geologických věd (UIGS) a UNESCO. Ačkoli vyšel vítězně z konkurzu na místo vedoucího oddělení geologie v UNESCO, nebylo mu z politických důvodů povoleno toto místo přijmout.\n\nJan Petránek se v souladu se svojí profesí a odborností věnoval též sběratelské činnosti. Mezi minerály byly předmětem jeho zájmu zejména acháty z různých světových lokalit, které sbíral prakticky po celý život. Základem sbírky se staly acháty, nalezené během pracovních pobytů v Iráků a v Etiopii, k nimž postupně přibyly exempláře, získané buď sběrem na českých i marockých lokalitách, či výměnou na tuzemských a zahraničních mineralogických burzách. Achátům věnoval Jan Petránek i některá odborná pojednání, například v Německu publikoval články o genetických podmínkách tvorby achátů a o vzniku sedimentárních achátů.\n\nAž do posledních okamžiků svého života se Jan Petránek věnoval popularizaci geologie. Svou poslední knihu \"Encyklopedie geologie\" stačil ještě připravit k tisku, jejího vydání se však již nedočkal.\n\n\n\n\n\n"}
{"id": "1158770", "url": "https://cs.wikipedia.org/wiki?curid=1158770", "title": "Třída Kakap", "text": "Třída Kakap\n\nTřída Kakap je třída hlídkových člunů indonéského námořnictva. Jedná se o variantu PB 57 Mk I německé loděnice Lürssen. Celkem byly postaveny čtyři jednotky této třídy. Hlídková loď \"Barakuda\" zároveň slouží jako prezidentská jachta.\n\nCelkem byly německou loděnicí Lürssen ve Vegesacku vyrobeny čtyři jednotky této třídy, které byly zčásti sestaveny indonéskou loděnici PT. PAL Indonesia ve městě Surabaja. Do služby byly přijaty v letech 1988-1989.\n\nJednotky třídy Kakap:\nPlavidla nesou navigační radar Decca 2495 a vyhledávací radar DR-2000S. Výzbroj se skládá z jednoho 40mm kanónu Bofors a jednoho 7,62mm kulometu. Na zádi nesou přistávací plochu pro vrtulník MBB Bo 105. Pohonný systém tvoří dva diesely MTU 16V956 TB92 o celkovém výkonu 8260 BHP, pohánějící dva lodní šrouby. Nejvyšší rychlost dosahuje 30,5 uzlu. Dosah je 6100 námořních mil při rychlosti 15 uzlů.\n\n"}
{"id": "1158771", "url": "https://cs.wikipedia.org/wiki?curid=1158771", "title": "Třída Andau", "text": "Třída Andau\n\nTřída Andau je třída hlídkových člunů indonéského námořnictva, postavených jako protiponorková verze třídy \"Kakap\". Jedná se o variantu PB 57 Mk II německé loděnice Lürssen. Celkem byly postaveny čtyři jednotky této třídy.\n\nCelkem byly německou loděnicí Lürssen ve Vegesacku vyrobeny čtyři jednotky této třídy, které byly zčásti sestaveny v indonéské loděnici PT. PAL Indonesia ve městě Surabaja. Do služby byly přijaty v letech 1988-1989.\n\nJednotky třídy \"Andau\":\nPlavidla nesou navigační radar Decca 1226, vyhledávací radar DR-2000 S3 a trupový sonar PHS-32. Výzbroj se skládá z jednoho 57mm kanónu Bofors, jednoho 40mm kanónu Bofors, jednoho 20mm kanónu a dvou 533m protiponorkových torpédometů. Pohonný systém tvoří dva diesely MTU 16V956 TB92 o celkovém výkonu 8260 BHP, pohánějící dva lodní šrouby. Nejvyšší rychlost dosahuje 27,5 uzlu. Dosah je 6100 námořních mil při rychlosti 15 uzlů.\n\n"}
{"id": "1158772", "url": "https://cs.wikipedia.org/wiki?curid=1158772", "title": "Třída Pandrong", "text": "Třída Pandrong\n\nTřída Pandrong je třída hlídkových člunů indonéského námořnictva. Jedná se o variantu PB 57 Mk IV německé loděnice Lürssen. Celkem byly postaveny dvě jednotky této třídy.\n\nCelkem byly indonéskou loděnicí PT. PAL Indonesia ve městě Surabaja postaveny dvě jednotky této třídy. Do služby byly přijaty v letech 1990-1991.\n\nJednotky třídy \"Pandrong\":\nPlavidla nesou vyhledávací radar DR-2000 S3. Výzbroj se skládá z jednoho 57mm kanónu Bofors, jednoho 40mm kanónu Bofors a jednoho 20mm kanónu Rheinmetall. Pohonný systém tvoří dva diesely MTU 16V956 TB92 o celkovém výkonu 8260 BHP, pohánějící dva lodní šrouby. Nejvyšší rychlost dosahuje 27 uzlů. Dosah je 6100 námořních mil při rychlosti 15 uzlů.\n"}
{"id": "1158773", "url": "https://cs.wikipedia.org/wiki?curid=1158773", "title": "Třída Todak", "text": "Třída Todak\n\nTřída Todak je třída hlídkových člunů indonéského námořnictva. Jedná se o variantu PB 57 Mk V německé loděnice Lürssen. Celkem byly postaveny čtyři jednotky této třídy.\n\nCelkem byly indonéskou loděnicí PT. PAL Indonesia ve městě Surabaja postaveny čtyři jednotky této třídy. Prototypová jednotka byla do služby přijata roku 2001.\n\nJednotky třídy \"Todak\":\nPlavidla nesou navigační radar Thomson DR-3000, Scout a LIROD Mk 2.\n\nVýzbroj plavidel se skládá z jednoho 57mm kanónu Bofors, jednoho 40mm kanónu Bofors a jednoho 20mm kanónu. Pohonný systém tvoří dva diesely MTU 16V956 TB92 o celkovém výkonu 8850 BHP, pohánějící dva lodní šrouby. Nejvyšší rychlost dosahuje 27 uzlů. Dosah je 6100 námořních mil při rychlosti 15 uzlů.\n"}
{"id": "1158778", "url": "https://cs.wikipedia.org/wiki?curid=1158778", "title": "Peter Stuyvesant", "text": "Peter Stuyvesant\n\nPeter Stuyvesant [\"stajvesent\"], nizozemsky Petrus Stuyvesant (asi 1592, Scherpenzeel (Frísko) — únor 1672, New York) byl správce nizozemských kolonií v Severní Americe (Nové Nizozemí), který se neúspěšně pokusil zabránit Britům v ovládnutí Nového Amsterdamu (dnes New Yorku). \n\nPocházel z rodiny kalvínského faráře a studoval na univerzitě ve Franekeru, ale byl z neznámých důvodů vyloučen roku 1629.\nOd roku 1632 pracoval pro Nizozemskou západoindickou společnost, klíčovou organizaci nizozemského obchodu v Severní Americe. Působil jako guvernér nejprve na ostrovech v Karibiku, na Curaçau, Arubě a v Bonaire. V boji s Portugalci na ostrově Saint Martin byl zraněn a pravou nohu mu museli amputovat; používal poté dřevěnou náhradu. Roku 1645 se stal generálním ředitelem všech nizozemských kolonií v Severní Americe.\n\nKdyž roku 1647 přijel do Nového Amsterdamu (dnešní New York), musel hned čelit tlaku místních kolonistů, kteří se domáhali zřízení samosprávy. Tomu Stuyvesant částečně vyhověl roku 1647 zřízením tzv. sboru devíti a především roku 1653 založením obecní rady po vzoru nizozemských měst. Nespokojenost místních tím však spíše vzrostla, protože Stuyvesant nikdy nedovolil, aby tyto orgány fungovaly opravdu demokraticky a držel je pod kontrolou. Jako přísný kalvinista odmítal přistěhovalce jiných vyznání a jen pod tlakem nizozemské vlády nakonec připustil Židy.\n\nNizozemci ztratili velké území v Brazílii, aby uhájili Connecticut, Stuyvesantovi se však podařilo vytlačit Švédy od řeky Delaware a uzavřít mírovou smlouvu s tamními indiány. V srpnu 1664 však na Nový Amsterodam zaútočili Britové. Měšťané odmítli Stuyvesanta v boji podpořit a tak plukovník Richard Nicolls z pověření anglického krále se čtyřmi fregatami město snadno a rychle dobyl. Zbytek života strávil Stuyvesant na své farmě Bouwerie – odtud dnešní čtvrť Bowery v New Yorku, kde je v kostele sv. Martina také pohřben.\n"}
{"id": "1158780", "url": "https://cs.wikipedia.org/wiki?curid=1158780", "title": "Třída Parchim", "text": "Třída Parchim\n\nTřída Parchim je třída protiponorkových fregat vyvinutých v Německé demokratické republice v době studené války. Sovětská kategorizace je malá protiponorková loď. Plavidla jsou navržena především k hlídkování v mělkých vodách Baltského moře. Byly to největší válečné lodě zkonstruované a postavené v NDR.\n\nKromě 16 jednotek projektu 133.1 (třída Parchim I) pro německé lidové námořnictvo bylo postaveno dalších 12 modifikovaných jednotek projektu 133.1M (třída Parchim II) pro sovětské námořnictvo. SSSR plavidla patrně objednal především s ohledem na podporu východoněmeckého průmyslu, neboť v některých ohledech zaostávala za sovětskými fregatami projektu 1124 (v kódu NATO třída \"Grisha\"). Na druhé straně složitější pohonný systém třídy \"Grisha\" vedl k jejímu dřívějšímu vyřazení, zatímco diesely poháněná třída \"Parchim II\" je k roku 2015 stále ve službě.\n\nPo sjednocení Německa čtyři východoněmecké fregaty krátce provozovalo německé námořnictvo (\"Bundesmarine\"). Spolková republika Německo však v červenci 1992 všechny své fregaty jako nadbytečné prodala do Indonésie. Tam slouží jako hlídkové lodě. Všechny sovětské fregaty převzalo ruské námořnictvo, přičemž jejich počet ve službě postupně klesá.\n\nCelou třídu postavily východoněmecké loděnice VEB Peenewerft ve Wolgastu. V letech 1981–1985 bylo postaveno celkem 16 jednotek varianty \"Parchim I\". V letech 1986–1990 pak bylo dodáno dalších 12 jednotek verze \"Parchim II\". Sovětský svaz celou třídu zařadil do Baltského loďstva.\n\nJednotky třídy \"Parchim\":\nVýzbroj tvoří dělová věž se dvěma 57mm kanóny AK-725 na zádi, dva 30mm kanóny AK-230, dva vrhače raketových hlubinných pum RBU-6000 a čtyři jednohlavňové 406mm torpédomety. Na palubě jsou dále dva čtyřnásobné protiletadlové raketové komplety Strela 2M. Pohonný systém tvoří tři dieselové motory o výkonu 14 250 BHP, pohánějící tři lodní šrouby. Nejvyšší rychlost dosahuje 24 uzlů. Dosah je 2200 námořních mil při rychlosti 14 uzlů. V roce 2015 byl 30mm dvojkanón AK-230 indonéských fregat nahrazen jedním 30mm kanónem.\n\nPro sovětský svaz postavené fregaty mají odlišnou výzbroj a výstroj. Dostaly námořní a vzdušný vyhledávací radar MR-352 Pozitiv, sonary MGK-335MS Platina-MS a MG-349 Už a komunikační systém MG-35 Štil-2. Palbu palubních kanónů řídí systém MR-123 Vympel. Výzbroj tvoří jeden dvouúčelový 76mm kanón AK-176 ve věži na zádi (zásoba 300 nábojů), jeden 30mm kanónový komplet AK-630 (3000 nábojů), dva čtyřnásobné protiletadlové raketové komplety Strela 2M se zásobou 16 střel, dva vrhače raketových hlubinných pum RBU-6000, dva dvojité 533mm torpédomety a dva klasické vrhače hlubinných pum. Alternativně mohou nést námořní miny. Pohonný systém tvoří tři diesely M-504A, každý o výkonu 4750 hp, pohánějící tři lodní šrouby. Nejvyšší rychlost dosahuje 24,5 uzlu. Dosah je 2200 námořních mil při rychlosti 12 uzlů (jinde uvedeno 2500 námořních mil při 12 uzlech).\n\n\n"}
{"id": "1158781", "url": "https://cs.wikipedia.org/wiki?curid=1158781", "title": "Nagajka", "text": "Nagajka\n\nNagajka () je krátký silný bič s kulatým držadlem užívaný kozáky, převzatý od Nogajců, odtud původní jméno \"nogajka\" nebo \"nogajský bič\". Také se nazývá kamča z turkického slova \"kamci\" pro bič. Kamča jsou také nazývány kratší biče původem ze Střední Asie.\n\nJe spletena z pruhů kůže, na špici biče bývá kousek kovu.\n\nNagajka sloužila jezdci k povzbuzení koně. Kousek kovu sloužil pro obranu proti vlkům. Vladimir Dal ve \"Výkladovém slovníku živého ruského jazyka\" uvádí pro nagajku alternativní název \"volkoboj\" ().\n\n"}
{"id": "1158785", "url": "https://cs.wikipedia.org/wiki?curid=1158785", "title": "Třída Albatros (1954)", "text": "Třída Albatros (1954)\n\nTřída Albatros byla třída protiponorkových korvet postavených pro italské, dánské a nizozemské námořnictvo. Celkem bylo postaveno osm jednotek této třídy. Jejich stavba byla financována z amerického programu MDAP (\"Mutual Defense Assistence Program\"). Na základě třídy \"Albatros\" byla navíc pro indonéské námořnictvo postavena dvojice korvet třídy \"Pattimura\".\n\nCelkem bylo postaveno osm korvet této třídy, z toho tři pro Itálii, čtyři pro Dánsko a jedna pro Nizozemsko. Italská plavidla byla postavena v letech 1953-1955.\n\nJednotky třídy \"Albatros\":\nElektroniku tvořil vyhledávací radar SPQ-2 a trupový sonar QCU-2. Po dokončení plavidla nesla dva 76,2mm kanóny v jednohlavňových věžích, jeden 40mm dvoukanón, dva salvové vrhače hlubinných pum Hedgehog, dva vrhače a jednu skluzavku pro hlubinné pumy. Pohonný systém tvořily dva diesely Ansaldo-FIAT o výkonu 4600 hp, pohánějící dva lodní šrouby. Nejvyšší rychlost dosahovala 19 uzlů.\n\nNa italských korvetách byly roku 1963 jejich 76,2mm kanóny nahrazeny dvěma jednohlavňovými 40mm kanóny, přičemž protiponorková výzbroj byla rozšířena o dva trojhlavňové 324mm torpédomety.\n"}
{"id": "1158789", "url": "https://cs.wikipedia.org/wiki?curid=1158789", "title": "Projekt 1559V", "text": "Projekt 1559V\n\nProjekt 1559V (jinak též třída Boris Čilikin) je třída zásobovacích tankerů postavených pro sovětské námořnictvo. Jedná se o mírně upravenou vojenskou verzi civilních tankerů třídy \"Velikij Okťabr\". Plavidla slouží k zásobování válečných lodí palivem, vodou a dalšími pevnými zásobami. Celkem bylo postaveno šest jednotek této třídy. Po zániku SSSR získalo jeden tanker ukrajinské námořnictvo a zbylé ruské námořnictvo. Část tankerů pak byla přeměněna na obchodní lodě. Sovětské zkušenosti s touto třídou prokázaly potřebu stavby výrazně větších bojových zásobovacích lodí.\n\nVývoj tankerů projektu 1559T byl zadán roku 1967 projekční kanceláři Baltsudoprojekt. Šéfkonstruktérem plavidla byl S. N. Šumilov. Celkem bylo v letech 1971-1978 loděnicí v Leningradu postaveno šest tankerů této třídy.\n\nJednotky třídy \"Boris Čilikin\":\n\nPlavidla mají kapacitu 13 000 tun paliva, 500 tun pitné vody, 400 tun potravin, 400 tun zásob a náhradních dílů a 400 tun munice. Palivo bylo předáváno čtyřmi zásobovacími stanicemi (pár na každém boku). Část lodí měla po jedné zásobovací stanici pro pevný náklad na každém boku, později postavená plavidla měla pouze jednu stanici pravoboku. První čtyři tankery byly vyzbrojeny dvěma 57mm dvoukanóny AK-725. Ty ale byly později demontovány a všechny tankery nadále sloužily neozbrojeny. Pohonný systém tvoří jeden diesel 6DNRN-74/160 o výkonu 7159 kW, pohánějící jeden lodní šroub. Nejvyšší rychlost dosahuje 16 uzlů. Dosah byl 12 000 námořních mil při rychlosti 12 uzlů a 10 000 námořních mil při rychlosti 16 uzlů.\n\nTanker \"Boris Čilikin\" byl roku 1994 aktérem rusko-ukrajinského incidentu s odvozem navigačního materiálu.\n\n\n"}
{"id": "1158793", "url": "https://cs.wikipedia.org/wiki?curid=1158793", "title": "Jan Petránek", "text": "Jan Petránek\n\nJméno a příjmení Jan Petránek má více známých nositelů:\n\n"}
{"id": "1158797", "url": "https://cs.wikipedia.org/wiki?curid=1158797", "title": "Franz Kachler", "text": "Franz Kachler\n\nFranz Kachler (13. září 1847, Vídeň – 4. ledna 1908 Vídeň) byl rakouský architekt.\n\nFranz Kachler se narodil v rodině hokynáře ve Vídni. Po ukončení školní docházky nastoupil do učení na zedníka k staviteli Theodoru Hoppemu (1831–1897) a při tom studoval gymnázium. Po vyučení zůstal u stavební firmy Hoppe v letech 1861–1872 jako kreslič a později po získání zkušeností jako vedoucí stavby do roku 1875. Pak byl zaměstnán jako stavbyvedoucí a architekt této firmy. V roce 1886 obdržel stavební koncesi. Od roku 1890 pracoval samostatně jako nezávislý stavitel a architekt. V roce 1877 se oženil s Johannou Schmidtovou a z jejich manželského svazku vzešli dva synové Viktor a Felix. Zemřel ve věku 61 let a je pohřben na hřbitově v Hietzingu.\n\nJeho práce zahrnují jak stavby prosté venkovské, bohatě zdobené městské vily tak i reprezentativní budovy. Pracoval ve stylu pozdního historismu, od forem renesančních (německé renesance) až po využití secesních motivů a prvků. Při své tvorbě využíval drobné dekorace, arkýřů, zdobených štítů, věžičky, ložií, balkónů, různých říms. Stavěl především v okolí Vídně, vily v Pressbaum, obchodní a obytné domy ve Vídni.\n\nVe Slezsku pro řád německých rytířů postavil několik staveb například dívčí měšťanskou školu v Opavě, přestavba pivovaru ve Štítině (zbořen).\n\n"}
{"id": "1158799", "url": "https://cs.wikipedia.org/wiki?curid=1158799", "title": "Varhanická škola Leoše Janáčka", "text": "Varhanická škola Leoše Janáčka\n\nVarhanická škola Leoše Janáčka v Brně byla hudební škola se zaměřením na výuku mladých hráčů na varhany a zpěváků, zejména v oblasti duchovní hudby.\n\nŠkola sídlila v Chleborádově vile v parčíku na Janáčkově náměstí, s průčelím do Kounicovy ulice a se vstupem ze Smetanovy ulice v Brně. V budově sídlí Základní umělecká škola varhanická Brno.\n\nŠkolu založil v roce 1881 hudební skladatel Leoš Janáček společně se svým tchánem Emiliánem Schulzem. Důvodem založení nové školy byla Janáčkova nespokojenost s dosavadním způsobem hudební výuky na jiných školách. Instituci inspirovanou podobnými školami ve Vídni a v Praze založil Janáček s pomocí členů aristokracie a církevních osobností v rámci Jednoty na zvelebení církevní hudby na Moravě a za pomoci nadace Thurn-Valsassina z roku 1648.\n\nVýuka zpočátku probíhala na různých místech Brna. V Chleborádově vile sídlila škola od roku 1908. Varhanická škola se v roce 1919 rozštěpila, jedna část se stala státní konzervatoří a druhá zůstala dál školou Jednoty pro zvelebení církevní hudby na Moravě. \n\n\n\n"}
{"id": "1158801", "url": "https://cs.wikipedia.org/wiki?curid=1158801", "title": "Amir Karić", "text": "Amir Karić\n\nAmir Karić (* 31. prosinec 1973) je bývalý slovinský fotbalista.\n\nAmir Karić odehrál 64 reprezentačních utkání. S slovinskou reprezentací se zúčastnil Mistrovství světa 2002.\n\n"}
{"id": "1158804", "url": "https://cs.wikipedia.org/wiki?curid=1158804", "title": "Željko Milinovič", "text": "Željko Milinovič\n\nŽeljko Milinovič (* 12. říjen 1969) je bývalý slovinský fotbalista.\n\nŽeljko Milinovič odehrál 38 reprezentačních utkání. S slovinskou reprezentací se zúčastnil Mistrovství světa 2002.\n\n"}
{"id": "1158807", "url": "https://cs.wikipedia.org/wiki?curid=1158807", "title": "Kostel svaté Máří Magdaleny (Kerhartice)", "text": "Kostel svaté Máří Magdaleny (Kerhartice)\n\nKostel svaté Máří Magdaleny v Kerharticích je barokní sakrální stavbou z let 1776 až 1777. Od roku 1966 je chráněn jako kulturní památka.\n\nKostel byl ještě v roce 1989 byl navržen k demolici, v letech 1992–1998 byl obnoven. V interiéru kostela jsou instalovány oltáře z kostela v Soběnicích u Litoměřic a varhany z Mikulovic u Kadaně. Původní zařízení bylo zničeno. Roku 1994 byl po rekonstrukci nově požehnán. Do věže kostela přibyly v roce 2006 dva nové zvony odlité firmou Rudolf Perner v německém Pasově. Původní byly z kostelní věže zabaveny na válečné účely v roce 1942. Nové zvony \"Svatá Marie Magdaléna\" (363 kg) a \"Čtrnáct svatých pomocníků\" (319 kg) se ozývají i s historickým zvonem z roku 1536 \"Svatým Václavem\" (600 kg) vždy v neděli v pravé poledne a před bohoslužbou. Nové zvony byly vysvěceny dne 9. září 2006 u příležitosti kerhartického posvícení.\n\nKostel je jednolodní, obdélný. Má obdélný polokruhově ukončený presbytář. Po stranách je obdélná kaple a sakristie. V patře se nachází oratoře. Hlavní průčelí s hranolovou věží je členěno lizénami. V ose kostela je obdélný portál a segmentem ukončené okno. Boční fasády jsou členěny lizénami a okny se segmenovým záklenkem. Závěr presbytáře je členěn lizénami, lizénovými rámci a okny se segmentovým záklenkem.\n\nPresbytář, loď i podvěží mají valenou klenbu s lunetami. Stěny presbytáře i lodi člení pilastry. Poprsnice oratoří jdou zdobeny páskovou ornamentikou. Tribuna kostela má tři strany.\n\nJeště v sedmdesátých letech 20. století byl kostel vybaven hlavním oltářem z 19. století. Dále zde byl rokokový oltář Panny Marie z poslední třetiny 18. století na němž byla soška Panny Marie Kamenické v zasklené stříňce. Oltář Seslání Svatého Ducha byl raně barokní ze druhé poloviny 17. století. Byl opatřem boltcovým ornamentem a novějším obrazem. Kazatelna, varhany a křtitelnice pocházely z období kolem roku 1800. Toto zařízení bylo na sklonku osmdesátých let zničeno.\n\nPři zdi kostela se nachází několik náhrobníků z první poloviny 19. století. V sousedství stojí roubená fara.\n\n"}
{"id": "1158809", "url": "https://cs.wikipedia.org/wiki?curid=1158809", "title": "Paulo Silas", "text": "Paulo Silas\n\nPaulo Silas (* 27. srpen 1965 Campinas) je bývalý brazilský fotbalový záložník.\n\nPaulo Silas odehrál 34 reprezentačních utkání. S brazilskou reprezentací se zúčastnil Mistrovství světa 1986, 1990.\n\n"}
{"id": "1158810", "url": "https://cs.wikipedia.org/wiki?curid=1158810", "title": "Alexander Tolčinský", "text": "Alexander Tolčinský\n\nAlexander Tolčinský (2. srpna 1969 Praha – 31. srpna 2015) byl český novinář a diplomat.\n\nVystudoval finance na Vysoké škole ekonomické v Praze. První novinářské zkušenosti získal v televizi OSN v Záhřebu. Poté pracoval jako diplomat ministerstva zahraničí. Působil jako zástupce ministerstva na mezinárodní misi v Iráku. V Iráku po spojenecké invazi a na jaře 2003 pracoval jako reportér České televize. Následně pracoval v Českém rozhlasu, kde působil jako zahraniční zpravodaj v Polsku, moderoval pořad Názory a argumenty na ČRo 6 a ČRo Plus. Komentoval dění na Ukrajině a na Balkáně. Jako zvláštní zpravodaj informoval o bojích na východní Ukrajině.\n\n\n"}
{"id": "1158812", "url": "https://cs.wikipedia.org/wiki?curid=1158812", "title": "Bismarck Barreto Faria", "text": "Bismarck Barreto Faria\n\nBismarck Barreto Faria známý jako Bismarck (* 17. září 1969) je bývalý brazilský fotbalový záložník a reprezentant. Mimo Brazílii působil během své kariéry na klubové úrovni v Japonsku.\n\nBismarck odehrál 11 reprezentačních utkání. S brazilskou reprezentací se zúčastnil Mistrovství světa 1990.\n\n"}
{"id": "1158814", "url": "https://cs.wikipedia.org/wiki?curid=1158814", "title": "Carlos Mozer", "text": "Carlos Mozer\n\nJosé Carlos Nepomuceno Mozer (* 19. září 1960) je bývalý brazilský fotbalista a reprezentant.\n\nCarlos Mozer odehrál 32 reprezentačních utkání. S brazilskou reprezentací se zúčastnil Mistrovství světa 1990 v Itálii.\n\n"}
{"id": "1158817", "url": "https://cs.wikipedia.org/wiki?curid=1158817", "title": "Valdo Filho", "text": "Valdo Filho\n\nValdo Filho (* 12. leden 1964) je bývalý brazilský fotbalista.\n\nValdo Filho odehrál 45 reprezentačních utkání. S brazilskou reprezentací se zúčastnil Mistrovství světa 1986, 1990.\n\n"}
{"id": "1158820", "url": "https://cs.wikipedia.org/wiki?curid=1158820", "title": "Emil Jellinek", "text": "Emil Jellinek\n\nEmil Jellinek, od roku 1903 Emil Jellinek-Mercedes (6. dubna 1853 Lipsko – 21. ledna 1918 Ženeva) byl rakousko-uherský podnikatel a diplomat. Zastával funkci generálního konzula v Nice. Byl také automobilovým nadšencem, stal se členem představenstva společnosti Daimler Motoren Gesellschaft.\n\nEmil byl synem vídeňského rabína a učence Adolfa Jellineka (narozeného v Drslavicích u Uherského Hradiště). Narodil se v Lipsku, ale brzy po jeho narození se rodina přestěhovala do Vídně. Vyrůstal se dvěma bratry a dvěma sestrami. Bratr Max Hermann se stal lingvistou, bratr Georg se zabýval mezinárodním právem. Emil naopak neměl do učení chuť, rodiče mu několik let platili doučování, na školách nevydržel.\n\nKdyž Emil Jellinek uviděl inzerát na automobil \"Daimler\", navštívil v roce 1897 Gottlieba Daimlera a rozhodl se dvouválcový vůz s výkonem šesti koní koupit. Jeho maximální rychlost 24 km/h mu ale brzy přestala stačit. Daimlera přiměl k výrobě automobilu, který by dokázal jet aspoň rychlostí 40 km/h. Jellinek tak podnítil vznik prvního čtyřválcového automobilu na světě: \"Daimleru Phoenix\" s výkonem osmi koní. \n\nV roce 1899 se na voze Daimler přihlásil do soutěže \"Tour de Nice\". Zvítězil a poté objednal dalších 36 automobilů jako výhradní zástupce Daimlera v Rakousko-Uhersku, Francii a Americe.\n\nPři prodeji se mu dařilo, přitom Gottliebu Daimlerovi a Wilhelmu Maybachovi stále navrhoval, jak by se automobily daly vylepšit. V roce 1900 jim nabídl vysokou sumu na vybudování závodního vozu, který by nesl jméno jeho dcery Mercedes. Tak vznikl Mercedes 35 hp, považovaný za první moderní automobil. Veřejnost jej mohla poprvé zhlédnout na závodě v Nice. Jeho obrovský úspěch vedl jeho tvůrce k rozhodnutí používat značku Mercedes pro celou produkci. V roce 1903 si i sám Emil Jellinek nechal změnit jméno na Emil Jellinek-Mercedes.\n"}
{"id": "1158829", "url": "https://cs.wikipedia.org/wiki?curid=1158829", "title": "Jihokavkazský plynovod", "text": "Jihokavkazský plynovod\n\nJihokavkazský plynovod, též známý jako Plynovod Baku–Tbilisi–Erzurum, Plynovod BTE nebo Plynovod Šah Deniz, je plynovod z Pole Šach Deniz v ázerbájdžánském sektoru Kaspického moře do Turecka. Jeho trasa vede paralelně s ropovodem Baku-Tbilisi-Ceyhan.\n\nVýstavba byla zahájena v roce 2003, ke zprovoznění došlo 21. května 2006. Potrubí je položeno 1 metr pod zemí a dimenzováno pro začátek na 7 miliard kubických metrů ročně. Později má dojít ke zdvojnásobení kapacity.\n\nPlyn pochází hlavně z plynového pole Šah Deniz a jiných ázerbájdžánských polí v Kaspickém moři.\n\nJihokavkazský plynovod má být od roku 2019 napojen na Transanatolský plynovod (TANAP), který má dopravit plyn do Evropy. Z Řecka má dála pokračovat plánovaným Transjadranským plynovodem (TAP) v jižním směru do Itálie. V severním směru byl původně plánován jako prodloužení plynovodu Nabucco. Kvůli malé poptávce a konkurenci South Streamu byl projekt Nabucco sice zastaven, ale po zastavení výstavby plynovodu South Stream byla myšlenka realizace obnovena.\n"}
{"id": "1158831", "url": "https://cs.wikipedia.org/wiki?curid=1158831", "title": "Anastasija Vasyljevová", "text": "Anastasija Vasyljevová\n\nAnastasija Vasyljevová, , (* 18. ledna 1992 Charkov) je ukrajinská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2019 devět titulů ve dvouhře a dvacet sedm ve čtyřhře.\n\nNa žebříčku WTA byla ve dvouhře nejvýše klasifikována v srpnu 2014 na 129. místě a ve čtyřhře pak v říjnu 2015 na 145. místě.\n\nV ukrajinském fedcupovém týmu debutovala v roce 2016 ejlatským základním blokem 1. skupiny zóny Evropy a Afriky proti Švédsku, v němž s Olgou Savčukovou vyhrála čtyřhru. Ukrajinky zvítězily 3:0 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 1–0 ve čtyřhře.\n\n"}
{"id": "1158836", "url": "https://cs.wikipedia.org/wiki?curid=1158836", "title": "Meok-bang", "text": "Meok-bang\n\nMeok-bang (, též muk-bang) je jihokorejský fenomén, kdy diváci sledují jedlíky při konzumaci potravin v přímém přenosu na peer-to-peer sítích. Je označován i jako gastronomický voyeurismus. Pojem vznikl spojením dvou korejských slov jíst (\"Meokda\") a vysílání (\"Bangsong\").\n\nVysílající si nejčastěji večer objedná či sám uvaří jídlo, posadí se s ním k počítači s webkamerou a začne vysílat, jak jí. Diváci jedlíkovi zasílají virtuální balonky \"Star Balloons\" v hodnotě 100 wonů (zhruba 2 Kč). Ti nejúspěšnější performeři se touto činností živí a patří mezi celebrity. Pro vysílající však nejde pouze o vydělávání peněz, mohou takto řešit osamělost svou i svých diváků. Jeden přenos, který může přesáhnout i tři hodiny, sledují tisíce lidí. Kromě pozorování mohou diváci s jedlíkem i chatovat. \n\nAutorství tohoto trendu je připisováno jihokorejské foodbloggerce Park Seo-yeon, která vystupovala pod pseudonymem \"Diva\", která vydělávala přes 200 tisíc měsíčně, ale v polovině roku 2014 svůj účet zrušila. Nejčastěji se používá webová stránka afreecaTV, kde funguje několik stovek takových pořadů. Mezi nejoblíbenější autory patří mladé dívky, lidé, kteří své pořady něčím ozvláštňují, a lidé, kteří spořádají velké množství jídla. Často jde o kombinaci těchto variant. Charakteristická bývá velkolepost, bohatost a velké množství konzumovaných pokrmů. Podle lékařů jde o velmi nezdravý trend. Například autorka BJ Fitness cvičí pět hodin denně, aby si udržela štíhlou postavu, podle ní však nejde o podporu nezdravého životního stylu. \n\nDiváci jedlíky sledují z různých důvodů. Spojují se zde vliv internetu a digitálních technologií a tradiční prvky korejské kultury. Společné jídlo má v Koreji důležitou roli. Rodiny a komunity spolupracovníků se scházely ke společnému jídlu, aby utužily vzájemné vztahy. Společné jídlo slouží také k vyjádření náklonnosti. Takto diváci, kteří žijí v jednočlenné domácnosti (čtvrtina domácností v Jižní Koreji, zejména mladí lidé), mají možnost jíst společně s někým dalším a necítit se osamělí. Mladým ženám pomáhá dodržovat dietu. \n"}
{"id": "1158840", "url": "https://cs.wikipedia.org/wiki?curid=1158840", "title": "Radkovský potok", "text": "Radkovský potok\n\nNázev Radkovský potok má více vodních toků:\n\n"}
{"id": "1158842", "url": "https://cs.wikipedia.org/wiki?curid=1158842", "title": "Theodor Hoppe", "text": "Theodor Hoppe\n\nTheodor Hoppe (4. listopadu 1831 Vídeň – 22. ledna 1897 Vídeň) byl rakouský architekt.\n\nTheodor Hoppe byl synem renomovaného architekta Antona Hoppera (1780–1859). Hoppe v letech 1846–1853 navštěvoval Technickou univerzitu a v letech 1853–1855 Akademii výtvarného umění ve Vídni. Jeho učiteli byli Edvard van der Nüll (1812–1868) a August Sicardsburg (1813–1868). V roce 1860 získal stavební licenci a převzal podnik svého otce. Byl architektem nájemních domů, paláců a továren ve Vídni. V roce 1889 byl jmenován c.k. stavebním radou.\n\nV roce 1863 se oženil s Pauline Pranterovou, neteří architekta Karla Prantera (1788–1868), z manželského svazku vzešlo pět dětí. Synové Paul (1869–1933) a Emil (1876–1957) byli také úspěšní architekti a stavitelé. Theodor Hoppe zemřel ve věku 66 let a je pohřben v rodinné hrobce v Mödlingu, Dolní Rakousy.\n\nVe své práci používal barokních forem. V Mödlingu si postavil vlastní vilu a rodinnou hrobku.\n\n"}
{"id": "1158846", "url": "https://cs.wikipedia.org/wiki?curid=1158846", "title": "Stratford (stanice metra v Londýně)", "text": "Stratford (stanice metra v Londýně)\n\nStratford je stanice metra v Londýně, otevřená 20. června 1839. Nachází se na linkách:\n\n"}
{"id": "1158847", "url": "https://cs.wikipedia.org/wiki?curid=1158847", "title": "The Shield (wrestling)", "text": "The Shield (wrestling)\n\nThe Shield byl profesionální wrestlingový tým,v WWE od roku 2012 do roku 2014. V tomto týmu byl Dean Ambrose, Seth Rollins a Roman Reigns. Roman Reigns a Seth Rollins vyhráli WWE Tag Team Championship v roce 2013 na PPV Extreme Rules. Na Extreme Rules 2013 vyhrál i Dean Ambrose svůj první United States Championship, který trval 351 dní, tedy držel U.S. Title po 3 nejdelší dobu.\n\nDňa 9.10.2017 bol Shield obnovený v show RAW.\n\n"}
{"id": "1158848", "url": "https://cs.wikipedia.org/wiki?curid=1158848", "title": "Flávio Canto", "text": "Flávio Canto\n\nFlávio Vianna de Ulhôa Canto, (* 16. dubna 1975 v Oxfordu, Spojené království) je brazilský zápasník – judista, majitel bronzové olympijské medaile z roku 2004.\n\nNarodil se do rodiny jaderného fyzika, se kterým v dětství procestoval řadu zemí. Hrál fotbal nebo v Kalifornii, kde žil několik let surfoval. Judo ho zaujalo potom co viděl zvítězit na olympijských hrách v Soulu v roce 1988 Aurélia Miguela a ve 14 letech začal s tréninkem. Jeho judo bylo charakteristické výtečným, čistě technickým bojem na zemi. Svého času patřil mezi nejlepší judisty praktikující techniky sumbisson (škrcení, páčení).\n\nV roce 1995 se poprvé prosadil do brazilské reprezentace a v roce 1996 startoval na olympijských hrách v Atlantě, kde vybojoval 7. místo. V roce 2000 však o účast na olympijských hrách v Sydney nečekaně přišel na úkor Marcela Aragãa, se kterým prohrál ve finále brazilské olympijské kvalifikace. V roce 2004 si brazilskou olympijskou kvalifikaci pohlídal, i když jeho finálový soupeř Tiago Camilo se dlouho s porážkou nemohl smířit. Na olympijských hrách v Athénách porazil ve druhém kole evropského favorita Alexeje Budolina z Estonska, ve čtvrtfinále však podlehl Rusu Nosovovi. V oprávách potvrdil formu, v boji o třetí místo porazil zklamaného Poláka Roberta Krawczyka a vybojoval bronzovou olympijskou medaili. V dalších letech již s Camilem nedokázal držet krok a v roce 2008 se na olympijské hry v Pekingu nekvalifikoval. Sportovní kariéru si protáhl až do roku 2012, kdy v 36 letech oznámil její konec.\n\nJiž během aktivní sportovní činnosti byl tváři řady projektů na rozvoj sportu (juda) v chudých částech země, měst a jejich slumů. Od roku 2012 se trenérské práci věnuje naplno. K jeho blízkým přátelům patří v současnosti celosvětově nejznámější zápasnice Ronda Rouseyová.\n\n\n"}
{"id": "1158850", "url": "https://cs.wikipedia.org/wiki?curid=1158850", "title": "West Ham (stanice metra v Londýně)", "text": "West Ham (stanice metra v Londýně)\n\nWest Ham je stanice metra v Londýně, otevřená roku 1901. Nachází se na linkách :\n"}
{"id": "1158853", "url": "https://cs.wikipedia.org/wiki?curid=1158853", "title": "Canning Town (stanice metra v Londýně)", "text": "Canning Town (stanice metra v Londýně)\n\nCanning Town je stanice metra v Londýně, otevřená 14. června 1847. Původní název zněl \"Barking Road\". K přejmenování došlo 1. července 1873. Nachází se na lince:\n"}
{"id": "1158856", "url": "https://cs.wikipedia.org/wiki?curid=1158856", "title": "Emden", "text": "Emden\n\nEmden je město a přístav ležící na řece Emži v Dolním Sasku na severozápadě Německa. Jedná se o hlavní město regionu Východní Frísko a žije zde obyvatel. V historii bylo významné především jako centrum obchodu a později i díky závodu Volkswagen, který ve městě sídlil. Od roku 1973 je zde i vysoká škola aplikovaných věd.\n\nPřesné datum založení Emdenu je neznámé, ale město pravděpodobně existovalo přinejmenším od 8. století. V historické literatuře bychom Emden mohli najít i pod názvy \"Amuthon\", \"Embda\", \"Emda\" a \"Embden\". Privilegia města a vlastní znak získal Emden v roce 1495 díky císaři Maxmilánovi I.\n\nV 16. století se Emden stal důležitým centrem protestantských reformací za vlády Anny Oldenburské, která hledala náboženskou \"třetí cestu\" mezi luteránství a katolicismem. V roce 1542 jmenovala polského šlechtice Jana Laskiho pastorem protestantského kostela v Emdenu. On její nabídku přijal a po dobu 7 let pokračoval v rozšiřování nového náboženství ve Východní Frísku. Nicméně v roce 1549 byla Anna pod tlakem císaře Karla I. Španělského a byla nucena Laskiho odvolat.\n\nEmden bylo obecně velmi bohaté město a jeho ekonomika vzkvétala především v 17. století a to díky velkému množství nizozemských přistěhovalců. Byly zde vytvářeny i Bible v nizozemštině.\n\nV roce 1744 byl Emden připojen k Prusku. V roce 1752 pronajal Fridrich Veliký Emdenskou obchodní společnost, ta ale byla v troskách po tom, co byl Emden krátkou dobu pod vládou francouzských ozbrojených sil během sedmileté války. Město bylo osvobozeno anglo-německými silami roce 1758 a po zbytek trvání války byl Emden hlavní zásobárnou anglických vojsk.\n\nBěhem napoleonské éry byl Emden a okolní pozemky Východního Fríska součástí Holandského království.\n\nIndustrializace města začala kolem roku 1870. Na konci 19. století byl postaven kanál Dortmund-Ems kanál, který propojoval Emden s městy v Porýní. V té době se z Emdenu stal především přístav. Hlavní náklad lodí tvořilo uhlí a železná ruda. Poslední loď s železnou rudou v tomto město kotvila v roce 1986.\n\nCentrum města bylo téměř kompletně zničeno při spojeneckých náletech během druhé světové války. Tyto nálety zničily téměř všechny historické a cenné budovy. První bombardování Emdenu proběhlo 31. března 1940 jednotkou RAF, avšak bombardování s nejzávažnějšími následky proběhlo 6. září 1944, kdy bylo zničeno zhruba 80 % všech domů v centru města. Zvláštní je, že loděnice a přístav zůstaly naprosto nedotčené, přestože z průmyslového hlediska byly nejdůležitější. Ze strany Angličanů se pravděpodobně jednalo o odvetu za nálety na město Coventry. Rekonstruované město bylo znovuotevřeno dne 6. září 1962, přesně 18 let po zmíněném bombardování.\n\nPodnebí v Emdenu je průměrné a typické pro celou západní Evropu. Nejteplejšími měsíci jsou červenec a srpen, kdy se teplota pohybuje okolo 22 ° C. Naopak nejstudenějšími měsíci jsou leden a únor, kdy se teplota pohybuje okolo - 1 ° C. Za rok průměrně v Emdenu naprší 801 mm srážek a nejdeštivější měsíc je září, kdy naprší průměrně 80,5 mm. Naopak nejsušší je duben, kdy naprší okolo 39 mm srážek.\nHlavním zaměřením Emdenu je výroba automobilů a stavba lodí. Je zde velký závod značky Volkswagen, který produkuje auta Volkswagen Passat a je zde zaměstnáno přes 10 000 lidí. Je zde i výroba konvenčních ponorek, nákladních lodí, ledoborců...\n\nDalším důležitým hospodářským odvětvím je cestovní ruch, hlavně jako výletní destinací pro turisty ubytované v okolních vesnicích na pobřeží Severního moře. V Emdenu má sídlo i letecká společnost Ostfriesische Lufttransport.\n\nUniverzita aplikovaných věd (\"Fachhochschule\") zde byla otevřena v roce 1973. V současné době zde studuje přibližně 4 240.\n\nTři německé lehké křižníky byly pojmenovány po Emdenu, přičemž dva sloužili v první světové válce a třetí ve druhé světové válce.\n\n\nEmden podepsal smlouvy o spolupráci s těmito městy:\n"}
{"id": "1158857", "url": "https://cs.wikipedia.org/wiki?curid=1158857", "title": "Akademické mistrovství Evropy ve sportovním lezení 2015", "text": "Akademické mistrovství Evropy ve sportovním lezení 2015\n\nAkademické mistrovství Evropy ve sportovním lezení 2015 (AkME, \"Mistrovství Evropy univerzit\") se uskutečnilo 5.-9. srpna v polských Katovicích.\n\nV roce 2015 proběhlo také mistrovství Evropy, mistrovství Evropy juniorů a akademické mistrovství ČR, v roce 2016 se poté konal první ročník akademického mistrovství světa.\n\nUniverzitního mistrovství Evropy 2015 se zúčastnili také někteří přední lezci a lezkyně světového poháru, nejvíce medailí získali studenti z Ruska a Francie, velmi dobře si vedli i domácí závodníci, mezi nimi finalisté v lezení na rychlost Marcin Dzieński a Klaudia Buczek.\n\nV lezení na obtížnost se závodníci postupně vystřídali ve dvou kvalifikačních cestách, do semifinále s jednou závodní cestou postoupilo 26 nejlepších závodníků (od posledního k nejlepšímu), finálovou cestu lezlo osm finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu.\n\nV lezení na rychlost rozhodly nejlepší časy v kvalifikaci na standardní desetimetrové cestě (obvykle se závodí na standardní patnáctimetrové) o pořadí závodníků do osmifinálového vyřazovacího pavouka dvojic, ve finále se ještě bojovalo o první a třetí místo. Nejlepšího času 3.71 sekundy dosáhl v malém finále ruský lezec Stanislav Kokorin, který skončil na 3. místě. Vítězem se stal polský lezec Marcin Dzieński s finálovým časem 3.77 sekundy, oba patří mezi současnou světovou závodní špičku v lezení na rychlost.\n\nKvalifikace v boulderingu proběhla na osmi závodních profilech, kde se bodoval počet pokusů na Top a počet pokusů na bonusovou zónu, nejlepších deset finalistů závodilo na čtyřech závodních profilech.\n\nTomáš Binter ml. skončil ve finále v lezení na obtížnost na 6. místě díky lepšímu pořadí ze semifinále, kde skončil 3., tento český lezec je v reprezentaci v lezení na obtížnost a účastní se také závodů českého a světového poháru ve sportovním lezení. Dalším českým reprezentantem je i Petr Burian z Brna, který v lezení na rychlost skončil na 15. místě s časem 6.67 sekund. Plzeňský student Ondřej Bufka se umístil na 22. místě v boulderingu, Petr Burian v této disciplíně skončil 46., jihlavský Patrik Vaníček obsadil v lezení na rychlost 39. místo.\n\n\n\n"}
{"id": "1158858", "url": "https://cs.wikipedia.org/wiki?curid=1158858", "title": "Canary Wharf (stanice metra v Londýně)", "text": "Canary Wharf (stanice metra v Londýně)\n\nCanary Wharf je stanice londýnského metra, otevřená roku 1999. Je pojmenována podle finančního centra ležícího na Isle of Dogs. Nachází se na lince :\n"}
{"id": "1158859", "url": "https://cs.wikipedia.org/wiki?curid=1158859", "title": "Ferdinand Thun", "text": "Ferdinand Thun\n\nFerdinand Thun-Hohenstein, také Ferdinand hrabě Thun a Hohenstein, (* 26. srpen 1921 v Děčíně) je bývalý německý diplomat.\n\nV roce 1940 složil maturitní zkoušku a hned po maturitě byl povolán do německé armády (1940 – 1943). V roce 1943 upadl do sovětského zajetí. V roce 1948 byl ze zajetí propuštěn a po návratu vstoupil v roce 1949 do Národně-demokratické strany Německa. Studoval na Karl-Marx-Universität v Lipsku a na Německé akademii pro státní a právní vědy. Tuto školu dokončil v roce 1954.\n\nMezi lety 1949 až 1987 pracoval na ministerstvu zahraničních věcí NDR.\n\nV letech 1956 – 1961 a pak v letech 1969 – 1973 pracoval jako velvyslanecký rada na velvyslanectví v Sovětském svazu. Mezi roky 1973 – 1975 byl velvyslancem v Íránu.\n\nV letech 1962 – 1968 vedl oddělení mezinárodních organizací v MfAA. Od roku 1976 – 1982 byl jako vědecký spolupracovník pro UNO v MfAA. Zde byl zodpovědný za oblast kontroly zbrojení a odzbrojení.\n\nOd roku 1982 do roku 1987 byl stálým delegátem NDR při UNESCu v Paříži.\n\n"}
{"id": "1158860", "url": "https://cs.wikipedia.org/wiki?curid=1158860", "title": "Bermondsey (stanice metra v Londýně)", "text": "Bermondsey (stanice metra v Londýně)\n\nBermondsey je stanice metra v Londýně, otevřená 17. září 1999. Nachází se na lince:\n"}
{"id": "1158863", "url": "https://cs.wikipedia.org/wiki?curid=1158863", "title": "Robert Servatius", "text": "Robert Servatius\n\nRobert Servatius (31. října 1894 Kolín nad Rýnem – 7. srpna 1983 tamtéž) byl německý právník známý především obhajobou vysoce postavených nacistů obviněných po druhé světové válce z válečných zločinů. Obhajoval mj. Adolfa Eichmanna.\n\nRobert Servatius se narodil 31. října 1894 v Kolíně nad Rýnem. Během první světové války sloužil jako důstojník u dělostřelectva. Za druhé světové války se vrátil zpět do vojenských služeb a byl povýšen do hodnosti majora. Nikdy nebyl členem Národně socialistické německé dělnické strany (NSDAP). Při tzv. norimberských procesech sloužil jako obhájce nejen důstojníků nacistického Německa.\n\nHájil například Fritze Sauckela, Karla Brandta, Paula Pleigera v Norimberku a Adolfa Eichmanna v Jeruzalémě.\n\nEichmannovi se nabídlo mnoho právníků, avšak on si vybral právě Servatia. V důsledku tohoto rozhodnutí musely být změněny izraelské zákony, protože ty předešlé zakazovaly obhajování zahraničním právním zástupcem. Předtím, než byl stanoven termín soudního řízení s Adolfem Eichmannem, prověřovala Servatiovu minulost izraelská rozvědka Mosad.Žádné prohřešky u něj ale nenašel. Přestože byl najat A. Eichmannem, nemalé soudní výlohy musela zaplatit izraelská vláda na základě precedentu stanoveného v Norimberku. Vedle Roberta Servatia Eichmanna hájil i Dieter Wechtenbruch.\n"}
{"id": "1158868", "url": "https://cs.wikipedia.org/wiki?curid=1158868", "title": "Avdoťja Ivanovna Černyšjovová", "text": "Avdoťja Ivanovna Černyšjovová\n\nAvdoťja (Jevdokija) Ivanovna Černyšjovová (; 12. února 1693 – 17. června 1747) byla ruská šlechtična, dvorní dáma, milenka cara Petra Velikého. Byla dcerou prince Ivana Ivanoviče Rževského a Darji Gavrilovny, v roce 1710 se vdala za prince Grigorije Petroviče Černyšjova (1672–1745).\n\nVztahy s Petrem trvaly s přestávkami od roku 1708 do roku 1725. V roce 1717 se účastnila pádu své rivalky Mary Hamiltonové. Proslýchá se, že Petr zemřel na syfilis poté, co byl nakažen Černyšjovovou, ale nic nenasvědčuje tomu, že by ona sama byla nemocná. V letech 1730–1745 byla dvorní dámou carevny Anny Ivanovna.\n"}
{"id": "1158877", "url": "https://cs.wikipedia.org/wiki?curid=1158877", "title": "Șteflești", "text": "Șteflești\n\nȘteflești (2242 m n. m.) je hora v pohoří Lotru v jihozápadním Rumunsku. Nachází se na území župy Vâlcea asi 17 km severozápadně od obce Voineasa a 38 km jihozápadně od města Sibiu. Vrchol je místem dalekého rozhledu. Șteflești je nejvyšší horou pohoří.\n\nNa vrchol lze vystoupit po značených turistických cestách z několika směrů, například po hřebenové trase nebo ze sedla Șaua Șteflești (1720 m n. m.).\n\n"}
{"id": "1158880", "url": "https://cs.wikipedia.org/wiki?curid=1158880", "title": "Spisovna", "text": "Spisovna\n\nSpisovna (také registratura) je místo „určené k uložení, vyhledávání a předkládání dokumentů pro potřebu původce a k provádění skartačního řízení“.\n\nJe to tedy místo, kam původce ukládá svoje spisy poté, co prošly svým životním cyklem a byly vyřízeny. Zejména ve starší době bylo odlišení pojmu spisovna a archiv těžko odlišitelné. Zatímco ve spisovně se ukládají dokumenty, které mají administrativní funkci pro původce, ovšem tato funkce zpravidla po určité době zanikne, o tyto dokumenty, kterým zůstala funkce historická, dokumentační apod., se stará archiv. Spisovny se mohou dělit na příruční spisovny, tedy spisovny, kam se ukládají spisy hned po uzavření a zpravidla po kratší době jsou předány najednou do ústřední spisovny (tyto jsou velmi často doposud nazývány „archiv“). Velcí původci mohou také zřídit tzv. správní archiv (tedy spisovna pro spisy s významně delší skartační lhůtou).\n\nZpůsob uložení spisů ve spisovně je vymezen spisovým plánem, zpravidla kombinovaný se skartačním plánem (spisový a skartační plán), kde je písemná produkce původce rozvržena do věcných skupin, která má každá přiřazen skartační znak a skartační lhůtu.\n\nV prostřední elektronické spisové služby se systému zajišťující ukládání digitálních dokumentů říká digitální spisovna.\n\n"}
{"id": "1158883", "url": "https://cs.wikipedia.org/wiki?curid=1158883", "title": "Cindrel (hora)", "text": "Cindrel (hora)\n\nCindrel (2245 m n. m.) je hora v pohoří Cindrel v jihozápadním Rumunsku. Nachází se na území župy Sibiu asi 13 km jihozápadně od osady Păltiniș a 35 km jihozápadně od města Sibiu. Plochý vrchol je místem dalekého rozhledu. Na severní straně se v ledovcových karech nacházejí 2 jezera. Cindrel je nejvyšší horou celého pohoří.\n\nNa vrchol lze vystoupit po značených turistických cestách z několika směrů, například po hřebenové trase či ze sedla Șaua Șteflești (1720 m n. m.).\n\n"}
{"id": "1158884", "url": "https://cs.wikipedia.org/wiki?curid=1158884", "title": "Wechslerův test inteligence pro dospělé", "text": "Wechslerův test inteligence pro dospělé\n\nWechslerův test inteligence pro dospělé (zkratkou WAIS z \"Wechsler Adult Intelligence Scale\") je test pro dospělé, který navrhl David Wechsler. Test se skládá z 11 testů zkoumajících úroveň rozvoje různých poznávacích schopností. Wechslerův test probíhá individuálně.\n\nKaždá část testu obsahuje úkol měřit samostatný typ duševních schopností. Tento test tedy umožňuje hodnotit nejen obecnou úroveň inteligence, ale také informace o silných a slabých stránkách testovaného člověka. Ideálně se hodí pro posouzení průměrné inteligence, nikoliv podprůměrné či nadprůměrné. Rozděleny do stupnice verbální a beze slov. Testy se skládají z ústní zkoušky: zprávy, opakující čísla, slovník, aritmetika, porozumění apod.. Pro testy beze slov: použitím obrázků, stavebních bloků, hádankek a symbolů číslic. V důsledku toho, měřítko umožňuje posoudit, verbální a neverbální IQ. \n\nVarianta testu pro děti se nazývá WISC (\"Wechsler Intelligence Scale for Children\").\n"}
{"id": "1158885", "url": "https://cs.wikipedia.org/wiki?curid=1158885", "title": "Couto Misto", "text": "Couto Misto\n\nCouto Misto (v portugalštině, galicijská podoba názvu zní \"Couto Mixto\" a španělská \"Coto Mixto\") byl fakticky nezávislý státeček na Pyrenejském poloostrově, existující do roku 1868. Nacházel se v Galicii v povodí řeky Salas a zahrnoval vesnice Santiago de Rubiás, Rubiás a Meaus, měl celkovou rozlohu 27 km².\n\nNázev pochází z výrazů \"couto\", označujícího území vymezené pohraničními kameny (z latinského \"cautos lapideos\") a \"misto\", což znamená „společný“. Asi od desátého století území patřilo klášteru Picoña, později bylo společným majetkem portugalského rodu Braganzů a španělských pánů z Monte-Rei. Ani jeden ze sousedních států však nad ním neuplatňoval svou svrchovanost a místní obyvatelé se těšili řadě privilegií: nemuseli sloužit v armádě ani platit daně, mohli si zvolit španělské nebo portugalské občanství, Couto Misto smělo udělit azyl pronásledovaným osobám (s výjimkou hrdelních zločinců). Do portugalského města Tourém vedla z Couto Misto přes španělské území cesta s právem exteritoriality. Stát fungoval jako republika: sami obyvatelé si volili nejvyššího představitele s titulem \"juiz\" (soudce). Posledním držitelem tohoto úřadu byl Delfim Modesto Brandão, který později vydal o svém působení v úřadě knihu \"Interesante Historieta del Coto Mixto\".\n\nPodle legendy získali obyvatelé Couto Misto své výsady díky tomu, že poskytli útočiště těhotné královské dceři, jejímž dítětem byl pozdější biskup svatý Rudesind.\n\nExistenci státu ukončila smlouva uzavřená mezi Španělskem a Portugalskem 29. září 1864, podle níž bylo území rozděleno, většina připadla španělské provincii Ourense, zatímco Portugalci získali úzký pruh neobydleného území na jihu, který byl připojen k obci Montalegre. Rozhodnutí vešlo v platnost 8. července 1868. Odlehlé území bez pracovních příležitostí se vylidňuje: v polovině 19. století mělo osm set obyvatel, roku 2012 zde žilo 188 převážně starších lidí. Poslankyně Rosa Miguélez Ramos vznesla v Evropském parlamentu roku 2008 návrh na obnovení historického statutu území, což by mohlo vést k jeho opětovnému rozvoji.\n\n"}
{"id": "1158892", "url": "https://cs.wikipedia.org/wiki?curid=1158892", "title": "Gustav Pessler", "text": "Gustav Pessler\n\nGustav Pessler (21. ledna 1861 Linec – 21. září 1900 Riedau) byl rakouský právník a politik německé národnosti z Horních Rakous, na konci 19. století poslanec Říšské rady.\n\nByl synem advokáta a statkáře. Vystudoval gymnázium v Linci, pak studoval práva na Vídeňské univerzitě a v roce 1884 byl promován na doktora práv na Univerzitě ve Štýrském Hradci. Zpočátku pracoval jako koncipient u svého otce, pak v kanceláři Dr. Nicoladoniho. V roce 1891 si otevřel vlastní advokátní kancelář v Schärdingu, kterou v roce 1893 přesunul do Lince. Měl pět dětí. Byl římskokatolického vyznání. V roce 1900 byl krátce před smrtí zvolen do obecní rady v Linci.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Horních Rakousích, obvod Linec, Urfahr, Ottensheim atd. Ve volebním období 1897–1901 se uvádí jako rytíř Gustav von Pessler, dvorní a soudní advokát, bytem Linec.\n\nVe volbách roku 1897 kandidoval do Říšské rady za Německou lidovou stranu. Zastával funkce v místním německém nacionálním (Deutschnational) spolku. Psal politické články do místního tisku v Linci.\n\nZemřel v září 1900.\n"}
{"id": "1158897", "url": "https://cs.wikipedia.org/wiki?curid=1158897", "title": "Max Pfliegl", "text": "Max Pfliegl\n\nMax Pfliegl, též Maximilian Pfliegl (5. srpna 1839 Mauerkirchen – 4. května 1916 Obernberg am Inn) byl rakouský politik německé národnosti z Horních Rakous, na přelomu 19. a 20. století poslanec Říšské rady.\n\nPůsobil jako podnikatel. Byl majitelem továrny a nemovitostí. Spoluzakládal spořitelnu v Obernberg am Inn. Angažoval se politicky. Od roku 1873 do roku 1876 a znovu v letech 1879–1888, 1894–1897 a 1900–1903 působil jako starosta obce Obernberg am Inn. Zastupoval katolické konzervativce.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Horních Rakousích, obvod Ried, Haag atd. Ve volebním období 1897–1901 se uvádí jako Max Pfliegl, obchodník a starosta, bytem Obernberg.\n\nVe volbách roku 1897 kandidoval do Říšské rady jako samostatný kandidát s podporou Katolické lidové strany. Podle jiného zdroje se sám označoval za umírněného liberála a zprávy o jeho klerikální orientaci měly být chybné. V roce 1899 se uvádí jako člen poslaneckého klubu Freie Deutsche Vereinigung (takzvaná Mauthnerova skupina), který sdružoval staroliberální proud německorakouské politiky.\n\nZemřel po dlouhé nemoci v květnu 1916.\n"}
{"id": "1158898", "url": "https://cs.wikipedia.org/wiki?curid=1158898", "title": "Ryszard Petru", "text": "Ryszard Petru\n\nRyszard Jerzy Petru (* 6. července 1972 Vratislav) je polský ekonom a politik strany Nowoczesna. Je také předsedou Sdružení polských ekonomů.\n\nRyszard Petru studoval na Fakultě informatiky a managementu na Technické univerzitě ve Vratislavi. Je také absolventem Hlavní obchodní školy ve Varšavě. Během studií byl asistentem poslance Unie svobody Władysława Frasyniuka. Na základě doporučení svého lektora Leszka Balcerowicze začal pracovat v Centru pro sociální a ekonomický výzkum. Když se Balcerowicz ujal postu místopředsedy vlády a ministra financí, Petru se stal jeho poradcem v oblasti důchodové reformy.\n\nPetru byl členem Unie svobody a za stranu neúspěšně kandidoval. V letech 2001–2004 pracoval jako ekonom ve Světové bance, kde byl zodpovědný za reformy veřejných financí, regionální politiky a investiční klima v Polsku a Maďarsku. Později pracoval v ostatních bankách, kde zastával vedoucí pozice.\n\nRyszard Petru se často účastní mediálních diskusí na hospodářská témata.\n\nV lednu 2015 založil novu politickou stranu „Nowoczesna Ryszarda Petru“. V parlamentních volbách 25. října 2015 byl kandidátem ve Varšavě na první pozici stranické kandidátky. Ve volbách do Sejmu získal 129 088 hlasů a byl zvolen poslancem. Jeho strana získala čtvrté místo a 28 delegátů s 7,6 % hlasů.\n\n"}
{"id": "1158899", "url": "https://cs.wikipedia.org/wiki?curid=1158899", "title": "Diskont", "text": "Diskont\n\nDiskont (z anglického \"discount\" [diskaunt] – sleva) může být:\n\n\n"}
{"id": "1158900", "url": "https://cs.wikipedia.org/wiki?curid=1158900", "title": "Hlubany (tvrz)", "text": "Hlubany (tvrz)\n\nHlubany jsou tvrz ve stejnojmenné vesnici na západní okraji města Podbořany v okrese Louny. Tvrz stojí v jihozápadní části vesnice v nadmořské výšce 320 metrů. Od roku 1964 je chráněna jako kulturní památka. Ve tvrzi se nachází expozice Kaolin na Podbořansku.\n\nJiž z roku 1323 jsou známí vladykové Fremut a Bušek z Hluban, ale nejstarší písemná zpráva o tvrzi je až z roku 1385, kdy patřila Petrovi z Rabštejna a po něm Jetřichovi a Zikmundovi z Hluban. Během husitských válek ji držel Jetřich z Kladna, a protože byl přívržencem krále Zikmunda, dobylo ji brzy po roce 1420 žatecké vojsko. V roce 1433 (podle některých zdrojů jde o první rok, kdy je tvrz přímo doložena) koupil poškozenou tvrz Pechanec Ojíř z Očedělic a nechal ji opravit. Jeho syn Mikuláš zde sídlil až do roku 1490, kdy ji získal rod Fremutů, kteří ji v roce 1550 prodali s celým panstvím za 1600 kop grošů Janu Chrtovi z Chrtína. Jeho synové ji pradali v roce 1575 Jiřímu Fictumovi ze Zlovědic. Po Fictumech se od roku 1598 vystřídala trojice majitelů: Jan Štampach ze Štampachu, Anselm Steinsdorf ze Steinsdorfu a Heřman Černín z Chudenic. Černínové připojili hlubanské panství ke Krásnému Dvoru. Tvrz poté začala sloužit hospodářským účelům. V první polovině 20. století byly v přízemí zřízeny byly, ale ve druhé polovině téhož století tvrz v majetku JZD zchátrala.\n\nV roce 2010 nechalo město Podbořany zchátralou budovu opravit. Krátkou dobu ji užívalo myslivecké sdružení z Buškovic a po nich ji začalo spravovat sdružení RestArt, které ji příležitostně pronajímá nebo zpřístupňuje veřejnosti. Od roku 2018 je v budově tvrze umístěná expozice Kaolin na Podbořansku, kterou zřídilo městské Muzeum Podbořany.\n\nTvrziště má rozměry 40 × 30 metrů a částečně ho obepíná vodní příkop, kolem kterého vedla nedochovaná hradba. Budova s 1,5 metru silnými zdmi má obdélný půdorys. Sklep je klenutý a strop v přízemí je plochý. Patro tvrze bylo přestavěno na sýpku.\n"}
{"id": "1158902", "url": "https://cs.wikipedia.org/wiki?curid=1158902", "title": "Hrotnosemenka bílá", "text": "Hrotnosemenka bílá\n\nHrotnosemenka bílá (\"Rhynchospora alba\") je nenápadná, vlhkomilná rostlina, jeden ze dvou druhů rodu hrotnosemenka, které v české přírodě vyrůstají. Je to původní bylina české flory a nyní je ohrožena vyhynutím.\n\nRostlina se vyskytuje hlavně v Evropě, nejvíce na severozápadě a jen ojediněle, nebo zcela chybí, v okolí Středozemního moře a v nejsevernějších oblastech Skandinávie a Ruska. Roste dále v centrálním Rusku a v okolí Kavkazu, v Asii (Kazachstán, sever Číny, Korea, Japonsko, Tchaj-wan) a v Severní Americe včetně Karibiku.\n\nV České republice se hrotnosemenka bílá vyskytuje nesouvisle a to v okolí Třeboně, Chebu, Plzně, Doks a v Krušných horách. Lokality bývají umístěny v nižších nadmořských výškách, výše vystupují jen ojediněle.\n\nHrotnosemenka bílá vyrůstá v trvale vlhkých humózních, oligotrofních půdách na okrajích vodních nádrží nebo na minerálně chudých prameništích a rašeliništích se stálým vodním režimem. Je to konkurenčně slabá rostlina velmi závislá na speciálních stanovištích (prolákliny na rašelinném podloží), která jsou řazeny mezi biotopy soustavy NATURA 2000.\n\nVytrvalá bylina rostoucí v hustých trsech s krátkými oddenkovými výběžky, která mívá přímé nebo mírně křivolaké, olistěné lodyhy vysoké 10 až 50 cm. Listy se souběžnou žilnatinou jsou úzké a drsné, delší přízemní sahají nejvýše do poloviny lodyhy a lodyžní jsou kratší.\n\nKvěty s bílým a při odkvétání hnědnoucími plevami mají okvětí tvořeno 9 až 13 štětinkami s chloupky. Květy jsou uspořádány ve vřetenovitých kláscích asi 5 mm dlouhých, které mívají dva plodné květy. V květu jsou dvě tyčinky s prašníky a dvě blizny. Klásky v počtu dva až sedm vytvářejí vrcholové květenství svazeček s nejvyšším podpůrným listenem dlouhým jako květenství. Svazeček bývá jeden až tři a jsou od sebe odstálé. Květy rozkvétají od května do července, opylovány jsou větrem. Plodem jsou světle hnědé, podélně pruhované, asi 3 mm dlouhé, hladké nažky s kratičkou osinou.\n\nRostlina se rozmnožuje převážně semeny. Ploidie druhu je 2n = 32.\n\nHrotnosemenka bílá je ohrožována hlavně ničením stanovišť, ke kterému dochází odvodňováním vlhkých území, cíleným zalesňováním nebo zarůstáním náletovými dřevinami, splachy hnojiv z polí nebo leteckým hnojením či postřiky. Je proto chráněna vyhláškou „Ministerstva životního prostředí ČR č. 395/1992 Sb. ve znění vyhl. č. 175/2006 Sb. (§1) a v „Červeném seznamu cévnatých rostlin České republiky z roku 2012“ (Grulich) je pokládána za druh silně ohrožený (C2b).\n\n\n \n"}
{"id": "1158904", "url": "https://cs.wikipedia.org/wiki?curid=1158904", "title": "Martti Vainio", "text": "Martti Vainio\n\nMartti Vainio (* 30. prosince 1950, Vehkalahti) je bývalý finský atlet, běžec na dlouhé tratě, mistr Evropy v běhu na 10 000 metrů z roku 1978.\nJeho prvním úspěchem byl titul mistra Evropy v běhu na 10 000 metrů v roce 1978. O čtyři roky později na evropském šampionátu v Athénách vybojoval na této trati bronzovou medaili. Při premiéře mistrovství světa v roce 1983 doběhl třetí v závodu na 5000 metrů. Startoval rovněž na olympiádě v Los Angeles v roce 1984. Ve finále na 10 000 metrů doběhl druhý, pět dní poté byl diskvalifikován pro pozitivní dopingový nález.\n\n"}
{"id": "1158910", "url": "https://cs.wikipedia.org/wiki?curid=1158910", "title": "Manfred Kuschmann", "text": "Manfred Kuschmann\n\nManfred Klaus Kuschmann (* 25. července 1950, Coswig – 13. února 2002 Halle) byl východoněmecký atlet, běžec na dlouhé tratě, mistr Evropy v běhu na 10 000 metrů z roku 1974.\nJeho nejúspěšnější sezónou byl rok 1974 – na evropském šampionátu v Římě zvítězil v běhu na 10 000 metrů, na poloviční trati skončil druhý. Několikrát vytvořil východoněmecký rekord v běhu na 5000 metrů – nejlépe časem 13:19,51 (v roce 1977). Jeho nejlepší výkona na 10 000 metrů 28:09,56 pochází z roku 1974. Zemřel v necelých 52 letech na rakovinu.\n"}
{"id": "1158911", "url": "https://cs.wikipedia.org/wiki?curid=1158911", "title": "Chu Cung-sien", "text": "Chu Cung-sien\n\nChu Cung-sien (; 4. listopadu 1512 – 25. listopadu 1565) byl politik a vojevůdce působící v čínské říši Ming za vlády císaře Ťia-ťinga.\n\nÚspěšně plnil své úřední povinnosti a dosáhl místa vyšetřujícího cenzora v kontrolním úřadu, zde se těšil protekci významných politiků – Čao Wen-chuy a velkého sekretáře Jen Sunga. Roku 1554 byl s Čao Wen-chuou poslán na jihovýchod říše, kde na vládní prosazování zákazu soukromého zahraničního obchodu reagovali piráti a ozbrojení obchodníci pustošením pobřeží. S podporou Čao Wen-chuy dosáhl funkcí velkého koordinátora \"sün-fu\" Če-ťiangu (1555–1556) a vrchního velitele \"cung-tu\" Nan č’-li, Če-ťiangu a Fu-ťienu (1556–1563). Jako vrchní velitel obnovil pořádek na dolním toku Jang-c’-ťiang a v Če-ťiangu, když porazil ozbrojený svaz Sü Chaje, zajal vůdce rebelských obchodníků Wang Č’a a rozehnal je. Jejich zbytky poté ustoupily na jih do Fu-ťienu. Přes své úspěchy byl v souvislosti s pádem Jen Sunga (roku 1562) a následnou čistkou začátkem roku 1563 poslán do výslužby a roku 1565 uvězněn. Záhy ve vězení zemřel. Po několika letech (a změně panovníka) byl rehabilitován a roku 1595 dokonce poctěn i posmrtným jménem.\n\nChu Cung-sien používal zdvořilostní jméno Žu-čen () a literární pseudonym Mej-lin (). Za své zásluhy roku 1595 obdržel posmrtné jméno Siang-mao ().\n\nChu Cung-sien se narodil 4. listopadu 1512 v Lung-čchuanu () v okrese Ťi-si (tehdy v prefektuře Chuej-čou v Ťiang-nanu). Studoval konfucianismus, ve třiadvaceti letech složil provinční úřednické zkoušky, roku 1538 úspěšně absolvoval i jejich nejvyšší stupeň – palácové zkoušky, získal titul ťin-š’ a zahájil úřednickou kariéru.\n\nKrátce působil v nižší funkci na ministerstvu trestů, jeho další funkcí byl přednosta okresu I-tu v provincii Šan-tung, kde mu jeho spravedlnost vynesla obdiv lidí tvrdících, že způsobil deště v období sucha a přivolal straky na kobylky ničící úrodu. Také zorganizoval oddíl tisíce dobrovolníků z řad horníků a poslal je na severní hranici pod velení Ceng Siena (), velkého koordinátora \"sün-fu\" Šan-tungu. Za to byl navržen k povýšení, ale kvůli smrti matky musel v květnu 1542 odejít ze služby; další smutek držel, když mu o dva roky později zemřel otec.\n\nRoku 1547 navázal na přerušenou úřední kariéru místem okresního přednosty v Jü-jao v provincii Če-ťiang. I zde byl oblíben. Byl jedním z mála místních úředníků podporujících velkého koordinátora Ču Wana, který jinak místními hodnostáři opovrhoval. Na Chu Cung-sienovu počest byla roku 1548 jeho podoba vytesána do skály na hoře Šeng-kuej () severně od města.\n\nRoku 1548 byl povolán do hlavního města – Pekingu – a zařazen do kontrolního úřadu. Během následujících šesti let Chu Cung-sien vynikl nejen svými zprávami hodnotícími výkony regionálních úředníků, ale také podílem na výkonu správy provincií. Během jeho cesty po severním metropolitním regionu Pej č’-li v letech 1549–1551, mongolský vládce Altan-chán prorazil pohraniční obranu v Ku-pej-kchou a drancoval předměstí Pekingu. Obrana Süan-fu, kde se nalézal Chu Cung-sien během krize, se však pevně držela, a Chu byl schopný poslat vojáky na pomoc Pekingu. Byl za to vyznamenán a jeho schopností si všiml i císař Ťia-ťing.\n\nV létě roku 1551 byl přeložen do Wu-čchangu v provincii Chu-kuang, kde se podílel na potlačení povstání kmenů Miao na hranici s provincií Kuej-čou. Přitom z první ruky poznal bojové kvality miaoských válečníků, které o několik let později využíval ve svých službách při boji s piráty. Roku 1552 byl opět přeložen do pekingského kontrolního úřadu. Zde navázal spojení s politickou elitou říše: nejdůležitější z jeho podpůrců byli Čao Wen-chua a Čaoův patron, velký sekretář Jen Sung,který v té době měl k panovníkovi nejblíže ze všech úředníků.\n\nTou dobou jihovýchodní pobřeží Číny trpělo útoky pirátů označovaných za „wo-kchou“, japonské bandity, fakticky však byli směsicí obchodníků čínských, japonských a portugalských, kteří se obrátili k pirátství v důsledku zákonů zakazujících soukromý zahraniční námořní obchod. Chu Cung-sien a Čao Wen-chua doporučili řadu opatření k boji proti této hrozbě, včetně rozšíření pravomocí velkého koordinátora, pozice přibližně odpovídající provinčnímu guvernérovi, aby mohl své úkoly provádět efektivněji. Pod vlivem jejich návrhů císař vytvořil novou pozici vrchního velitele \"cung-tu\" nadřízeného velkým koordinátorům a dohlížejícího na pobřežní provincie od Šan-tungu ke Kuang-tungu. Prvním vrchním velitelem byl v červnu 1554 jmenován nankingský ministr vojenství Čang Ťing (); o několik měsíců později Čao Wen-chuu a Chu Cung-siena císař Ťia-ťing vyslal na jih dohlížet na Čang Ťingovy akce.\n\nNásledující půlrok Chu Cung-sien ve funkci vyšetřujícího cenzora ve svých zprávách kriticky hodnotil neúspěchy a značné ztráty vládních vojsk v boji s piráty, odsuzoval jejich špatnou disciplínu a velení. Čang Ťing přitom s Čao Wen-chuou odmítl spolupracovat a ten svou nelibost vyjádřil ve zprávách pro Peking, v nichž Čang Ťinga obvinil, že záměrně oddaluje operace kvůli vlastnímu zisku. Brzy poté, co Čao Wen-chua poslal svou zprávu, 10. května 1555, Čang Ťing porazil piráty v bitvě u Wang-ťiang-ťing (), přičemž získal 1900 hlav zabitých protivníků. Bylo to dosud největší mingské vítězství v bojích s \"wo-kchou\". Čao Wen-chua přesto dokázal využít úspěchu Čang Ťinga ve svůj prospěch a proti němu, když v další zprávě pro císaře bagatelizoval Čang Ťingovo vítězství a zároveň zdůrazňoval roli Chu Cung-siena, např. jeho podsunutí lodi naložené otráveným vínem do cesty pirátům, což vedlo k otravě a smrti osmi set z nich. Čao Wen-chua také tvrdil, že se Chu Cung-sien ve zbroji účastnil bitvy, i když ve skutečnosti v té době pobýval v Chang-čou. Chu Cung-sien podpořil Čao Wen-chuu a odsoudil Čang Ťinga s tím, že se po vítězství stal arogantním. V Pekingu pak Jen Sung přesvědčil císaře, že vítězství prokázalo, že Čang Ťing měl celou dobu možnost porazit piráty a že nakonec zaútočil až tehdy, když chtěl vyvrátit Čao Wen-chuova obvinění z váhavosti. Rozzuřený císař 5. června nařídil Čang Ťingovo zatčení, 12. listopadu 1555 byl Čang Ťing popraven.\n\nČang Ťingův nástupce Čou Čchung (), měl ve srovnání s předchůdcem omezené kompetence. Zatímco Čang Ťing velel armádám šesti pobřežních provincií, Čou Čchungova pravomoc byla dosahovala pouze na jižní metropolitní region Nan č’-li, Če-ťiang a Fu-ťien. Chu Cung-sien byl současně povýšen na velkého koordinátora Če-ťiangu, a brzy ještě výše, když se v dubnu 1556 stal vrchním velitelem \"cung-tu\" poté, co Čou Čchung vydržel v úřadě jen krátce a i jeho nástupce Jang I () byl po několika měsících odvolán kvůli svým chabým výsledkům.\n\nJako vysoký hodnostář a velitel Chu Cung-sien sestavil vlastní soukromý sekretariát \"mu-fu\", v němž zaměstnal několik významných regionálních osobností, aby mohl využívat jejich styků s místní džentry. Tímto způsobem k sobě přitáhl například spisovatele Mao Kchuna (), umělce Sü Weje, výrobce tuše Luo Lung-wena (), kartografa Čeng Žuo-cchenga (), který mu radil v diplomacii a strategii, a spisovatele Tchang Šun-č’a.\n\nV kontrastu s rychlým střídáním jeho předchůdců, Chu Cung-sien zůstal u vrchním velitelem \"cung-tu\" relativně dlouho, až do roku 1563. Za dlouhověkost ve funkci vrchního velitele, a zejména za rychlý vzestup do ní, částečně vděčil svému spojení s klikou Čao Wen-chuy. Čao Wen-chua byl proti přísnému prosazování námořních zákazů jak je prováděl Ču Wan, místo toho favorizoval povolení zahraničního obchodu. Chu Cung-sien ve shodě s Čao Wen-chuovým přístupem prováděl politiku dohody s obchodníky; a to i přes nesouhlas svých podřízených a navzdory císařovu požadavku chytit vůdce společenství pirátů a obchodníků Wang Č’a mrtvého nebo živého.\n\nJeště předtím, než se stal vrchním velitelem, ze své pravomoce velkého koordinátora poslal Chu Cung-sien vyslance do Japonska – zdánlivě požádat o pomoc japonské úřady, ale ve skutečnosti s cílem navázat kontakt s Wang Č’em, a přesvědčit ho ke smíru. Za nabízenou legalizaci obchodu a amnestii Wang Č’ souhlasil s pomocí vládním vojskům v očistění břehů Če-ťiangu od pirátů. Wang Č’ také Chu Cung-siena varoval, že jeden z vůdců jeho konsorcia, Sü Chaj, je na cestě k nájezdu na Če-ťiang a Wang Č’ ho nebyl schopen včas zastavit. Pro Chu Cung-siena to byla alarmující novinka, která vážně narušila jeho usmiřovací plány.\n\nKdyž Sü Chaj připlul k pobřeží a spolu se sacumskými náčelníky Čchen Tungem () a Jie Maem () oblehl města Če-ťiangu, Chu Cung-sien a jeho rádci usoudili, že nemají síly schopné rozhodně porazit útočníky, jelikož posily miaoských válečníků se teprve blížily. Místo toho manipulovali se Sü Chajem, když mu předložili velkorysé podmínky kapitulace. V průběhu kampaně Chu Cung-sien udržoval přátelské kontakty se Sü Chajem a pomalu ho odvracel od jeho spojenců pomocí úplatků, podvodných slibů úřednického statutu, nabídky možnosti odplout zpět do Japonska, a falešného varování před vzpourou mezi jeho (Sü Chajovými) podřízenými. Chu Cung-sien také využíval osobních sporů mezi Sü Chajem, Čchen Tungem a Jie Maem, když obdaroval Sü Chajovu milenku, která poté pomlouvala Čchen Tunga a Jie Maa. Sü Chaj nakonec Čchen Tunga a Jie Maa vydal úřadům. Načež oba Chu Cung-sien přiměl k napsání dopisů jejich věrným, v nichž tvrdili, že Sü Chaj se i je chystá zradit a zabít. Současně Sü Chajovi předal kopie oněch dopisů, takže Sü Chaj mu byl vděčný a myslel si, že Chu Cung-sien hájí jeho zájmy. Stoupenci Čchen Tunga a Jie Maa u Pching-chu reagovali povstáním proti Sü Chajovi. Chu Cung-sien se vzápětí se svou armádou – posílenou nově přišlými válečníky z kmenů Miao – vmísil do šarvátek a pobil všechny nájezdníky bez rozdílu. Dne 29. září bitva skončila s asi 1600 zabitými piráty. Sü Chajovo tělo bylo nalezeno v blízkém potoce a Čchen Tung, Jie Ma a Sü Chajův bratr byli 10. října popraveni v Ťia-singu.\n\nPo rozdrcení Sü Chajova vojska dostal Chu Cung-sien v únoru 1557 k úřadu vrchního velitele ještě navíc post velkého koordinátora Če-ťiangu, ale byl to Čao Wen-chua, kdo získal většinu slávy a odměn za vítězství. Nicméně už v září 1557 byl Čao Wen-chua obviněn ze zpronevěry, ztratil císařovu přízeň i úřady a zemřel jako prostý poddaný. Chu Cung-sien pak rozvíjel vztahy s Jen Sungem, mimo jiné přivedením Luo Lung-wena, prodejce a znalce starožitností a luxusního zboží, k Jen Sungovu synu Jen Š’-fanovi.\n\nPo porážce Sü Chaje Chu Cung-sien obrátil pozornost k Wang Č’mu. Dne 17. října 1557 Wang Č’ dorazil na ostrov Čou-šan s velkou obchodní flotilou. Tam formuloval podmínky smíru: císařskou amnestii, oficiální postavení, a otevření přístavů pro obchod; na oplátku nabídl střežení pobřeží a přesvědčení lupičů k návratu na ostrovy, a to i za použití síly, v případě potřeby. Chu Cung-sien pak čelil dilematu: nemohl nechat Wang Č’a jít, ale pokud by přijal Wang Č’ovu kapitulaci, byl by nucen ho popravit (protože s Čao Wen-chuovým pádem se jeho politika povolení obchodu stala politickým tabu), což by snahu o usmíření obrátilo vniveč. V prosinci 1557, s vírou ve svou budoucnost a nedotknutelnost, Wang Č’ přistál v Chang-čou. Tam se těšil respektu ze strany úředníků, kteří si nechtěli znepřátelit jeho stoupence, a současně zjišťovali u nadřízených, jak mají reagovat. V té době Chu Cung-sien požádal Wang Č’a o pomoc s výrobou arkebuz pro mingskou armádu, což vedlo k širokému rozšíření této zbraně v Číně. V únoru příštího roku byl nakonec Wang Č’ uvězněn, nicméně měl k dispozici veškeré pohodlí včetně knih a kvalitní stravy. Wang Č’ věřil, že jde jen o dočasné nedorozumění a nadále doufal v milost až do 22. ledna 1560, kdy přišel císařský edikt s rozsudkem smrti, a Wang Č’ byl sťat.\n\nJak se obávali stoupenci povolení obchodu mezi úředníky, Wang Č’ovi následovníci se po jeho zadržení vzdali naděje na pokojné obchodování v dohodě s úřady a vrátili se ke svým násilným způsobům. Cítíce se zrazen po Wang Č’ově zatčení, Wang Č’ův kmotřenec Mao Chaj-feng udělal z ostrova Čou-šan svou základnu a zahájil nájezdy na Če-ťiang a Fu-ťien. Chu Cung-sien se ho pokusil z Čou-šanu vypudit, když v březnu 1558 zorganizoval útok na ostrov ze šesti směrů pod vedením generálů Jü Ta-joua a Čchi Ťi-kuanga, ale jeho armáda neuspěla a byla nucená ustoupit. Kritiku svých akcí odvracel obviňováním Jüa a Čchia a odesláním bílého jelena (šťastného taoistického symbolu) císaři Ťia-ťingovi, k panovníkovu velkému potěšení. Piráti a obchodníci nakonec v důsledku silného vojenského tlaku Čou-šan v prosinci 1558 opustili, a rozptýleni se stáhli na jih do Fu-ťienu, který se stal novou oblastí jejich aktivit. V létě roku 1559 armáda zničila zbývající odbojné skupiny v deltě Jang-c’-ťiang. Jako odměnu za své úsilí Chu Cung-sien v červnu 1560 obdržel hodnost ministra vojenství a v říjnu 1561 vysoký prestižní titul mladší strážce (\"šao-pao\", ). Jeho pravomoc vrchního velitele \"cung-tu\" byla rozšířena i na provincii Ťiang-si, protože bandité pronikali i tam; rozšíření platilo do listopadu 1562. Na jeho počet byla postavena svatyně v Chang-čou a jeho domovské obci.\n\nZačátkem 60. let Chu Cung-sien dosáhl vrcholu své kariéry. V červnu 1562 však jeho spojenec Jen Sung ztratil podporu císaře Ťia-ťinga a nakonec i svou pozici prvního velkého sekretáře. Následující čistka Jen Sungovy kliky se dotkla i Chu Cung-siena, mimo jiné obviněného z nepřiměřeně přátelského vztahu s Wang Č’em a nesrovnalostmi při vyúčtování nákladů na vojenské operace. Panovník ho povolal zpět do Pekingu, kam se Chu Cung-sien vrátil 19. ledna 1563, kdy už byl napsán příkaz k jeho zatčení. Císař si však připomenul jeho zásluhy a příznivé dary, postavil se proti jeho zatčení a odmítli tvrzení, že byl členem Jen Sungovy kliky, s tím, že útoky na Chu Cung-siena nejsou opodstatněné a jsou jen projevem frakční rivality. Chu Cung-sien byl sice odvolán z úřadu vrchního velitele a vrátil se do svého rodiště, do výslužby však odešel se ctí a všemi svými tituly. Funkce vrchního velitele \"cung-tu\" tří provincií byla s jeho odchodem zrušena jako příliš mocná a nepotřebná poté, co se pirátské útoky přesunuly z hospodářsky důležitého Ťiang-nanu na jih; nejvyšší postavení poté v dotčených provinciích měli velcí koordinátoři \"sün-fu\".\n\nV dubnu 1565 byl Jen Sungův syn Jen Š’-fan spolu s Luo Lung-wenem popraven pro velezradu. Luo Lung-wenovy statky úřady zkonfiskovaly a při jejich přebírání objevily neodeslaný dopis, v němž Chu Cung-sien žádal Luoa o předání úplatku Jen Š’-fanovi. Navíc k tomuto důkazu korupce byl Chu Cung-sien obviněn z poskytnutí pomoci Luo Lung-wenovu synovi, když dotyčný prchal před úřady. V listopadu 1565 proto vláda povolala Chu Cung-siena z jeho domovského okresu Ťi-si zpět do Pekingu, aby čelil obvinění. V Pekingu ho drželi ve vězení, Chu sice zaslal císaři žádost o milost s odvoláním na své dřívější zásluhy o stát, ale zanedlouho –– 25. listopadu 1565 – byl objeven ve své cele mrtvý. Údajně spáchal sebevraždou jedem. Poté císař nařídil případ uzavřít.\n\nKdyž Chu Cung-sienův syn vezl otcovo tělo zpět do jejich rodné vesnice, místní obyvatelstvo mu šedesát mil severně od Ťi-si zablokovalo průchod a přinutilo ho přerušit cestu. S pomocí sympatizujících úředníků uložil rakev se zemřelým v místním chrámu a později převezl do Ťi-si. Přes lidové nepřátelství v době jeho smrti se Chu Cung-sienovi v průběhu následujících desetiletí dostalo uznání. V roce 1569 lidé z Chang-čou postavili novou svatyni na jeho památku, a jeho tituly a hodnosti mu byly roku 1572 posmrtně vráceny. Roku 1589, na žádost Chuova vnuka, úřady Chuovy úspěchy znovu zhodnotily a dostalo se mu státního pohřbu. Během japonské invaze do Koreje (1592–1598) Chu Cung-sienova vítězství nad \"wo-kchou\" získala na propagandistické hodnotě a on byl vyzdvihnut mezi příkladné státníky, přičemž obdržel posmrtné jméno Siang-mao (), doslova „Skvělý pomocník“.\n\nChu Cung-sien je přímý předek čínského komunistického politika Chu Ťin-tchaoa, generálního tajemníka ÚV KS Číny (2002–2012) a prezidenta Čínské lidové republiky (2003–2013).\n\n"}
{"id": "1158912", "url": "https://cs.wikipedia.org/wiki?curid=1158912", "title": "Radikalizace", "text": "Radikalizace\n\nPřesto, že neexistuje univerzálně platná definice radikalizace a její případné projevy je nutno posuzovat v kontextu událostí, můžeme radikalizaci označit jako proces růstu radikalismu, vyhrocování a vyostřování názorů, postojů nebo i společenské praxe. Tyto vyostřené názory a ideály často podemílají současné myšlenky a projevy společnosti. Může se týkat jednotlivců i celých názorových nebo ideologických skupin, které chtějí nedostatky společnosti odstraňovat zásadně a důkladně, „vytrhnout i s kořeny“ (latinsky radix, radicalis). Nese tak s sebou odmítání kompromisů, omezení tolerance a tedy i jistý konfliktní potenciál (nesnášenlivost, nepřátelství). Dokud však neporušuje zásady a pravidla demokratického zřízení, je ve svobodných společnostech přípustná a nemá se zaměňovat s extremismem. \n\nRadikalizace může být jak násilná, tak nenásilná, většina odborné literatury se ovšem zaměřuje na radikalizaci násilnou, která často přechází do extremismu.\n\n Radikalizace představuje ze sociologického hlediska určitou past, do které když se jedinec dostane, není schopen zapojit se do neradikální společnosti a najít jiné místo, kde by mohl ukojit své hmotné a duchovní potřeby.\n\nPojem radikální se začal používat v politologii koncem 18. století pro označení zastánců nekompromisních a zásadních změn v chodu státu či ve společenském systému. Radikalismus jako program historicky začal ve Spojeném království, kde se objevily požadavky na radikální reformu volebního systému za účelem rozšíření volebního práva. Pojem radikalizace se začal používat od 19. století také ve Francii a je spjat s tvorbou francouzských politických stran po pádu Druhého císařství. \n\nTermín radikalizace se od 70. let 20. století snažil postihnout interakci mezi sociálními hnutími a státem a zároveň postupnou eskalaci společenského násilí. V tomto pojetí radikalizace bylo odkazováno k dynamice společenského násilí. Radikalizaci lze tak chápat jako „proces vedoucí k zvyšování použití politického násilí, na pozadí proměny hodnot a vnímání sociálních skupin směrem k výrazné politické polarizaci, artikulaci a prosazování radikálních zájmů ve společnosti“. \n\nRadikalizace je proces, v němž člověk nebo skupina přijímá vyhrocené politické, náboženské či sociální názory a cíle. Radikalizovat se může nejen menšina, ale i jedinec, skupina i celá společnost. K radikalizaci společnosti mohou přispívat společenské konflikty a napětí, ale také populistické strany, využívající chudoby a sociální nejistoty k získání moci cestou planých slibů rychlého řešení všech konkrétních problémů. Proti sobě stojící skupiny a programy se často radikalizují vzájemně, například jako pravicový a levicový radikalismus. Tak v souvislosti s teroristickými útoky v Evropě získávají podporu a radikalizují se také protiislámská politická hnutí, například PEGIDA v Německu nebo Blok proti islámu v České republice.\n\nAlex P. Schmid podotýká, že na akademické půdě se pojem radikalizace objevil až po teroristických útocích v Madridu v roce 2004 a v Londýně o rok později. Principy radikalizace jsou však na akademické půdě v rámci témat jako extremismus a terorismus již dlouhodobě reflektovány. Studie ukazují, že celý sociálně patologický jev je ovlivněn mnoha sociálními a ekonomickými faktory působícími na jedince i celou společnost. Dobrým příkladem je stav, kdy je jedinec příslušníkem menšiny, která se cítí utlačována většinovou společnosti, což se stane spouštěčem tzv. reaktivní radikalizace.\n\nOd teroristického útoku na World Trade Center 11. září 2001 některé evropské země zavedly opatření, která omezovala vnější projevy muslimské víry. V zemích EU se mluví o zákazu typických oděvů muslimek, burek a různých druhů šátků. Od 15. března 2004 platí ve Francii zákon o zákazu nápadných náboženských symbolů. V roce 2009 Švýcaři přikročili k zákazu výstavby minaretů. Nevole a odpor k těmto opatřením mohou vést k reaktivní radikalizaci, neboli radikalizaci způsobené útiskem ze strany vlády nebo obyvatelstva v zemi, ve které se (v tomto případě muslimská) komunita nachází.\nStejně tak se může zradikalizovat jakákoliv jiná společenská minorita. Častým tématem v České republice je stigmatizace Romů ve školství a na pracovních úřadech. Děti z romských rodin jsou často umisťovány do zvláštních škol, přestože nejsou méně inteligentní, než ostatní děti většinového etnika. Některé menšinové komunity se mohou zradikalizovat i vlivem určité historické křivdy. Příkladem může být činnost Čečenské teroristické skupiny Černé vdovy, která získává členy skrze nenávist k Rusům za válečné zločiny, kterých se na Čečencích dopustili během první a druhé Rusko – Čečenské války v devadesátých letech 20. století až do roku 2009. \n\nVe Spojeném království je radikalizace definována jako “proces, kterým se jedinec dostává k podpoře terorismu a násilného extremismu a v některých případech se stane členem teroristické skupiny.” Britští politikové sice konstatují, že žádné konkrétní opatření radikalizaci ve Spojeném království nezmírní a jediný způsob jak s radikalizací bojovat je pokusit se začlenit ohrožené skupiny do společnosti, např. pomoci najít mladým lidem práci, co nejlépe integrovat imigranty do společnosti a efektivně znovuzačlenit bývalé vězně do společnosti.\n\nKrálovská kanadská jízdní policie definuje radikalizaci jako “proces, kdy jsou jedinci - většinou mladí lidé - vystaveni zjevně ideologickým poselstvím a názorovým systémům, které podněcují hnutí od umírněných názorů k těm extrémním. Radikální smýšlení není problematické jako takové, pro bezpečnost národa se stává hrozbou tehdy, když se občan nebo obyvatel Kanady  zapojí do násilností, aby propagoval politický, ideologický nebo náboženský extremismus.\n\nV Dánsku je radikalizace definována tímto způsobem: “process, ve kterém jedninec ve stale narůstající míře souhlasí s použitím nedemokratických nebo násilných prostředků, například terorismus, aby dosáhl určitých politických či ideologických cílů.\n\nIslamistická radikalizace je v Německu vymezována jako komplexní proces socializace, který je vlastní islamistickým představitelům. Tento proces má sociální a ideologickou rovinu, protože pod vlivem islamistické ideologie dochází k různě intenzivní integraci do subkulturních skupin s tím, že tento proces předpokládá zřeknutí se německé většinové společnosti, jejích hodnot a pravidel, což je základní poselství islamistické ideologie. „Pod vlivem islamistických představitelů mohou narůstat individuální negativní postoje k německé společnosti v rámci ideologického odmítání sekulárních a demokratických institucí státu a sociálních pravidel chování, přičemž zpolitizovaný proces může vyústit v aktivní zapojení se do extremistických organizací.“ Islámský extremismus usiluje právě o nastolení nebo udržení nedemokratického režimu, jenž svou legitimitu aspoň částečně odvozuje od vazby na islám, a používá přitom násilných i nenásilných metod.\n\nInternet velmi zjednodušil přístup k radikalizaci. V případě Anderse Breivika internet hrál zásadní roli. Breivik využíval internet jako hlavní komunikační kanál, získával z něj informace a zároveň projevoval svůj názor ve veřejných diskusích. Internet mu také umožnil jednoduchou cestu k návodům jak sestrojit bombu. \n\nSociální sítě užíval k propagačním účelům a k rozhovorům s podobně radikálně smýšlejícími lidmi jako je on sám. Vzhledem k nekontrolovanosti internetu je totiž velmi jednoduché zapojit se do radikálně či extrémisticky smýšlejících fór nebo dokonce také do financování různých teroristických skupin.\n\nNázor na chudobu, jako hlavní spouštěč radikalizace je chybný. Přesto, že může chudoba přispět ke vstupu jedince do skupiny s radikálními tendencemi, není přímým faktorem radikalizace. Ani ze statistik není prokázané přímé spojení mezi chudobou a radikalizací. Mnoho teroristů pochází ze středních vrstev a mají univerzitní vzdělání, často technického zaměření.\n\nPřesto, že hraje psychologie osobnosti v procesu radikalizace důležitou roli, duševní onemocnění není hlavní příčinou ideologické radikalizace či konkrétně terorismu. Ani v sebevražedném terorismu se poruchy jako schizofrenie či sociopatie neobjevují.\n\nRadikalizace se často chybně zaměňuje za různé formy extremismu (terorismus). Extremisté a teroristé jsou sice radikální, ale navíc propagují nenávist a fyzické násilí a jsou ochotni k útlaku určitých skupin použít hrubé síly a jiných násilných prostředků. Radikalizace jako taková je tedy spíše varovným projevem nálad ve společnosti, které mohou identifikovat skupiny, jejichž vymezování proti jiným skupinám hrozí přerůst v extremismus. \n\n"}
{"id": "1158913", "url": "https://cs.wikipedia.org/wiki?curid=1158913", "title": "Stefano Mei", "text": "Stefano Mei\n\nStefano Mei (* 3. února 1963, La Spezia) je bývalý italský atlet, běžec na dlouhé tratě, mistr Evropy v běhu na 10 000 metrů z roku 1986.\nV juniorské kategorii startoval zejména v běhu na 1500 metrů, později se přeorientoval na dlouhé tratě. Na halovém mistrovství Evropy v roce 1986 získal stříbrnou medaili v běhu na 3000 metrů. Ve sejné sezóně se stal v běhu na 10 000 metrů mistrem Evropy pod širým nebem, na poloviční trati získal stříbrnou medaili. Startoval také na evropském šampionátu ve Splitu v roce 1990 – v běhu na 10 000 metrů skončil třetí, na 5 000 metrů doběhl sedmý.\n\n"}
{"id": "1158914", "url": "https://cs.wikipedia.org/wiki?curid=1158914", "title": "Salvatore Antibo", "text": "Salvatore Antibo\n\nSalvatore Antibo (* 7. února 1962, Altofonte) je bývalý italský atlet, běžec na dlouhé tratě, mistr Evropy v běhu na 5 000 i 10 000 metrů z roku 1990.\nV roce 1981 získal na juniorském mistrovství Evropy v běhu na 5000 metrů stříbrnou medaili. Mezi dospělými startoval poprvé na evropském šampionátu v roce 1982, kde doběhl šestý v závodě na 10 000 metrů. Při mistrovství Evropy v roce 1986 vybojoval na této trati bronzovou medaili. V olympijském finále běhu na 10 000 metrů v Soulu v roce 1988 získal stříbrnou medaili. Velkým úspěchem pro něj bylo mistrovství Evropy v roce 1990, kde zvítězil v bězích na 5 000 i 10 000 metrů. Při svém startu na olympiádě v Barceloně v roce 1992 doběhl čtvrtý v závodě na 10 000 metrů. Jeho posledním startem byl závod na 10 000 metrů na světovém šampionátu v roce 1993. Krátce poté ukončil závodní kariéru.\n\n"}
{"id": "1158919", "url": "https://cs.wikipedia.org/wiki?curid=1158919", "title": "Georg Schachinger", "text": "Georg Schachinger\n\nGeorg Schachinger (2. prosince 1843 Marsbach nebo Gurten – 14. dubna 1925 Maria Schmolln) byl rakouský římskokatolický duchovní a politik německé národnosti z Horních Rakous, na počátku 20. století poslanec Říšské rady.\n\n25. července 1869 byl vysvěcen na kněze. Působil jako kooperátor v Andorfu, Braunau a Handenbergu, potom od roku 1878 farář v Peterskirchenu. Od roku 1892 byl farářem v Sankt Johann am Wimberg, od roku 1893 administrátorem a děkanem v Sankt Johann. Od roku 1901 působil coby farář v Moosbachu. V roce 1914 odešel na penzi.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Horních Rakousích, obvod Rohrbach, Urfahr atd. Mandát zde obhájil i ve volbách roku 1901. Uspěl i ve volbách roku 1907, konaných poprvé podle všeobecného a rovného volebního práva. Byl zvolen za okrsek. Horní Rakousy 07. Mandát zde obhájil i ve volbách roku 1911. Poslancem byl až do své rezignace. Ta byla oznámena 30. května 1917. Na mandát rezignoval ze zdravotních důvodů. Ve volebním období 1897–1901 se uvádí jako Georg Schachinger, děkan, duchovní rada a farář, bytem Sankt Johann am Wimberg.\n\nVe volbách roku 1897 kandidoval do Říšské rady za Katolickou lidovou stranu. Ve volbách roku 1901 se uvádí jako konzervativec. Vstoupil pak do parlamentního Klubu středu, který tvořila zejména Katolická lidová strana. Po volbách roku 1907 zasedal v poslaneckém klubu Křesťansko-sociální sjednocení, po volbách roku 1911 v klubu Křesťansko-sociální klub německých poslanců.\n\nZemřel v dubnu 1925.\n"}
{"id": "1158923", "url": "https://cs.wikipedia.org/wiki?curid=1158923", "title": "Ajdyn Smagulov", "text": "Ajdyn Smagulov\n\nAjdyn Smagulov (: ), (* 1. prosince 1976 v Ust-Kamenogorsku, Sovětský svaz) je bývalý kazašský zápasník – judista. Svého největšího sportovního úspěchu, zisku bronzové olympijské medaile dosáhl v roce 2000 jako reprezentant Kyrgyzstánu.\n\nPatřil k příslibům kazašského juda, ale v seniorské reprezentaci se neuměl prosadit. Když jeho místo reprezentační jedničky zaujal Nurbol Sulejmanov, rozhodl se po mistrovství světa v roce 1999 přijmout nabídku kyrgyzského trenéra Kulibajeva reprezentovat Kyrgyzstán. V olympijském roce 2000 si na Asijském mistrovství vybojoval olympijskou účast a na olympijské hry v Sydney načasoval formu. Ve druhém kole sice prohrál s Kubáncem Poulotem, ale přes opravy se probojoval do boje o 3. místo, ve kterém porazil Uzbeka Muchtarova a získal senzačně bronzovou olympijskou medaili. V roce 2001 pokračoval v Kyrgyzských barvách bez většího úspěchu a od roku 2002 opět pokoušel štěstí v kazašské reprezentaci. Na pozici reprezentační jedničky se však neprosadil. Sportovní kariéru ukončil v roce 2010.\n\n"}
{"id": "1158924", "url": "https://cs.wikipedia.org/wiki?curid=1158924", "title": "Johann Nepomuk Scheiringer", "text": "Johann Nepomuk Scheiringer\n\nJohann Nepomuk Scheiringer (4. dubna 1855 Vídeň – 20. srpna 1934 Linec) byl rakouský architekt.\n\nJohann Scheiringer se narodil jako jedináček v rodině úředníka ve Vídni. Po ukončení studia na vyšší reálce začal studium v letech 1872–1877 na Technické univerzitě ve Vídni. Jeho učitelé byli Heinrich von Ferstel a Karl König. V letech 1877–1880 studoval na Akademii výtvarného umění ve Vídni u Theophila von Hansena. Během studií získal několik ocenění. Praxi vykonal v roce 1880 u stavební firmy Hampel v Rumburku. Od počátku 90. let 19. století pracoval Johann Scheiringer pro městský stavební úřad (1890–1918), také jako stavební rada. Jeho tvorba byla změřená na sociální a industriální stavby.\n\nJohann Scheiringer byl dvakrát ženatý. S první ženou Aloisií Heisslerovou (1866–1927) uzavřel sňatek v roce 1888, po její smrti se znovu oženil v roce 1928 s Marií Hauptovou (1878–1918). Přestože prožil celý svůj život ve Vídni, několik měsíců před svou smrtí se přestěhoval do Lince, kde zemřel ve věku 79 let. Jeho ostatky byly převezeny do Vídně a byl pochován v rodinné hrobce v Hietzingeru.\n\n\nVe Vídní se angažoval ve výstavbě řady domů a průmyslových staveb jako plynárny v Simmeringu, vodárenské věže (Wasserturm Favoriten), elektrárny v Simmeringu nebo \"přesunu\" kostela sv. Josefa v Laimgrubenu. Kostel musel ustoupit nové komunikaci. Část interiéru byla přenesena do nového rekonstruovaného kostela. Za citlivou stavbu byl oceněn v roce 1907 císařskou pochvalou. Navrhl také pro interiéry lustry, plynové lucerny (kandelábry) pro Vídeň, které byly převzaty i jinými městy.\n\n\n"}
{"id": "1158929", "url": "https://cs.wikipedia.org/wiki?curid=1158929", "title": "Mistrovství Evropy juniorů ve sportovním lezení 2012", "text": "Mistrovství Evropy juniorů ve sportovním lezení 2012\n\nMistrovství Evropy juniorů ve sportovním lezení 2012 (: \"European Youth Lead & Speed Championship\") se uskutečnilo poprvé 2.-4. listopadu 2012 ve francouzském městě Gémozac, nejdříve ve dvou disciplínách, v lezení na obtížnost a na rychlost, mimo seriál závodů Evropského poháru juniorů ve sportovním lezení. Mistrovství světa juniorů se konalo v květnu v Singapuru, Mistrovství světa se konalo v Paříži, Mistrovství Evropy v ledolezení se v roce 2012 konalo v Saas-Fee a Kirově.\n\nV lezení na obtížnost se dvě skupiny závodníků postupně vystřídaly na dvou kvalifikačních cestách, finálovou cestu lezlo deset finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu.\n\nV lezení na rychlost rozhodly nejlepší časy v kvalifikaci na standardní cestě o pořadí závodníků do osmifinálového vyřazovacího pavouka dvojic, ve finále se ještě bojovalo o první a třetí místo.\n\nNejlépe si vedl Jan Kříž, který skončil ve finále v lezení na rychlost na 4. místě v kategorii A. V obtížnosti se v kategorii A dostaly mezi čtrnáct finalistek také 10. Tereza Svobodová a 11. Andrea Pavlincová.\n\n\n"}
{"id": "1158930", "url": "https://cs.wikipedia.org/wiki?curid=1158930", "title": "Remzi Kolgeci", "text": "Remzi Kolgeci\n\nRemzi Kolgeci (v srbské cyrilici Ремзи Кољгеци; 3. května 1947, Vranić, Jugoslávie ₋ 9. května 2011, Priština) byl kosovský politik v dobách existence socialistické Jugoslávie.\n\nKolgeci byl členem Svazu komunistů Kosova. Jeho politický vzestup započal po roce 1974, kdy byla Kosovu zajištěna rozsáhlejší autonomie v rámci jugoslávské federace. Tehdy se stal sekretářem kosovské části komunistické strany. V květnu roku 1988 převzal funkci předsedy předsednictva SAP Kosovo. Nejvyšší stranickou funkci začal zastávat krátce po stávce dělníků v kombinátu Trepča. Na začátku roku 1989 z funkce odešel v souvislosti s protibyrokratickou revolucí Slobodana Miloševiće. Od ledna 1989 nahradil Kolgeciho ve vrcholných kosovských stranických funkcích Rahman Morina, blízký Miloševićův spolupracovník. O tři měsíce později odstoupil Kolgeci na protest proti srbizačním tendencím i z předsednictva autonomní oblasti. Poté zastával Kolgeci pozice v několika kosovských firmách a přednášel také na univerzitě Iliria v Prištině.\n"}
{"id": "1158934", "url": "https://cs.wikipedia.org/wiki?curid=1158934", "title": "Antonín Birkhardt", "text": "Antonín Birkhardt\n\nAntonín Birkhardt, též Anton Birckhardt nebo Birckhart (1677 Augsburg – 20. ledna 1748 Praha) byl vůdčí pražský mědirytec a tiskař doby baroka\n\nNarodil se v bavorském Augsburgu, kde se vyučil grafickým technikám v dílně Karla Gustava von Amlinga. Brzy se usadil v Praze, kde se roku 1712 oženil. Cestoval do Říma, kde pobyl šest let, přes Benátky, Francii a Itálii se vrátil zpět do Čech. Krátce působil v Mnichově a kolem roku 1730 ve Vídni.\n\nV Praze vedl rozsáhlou tiskařskou dílnu (oficínu), která od 20. do 40.let 18. století ovládala zdejší trh s grafikou. Především se v ní do mědirytin nebo leptů převáděly obrazy Petra Brandla, V. V. Reinera, Jana Hiebela, Kristiána Luny, Václava Jindřicha Noseckého, J. V. Spitzera, J. J. Dietzlera či italského malíře a scénografa Giuseppe Galli-Bibieny. V jeho dílně se vyučil syn Karel Birkhardt (Carlomanus Birckhardt, žil 1710–1749), který vstoupil do řádu benediktinů, jako podjáhen působil v Břevnově, a ryl mariánskou devoční grafiku.\n\nPodle soupisu G. J. Dlabače vytvořil 242 grafických listů. Jan Royt však odhaduje skutečný počet jeho rytin na mnohem vyšší. Ryl především knižní grafiku. Tematicky se jeho listy řadí do těchto skupin:\n\n\n\n\nBirkhardtovy rytiny jsou zastoupeny ve sbírkách Národní galerie v Praze, Národního muzea, Regionálního muzea v Teplicích, Moravské galerie v Brně, Patrika Šimona a dalších.\n\n\n"}
{"id": "1158939", "url": "https://cs.wikipedia.org/wiki?curid=1158939", "title": "Černá Říčka", "text": "Černá Říčka\n\nČerná Říčka ( ) je část města Desná, ležící na severu České republiky v Libereckém kraji. Nachází se v místech přechodu Jizerských hor do Krkonoš. Nadmořská výška je asi 680–785 m n. m. Rozprostírá se v úzkém údolí, jímž je vedena silnice II/290 do Dolního Polubnéno. Nacházel se tu bazén, ale také skokanský můstek.\n\nNa počátku osmdesátých let 20. století se zde začal rozvíjet český snowboarding. Dne 19. prosince 2015 se zde proto také uskutečnil křest knihy Jana Boučka nazvané \"Prknem dolů\", která se věnuje snowboardingu na území Československa v letech 1979 až 1992.\nNachází se tu stejnojmenný vlek s 2,5 kilometry sjezdovek a dětským vlekem.\n"}
{"id": "1158943", "url": "https://cs.wikipedia.org/wiki?curid=1158943", "title": "Star Trek: Do neznáma", "text": "Star Trek: Do neznáma\n\nStar Trek: Do neznáma (v anglickém originále Star Trek Beyond) je sci-fi film z nové filmové série na motivy světa \"Star Treku\". Pro studio Paramount Pictures jej natáčel Justin Lin, který převzal režii série po J. J. Abramsovi. Ten se na filmu podílel produkčně, zatímco se ujal režie „konkurenčního“ sci-fi spektáklu \"\". Ústřední dvojici kapitána lodi \"Enterprise\" Jamese T. Kirka a prvního komandéra Spocka opět ztvárnili Chris Pine a Zachary Quinto. Do amerických kin byl snímek uveden tři roky po předchozím snímku \"\" a v roce 50. výročí vzniku světa \"Star Trek\"u, 22. července 2016. Česká premiéra proběhla 18. srpna 2016.\n\nHerec Anton Yelchin, představitel praporčíka Pavla Čechova, zemřel při autonehodě několik týdnů před uvedením filmu do amerických kin. Producent J. J. Abrams poté prohlásil, že nechce Čechova pro další film přeobsazovat a že raději najde způsob, jak postavu ve scénáři nahradit.\n\nV srpnu 2014 byl oznámen záměr společnosti Paramount Pictures uvést film v roce 2016, u příležitosti 50. výročí původního televizního sci-fi seriálu \"Star Trek\". V prosinci téhož roku bylo ohlášeno zamýšlené datum premiéry 8. července 2016. V září 2015 pak bylo posunuto na 22. července 2016.\n\nČeská premiéra byla nejprve ohlášená na 28. července 2016. Později bylo datum opraveno na 18. srpna.\n\nPrvní trailer k filmu unikl bez předchozího ohlášení už v polovině prosince 2015. Další byl pak oficiálně vydán v květnu 2016.\n\nV průběhu premiérového víkendu v téměř 4 tisících amerických kin vydělal film na tržbách přes 59 milionů dolarů. Tím obsadil první příčku před reprízovaným animákem \"Tajný život mazlíčků\" (\"The Secret Life of Pets\") s 29,6 miliony, oběma dalšími nejambicióznějšími premiérami týdne: hororem \"Zhasni a zemřeš\" (\"Lights Out\") i pátým pokračováním prehistorické animované série \"\" (\"Ice Age: Collision Course\"), oběma s více než 21milionovými tržbami. Na páté příčce je ještě stíhal reprízovaný komediální sci-fi reboot \"Krotitelé duchů\" (\"Ghostbusters\"), který rovněž těsně překročil 21milionovou hranici. Oproti předchozímu filmu série \"\" se 70milionovým nástupem do kin se však jednalo v případě tohoto snímku o 15% pokles a dosud nejslabší nástup z celé obnovené filmové série. Očekávalo se však, že by to mohly vynahradit zahraniční tržby zejména v Latinské Americe a v Asii, zatímco celkové domácí tržby byly předem odhadovány na částku kolem 180–200 milionů. Jeho produkční rozpočet přitom dosáhl asi 185 milionů dolarů. Týž víkend jako na domácím trhu byl snímek premiérově uveden také ve Velké Británii, kde odhadované tržby dosáhly v přepočtu 6,1 milionu dolarů, i v Německu s 4,5 milionu nebo v Rusku s 3,3 milionu dolarů. V německých i ruských kinech přitom obsadil v návštěvnosti první příčku, v britských druhou.\n\nDruhý víkend již na domácím trhu snímek v návštěvnosti předběhl premiérový akční \"Jason Bourne\" s utrženými 59 miliony dolarů a těsně za Star Trek se zavěsila rovněž premiérově uvedená komedie \"Matky na tahu\" (\"Bad Moms\") s 23,8 miliony. \"Star Trek: Do neznáma\" tak zůstal nejnavštěvovanějším reprízovaným filmem víkendu 29.–31. července a utržil téměř 24,8 milionu dolarů.\n\nJeště před uvedením snímku do kin, v červenci 2016, produkce oznámila záměr natočit v pořadí již čtvrtý film této restartové série.\n\n"}
{"id": "1159056", "url": "https://cs.wikipedia.org/wiki?curid=1159056", "title": "Viliam Gajdúšek", "text": "Viliam Gajdúšek\n\nViliam Gajdúšek (* 13. května 1955), uváděný chybně jako Jaroslav Gajdůšek, je bývalý slovenský fotbalový obránce a později rozhodčí, delegát a funkcionář.\n\nV československé lize hrál za Jednotu Trenčín. Gól v lize nedal.\n\n"}
{"id": "1159077", "url": "https://cs.wikipedia.org/wiki?curid=1159077", "title": "Ján Križko", "text": "Ján Križko\n\nJán Križko (* 1. prosince 1955) je bývalý slovenský fotbalista, útočník. Po skončení aktivní kariéry se věnuje trénování, v roce 2008 vedl muže Trenčianské Teplé. Jeho synem je fotbalista Juraj Križko.\n\nV československé lize hrál za Jednotu Trenčín. Nastoupil v 19 ligových utkáních. Gól v lize nedal. V nižší soutěži hrál i za Spartak ZŤS Dubnica nad Váhom.\n\n\n"}
{"id": "1159079", "url": "https://cs.wikipedia.org/wiki?curid=1159079", "title": "Alois Hölzl", "text": "Alois Hölzl\n\nAlois Hölzl (19. května 1845 Saalfelden am Steinernen Meer – 17. prosince 1911 Saalfelden am Steinernen Meer) byl rakouský politik německé národnosti ze Salcburska, na konci 19. století poslanec Říšské rady.\n\nPůvodně byl majitelem statku Klinglergut, který později předal synovi Aloisovi. V letech 1890–1902 zasedal jako poslanec Salcburského zemského sněmu. Byl i členem obecní rady a obecního výboru v Saalfeldenu. V zemském sněmu počátkem 20. století zasedal i jeho syn Alois Hölzl mladší.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii velkostatkářskou v Salcbursku. Ve volebním období 1897–1901 se uvádí jako Alois Hölzl, velkostatkář, bytem Saalfelden.\n\nVe volbách roku 1897 kandidoval do Říšské rady za Katolickou lidovou stranu.\n\nZemřel v prosinci 1911.\n"}
{"id": "1159081", "url": "https://cs.wikipedia.org/wiki?curid=1159081", "title": "Makoto Takimoto", "text": "Makoto Takimoto\n\nMakoto Takimoto (: ), (* 8. prosince 1974 v Iwai (prefektura Ibaraki), Japonsko) je bývalý japonský zápasník – judista, olympijský vítěz z roku 2000. Po skončení sportovní kariéry v roce 2004 se živil jako profesionál v Pride FC (MMA).\n\nJudu se věnoval od 6 let. Do japonské reprezentace se dostal poprvé jako student Nihonské univerzity v Čijodě. Od roku 1996 nahradil v polostřední váze Tošihika Kogu, ale výrazně nad svými domácími rivaly nevyčníval – Masahiko Tomouči, Kazunori Kubota. V roce 2000 vyhrál Japonské mistrovství a zajistil si účast na olympijských hrách v Sydney. Ve čtvrtfinále a semifinále přežil taktické judo dvou Francouzů, ve finále porazil Jihokorejce Čo In-čchola a získal zlatou olympijskou medaili. Po olympijských hrách polevil v tréninku a v roce 2002 byl vyhozen z týmu JRA. V roce 2003 působil na klubové úrovni ve Francii a v roce 2004 se neúspěšně pokusil o kvalifikaci na olympijské hry v Athénách, následně ukončil sportovní kariéru.\n\n\nKoncem 2004 podepsal smlouvu s Pride Fighting Championships, promotérem turnajů v Mixed martial arts. Od roku 2007 působil u Sengoku Raiden Championship.\n\nMezi profesionály v letech 2005–2010, měl průměrnou zápasovou bilancí – 6 výher, 5 proher.\n\n"}
{"id": "1159082", "url": "https://cs.wikipedia.org/wiki?curid=1159082", "title": "Ferdinand Tusel", "text": "Ferdinand Tusel\n\nFerdinand Tusel (17. května 1851 Vídeň – 4. února 1935 Innsbruck) byl rakouský politik německé národnosti ze Salcburska, na konci 19. století poslanec Říšské rady.\n\nPocházel z chudých poměrů. Vychodil šest tříd národní školy a dvě třídy nižší reálné školy. Vyučil se v oboru kožené galanterie a během této doby navštěvoval i gremiální obchodní školu při Vídeňské univerzitě. V roce 1868 se osamostatnil. Pracoval potom ale ještě šest let jako učeň. V roce 1873 nastoupil k drahám, nejprve jako umývač vagónů, následně vystřídal několik profesí na železnici. 1. března 1879 byl povýšen na vlakvedoucího a 1. ledna 1890 na vrchního průvodčího. Byl i publicisticky činný.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Salcbursku, obvod Salzburg, Golling atd. Ve volebním období 1897–1901 se uvádí jako Ferdinand Tusel, vrchní průvodčí c. k. státních drah, bytem Bischofshofen u Salzburgu.\n\nVe volbách roku 1897 kandidoval do Říšské rady za Katolickou lidovou stranu. Stejně tak ho jako klerikálně konzervativního kandidáta uvádějí i další dobové zdroje. V přehledu nových poslanců ovšem \"Národní listy\" řadí Tusela mezi antisemitské (tj. křesťansko sociální) kandidáty.\n"}
{"id": "1159085", "url": "https://cs.wikipedia.org/wiki?curid=1159085", "title": "Franz Girstmayr", "text": "Franz Girstmayr\n\nFranz Girstmayr (31. března 1849 – 22. prosince 1918 Leitersberg pri Mariboru) byl rakouský politik německé národnosti ze Štýrska, na konci 19. století poslanec Říšské rady.\n\nNarodil se roku 1849. Jeho otec Eduard byl majitelem hostince v Mariboru. Franz působil jako kupec. Podnikl cestu do Německa, kde působil v Porýní a Berlíně. Po návratu do Štýrska pracoval jako zemědělec, měl vinařství. V roce 1900, 1901 a 1902 byl členem obecní rady v Mariboru. Byl rovněž členem obecního výboru v Leitersbergu. Po dobu 25 let zastával post předsedy mariborské pobočky zemské zemědělské společnosti. Od roku 1917 byl náměstkem jejího předsedy. Zastával funkce ve vinařských spolcích a družstvech. Od roku 1892 do roku 1917 byl členem ředitelství mariborské obecní spořitelny.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou ve Štýrsku, obvod Leibnitz, Ehrenhausen, Straß atd. Ve volebním období 1897–1901 se uvádí jako Franz Girstmayr, majitel nemovitostí, bytem Maribor.\n\nVe volbách roku 1897 kandidoval do Říšské rady jako samostatný kandidát Německé lidové strany.\n\nZemřel tragicky v prosinci 1918, když ho v jeho domě v Leitersbergu na okraji Mariboru zastřelili vojáci. Byl na místě mrtev. Do jeho domu přišli dva vojáci včetně kriminálníka Raße. Požadovali po Girstmayrovi cigarety, které ovšem on coby nekuřák neměl. Pak ho Raß dvěma výstřely usmrtil. Čin neměl nacionalistický nýbrž kriminální motiv. Oba vojáci byli zatčeni. Girstmayr byl pohřben 24. prosince v Mariboru.\n"}
{"id": "1159089", "url": "https://cs.wikipedia.org/wiki?curid=1159089", "title": "Franz Mosdorfer", "text": "Franz Mosdorfer\n\nFranz Mosdorfer (26. února 1840 Weiz – 14. prosince 1905 Weiz) byl rakouský politik německé národnosti ze Štýrska, na přelomu 19. a 20. století poslanec Říšské rady.\n\nByl druhorozeným synem obchodníka Balthasara Mosdorfera. V roce 1870 převzal společně s bratrem Josefem rodinný podnik a provozoval pak ve Weizu železářský velkoobchod. V roce 1870 se jeho manželkou stala Leopoldine Kleinoscheg, dcera továrníka. Měli sedm dětí, ale čtyři zemřely v mládí. Od roku 1873 zasedal v obecní radě a v letech 1874–1904 zastával post starosty města Weiz. V roce 1889 mu bylo uděleno čestné občanství.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou ve Štýrsku, obvod Hartberg, Friedberg atd. Mandát zde obhájil ve volbách roku 1901. Poslancem byl až do své smrti roku 1905. Pak místo něj do parlamentu nastoupil August Einspinner. Ve volebním období 1897–1901 se uvádí jako Franz Mosdorfer, starosta, bytem Weiz.\n\nVe volbách roku 1897 kandidoval do Říšské rady za Německou lidovou stranu. Za tuto stranu kandidoval i ve volbách roku 1901.\n\nZemřel v prosinci 1905.\n"}
{"id": "1159092", "url": "https://cs.wikipedia.org/wiki?curid=1159092", "title": "Čo In-čchol", "text": "Čo In-čchol\n\nČo In-čchol (: ), (: ), (* 4. března 1976) je bývalý korejský zápasník – judista, olympijský medalista z roku 1996 a 2000.\n\nJudu se vrcholově věnoval jako student univerzity v Jonginu. V roce 1996 vybojoval bronzovou olympijskou medaili na olympijských hrách v Atlantě, když v semifinále nestačil minimálním rozdílem na šido na Japonce Tošihika Kogu. V roce 2000 mu v cestě za zlatou olympijskou medaili stál opět japonský soupeř, Makoto Takimoto. Sportovní kariéru ukončil po zisku druhého titulu mistra světa v roce 2001.\n\nOd roku 2014 působí jako hlavní trenér jihokorejské reprezentace.\n\n\n"}
{"id": "1159098", "url": "https://cs.wikipedia.org/wiki?curid=1159098", "title": "Kwak Ok-čchol", "text": "Kwak Ok-čchol\n\nKwak Ok-čchol ( , anglickým přepisem ; * 6. února 1973) je bývalý severokorejský zápasník – judista.\n\nNa mezinárodní scéně se začal objevovat po olympijských hrách v Atlantě a do roku 2000 patřil k nejlepším polostředním vahám. Na olympijských hrách v Sydney však neuspěl, když ve čtvrtfinále nestačil na obhájce titulu Djamela Bourase z Francie a obsadil 7. místo.\n\n"}
{"id": "1159099", "url": "https://cs.wikipedia.org/wiki?curid=1159099", "title": "Eduard Wolffhardt", "text": "Eduard Wolffhardt\n\nEduard Wolffhardt (7. listopadu 1851 Sankt Pölten – 31. března 1905 Vídeň) byl rakouský právník a politik německé národnosti ze Štýrska, na přelomu 19. a 20. století poslanec Říšské rady.\n\nStudoval na Vídeňské univerzitě a na Univerzitě Štýrský Hradec. Otevřel si pak advokátní kancelář ve Vídni. Získal si značný věhlas. Krátce před smrtí ještě převzal i advokátní kancelář zesnulého Moritze Weitlofa. Od roku 1881 zasedal Eduard Wolffhardt ve vedení školského spolku Deutscher Schulverein, který podporoval německé národní školství v etnicky smíšených oblastech monarchie. Byl zapisovatelem a referentem pro region Štýrska.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou ve Štýrsku, obvod Maribor, Slov. Bistrica atd. Mandát zde obhájil ve volbách roku 1901. Poslancem byl až do své smrti roku 1905. Pak místo něj do parlamentu nastoupil Heinrich Wastian. Ve volebním období 1897–1901 se uvádí jako Dr. Eduard Wolffhardt, soudní a dvorní advokát, bytem Vídeň.\n\nVe volbách roku 1897 kandidoval do Říšské rady za Německou lidovou stranu. Za tuto stranu kandidoval i ve volbách roku 1901.\n\nZemřel v březnu 1905. Spáchal sebevraždu zastřelením ve svém vídeňském bytě. Večer před svým činem ještě strávil ve společnosti kolegy politika Karla Ausserera. Ráno pak byl nalezen Wolffhardt bez známek života ve své ložnici. Po delší dobu trpěl neurastenií.\n"}
{"id": "1159105", "url": "https://cs.wikipedia.org/wiki?curid=1159105", "title": "Miniprase göttingenské", "text": "Miniprase göttingenské\n\nGöttingenské miniprase (nebo také Göttingenské zakrslé prase) je druh miniaturního prasete vyšlechtěného speciálně pro biomedicínský výzkum. Miniprase göttingenské je společně s dalšími domestikovanými prasaty zástupcem druhu Sus scrofa domestica. Vyznačuje se malým vzrůstem a dobrým zdravotním stavem. Šlechtění začalo v pozdních 60. letech 20. století a stál za ním německý institut pro množení zvířat a genetiku (Institut fϋr Tierzucht und Haustiergenetik) spadající pod Univerzitu v Göttingenu v Německu. Druh vznikl křížením minnesotských miniprasat, vietnamských prasat a běžných domestikovaných německých prasat. Dnes je chov rozdělen po celém světě do čtyř hlavních lokací a tito tvorové se využívají zejména pro biomedicínský výzkum sloužící k záchraně lidských životů.\n\nPodobně jako všechna prasata jsou i miniprasata sociální zvířata a vytváří si komplexní společenskou hierarchii. Tato hierarchie se projevuje při krmení i při kojení ze struků samice. Hierarchie se rozvíjí ať už ve volné přírodě, tak i při chovu v laboratoři. Při vytváření nových skupin a změně hierarchie se může projevit agresivní a sexuální chování zvířat. Nové skupiny se stabilizují obvykle po 24 až 28 hodinách po svém vytvoření. Pokud je to možné, miniprasata se v laboratořích chovají ve skupinách a je důležité, aby každé zvíře mělo vizuální, zvukový a čichový kontakt s dalšími prasaty. Zvířata jsou velmi zvědavá a v laboratořích se používá řada hraček a dalších přístrojů pro zlepšení smyslů pro hraní, zkoumání a učení prasat.\n\nMiniprase göttingenské se v poslední době stává oblíbeným domácím mazlíčekem. Je vhodné i pro alergiky a díky svému chování může být vhodnou alternativou například ke psům. Chová se také v některých zoologických zahradách, jako třeba v Zoo Tábor či v Zoo Chleby.\n\nEvropská síť expertů zaměřených na biomedicínu, veterinu a životní podmínky zvířat spolupracuje na reportu s názvem Rethink Report, který ukazuje důležitost role miniprasat v budoucnosti medicínského a farmaceutického výzkumu. Využití miniprasat v tomto výzkumu neustále roste a tato zvířata přináší výrazné benefity pro celou biomedicínskou komunitu.\n"}
{"id": "1159107", "url": "https://cs.wikipedia.org/wiki?curid=1159107", "title": "Kolibřík červenozobý", "text": "Kolibřík červenozobý\n\nKolibřík červenozobý (\"Trochilus polytmus\") je pták z čeledi kolibříkovitých, vyskytující se endemicky na ostrově Jamajka.\n\nPták je dlouhý okolo 10 cm a váží asi 5 gramů. Samci mají vidlicovitě prodloužená ocasní pera, která jsou delší než tělo (asi 15 cm) a za letu vydávají drnčivý zvuk. Odtud pochází lidový název „doctor bird“, protože ocas připomíná plášť s dlouhými šosy, který dříve nosili lékaři (podle jiné teorie přezdívka pochází ze způsobu, jak kolibřík saje dlouhým zobákem nektar z květů, což připomíná doktora píchajícího injekce). Samci jsou zbarveni nápadně zeleně s kovovým leskem, který vzniká lomem světelných paprsků (proto pták za letu mění z hlediska pozorovatele neustále své zbarvení), hlava, svrchní strana křídel a ocas jsou černé. Zobák je jasně červený s černou špičkou a jako u všech kolibříků dlouhý a tenký, aby mohl proniknout hluboko do květních kalichů. Samička je šedozelená s bílým bříškem.\n\nKolibřík červenozobý obývá převážně výše položené oblasti, vyhýbá se hustým lesům. Je poměrně hojný, nemá žádné přirozené nepřátele. Je to výrazně teritoriální druh, který napadá každého vetřelce. Je obratný letec, který mávne za sekundu křídly více než sedmdesátkrát. Tento způsob letu je náročný na energii, kolibřík se proto živí květním nektarem s vysokým obsahem sacharózy, stejně jako drobným hmyzem. Páry se vytvářejí pouze pro období rozmnožování na začátku sezony dešťů, kdy samička klade dvě vejce, z nichž se mláďata líhnou po dvou až třech týdnech. O potomstvo pečuje pouze samička.\n\nNa východě Jamajky žije kolibřík černozobý (\"Trochilus scitulus\"), o kterém ornitologové vedou spory, zda je samostatným druhem nebo jen geografickým poddruhem kolibříka červenozobého.\n\nIndiáni uctívali kolibříka červenozobého jako posvátné zvíře a věřili, že se do něj převtělují duše mrtvých. Po vyhlášení nezávislosti Jamajky roku 1962 byl vládou vybrán jako oficiální symbol země, tzv. národní pták. Ian Fleming, který žil dlouho na Jamajce, tohoto kolibříka zmiňuje v knize \"Jen pro tvé oči\". Podle ptáka se také jmenovalo jamajské hudební vydavatelství Doctor Bird Records.\n\n"}
{"id": "1159108", "url": "https://cs.wikipedia.org/wiki?curid=1159108", "title": "Antonio Brusamolin", "text": "Antonio Brusamolin\n\nAntonio Brusamolin (17. ledna 1837 Castelnuovo – 3. června 1904 Castelnuovo) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na konci 19. století poslanec Říšské rady.\n\nV roce 1862 byl vysvěcen na kněze. Vyučoval dějiny, filozofii a řečtinu na biskupském gymnáziu v Trentu. Od roku 1884 se podílel na vydávání listu \"La voce cattolica\". Z redakce odešel v roce 1889, kdy nastoupil jako ředitel listu \"Il popolo trentino\". Zasedal i jako poslanec Tyrolského zemského sněmu. Na zemském sněmu zasedal v letech 1889–1891 (obvod Rovereto) a 1895–1901 (obvod Trento).\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1898 za kurii všeobecnou v Tyrolsku, 3. volební obvod: Trento, Borgo atd. místo Lorenza Guettiho. Ve volebním období 1897–1901 se uvádí jako Anton Brusamolin, kněz, bytem Castelnuovo.\n\nVe volbách roku 1898 kandidoval do Říšské rady jako italský národní katolický kandidát. V lednu 1899 se uvádí jako italský poslanec, který společně s dalšími klerikálními Italy odmítl vstup do poslaneckého Italského klubu a hodlal v něm působit jen jako hospitant.\n"}
{"id": "1159115", "url": "https://cs.wikipedia.org/wiki?curid=1159115", "title": "Enrico Conci", "text": "Enrico Conci\n\nEnrico Conci (24. června 1866 Trento – 25. března 1960 Trento) byl italský právník a politik italské národnosti z Tyrolska (respektive z Jižního Tyrolska), na počátku 20. století poslanec předlitavské Říšské rady, v letech 1920–1922 prezident prozatímní regionální vlády provincie Tridentsko-Horní Adiže, v meziválečném období i po druhé světové válce člen italského senátu.\n\nJeho otcem byl Germano Conci, matkou Maria de Zinis. Jeho manželkou se stala Maria Sandri. Měl několik dětí, z nichž Elisabetta Conci byla v poválečném období italskou političkou. Vystudoval práva na Univerzitě Innsbruck (v posmrtné vzpomínce v italském parlamentu uváděna Univerzita Štýrský Hradec). Získal titul doktora práv. Profesí byl advokátem. Byl též oficiálním tlumočníkem do němčiny a francouzštiny. V 90. letech 19. století se uvádí i jako prezident spořitelny v Trentu.\n\nV letech 1896–1914 zasedal jako poslanec Tyrolského zemského sněmu, přičemž v letech 1901–1914 byl i členem zemského výboru. V roce 1908 se stal náměstkem zemského hejtmana (předsedy sněmu a nejvyššího představitele zemské samosprávy) Tyrolska. Funkci náměstka hejtmana zastával až do roku 1918.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Tyrolsku, obvod Cles, Cavalese. Mandát zde obhájil i ve volbách roku 1901. Uspěl rovněž ve volbách roku 1907, konaných poprvé podle všeobecného a rovného volebního práva. Byl zvolen za obvod Tyrolsko 25. Mandát zde obhájil ve volbách roku 1911. Byl místopředsedou sněmovny v jejím XXI. zasedání. Na tuto funkci rezignoval 22. října 1913. Ve volebním období 1897–1901 se uvádí jako Dr. Enrico Conci, kandidát advokacie, bytem Trento. Jako poslanec prosazoval zejména rozvoj dopravní infrastruktury v jižním Tyrolsku. Zasadil se o výstavbu tramvajové sítě v Trentu.\n\nVe volbách roku 1897 kandidoval do Říšské rady jako italský národní katolický kandidát. V lednu 1899 se uvádí jako italský poslanec, který společně s dalšími klerikálními Italy odmítl vstup do poslaneckého Italského klubu a hodlal v něm působit jen jako hospitant. Jako italský národní klerikál se uvádí i ve volbách roku 1901. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě. Po volbách roku 1907 zasedal v poslaneckém klubu Italská lidová strana, stejně tak po volbách roku 1911.\n\nZa první světové války byl pro své smýšlení v roce 1915 internován s rodinou v Linci a byl nucen se pravidelně hlásit na policii. Do parlamentu se mohl vrátit na sklonku války. V květnu 1918 přednesl řeč v Praze, ve které vyzval k osvobození utlačovaných národů. Za tento projev byl zbaven funkce náměstka zemského hejtmana. Vrátil pak Řád Františka Josefa. V politické dráze pokračoval i po rozpadu Rakouska-Uherska. V prosinci 1918 se stal správním komisařem provincie Tridentsko-Horní Adiže a od listopadu 1920 do října 1922 zastával funkci prezidenta prozatímní regionální vlády pro Jižní Tyrolsko (provincie Tridentsko-Horní Adiže).\n\nV roce 1920 a 1921 mu byl udělen Řád italské koruny. Roku 1920 byl za zásluhy jmenován za člena italského senátu. Téhož roku byl jmenován do regionálního vedení Italské lidové strany. Z funkce prezidenta prozatímní regionální vlády ho v říjnu 1922 vytlačilo převzetí moci italskými fašisty. Stáhl se pak do ústraní. V roce 1924 se ale veřejně zastal Alcida De Gasperiho, jenž byl terčem kampaně fašistů.\n\nPo druhé světové válce byl vyšetřován kvůli své politické činnosti v období fašistické vlády, ale po čase se mohl vrátit do politického dění. Od roku 1945 byl senátorem Italské republiky.\n"}
{"id": "1159116", "url": "https://cs.wikipedia.org/wiki?curid=1159116", "title": "Nenad Đorđević", "text": "Nenad Đorđević\n\nNenad Đorđević (* 7. srpen 1979) je srbský fotbalista.\n\nNenad Đorđević odehrál 17 reprezentačních utkání. S srbskou reprezentací se zúčastnil Mistrovství světa 2006.\n\n"}
{"id": "1159117", "url": "https://cs.wikipedia.org/wiki?curid=1159117", "title": "Jusuke Minagawa", "text": "Jusuke Minagawa\n\nJusuke Minagawa (japonsky 皆川 佑介; * 9. října 1991, Tokio) je japonský fotbalový útočník a reprezentant, hráč japonského klubu Sanfrecce Hirošima.\n\n\nZa A-mužstvo Japonska poprvé nastoupil v roce 2014.\n\n"}
{"id": "1159119", "url": "https://cs.wikipedia.org/wiki?curid=1159119", "title": "Dušan Petković", "text": "Dušan Petković\n\nDušan Petković (* 13. červen 1974, Bělehrad) je bývalý srbský fotbalista.\n\nDušan Petković odehrál 7 reprezentačních utkání. S srbskou reprezentací se zúčastnil Mistrovství světa 2006.\n\n"}
{"id": "1159120", "url": "https://cs.wikipedia.org/wiki?curid=1159120", "title": "Ladislav Coufal", "text": "Ladislav Coufal\n\nLadislav Coufal (13. října 1946 - 21. srpna 2018) byl český fotbalista, záložník.\n\nV československé lize hrál za VP Frýdek Místek. Nastoupil ve 26 ligových utkáních a dal 2 góly.\n\n\n"}
{"id": "1159121", "url": "https://cs.wikipedia.org/wiki?curid=1159121", "title": "Željko Petrović", "text": "Željko Petrović\n\nŽeljko Petrović (* 13. listopad 1965, Nikšić) je bývalý srbský fotbalista.\n\nŽeljko Petrović odehrál 18 reprezentačních utkání. S jugoslávskou reprezentací se zúčastnil Mistrovství světa 1998.\n\n"}
{"id": "1159123", "url": "https://cs.wikipedia.org/wiki?curid=1159123", "title": "Francisco Arce", "text": "Francisco Arce\n\nFrancisco Arce (* 2. duben 1971) je bývalý paraguayský fotbalista.\n\nFrancisco Arce odehrál 61 reprezentačních utkání. S paraguajskou reprezentací se zúčastnil Mistrovství světa 1998, 2002.\n\n"}
{"id": "1159124", "url": "https://cs.wikipedia.org/wiki?curid=1159124", "title": "Jiří Pasyk", "text": "Jiří Pasyk\n\nJiří Pasyk (* 10. listopadu 1954) je bývalý český fotbalový brankář. V letech 2010–2016 byl místostarostou Brušperku, od roku 2016 je jeho starostou.\n\nV československé lize hrál za VP Frýdek Místek. Nastoupil v 7 ligových utkáních.\n\n\n"}
{"id": "1159125", "url": "https://cs.wikipedia.org/wiki?curid=1159125", "title": "Daniel Sanabria", "text": "Daniel Sanabria\n\nDaniel Sanabria (* 8. únor 1977) je bývalý paraguayský fotbalista.\n\nDaniel Sanabria odehrál 7 reprezentačních utkání. S paraguajskou reprezentací se zúčastnil Mistrovství světa 2002.\n\n"}
{"id": "1159126", "url": "https://cs.wikipedia.org/wiki?curid=1159126", "title": "Jiří Markusek", "text": "Jiří Markusek\n\nJiří Markusek (* 1. listopadu 1952) je bývalý český fotbalista, obránce.\n\nV československé lize hrál za VP Frýdek Místek. Nastoupil ve 13 ligových utkáních, gól v lize nedal.\n\n\n"}
{"id": "1159127", "url": "https://cs.wikipedia.org/wiki?curid=1159127", "title": "Guido Alvarenga", "text": "Guido Alvarenga\n\nGuido Alvarenga (* 24. srpen 1970) je bývalý paraguayský fotbalista.\n\nGuido Alvarenga odehrál 24 reprezentačních utkání. S paraguajskou reprezentací se zúčastnil Mistrovství světa 2002.\n\n"}
{"id": "1159128", "url": "https://cs.wikipedia.org/wiki?curid=1159128", "title": "Richart Báez", "text": "Richart Báez\n\nRichart Báez (* 31. července 1973,Asunción ) je bývalý paraguayský fotbalista a reprezentant.\n\nRichart Báez odehrál 26 reprezentačních utkání. S paraguajskou reprezentací se zúčastnil Mistrovství světa 2002.\n\n"}
{"id": "1159133", "url": "https://cs.wikipedia.org/wiki?curid=1159133", "title": "Wynton Rufer", "text": "Wynton Rufer\n\nWynton Rufer (* 29. prosinec 1962) je bývalý novozélandský fotbalista.\n\nWynton Rufer odehrál 22 reprezentačních utkání. S novozélandskou reprezentací se zúčastnil Mistrovství světa 1982.\n\n"}
{"id": "1159134", "url": "https://cs.wikipedia.org/wiki?curid=1159134", "title": "Piotr Świerczewski", "text": "Piotr Świerczewski\n\nPiotr Jarosław Świerczewski (* 8. duben 1972) je bývalý polský fotbalista.\n\nPiotr Świerczewski odehrál za Polsko 70 reprezentačních utkání. S polskou reprezentací se také zúčastnil Mistrovství světa 2002.\n\n"}
{"id": "1159137", "url": "https://cs.wikipedia.org/wiki?curid=1159137", "title": "Lorenzo Staelens", "text": "Lorenzo Staelens\n\nLorenzo Staelens (* 30. duben 1964) je bývalý belgický fotbalista.\n\nLorenzo Staelens odehrál 70 reprezentačních utkání. S belgickou reprezentací se zúčastnil Mistrovství světa 1990, 1994, 1998.\n\n"}
{"id": "1159138", "url": "https://cs.wikipedia.org/wiki?curid=1159138", "title": "Goran Jurić", "text": "Goran Jurić\n\nGoran Jurić (* 5. únor 1963) je bývalý chorvatský fotbalista. Reprezentoval Jugoslávii a později Chorvatsko.\n\nZa Jugoslávii odehrál 4 zápasy.\n\nGoran Jurić odehrál za chorvatský národní tým 15 reprezentačních utkání. S chorvatskou reprezentací se zúčastnil Mistrovství světa 1998.\n\n"}
{"id": "1159139", "url": "https://cs.wikipedia.org/wiki?curid=1159139", "title": "Bílý dům (Brno)", "text": "Bílý dům (Brno)\n\nBílý dům je budova v Brně na Žerotínově náměstí čo. 6.\n\nOsmipodlažní administrativní budova byla podle návrhu architektů Miroslava Spurného a Františka Jakubce postavena v letech 1974–1976 pro brněnský Městský výbor KSČ. Po roce 1989 se objekt stal sídlem zdravotnického střediska s poliklinikou. Od 1. ledna 2014 byla na základě rozhodnutí městské rady a zastupitelstva sloučena zdravotnická zařízení na Žerotínově náměstí se zdravotnickým zařízením v Zahradníkově ulici. Ředitelkou sloučených středisek je MUDr. Kamila Krausová. V Bílém domě sídlila do roku 2013 i Vyšší zdravotnická škola.\n\nJde o osmipodlažní objekt se střešní terasou. K budově přiléhá třípodlažní válec s konferenčním sálem Břetislava Bakaly. Většinu povrchů fasády tvoří sklohliníkový obvodový plášť a pásy hliníkových oken, v neprůhledných částech s obkladem bílou skleněnou mozaikou a kamennými deskami. Schodiště je obloženo deskami z bílého vápence a členěno vertikálními okny.\nKromě polikliniky je součástí objektu také předsazený multifunkční sál Břetislava Bakaly, pojmenovaný po brněnském hudebním skladateli a dirigentovi. Sál je určen až pro 300 osob s možností projekce filmů, koncertů, přednášek a dalších aktivit.\n\nDo roku 2020 je naplánována rekonstrukce objektu polikliniky v Zahradníkově ulici, kam by se měly obě instituce přesunout, a poté vlastník Bílého domu, kterým je město Brno, budovu prodá.\n\n"}
{"id": "1159140", "url": "https://cs.wikipedia.org/wiki?curid=1159140", "title": "Lanová dráha Pisárky – Bohunice", "text": "Lanová dráha Pisárky – Bohunice\n\nKabinková visutá lanová dráha Pisárky–Bohunice je uvažovaná dopravní stavba v Brně, záměr diskutovaný od roku 2014. Měla by vést od vozovny Pisárky k univerzitnímu kampusu v Bohunicích.\n\nPodle vyjádření náměstka primátora pro dopravu Roberta Kotziana (ODS) z roku 2014 se o myšlence lanovky mluví zhruba čtyři roky (tedy cca od roku 2010), avšak oficiálně se zatím nikde neprojednávala.\n\nVeřejně s nápadem přišel dva týdny před komunálními volbami v říjnu 2014 primátor Roman Onderka (ČSSD) společně s ředitelem Dopravního podniku města Brna Milošem Havránkem. Onderka chtěl zajistit dokončení výstavby do konce roku 2018. Opozice se podle idnes.cz tehdy tomuto bodu v jeho volebním programu vysmála, avšak následně s podobným nápadem přišli právě ti, kteří se zasloužili o Onderkovo sesazení.\n\nZáměr v prosinci 2015 oživili primátor Petr Vokřál (ANO) a náměstek pro investice Richard Mrázek (ANO). 15. prosince 2015 rada města schválila zpracování investičního záměru, který má prověřit, zda se lanovka Brnu vyplatí, a která posoudí dopad provozu lanovky na fungování městské dopravy a která varianta lanovky je reálnější.\n\nUvažovaná lanovka by byla součástí investičního záměru, jak vyřešit dopravu v okolí brněnského výstaviště a na Mendlově náměstí, Poptávka na trolejbusové lince 25 se v době akademického roku blíží maximální možné nabídce.\n\nLanovka má být součástí projektu rekonstrukce a zvyšování kapacity pisárecké vozovny, která má začít v roce 2016. Na místě pisáreckého areálu dopravního podniku by vznikl nový dopravní terminál. U pisárecké vozovny by vznikla nová tramvajová smyčka náhradou za smyčku na Mendlově náměstí, u Pisáreckého tunelu a sjezdu z dálnice D1 má vzniknout další záchytné parkoviště Park and Ride. Podmínkou dotace Evropské unie prý jsou „doplňkové druhy dopravy“, což chce město splnit lanovkou a parkovištěm. Město by lanovku stavělo pouze v případě, když by na ni přispěly fondy Evropské unie.\n\nDopravní podnik města Brna již v prosinci 2015 má hotovou studii, v níž se počítá s tím, že by lanovka byla běžnou součástí sítě brněnské hromadné dopravy. Existuje projekt od firmy A Plus, podle jejichž návrhů se stavěla i většina brněnského kampusu. Podle tohoto projektu nehrozí žádné průseky lesem a lanovka by měla mít jen tři podpěry, které by byly všechny přístupné po stávajících asfaltových cyklostezkách. Jízda by měla trvat čtyři a půl minuty, lanovka by měla mít kapacitu 500 osob/h každým směrem, má mít osmimístné kabinky, interval kabinek by byl individuální podle poptávky, nejmenší možný interval 30 sekund. Provozní doba by byla denně od 5 do 23 hodin. Onderka jako vzor uvedl lanovku podobných rozměrů na kopec Montjuïc v Barceloně, která má tři zastávky a jízdní dobu asi 10 minut. Podle informací MF Dnes firma Doppelmayr ocenila příslušnou technologii na 160 milionů korun, se zbudováním nástupní a výstupní stanice by pak celková cena za výstavbu lanovky byla 200–250 milionů Kč, zatímco prodloužení tramvaje do kampusu by stálo asi miliardu korun. Podle Onderkova návrhu z roku 2014 se počítalo s tím, že by se stavěla jak tramvajová trať, tak i lanovka – tramvajová trať má vést ke kampusu od jihu, lanovka od severu. V roce 2017 brněnští radní oživili projekt lanovky ke kampusu, ale setkal se s větší kritikou. Zatím se mluví spíše o tramvajové trati ke Kampusu, ale v současnosti (2018) se zpracovává územně-technická studie. Na konci září roku 2018 se začal rekonstruovat dopravní uzel Pisárky a Pisárecká vozovna, protože územně-technická studie potvrdila jako konečnou stanici lanovky právě Pisárky.\n\nNáměstek primátora pro dopravu Robert Kotzian (ODS) v roce 2014 považoval myšlenku postavit lanovku za dobrou, avšak vyžadoval nejprve seriózní analýzu, která odpoví na otázky využitelnosti lanovky – podle něj by její potenciál byl spíše turistický a mohla by sloužit k obsluze areálu veletrhů. Projektant Jan Chlup z brněnského Ateliéru Chlup, který stojí za lanovkou v Ústí nad Labem, v roce 2014 záměr ocenil jako dobrý nápad, ale doporučil lanovku vybudovat s mezizastávkami a prodloužit co nejblíž k Mendlovu náměstí. Mluvčí Masarykovy univerzity v prosinci 2015 uvedla, že vedení školy obnovení debat o lanovce vítá.\n\n"}
{"id": "1159145", "url": "https://cs.wikipedia.org/wiki?curid=1159145", "title": "Baglan z Walesu", "text": "Baglan z Walesu\n\nSvatý Baglan z Walesu nebo také Faglan byl bretaňský mnich. Pravděpodobně byl synem prince Ithel Haela. Studoval v mnišské škole svatého Illtuda v Llanilltud Fawr (Llantwit Major) a stal se misionářem.\n\nByl zakladatel klášterů ve Walesu, jejich místa byla vybrána zázračnou berlou s uzdravujícími schopnostmi. Svatého Baglana dovedla ke stromu který nesl tři druhy ovoce.\n\nJe vyobrazován jako muž nesoucí oheň v holýma rukama, se stromem nesoucí tři druhy ovoce, nebo jako muž klečící v modlitbě.\n\nJeho svátek se slaví 1. ledna.\n\n"}
{"id": "1159146", "url": "https://cs.wikipedia.org/wiki?curid=1159146", "title": "Toeloop", "text": "Toeloop\n\nToeloop je krasobruslařský pohybový prvek. Tento skok je oblíbený zvláště u krasobruslařů, kteří předvádí čtverné skoky. Řadí se do skupiny odpíchnutých skoků. Prvním skokanem čtverného toeloopa byl československý krasobruslař Jozef Sabovčík, kterému však nebylo toto prvenství připsáno. O rok později se stal právoplatným držitelem tohoto prvenství americký krasobruslař Kurt Browning.\n\nTento název vznikl spojením dvou slov: \"toe\" = špička a \"loop\" = klička.\n\nČtverný toeloop, je u většiny světových krasobruslařů velice oblíbeným skokem. Velkou předností tohoto skoku je možnost šizení rotace na ledě.\n\nJe to jediný skok, u kterého je odrazová noha pravá. Často se mu přezdívá odpíchnutý Rittberger.\n\n"}
{"id": "1159147", "url": "https://cs.wikipedia.org/wiki?curid=1159147", "title": "Blokové schéma", "text": "Blokové schéma\n\nBlokové schéma je funkční diagram, strukturovaný obraz (topologicko-geometrické znázornění) struktury systémů. Každý prvek blokového schéma je zpravidla černou skříňkou a obvykle jej zobrazujeme jako jednoduchý geometrický obrazec (čtverec, obdélník, trojúhelník, kruh atd.). Způsob spojení takovýchto prvků do jednoho komplexního systému bývá znázorňován šipkami, které udávají směr působení příslušných prvků na sebe, směr informačního toku od jednoho prvku systému k druhému.\n\nBlokové schéma je především užíváno v inženýrství, hardwarovém designu, elektrotechnice a softwarovém designu. Blokové schéma je typicky užíváno pro vyšší úroveň méně detailního popisu, který je určen k objasnění celkové koncepce bez starosti o podrobnostech implementace.\n\nPorovnání blokového schéma se schematickým diagramem. Například u rádia se u blokového schéma neočekává zobrazení každého spojení nebo přepínače, kdežto u schematického diagramu ano. Schematický diagram rádia nezobrazuje délku každého drátu na tištěném spoji, kdežto dispoziční diagram ano.\n\nUdělejme si porovnání s vytvářením mapy světa. Blokové schéma je podobné dálniční síti celého státu. Hlavní města (funkce) jsou uvedena, ale jejich silniční síť na úrovni městských cest nikoli. Při odstraňování problémů je tato vysoko úrovňová mapa užitečná k zúžení a izolaci místa, kde se tento problém může nacházet.\n\nBlokové schéma spoléhá na principy černé skříňky, kde je obsah skryt proto, aby se vyhnulo rozptýlení údajů nebo proto, že detaily nejsou známy. Víme, co vstupuje dovnitř, víme, co vystupuje ven, ale nevíme, jak skříňka s údaji pracuje.\n\nV elektrotechnice bude design často začínat na velmi vysoké úrovni blokového schéma. Jak bude design pokračovat, bude se blokové schéma stávat více a více podrobnějším a končit bude jako detailní blokové schéma, kde je každý blok možné jednoduše implementovat (na tomto místě se stává blokové schéma schematickým diagramem). Tento vývoj je znám jako koncepce od shora dolů. Geometrické tvary jsou často spojeny čarami, jako indikace asociace směru/pořadí průchodu. Obvykle jsou využívány v diagramu na podporu výkladu a objasnění významu procesu či modelu. Každé inženýrské odvětví má svůj vlastní význam pro daný tvar.\n\nV řízení procesů, jsou blokové schémata použita ve vizuálních jazycích pro popis činností v komplexních systémech, ve kterých jsou bloky černé skříňky, představující matematické nebo logické operace, které se vyskytují v pořadí zleva doprava a odshora dolů. Nejsou zde fyzické jednotky jako procesory a relátka, které tyto operace provádějí. Je možné vytvořit takovéto schéma a implementovat funkčnost jednotlivých bloků s pomocí specializovaných programovatelných logických kontrolorů (PLC). Příkladem této implementace je například funkční blokové schéma, které je jedno z pěti programovacích jazyků definovaných ve třetí části standardu IEC 61131. Tento vysoce formalizovaný standard má striktní pravidla, jak má být schéma sestaveno. Přímé vedení je použito ke spojení vstupních proměnných do bloků, dále spojení od bloků do výstupních proměnných, či dalších funkčních bloků.\n"}
{"id": "1159150", "url": "https://cs.wikipedia.org/wiki?curid=1159150", "title": "František Vancl", "text": "František Vancl\n\nFrantišek Vancl plukovník in memoriam (19. února 1911 Košťálov u Semil - 7. července 1974 či 1975 Spojené království) byl československý pilot, který během 2. světové války létal v Royal Air Force, kde byl velitelem 312. československé stíhací perutě, za svoji službu obdržel vysoká vojenská vyznamenání včetně britského Záslužného leteckého kříže (DFC).\n\nVystudoval textilní školu. V roce 1933 nastoupil do důstojnické školy v Čáslavi. Po té absolvoval letecký kurz ve Vojenské akademii v Prostějově.\n\nPo obsazení Československa odešel do Polska a následně do Francie, kde vstoupil do cizinecké legie se kterou odešel do Alžírska, kde po vypuknutí 2. světové války prodělal výcvik na letadle Morane Saulnier MS.406 a byl nasazen k bojům v Sýrii. Po kapitulaci Francie přešel k britským jednotkám v Palestině, odkud přes Egypt pokračoval do Velké Británie, kde byl přijat do Royal Air Force. V roce 1941 začal létat na letadlech Proctor a následně se přeškolil na letadlo Hawker Hurricane. V srpnu 1941 začal létat u nově vzniklé 313. československé stíhací perutě, kde létal s letouny Supermarine Spitfire.\n\nDne 27. března 1942 poškodil stíhací Messerschmitt Bf 109 a následující den pravděpodobně sestřelil stíhačku Focke-Wulf Fw 190. Dne 24. května 1942 nastoupil ke 129. stíhací peruti RAF do Westhampnettu, kde 20. června 1942 sestřelil Fw 190. Dne 31. července 1942 byl převelen ke 111. stíhací peruti do Kenley. V sestavě této peruti se zúčastnil 19. srpna 1942 operace Jubilee, kdy poškodil bombardovací Dornier Do 217. Ještě v srpnu byl převelen k 611. stíhací peruti do Redhillu, která byla jako jedna z prvních vyzbrojena moderními Spitfiry Mk.IX. Dne 6. září 1942 pravděpodobně sestřelil Fw 190 a 4. prosince 1942 stejný typ letounu poškodil. Dne 22. listopadu 1942 mu byl udělen Záslužný letecký kříž. V období od 1. listopadu 1943 až do 15. květen 1944 velel 312. československé stíhací peruti RAF. V této funkci vystřídal Tomáše Vybírala, jeho nástupcem se stal Jaroslav Hlaďo.\n\nPo válce pracoval u československého letectva ve funkci velitele 1. letecké divize v Praze. Po únoru 1948 odešel zpět do RAF ve Velké Británii. Zemřel v exilu pravděpodobně 7. července 1974 či 1975.\n\n\n"}
{"id": "1159152", "url": "https://cs.wikipedia.org/wiki?curid=1159152", "title": "Lanová dráha na Špilberk", "text": "Lanová dráha na Špilberk\n\nS prvním návrhem postavit na Špilberk lanovku přišel bývalý brněnský primátor a zakladatel občanského sdružení Více pro Brno Richard Svoboda.\n\nVětšina zpráv nespecifikuje, o jaký druh lanovky by mělo jít. Podle článku z března 2009 má jít o kolejovou dráhu za asi 80 milionů Kč (v případě varianty s jedním vozem) či 90 milionů (s dvěma vozy a výhybnou). Studii dráhy objednalo sdružení Více pro Brno, za které mluvil senátor Richard Svoboda. Autorem studie byl architekt Zdeněk Müller. 7. dubna 2009 ji sdružení mělo představit zastupitelstvu města. V jedné zprávě se objevila zmínka, že se do lanovky má vejít 50 lidí. Podle článku \"iDNES.cz\" z roku 2012 je hotova ideová studie, podle které by parkem sousedícím s Husovou a Údolní ulicí vedla ozubnicová dráha. Primátor Roman Onderka uvedl, že zamýšlené architektonické řešení je citlivé a vizuálně nenarušuje hrad. Múllerova studie navrhuje též další způsoby dopravního zpřístupnění Špilberku: propojení hradu s podzemními prostory, které ústí v Husově ulici, výtahem umístěným ve studni na druhém hradním nádvoří, dále krytý pojízdný chodník z Obilního trhu k západní bráně Špilberku, a lávku nad Úvozem od Starého Brna a Výstaviště (navazující na ulici Vinařskou) k západní části hradu. Z uvedených námětů ale jako nejvhodnější vybrala projekt pozemní lanové dráhy.\n\nPředseda opoziční brněnské ODS Leo Venclík se k návrhu vyjádřil, že vzhledem ke krizi ty peníze v rozpočtu zatím vůbec nevidí, a kdyby tam byly, tak město potřebuje investovat do mateřských a základních škol a do oprav chodníků, což jsou věci pro lidi potřebnější než dráha na Špilberk.\n\n9. února 2010 schválila Rada města Brna smlouvu se společností PPP Centrum o vypracování projektu lanové dráhy. Dodavatel měl projekt za 199 či 200 tisíc Kč dodat do dvou měsíců. Cílem koncesního projektu mělo být prokázat výhodnost lanové dráhy pro Brno a posoudit možnosti jejího financování. Cílem lanovky podle primátora Romana Onderky je přilákat na hrad co nejvíce turistů a zpřístupnit jej i starším a hendikepovaným obyvatelům Brna.\n\nPůvodně se uvažovalo o lanovce s nástupním místem v Husově ulici, přímo v centru Brna, odkud by po východním úbočí překročila už opravenou část parku a celkem osm cest, proti čemuž se staví památkáři. Nástupní stanice, takzvaná Turnhala, měla být v Husově ulici naproti hotelu International. Lidé by mohli využít hotelové parkoviště, s dalšími se do budoucna počítalo v Panenské ulici a u Janáčkova kulturního centra. Horní stanice měla být u severního bastionu před vstupem do kasemat, asi 70 metrů od vstupu do hradu. Délka trasy měla být necelých dvě stě metrů, šířka tratě 2,4 metru. Lanovka byla navržena s jediným vozem, tedy bez výhybny, varianta s dvěma vozy a výhybnou by byla o osminu ceny dražší. Vůz se měl pohybovat rychlostí asi čtyři metry za sekundu, jízdní doba by pak byla asi jedna minuta.\n\nDříve rada města uvažovala i o zřízení druhé lanovky na Špilberk, z Obilního trhu. Tento námět je ale u ledu, protože potřebné pozemky nepatří městu a jsou zatíženy restitucemi. Ani původní Müllerova studie tuto variantu neprefereovala, protože dolní stanice by byla méně přístupná z turistických tras městem a od horní stanice by to lidé měli dále ke vstupu do hradu.\n\nV květnu 2010 uvedl náměstek primátora Daniel Rychnovský (KDU-ČSL), že technicky je výhodnější vedení z Údolní ulice (po severním úbočí), které odborníci navrhli jako jednu z možných variant. Dolní stanice by mohla být v proluce mezi Kanceláří Veřejného ochránce práv a blízkými činžovními domy. Výhodou je, že by lanovka byla budována v dosud nezrevitalizované části parku. Nevýhodou je větší vzdálenost od centra města. Náklady na vybudování byly v té době odhadovány na 30 až 40 milionů korun. Bývalý primátor Richard Svoboda řekl, že uvítá každé řešení, které bude ekonomicky reálné, podaří se brzy uskutečnit a propojí centrum Brna přímo se Špilberkem, a vyjádřil obavu, že ani jednu z těchto podmínek nově navrhovaná trasa beze zbytku nesplňuje.\n\nMěsto zatím v květnu 2010 nemělo představu, zda by provozovatelem byl dopravní podnik, nebo jiná firma. \n\nNáměstek Rychnovský rovněž v květnu 2010 uvedl, že město bude jednat o tom, zda by prozatím našlo peníze na dotaci mikrobusů jezdících k hradu. V úvahu podle něj připadaly dvě linky. Ředitel Dopravního podniku města Brna Bedřich Prokeš k tomu uvedl, že DPMB je schopen provozovat jakékoli dopravní prostředky, jen ne vlaky a kolotoče. Pavel Ciprian, ředitel Muzea města Brna, které má hrad ve správě, uvedl, že chce dosáhnout toho, aby tam jezdila běžná linka MHD, přičemž dobrou dopravní obslužnost si zaslouží i Pellicova ulice, ve které nic nejezdí.\n\nPrimátor Roman Onderka měl ideu lanovky na Špilberk ve svém volebním programu pro komunální volby na podzim 2010. Přestože jeho strana volby v Brně vyhrála, pro uskutečnění záměru pak nic neudělala, což Onderka zdůvodnil podmínkami dotací EU na předchozí opravy hradu. K záměru této lanovky se Onderka hlásil i před volbami v roce 2014, kdy navrhoval ještě lanovku Pisárky–Bohunice.\n\nPodle zprávy ze srpna 2012 je nutné výstavbu nejméně o 6 let odložit, protože je z dotací Evropské unie obnovován park a podle podmínek dotace do něj po dokončení prací pět let nebude možné stavebně zasahovat. Jednání o konkrétní podobě projektu lze podle primátora Onderky obnovit až někdy kolem roku 2018. Podle Onderky by pak bylo nejlepší, kdyby se městu podařilo najít soukromého investora.\n\n"}
{"id": "1159156", "url": "https://cs.wikipedia.org/wiki?curid=1159156", "title": "Proces s Pussy Riot", "text": "Proces s Pussy Riot\n\nProces s Pussy Riot je trestní řízení se třemi členkami punkové skupiny Pussy Riot v souvislosti s jejich účastí na akci v chrámě Krista Spasitele, která se konala 21. února 2012, a které byly obviněny ze spáchání zločinu, který je uvedený ve druhé části paragrafu 213 Výtržnictví v trestním zákoníku Ruské federace.\n19. února 2012 v Bogojavlenském chrámu v Jelochově (Moskva) a 21. února v chrámu Krista Spasitele členky skupiny Pussy Riot provedly akci, kterou skupina označila za punkovou modlitbu „Bohorodičko, vyžeň Putina!“ Z materiálů, které byly pořízeny při vystoupení, vytvořily video a umístily ho na Youtube.\n26. února 2012 bylo po účastnicích skupiny vyhlášeno pátrání kvůli tomu, že byly obviněny z výtržnictví.\n3. března 2012 byly uvězněny domnělé účastnice skupiny a to: Naděžda Tolokonnikova a Maria Aljochina a 16. března Jekatěrina Samucevič.\nV době, kdy byly uvězněny, dívky nepotvrdily své členství ve skupině Pussy Riot, ale při soudním jednání a ve svém závěrečném stanovisku už to nepopíraly.\n30. července 2012 bylo v budově Chamovníčeského oblastního soudu Moskvy zahájeno projednání podle skutkové podstaty.\n17. srpna 2012 Marina Syrová, která je soudkyně Chamovníčeského oblastního soudu Moskvy, oznámila třem obviněným členkám skupiny rozsudek. Naděžda Tolokonnikova, Maria Aljochina a Jekatěrina Samucevič byly odsouzeny ke dvěma rokům v „kolonii všeobecného režimu“ (Jedná s o nápravné zařízení, kam se posílají poprvé odsouzení vězni a pachatelé méně závažných trestných činů.)\nOdvolání proti rozsudku podaly k Moskevskému městskému soudu.\nPodle údajů vyšetřování, které bylo provedeno ruskou sledovací agenturou News Effector, bylo vynesení odsuzujícího rozsudku bezprecedentní podle reakcí ve světě a podle ohlasů na události v Rusku za několik posledních let. O procesu s Pussy Riot psalo 86% světových médií.\n12. září 2012 Dmitrij Anatolovič Medveděv, který byl v té době předseda vlády Ruské federace, sdělil, že trest odsouzení musí být podmíněný.\n7. října 2012, což byly 3 dny před projednáním odvolání Moskevským městským soudem, Vladimír Putin, prezident Ruska, veřejně podpořil rozsudek trestu odnětí svobody, který byl vynesen v srpnu.\nOdvolání bylo projednáno v Moskevském městském soudě 10. října 2012. Rozsudek Chamovničeského soudu byl ponechán beze změn pro Tolokonnikovou a Aljochinu a pro Samucevič byl trest pozměněn na podmíněný, Samucevič byla osvobozena v soudní síni. Rozsudek nabyl právní moci.\nPodle Federální služby výkonu trestu byla Tolokonnikova ve výkonu trestu v ženské věznici IK-14 Parca v Zubovo-Poljanské oblasti, která se nachází v republice Mordvinsko, v říjnu 2012 ji přemístili do IK-2 v Alatyre v Čuvašské republice a poté do Krasnojarského kraje.\nAljochina byla ve výkonu trestu v ženské věznici IK-28 v Bereznikách v Permském kraji, v srpnu 2013 ji přemístili do IK-2 v Nižnegorodské oblasti.\nMezinárodní organizace pro lidská práva \"Mezinárodní amnestie\" označila uvězněné za politické vězně.\n23. prosince 2013 Tolokonnikova a Aljochina byly propuštěny na svobodu díky amnestii, která proběhla na počest 20. výročí ústavy Ruské federace.\n26. února 2012 v souvislosti s incidentem, který se stal v chrámě Krista Spasitele, bylo po účastnicích skupiny vyhlášeno pátrání.\nPodle sdělení BFM.ru (obchodní portál), bylo později proti těm samým podezřelým zahájeno trestní řízení, které bylo vyloučeno do samostatného trestního řízení týkajícího se obvinění z podněcování nenávisti nebo nepřátelství (paragraf 282 trestního zákoníku Rf), které bylo předáno Vyšetřovacímu výboru Ruska. Ale podle slov advokáta poškozených Sergeje Štyna se nic takového nestalo (i když si myslí, že bylo třeba to udělat).\nPodle hlavního redaktora „Ruského zpravodajství“ Sergeje Dorenko, který byl vyslýchán v době vyšetřování, byl pro vyšetřování členek skupiny vytvořen mezirezortní štáb, který byl pod kontrolou druhého, jehož konkretizaci Dorenko považuje za nevhodnou.\nAdvokát Marii Aljochiny, Nikolaj Polozov považuje proces za politicky motivovaný, protože se k němu osobně vyjádřil Vladimír Putin, a v písních je Putin zmiňován v negativním kontextu. Domnívá se, že právě tímto vyšetřováním se zabývá vyšetřovací skupina, která má okolo 20 detektivů.\nAdovokát Naděždy Tolokonnikové, Mark Fejgin, si myslí, že na zahájení procesu má zájem vláda a některé části Patriarchátu.\nČlenky skupiny potvrzují, že ví o četných telefonátech patriarchátu vedoucímu hlavního odboru vnitřních záležitostí Moskvy generálu Kolokolcevu s požadavkem zahájit trestní řízení.\nHudebník Jurij Ševčuk, který vystupoval proti trestnímu pronásledování skupiny, zkritizoval výběr data 26. února 2012, které vyšlo na Estomihi (neděle před popeleční středou), prohlásil, že to je v rozporu s pravoslavím.\n3. března 2012 byly zadrženy Naděžda Tolokonnikova (22) a Maria Aljochina (23), které jsou podle verze vyšetřování členky skupiny a byly nejdříve poslány na Odbor vnitřních věcí centrálního administrativního okruhu Moskvy a potom do Petrovky.\nZadržené vyhlásily hladovku, požadovaly tím zrušení uvěznění a oznámily: \"Naďa Tolokonnikova a Máša Aljochina jsou matky malých dětí, po výsleších vyhlásily hladovku jako protest proti uvěznění a kontrole procesu premiérem“ (funkci v té době zastával V. V. Putin). Řekly také, že nemají žádný vztah k Pussy Riot a že se neúčastnily punkové modlitby.\n5. března Taganský soud v Moskvě potvrdil trest uvěznění dvou pravděpodobných účastnic do 24. dubna.\nVězeňkyně se nepřiznaly a odmítají spolupracovat ve vyšetřování.\n12. března 2012 vyšetřování vzneslo oficiální obvinění Naděždě Tolokonnikové a Marii Aljochině ze spáchání zločinu uvedeném ve 2. části paragrafu 213 (výtržnictví spáchané skupinou osob) trestního zákoníku Ruska.\n14. března Moskevský městský soud nevyslyšel stížnosti Tolokonnikové a Aljochiny ohledně uvěznění.\nPo stání obě hladovku přerušily, protože by to jinak podle slov uvězněných do 24. nevydržely.\n16. března Taganský soud v Moskvě nechal zavřít do 24. dubna 2012 třetí pravděpodobnou členku Pussy Riot Jekatěrinu Samucevič.\nNa začátku dubna 2012 vyšetřovatelé oznámili požadavek na prodloužení soudní vazby Marie Aljochiny, Naděždy Tolokonnikové a Jekatěriny Samucevič, proti čemuž vystoupil vedoucí Rady práv člověka prezidenta Ruska.\n19. dubna 2012 Taganský oblastní soud v Moskvě vynesl rozsudek na prodloužení vazby ještě o dva měsíce, což bylo do 24. června 2012. Lhůta soudní vazby Naděždy Tolokonikové a Marii Aljochiny.\nElena Alexejevna Ivanova, která vynesla rozsudek soudu, souhlasila s důvody vyšetřovatele Arťoma Rančenkova, že zadržené by mohly zmizet nebo být napadeny nepřáteli.\n23. dubna ta samá soudkyně byla napadena na pracovišti. Podle verze vyšetřování, asi v 11 hodin dopoledne vpadl do její kanceláře Andrej Borodin (36) a vyhrožoval jí sekerou, požadoval osvobození členek skupiny Pussy Riot.\nNapadení soudkyně nepřineslo žádné změny v případu. Elena Ivanova se postavila na odpor, útočník byl zadržen soudním vykonavatelem, bylo proti němu zahájeno trestní řízení, byl obviněn z ohrožení na životě osoby činné v soudnictví. (paragraf 295 trestní zákoník Ruské federace). Andrej Borodin vysvětlil svůj skutek jako nespokojenost s justičním systémem.\nUvězněné členky Pussy Riot řekly, že neznají A. Borodina a nikdy ho neviděly.\nNásledně se Andrej Borodin přiznal k nepříčetnosti. Podle závěru ústavní soudně-psychiatrické expertízy Borodin trpí chronickým rozvrácením psychiky a nebyl schopen si uvědomit charakter svého chování.\nNikolaji Polozovi, který je jedním z advokátů tohoto procesu, vyhrožovali na internetu, že bude potrestán, díky čemuž podal oznámení na prokuraturu.\n20. června 2012 Natalja Konovalova, soudkyně Taganského soudu v Moskvě, vyhověla požadavku vyšetřujícího na prodloužení lhůty soudní vazby členkám skupiny Pussy Riot do 24. července. Obviněné vyhlásily hladovku v soudní síni jako protest proti nespravedlivému vyšetřování.\n9. července 2012 bylo podáno odvolání Moskevskému městskému soudu proti prodloužení lhůty trvání soudní vazby. Více než 50 lidí se chtělo zaručit za uvězněné, k procesu byly připojeny záruky těch, kteří se osobně účastnili stání, mezi nimi byl hlavní redaktor „Novoj gazety“ Dmitrij Muratov, spoluvlastník „Novoj gazety“ Alexandr Lebeděv, režisér Vlaimír Mirzoev se svou manželkou a další.\nSoud nevyhověl stížnosti advokátů a uznal nejnovější prodloužení uvěznění zákonným. Naděžda Tolokonnikova a Maria Aljochina ukončily hladovku 10. července ze zdravotních důvodů.\nJekatěrina Samucevič ukončila hladovku 13. července.\n20. července na stání Chamovničeského oblastního soudu v Moskvě soudkyně Marina Syrova během předběžných slyšení vyhověla žádosti vyšetřovatele a vynesla rozsudek na prodloužení doby trvání soudní vazby všech uvězněných členek Pussy Riot o 6 měsíců, což bylo do 12. ledna 2013.\n3. března 2012 s odvoláním na advokáta zadržených bylo oznámeno, že Naděžda Tolokonnikova, Maria Aljochina a Jekatěrina Samucevič se nacházejí ve vazbě číslo 6 v Moskvě v Pečatnikách, jsou podrobeny psychologickému nátlaku, které podle advokátů spočívá v jejich neustálém kamerování.\nNa začátku května 2012 dvě uvězněné dostaly důtku. Podle advokátů byla Jekatěrina Samucevič potrestána za špatně oblečenou deku a Naděžda Tolokonnikova za přítomnost papíru se zápiskami v cele.\nPřibližně od 15. do 20. května vyhlásila Jekatěrina Samucevič hladovku, protestovala tím proti soudní vazbě a tlaku, který byl na ni vyvíjen spoluvězeňkyněmi. Následně byla přemístěna do samostatné cely.\nMaria Vladimírovna Aljochina (* 6.7.1988) byla v době uvěznění studentkou 4. ročníku Institutu žurnalistiky a literární tvorby, měla pětiletého syna.\nMaria se od prosince 2008 účastnila akcí Greenpeace na záchranu přírodní rezervace Bolšoj utriš a v letech 2009-2010 na záchranu jezera Bajkal a Chimkinského lesa.\nMaria je aktivním dobrovolníkem dobročinného meziregionálního mládežnického veřejného hnutí Danilovci, které podporuje pravoslavné mládežnické iniciativy ve jménu svatého kněze Daniila, vedla dobrovolnické tvůrčí a rozvojové hodiny s pacienty Dětské psychiatrické nemocnice č.6 v Moskvě.\nJekatěrina Stanislavovna Samucevič (9.8.1982) pracovala po ukončení Moskevského energetického institutu jako programátorka v obranném koncernu Morinformsistěma-Agat, po odchodu z koncernu pokračovala v práci programátorky na volné noze.\nV roce 2009 dokončila Moskevskou školu fotografie a multimédií Rodčenko.\nNaděžda Andrejevna Tolokonnikova se narodila (7.11.1989) v Norilsku.\nJe vdaná za Petra Verzilova.\nJejich dceři Gere byly v době jejího uvěznění čtyři roky.\nOba manželé jsou bývalými členy skupiny Vojna. Účastnili se většiny akcí Vojny, včetně skandální akce ve Státním biologickém muzeu K. A. Timirjazeva v roce 2008, v roce 2010 vypustili šváby v budově taganského soudu a účastnili se též akce, jež se stala držitelem prémie Inovace - šlo o nakreselení mužského údu na Litejný most, který se nachází naproti budově tajné služby FSB.\nTo se podle názoru advokáta Nikolaje Polozova mohlo stát příčinou předpojatosti při posuzování žaloby na uvěznění stejnou soudkyní v Moskevském městském soudě dne 14. 4. 2012.\nMarii Aljochinu obhajoval advokát Nikolaj Polozov, Jekatěrinu Samucevič obhajovala Violetta Volkova a Naděždu Tolokonnikovou obhajoval Mark Fejgin.\nPoškozenými podle trestního řízení o Punkové modlitbě Pussy Riot v chrámě Krista Spasitele byli uznáni strážníci chrámu, kteří podle svědků přišli dříve. Jednalo se o spolupracovníky soukromé bezpečnostní firmy Kolokol-A, (C.N.Bejoglazov, S.A.Šilina, další- celkem 8 lidí). Podle verze vyšetřovatelů jim byla způsobena morální újma.\nJednoho z poškozených strážníků chrámu (který vyprovodil účastnice punkové modlitby z chrámu) obhajuje advokát JUDr. Profesor Michail Kuzněcov, druhý advokát poškozených je Sergej Štin.\nNa počátku vedl vyšetřování skupiny vyšetřovatel Arťom Rančenkov, v roce 2012 ho vystřídal Michail Charkov.\nJak uvedla Viletta Volkova, která byla advokátkou Jekatěriny Samucevič, 24. dubna zjistila, že skupina odborníků, která nenašla v činnosti členek Pussy Riot ani motivy nenávisti nebo nepřátelství k jakýmkoli sociálním skupinám a ani výzvy k protiprávním činnostem, byla uvězněna. Také podle ní měl vyšetřující tento znalecký posudek ještě 2. dubna u sebe, avšak 19. dubna při soudu kvůli prodloužení vazby nebyl posudek přiložen k procesu.\n26. dubna tisková služba Ministerstva vnitra Moskvy oznámila, že k procesu je vyhotovena expertíza videa s vystoupením Pussy Riot, které bylo vloženo na internet a expertíza jeho vlivu na společnost.\n18. května advokát Nikolaj Polozov řekl, že žádné vyšetřování se zadrženými se neprovádí a proces se prakticky nehne z místa.\nPsychologicky-psychiatrická expertíza uznala všechny tři zadržené plně příčetnými.\nPodle advokátů bylo předběžné vyšetřování zahájeno 4. června 2012, a dodatečně k už prováděné expertíze byly uskutečněny ještě dvě, přičemž jedna z nich, která byla provedena GUP Centrem informačně analytických technologií potvrdila první vyšetřování a neodhalila motivy podněcování k nenávisti nebo náboženské nesnášenlivosti, ale třetí expertíza, která byla prováděna od 14. do 23. května experty Vsevolodem Trojickym, Igorem Ponkinem a Věrou Abramenkovou objevila známky podněcování k náboženské nenávisti a motivy náboženské nenávisti.\nZávěry poslední expertízy advokát Mark Fejgin nazývá absurdními, věnuje pozornost tomu, že expertíza byla prováděna ve spěchu, a byla založena na analýze zveřejněného videa a komentářů k němu a ne na analýze činnosti podezřelých v chrámu.\nAdvokát jednoho z poškozených, Michail Kuzněcov, prohlašuje, že první dvě expertízy se vztahovaly k samostatnému řízení procesu obvinění uvězněných členek Pussy Riot a ještě se týkaly podněcování nenávisti nebo nepřátelství (paragraf 282 Trestní zákoník Ruské federace) a třetí stanovila právě existenci motivů religiozní a sociální nenávisti nebo nepřátelství ve výtržnictví, které spáchaly (tyto motivy je nutné dokázat, aby výtržnická činnost měla strukturu trestního přestupku podle paragrafu 213, trestní zákoník Rf)\nPodle advokátů, tři z pověřovatelů vyslýchali podezřelé jen jednou za celou dobu vyšetřování, další vyšetřování s nimi se neprovádělo.\n4. června 2012 bylo oficiální obvinění oznámeno Marii Aljochině, která byla zadržena jako poslední ze tří vězeňkyň a předběžné vyšetřování bylo tímto ukončeno.\nVšechny tři obvinili z výtržnictví s motivem náboženské nenávisti, které spáchala skupina lidí po předchozí domluvě. (2.část par. 213 Trestný zákoník Rf)\nČást kopie odsuzujícího rozsudku vzneseného N. A. Tolokonnikové byla zveřejněna na blogu novinářky Olgy Bakušinské na webové stránce rádia Echo Moskvy a později byla celá zveřejněna v Novoj gazetě.\nČlenky Pussy Riot byly obviněny z nezákonného vniknutí do ohrazené části chrámu, kam podle vyšetřovatele mají povolení vstoupit pouze představitelé pravoslavného duchovenstva. To vzbudilo nepochopení protodiákona Andreje Kurajeva. Řekl, že církevní pravidla nezakazují veřejnosti vstupovat do prostoru před oltářem a že taková formulace obvinění je urážlivá pro Ruskou pravoslavnou církev.\nSpolu s odsuzujícím rozsudkem byly advokátům zadržených poskytnuty výsledky třetí expertízy procesu punkové modlitby, která na rozdíl od předchozích dvou stanovila přítomnost motivů náboženské nenávisti v chování členek Pussy Riot.\nPodle advokáta N. Polozova, který se vyjádřil 4. června 2012, se soud kvůli procesu s Pussy Riot konal celkem pozdě, protože advokáti a další účastníci procesu museli důkladně prostudovat materiály, které jim byly předloženy po ukončení předběžného šetření.\nAle 4. července 2012 soudkyně Taganského soudu Moskvy Natalia Konovalova vyhověla požadavku vyšetřovatele, který uvedl, že obhajoba záměrně natahuje proces, rozhodla se omezit lhůtu, po kterou se obviněné a jejich obhájci mohou seznámit s materiály procesu z 9. července.\nObviněná Naděžda Tolokonnikova započala hladovku na protest proti takovému rozhodnutí, zanedlouho tak učinila také Jekatěrina Samucevič.\nObhajoba žádala soud o prodloužení lhůty na seznámení se s materiály do 1. záři 2012 kvůli velkému objemu materiálů, které se týkaly procesu (7 dílů, průměrně 300 stran v každém) a v souvislosti se zákazem vytvoření fotokopií.\nPodle V. Volkové, advokáti uvězněných členek skupiny podali žalobu k Evropskému soudu pro lidská práva kvůli tomu, že pracovníci vyšetřujících orgánů porušili několik článků Evropské ústavy týkající se práv člověka ve vztahu k zadržení.\nŽalobu zaregistrovali. Datum jejího projednání není zatím známo, každé žalobě je uděleno prioritní pořadí. Podle N. Polozova podala obhajoba 2. července 2012 žalobu Generálnímu prokurátorovi\nRuska, Jiřímu Čajkovi, na několik přestupků, kterých se vyšetřující dopustili během procesu.\nTaké byl nachystán dopis Generálnímu tajemníkovi OSN Panu Gi Munovi s prosbou, aby se podíval na porušení práv člověka ve vztahu k uvězněným a aby prozkoumal proces u Mezinárodního soudu OSN.\n11. července 2012 bylo vyšetřování ukončeno, odsuzující rozsudek byl předán kvůli potvrzení prokuratuře centrálně administrativního kraje Moskvy.\n12. července prokuratura potvrdila závěr ve vztahu ke všem třem obviněným a předala trestní řízení Chamovničeskému soudu v Moskvě\nProces byl předán k posouzení soudkyni Marině Syrové, která stanovila datum předběžného slyšení na 20. července 2012.\nNa předběžných slyšeních bylo přijato rozhodnutí o prodloužení vazby všem třem vězeňkyním do 12. ledna 2013, lhůta na seznámení se s procesem byla prodloužena do 27. července 2012 a projednání trestního řízení bylo stanoveno na 30. července 2012.\n30. července 2012 na otevřeném zasedání Chamovničeského soudu v Moskvě bylo zahájeno projednání trestního řízení procesu.\nSoudce Marina Syrová zamítla požadavek Marii Aljochiny, aby byl proces vrácen zpátky prokuratuře, dále zamítla požadavek obhajoby, aby byl k soudu vyzván jako svědek moskevský a ruský patriarcha Kiril a zamítla také to, aby se výslechů účastnili odborníci. Odvolání soudkyně, která podle názoru obhajoby, porušuje článek mezinárodní dohody a proces vede se záměrem odsoudit obžalované, bylo též zamítnuto.\nFotografický materiál a videozáznam výslechu poškozených, které byli pořízeny v soudní síni, byli v průběhu zasedání zakázány.\nProkurátor obvinil členky Pussy Riot ze spáchání vědomé a pečlivě naplánované akce s účelem urazit křesťanskou víru a potupit duchovní principy státu. A také navrhl, aby byli advokáti obviněných odvoláni kvůli neúctě k soudu.\nPoškozená L. A. Sokologorskaja řekla, že tance v chrámu jí připomínaly ďábelské běsnění a chování členek skupiny jí způsobuje až do teď bolest na duši.\nZasedání soudu bylo zahájeno v 11:47 a skončilo ve 21:50, další zasedání bylo naplánováno na 10:00 31. července.\nAdvokát N. Polozové připustil, že obviněné pravděpodobně odsoudí ke třem rokům nepodmíněného vězení a rozdělí je do různých ženských věznic, kde pro ně existuje hrozba znásilnění nebo dokonce vraždy ze strany dalších vězeňkyň, jejichž silný negativní vztah k Pussy Riot je ovlivněn federálními televizními stanicemi.\nDen před vynesením rozsudku (16. srpna 2012) byla na žádost Olgy Egorové, která je vedoucí Moskevského městského soudu, soudkyni poskytnuta ochranka.\nToto trestní řízení se stalo nejvýraznějším politickým procesem v Rusku za několik posledních let a stalo se skandálně slavným po celém světě.\nPodporu obviněným v době procesu vyjádřili představitelé mnoha zemí, někteří i oficiálně a rozsudek byl okamžitě odsouzen oficiálními představiteli řady států.\nV roce 2013 předsednictvo Moskevského městského soudu přijalo k posouzení žalobu advokátů na rozsudek účastnicím punkové skupiny. Vladimír Lukin, zmocněnec práv člověka v Rusku, podpořil požadavek obhajoby a také žádal o to, aby odsouzené zprostili viny.\nMoskevský městský soud 20. března 2013 zamítl návrh na přezkoumání jeho rozhodnutí.\nPodle objasnění předsedy svazu trestního řízení Moskevského městského soudu Larisi Poljakové a soudního zpravodaje Jurije Pasjunina, které následovalo po 11. říjnu 2012, mohly odsouzené dostat až 7 let vězení, ale to, že dvě ze tří odsouzených mají děti, soud považoval za polehčující okolnost.\nTýkalo se to Jekatěriny Samucevič, které byl trest změněn na podmíněný, soudci vysvětlili, že její advokátka Irina Chrunova, která nově vstoupila do procesu, uvedla doplňující důvody, konkrétně upozornila soud na to, že Samucevič se nepodařilo dokončit započaté vystoupení v chrámě Krista Spasitele, a proto role Samucevič v punkové modlitbě byla bezvýznamná. Soud také zohlednil vztah Samucevič k procesu, v době projednávání kasace byla jediná, kdo se omluvil za to, jestli se skupina svou činností dotkla někoho z věřících, ubezpečila všechny, že akce byla politického charakteru nikoli religiózního.\nAkce v chrámě Krista Spasitele se účastnilo několik lidí: 5 žen, které se natočily na kameru na kazatelně (ze kterých byly identifikovány a uvězněny tři) a pomocná skupina. Trestní řízení ve vztahu k dalším účastníkům akce bylo vyděleno do samostatného řízení, jejich totožnost dosud nebyla identifikována nebo nebyla zveřejněna.\n"}
{"id": "1159159", "url": "https://cs.wikipedia.org/wiki?curid=1159159", "title": "Mistrovství Evropy v ledolezení 2014", "text": "Mistrovství Evropy v ledolezení 2014\n\nMistrovství Evropy v ledolezení 2014 (anglicky \"UIAA Ice Climbing European Championships\") proběhlo 28. února - 2. března 2014 v ruské Ufě jako poslední závod světového poháru v ledolezení 2014.\n\n\"doplnit\"\n\nLucie Hrozová se umístila ve finále na čtvrtém místě, první tři místa obsadily domácí závodnice. V soutěži ženských dvojic v lezení na obtížnost skončila samotná Lucie Hrozová druhá, v hodnocení týmů dvojic mužů a žen čtvrtá. Ve světovém poháru skončila celkově šestá.\n\n\n"}
{"id": "1159160", "url": "https://cs.wikipedia.org/wiki?curid=1159160", "title": "Arnos Grove (stanice metra v Londýně)", "text": "Arnos Grove (stanice metra v Londýně)\n\nArnos Grove je stanice metra v Londýně, otevřená 19. září 1932. V noci 13. října 1940 Němci bombardovali Londýn a jedna z bomb zasáhla budovy této stanice. Jméno stanice bylo vybírano veřejností, jiné alternativy zněly : \"Arnos Park\", \"Bowes Road\" a \"Southgate\". Stanice se nachází na lince :\n"}
{"id": "1159161", "url": "https://cs.wikipedia.org/wiki?curid=1159161", "title": "Southgate (stanice metra v Londýně)", "text": "Southgate (stanice metra v Londýně)\n\nSouthgate je stanice metra v Londýně, otevřená 13. března 1933. Jméno stanice bylo vybíráno veřejností, jiné alternativy zněly : \"Chase Side\" a \"Southgate Central\". Stanice se nachází na lince :\n"}
{"id": "1159163", "url": "https://cs.wikipedia.org/wiki?curid=1159163", "title": "Oakwood (stanice metra v Londýně)", "text": "Oakwood (stanice metra v Londýně)\n\nOakwood je stanice metra v Londýně, otevřená 13. března 1933. Když se vybíralo jméno stanice měli na výběr z možností: \"Oakwood\", \"Meryhills\" a \"East Barnet\". Vyhrálo \"Enfield West\". 3. května 1934 došlo k přejmenování na \"Enfield West (Oakwood)\" a 1. září 1946 na dnešní název. Stanice se nachází na lince :\n"}
{"id": "1159164", "url": "https://cs.wikipedia.org/wiki?curid=1159164", "title": "Cockfosters (stanice metra v Londýně)", "text": "Cockfosters (stanice metra v Londýně)\n\nCockfosters je stanice metra v Londýně otevřená 31. července 1933. Neúspěšná varianta jména zněla \"Trent Park\". Dříve se dnešní jméno stanice psalo \"Cock Fosters\". Stanice leží na lince :\n"}
{"id": "1159165", "url": "https://cs.wikipedia.org/wiki?curid=1159165", "title": "Bounds Green (stanice metra v Londýně)", "text": "Bounds Green (stanice metra v Londýně)\n\nBounds Green je stanice metra v Londýně, otevřená 19. září 1932. Neúspěšné alternativy jména stanice zněly \"Wood Green North\" a \"Brownlow Road\". Stanice leží na lince :\n"}
{"id": "1159166", "url": "https://cs.wikipedia.org/wiki?curid=1159166", "title": "Wood Green (stanice metra v Londýně)", "text": "Wood Green (stanice metra v Londýně)\n\nWood Green je stanice metra v Londýně, otevřená 19. září 1932. Neúspěšné alternativy jména stanice zněly \"Lordship Lane\" a \"Wood Green Central\". Architektem stanice byl Charles Holden. Stanice se nachází na lince :\n"}
{"id": "1159169", "url": "https://cs.wikipedia.org/wiki?curid=1159169", "title": "Turnpike Lane (stanice metra v Londýně)", "text": "Turnpike Lane (stanice metra v Londýně)\n\nTurnpike Lane je stanice metra v Londýně, otevřená 19. září 1932. Architektem této stanice byl Charles Holden. Stanice se nachází na lince :\n"}
{"id": "1159170", "url": "https://cs.wikipedia.org/wiki?curid=1159170", "title": "Manor House (stanice metra v Londýně)", "text": "Manor House (stanice metra v Londýně)\n\nManor House je stanice londýnského metra, otevřená 19. září 1932. Nachází se na lince:\n"}
{"id": "1159172", "url": "https://cs.wikipedia.org/wiki?curid=1159172", "title": "Teorie strukturace", "text": "Teorie strukturace\n\nTeorie strukturace (anglicky \"the theory of structuration\") je sociální teorie představená významným britským sociologem Anthony Giddensem v knize \"The constitution of society: Outline of the theory of structuration\" (1984). Teorie strukturace se zabývá a pracuje s pojmy \"agency\" a \"structure\". Pojem \"agency\" je brán jako skupina osob či jednotlivců, kteří jsou schopni jednat nezávisle a jsou též schopni vytvářet vlastní rozhodnutíl. Pojem \"structure\" referuje o sociální struktuře osob, která je nějak uspořádána, vzniká a je utvářena akcemi individuí.\n\nPřestože byla v minulosti teorie strukturace velmi kritizována, stala se pilířem současných sociologických teorií, které jsou využívány pro vysvětlení sociálních jednání a procesů.\n\nTeorii strukturace věnoval Giddens pozornost zejména ve třetí fázi svého myšlení. V knize \"New Rules of Sociological Method\" (1976) poprvé představil soubor pravidel postpozitivistického vědeckého programu, jenž měl vystřídat \"pozitivistický manifest\" Émileho Durkheima. Uvedl, že sociologie má pracovat s produkcí a reprodukcí společnosti na základě jednání jejích subjektů. Před Anthonym Giddensem se teoretické základy sociálních věd snažil položit též Talcott Parsons. Na rozdíl od něj prosazoval Anthony Giddens ve své teorii zejména přiblížení sféry jednání a struktury, které je podstatou teorie strukturace. Svou činností se Anthony Giddens snažil obohatit teorii a metodologii nejen sociologie, ale i jiných sociálních věd. Při tvorbě vlastní koncepce jej inspirovali zejména vědec Claude Lévi-Strauss a filozof Jacques Derrida.\n\nAnthony Giddens nabídl svou teorii strukturace a duality struktury jako ideální východisko pro překonání směru zvaného funkcionalismus. Považoval ji za vhodnější než koncept fenomenologické sociologie. Díky němu byla sociologie obohacena o dosud unikátní časoprostorovou relaci. Ukázal, že pro sociální stabilitu je nesmírně důležitý čas. Je totiž proměnlivá a její vývoj lze sledovat jedině prostřednictvím času, žádný její element nelze považovat za věčný. Zároveň je třeba klást důraz na úlohu jednotlivých bytostí, jejichž vědění přímo ovlivňuje sociální vazby. Poslední Giddensovou výhradou proti funkcionalismu je, že potřeby mají pouze lidé, nikoli však sociální systém jako takový.\n\nPojem sociální struktury se zásadně redefinoval v Giddensově teorii strukturalizace. Ve 20. století se sociálních struktur využívalo jako konceptu ve třech různých spojeních. Sociální struktury konkretizovaly jeden ze způsobů, kterými společnost ovlivňuje chování svých členů. Dále také umožňovaly porovnávat různé společnosti se stejným historickým a kulturním charakterem. Tyto společnosti se dají porovnat v případě, že přisuzují stejnou hodnotu prestiži, moci a bohatství, což je případ zejména industriálních a postindustriálních společností. Nakonec vývoj sociálních struktur pomáhal zkoumat sociální změny dané společnosti v čase. Giddens se snažil propojit tyto rozdílné pojetí konceptu sociálních struktur do jednotné teorie. Autor tudíž představil strukturu jako soubor pravidel a zdrojů, které organizují sociální systém a existují pouze jako jeho vlastnosti. Podle Giddense pravidla sociálních struktur „činí jisté akty možnými, zatímco jiné nikoliv.“\n\nAnthony Giddens tvrdí, že analýza strukturace spočívá ve zkoumání způsobů, kterými se sociální systémy a jejich struktury produkují a reprodukují v interakci vědomých aktérů, kteří se ve svém jednání opírají o již existující systémové struktury. Sociální systémy přitom nemusí pro jednotlivce znamenat jen omezení, ale zároveň skýtají mnoho možností působnosti.\n\nPravidla a zdroje slouží k produkci a reprodukci společenských systémů. Anthony Giddens rozlišuje ve společnosti následující pravidla struktur:\nDále rozlišuje ve společnosti tyto zdroje:\nGiddens uvádí v teorii strukturace novou myšlenku, že společenský život je více než pouhý souhrn náhodných činů jednotlivců a také není určený pouze sociálními silami. Jinak řečeno život není sestaven jenom z mikrosociologických aktivit, ani na něho nemůže pohlížet z makrosociologického hlediska. Podle Giddense jsou lidské činy a sociální struktury v oboustranném vztahu. To znamená, že sociální struktury (instituce, morální zásady, tradice) společenský život ovlivňují, ale můžou být kdykoliv změněny nebo upraveny, pokud se tak většina společnosti rozhodne.\n\nPodle Giddense je strukturální dualita základem celé teorie spolu s pojmy struktura a systém. Strukturálním dualismus je podle Giddense fakt, že sociální struktury jsou produktem činitelů, ale zároveň činitele ovlivňují a utváří. Giddens dále poukazuje, že sociální systémy mohou existovat jen tehdy, když jsou kontinuálně vytvářeny a přetvářeny lidskými činiteli. Je proto těžké pochopit jak může struktura vyvolávat nějaký vliv na činitele, když je neustále předělávána jinými specifickými akcemi činitelů. Podle Giddensovi teorie tedy nevyvstane rekonceptualizace struktur a činitelů ale spíše vymazání struktur a zvýšení moci a kapacity činitelů. Giddens také mluví o problému strukturálních omezení činitelů. Je dán zejména schopností vědění (knowledgeability) lidského činitele, která je omezená historickými okolnostmi. Tato úroveň vědění, kterou má k dispozici činitel pak ovlivňuje činitelovu nezávislost a schopnost ovlivňovat struktury.\n\nVe své teorii rozlišuje Giddens dva základní pojmy: činitele neboli aktéry (agents) a působení neboli jednání (\"agency\"). Říká, že každý člověk je činitelem (\"human agent\"), ale ne všichni činitelé jsou nutně lidmi. Aktéry označuje Anthony Giddens za vysoce reflexivní osobnosti, které jsou si plně vědomy svých činů. Souvisí s nimi pojmy \"knowledgeability\" (vědění) a \"capability\" (schopnost, moc). V Giddensově teorii hraje důležitou roli praktické vědomí, s jehož pomocí dochází člověk k interpretaci. Díky němu může zároveň kontrolovat adekvátnost svého chování v rámci společnosti.\n\nPůsobení je klíčové pro sociální reprodukci a transformaci. Jejím zásadním rysem je možnost reflexe a monitorování sociálního prostředí. Dále je potřeba schopnost racionalizace a motivace. Struktury jsou \"pravidla a zdroje\", vložené do paměťových stop činitelů (agentů). Činitelé využívají svých paměťových stop, které jsou jim ‘znalé’ k provedení sociálních činností. \"Znalost\" odkazuje na to, co činitel (agent) ví o tom, co dělají a proč to dělají. Giddens rozlišuje paměťové stopy na tři typy: dominující, významové a legitimizující.\n\nJednání lidí je vědomé a vždy reaguje na aktuální dění v sociálním světě. Jednotlivec nabyde pocitu bezpečí v případě, že se jednání opakuje (tj. rutinizuje). Struktury vytvářejí aktérům hranice pro jednání, bez struktur by bylo složité se orientovat ve společnosti.\n\nAnthony Giddens hovoří ve svém učení o regionalizaci společnosti, k níž dochází v důsledku vnitřní diferenciace. Každá společnost a její chování je podle něj ovlivněno prostorem a časovým pásmem, v níž se daná společnost nachází. Anthony Giddens v rámci sociologie odmítá evoluční představy o sociálním vývoji, namísto nich prosazuje tak řečený epizodický vývoj. Tvrdí, že lidstvo utváří svou historii samo, přičemž jednu epizodu v rámci sociálního vývoje lze chápat jako soubor určitých událostí nebo lidských činností.\n\nVýzkum v rámci Giddensovy teorie je možný, ale jelikož nemá žádnou předepsanou metodiku, je velmi komplikovaný. Existuje možnost soustředit se na struktury a koncepty individuálně, ale i kombinovaně: touto cestou teorie upřednostňuje ontologii před epistemologií. Giddensovým záměrem bylo vytvořit abstraktní teorii s vnitřní logickou soudržností. Kritizuje všechny, kdo jeho teorii používají pro empirický výzkum. Preferuje strategicky provedenou analýzu zaměřenou kontextově do akce. Ve svém díle se Giddens soustředí na produkci a reprodukci sociálních praktik. Hledá stagnace a změny, pravděpodobnost činitele, relativní úroveň rutiny a současně kreativní a strategické myšlení. Strukturální teoretici provádějí analytický výzkum společenských vztahů raději, než aby je organicky objevovali, a to především vzhledem k tomu, že používají teorii strukturace k objevení specifických výzkumných otázek. Tato technika je ovšem označována jako vyzobávání rozinek, neboli klam neúplných důkazů.\n\nNázory na Giddensovu teorii jsou rozporuplné, objevují se jak negativní, tak i pozitivní ohlasy.\n\nStiuchcombo se zabývá kritikou teorie. Říká, že obsahuje mnoho rétorických úskoků a obskurností. Giddens podle něj uvádí příliš malé množství konkrétních případů, a místo nich používá diagramy. Kritizuje to, že Giddens se stále opakuje, cituje sám sebe, odkazy jsou málo pochopitelné, užívá svoje teorie a sám je obrací ve svůj prospěch. Zároveň mu vyčítá, že v zásadě opakuje třicet let starý pokus Gertha a Millse mezi tzv. milieu a strukturou, ale zároveň na ně přímo neodkazuje. Kniha je plná neologismů a slov, jejichž stálý význam je pozměněn a přizpůsoben.\n\nMimo konkrétní a obecné výhrady se také vede spor o metateoretický status Giddensovy koncepce. Dalo by se říci, že na pomezí mezi pozitivním a negativním hodnocením je názor J. Livesay. Sice nepochybuje o obecném významu Giddensových teorií, ale požaduje vetší rozšíření argumentů.\n\nVelmi pozitivně Giddensovu teorii hodnotí G. McLennan. Říká, že používání neologismů je na místě, protože odráží autorovy myšlenky. Hodnotí pozitivně i samotnou teorii idey duality struktury, která je zároveň s teorií konstituce společnosti jádrem celé teorie. Dále společně s N. Thriftem oceňují, že respektuje “časovou a prostorovou podmíněnost sociálního života”. A. Hellerová hodnotí kladně Giddensovu inovující analýzu autoritativních zdrojů moci a projevů moci v každodenním životě. Také oceňuje Giddensův přínos v rozvoji politické sociologie.\n"}
{"id": "1159173", "url": "https://cs.wikipedia.org/wiki?curid=1159173", "title": "Dotování", "text": "Dotování\n\nDotování je v materiálovém inženýrství vnesení nepatrného množství (řádově tisíciny až miliardtiny množství základní látky) příměsi do materiálu za účelem změny jeho vlastností. Postup se používá při výrobě polovodičů, kdy je čistý, obvykle krystalický, základní materiál dotován určitou, velmi specifickou příměsí, tvořenou obvykle atomy jiné látky. Tím se původně nevodivý materiál stane polovodivým. Kombinací různých typů polovodičů a polovodičů s různou úrovní dotace se vyrábějí polovodičové součástky.\n\nPro odlišení od významu „přidělení finančních prostředků“ a pod vlivem anglického slova se používá i slovo dopování.\n\nDotace krystalického materiálu způsobí bodové poruchy krystalové mřížky. Při výrobě polovodičů se nejčastěji uplatňuje substituce atomy z vedlejšího sloupce periodické tabulky než má základní materiál:\n\nPomalost polovodičů (např. při přechodu do uzavřeného stavu pn-diody)\nnebo spínací časy bipolárních spínacích tranzistorů jsou způsobeny\ntéměř výhradně\nrelativně pomalým pohybem děr, které mají relativně dlouhou dobu života.\nSchottkyho diody, u nichž se při vedení proudu uplatňují pouze elektrony, jsou proto mnohonásobně rychlejší než pn-diody.\nTotéž platí pro tranzistory řízené polem typu n v porovnání s bipolárními tranzistory.\n\nPro dotování polovodičů lze využít mnoho metod. Nejznámější jsou například difúze, iontová implantace a epitaxní růst.\n\nDifúze se zpravidla skládá ze dvou kroků: nejdříve je vytvořena vrstva s vysokou koncentrací příměsi, která poté působením vysoké teploty difunduje do krystalové mřížky základního materiálu. Díky tomu je povrchová koncentrace nižší a koncentrace v materiálu vyšší. Důležitou roli zde hraje difuzní koeficient.\n\nIontová implantace se provádí ve vakuu pomocí zdroje iontů, kterým bývá zpravidla speciální urychlovač částic, který částice urychlí elektrickým polem na rychlost více než 300 tisíc km/hodinu, a ionty s požadovanou hmotností vybere pomocí magnetického pole.\nV případě nízkého urychlovacího napětí bez hmotnostního výběru mluvíme o vakuové depozici tenkých vrstev. Hloubka průniku závisí na implantovaném materiálu a velikosti iontů. Vhodnou volbou urychlovacího napětí lze měnit rychlost a tím i hloubku vniknutí.\n\n"}
{"id": "1159179", "url": "https://cs.wikipedia.org/wiki?curid=1159179", "title": "Jangčouský masakr", "text": "Jangčouský masakr\n\nJangčouský masakr se odehrál v čínském městě Jang-čou za vlády dynastie Čching v roce 1645, rok po té, kdy formálně skončila vláda dynastie Ming. Armáda Čching postupně dobývala města, která kladla odpor. Jang-čou bylo v té době pod kontrolou jednotek nově nastolené dynastie Jižní Ming. Nicméně armáda Čching vedená princem Dodem během několika dnů město dobyla a 20. května 1645 spustila deset dní trvající masové vraždění jeho obyvatel.\n\nPodle původních zdrojů bylo zavražděno okolo 800 000 civilistů, nicméně někteří současní badatelé se domnívají, že je toto číslo přehnané. V každém případě díky těmto zdrojům víme, že byl při masakru popraven hlavní velitel obránců Š' Kche-fa (, pchin-jin: \"shǐ kěfǎ\"), který odmítl uznat nadvládu dynastie Čching, čímž dal nejpravděpodobněji záminku k následnému masakru. Dalším možným důvodem k masakru bylo varovat ostatní obyvatele oblasti Ťiang-nan, aby nekladly odpor dobyvatelům.\n\nO jangčouském masakru máme mnoho informací zejména díky knize \"Záznam deseti dnů města Jang-čou\" (, pchin-jin: \"yángzhōu shírì jì\", český přepis: Jang-čou š'-ž' ťi) napsané úředníkem Wang Siou-čchu (, pchin-jin: \"wáng xiùchǔ\"), který jako očitý svědek přežil desetidenní běsnění. Uřední orgány Čching systematicky ničily veškerou z jejich hlediska nevhodnou literaturu, nicméně tato kniha byla tajně přepisována, čímž vzniklo mnoho kopií, a několik kopií se podařilo přepravit do Japonska.\n\n"}
{"id": "1159180", "url": "https://cs.wikipedia.org/wiki?curid=1159180", "title": "Enterokok", "text": "Enterokok\n\nEnterokok (\"Enterococcus\") je rozsáhlý rod bakterií mléčného kvašení z kmene Firmicutes. Jsou to grampozitivní koky, které se často vyskytují v párech či krátkých řetězcích. Jsou fakultativně anaerobní organismy - mohou žít v prostředí na kyslík jak chudém, tak bohatém.\n\nTento rod bakterií je vzhledově podobný streptokokům a jeho příslušníci byli do roku 1984 klasifikováni jako streptokoky skupiny D, o samostatnosti rodu rozhodla až analýza rodové DNA.\n\nProdukují želatinázu (jedna z kolagenáz), adheziny a tvoří biofilm.\n\nDva druhy enterokoků se běžně vyskytují v lidské střevní mikroflóře - E. faecalis (90-95%) a E. faecium (5-10%).\n\nEnterokoky mohou způsobit zánět močových cest, infekční endokarditidu, divertikulitidu a meningitidu. Tyto nemoci se léčí antibiotiky, některé enterokoky jsou však vůči antibiotikům rezistentní. Většina enterokoků je citlivá na ampicilin, gentamycin a vankomycin. U enterokoků rezistentních k vankomycinu (VRE - vankomycin rezistentní enterokoky) se podává linezolid.\n\nBakterie rostou na selektivním Stanetz-Bartleyho agaru, kde jsou červené.\n\nPřítomnost enterokoků ve vodě je jedním z indikátorů znečištění vody fekáliemi a tato voda není vhodná k pití. \n"}
{"id": "1159193", "url": "https://cs.wikipedia.org/wiki?curid=1159193", "title": "Ammon (potomek Zarahemlův)", "text": "Ammon (potomek Zarahemlův)\n\nAmmon (potomek Zarahemluv) je postava v Knize Mormonově, americkém náboženském díle. Vystupuje v 7., 21. a 22. kapitole Knihy Mosiáš. Panují pochyby o tom, zda se jedná o historickou osobu.\n\nAmmon byl potomek Zarahemluv, žijící údajně okolo roku 121 př.n.l., a vystupuje v Knize Mosiáš. Kniha Mormonova jej popisuje jako \"mocného a silného\" muže, který vedl výpravu ze Zarahemly do země Lehi-Nefi. Nalezl tam lid Zenifův a pomohl jej králi Limhimu osvobodit. Jednou z důležitých pasáží o Ammonovi najdeme v kapitole 8, kde vysvětlil, kdo je to vidoucí.\n"}
{"id": "1159199", "url": "https://cs.wikipedia.org/wiki?curid=1159199", "title": "Potez 56", "text": "Potez 56\n\nPotez 56 byl francouzský dvoumotorový dopravní letoun s kapacitou šest cestujících a jednoho pilota.\n\nLetoun Potez 56 vyvinula mateřská továrna pro svou dopravní pobočku Potez Aéro Service. První vyrobený stroj byl opatřen dvojicí hvězdicových devítiválců Potez 9Ab po 136 kW, které roztáčely dvoulisté nestavitelné vrtule.\n\nSériové letouny dostaly označení Potez 560 a Potez 561, které se odlišovaly úpravou zasklení kokpitu a stavitelnými dvoulistými kovovými vrtulemi. Na tento standard byly později upraveny všechny dříve postavené stroje potez 560. Celková produkce civilních strojů dosáhla počtu 23 kusů.\n\nFirma Société des Aéroplanes Henry Potez se snažila prosadit svůj letoun také v Armée de l'Air a Aéronavale jako cvičné stroje. Původní hranaté tvary byly zaobleny a průřez trupu byl snížen, protože při vojenském výcviku nebylo potřeba poskytovat pohodlí na úrovni dopravního letounu. Příď trupu byla zahrocena, aby měl pilot lepší výhled na polních letištích. Na hřbetě trupu konstruktéři vytvořili uzavíratelný kruhový otvor pro případnou instalaci cvičného střeliště.\n\nV lednu 1936 se testoval Potez 56E určený pro námořní letectvo pro službu na letadlové lodi Béarn. Stroj měl opět instalovanou dvojici motorů Potez 9Ab, avšak křídlo bylo rychle demontovatelné a pod zádí byl zabudován zatažitelný přistávací hák. V březnu 1936 se zkoušel identický Potez 565 s výkonnějšími motory Potez 9EO o výkonu po 176 kW. Další testy byly ukončeny.\n\nV říjnu 1936 objednalo francouzské vojenské letectvo sérii 53 letounů Potez 566T3 v kategorii avion de travail (pracovní letoun). K výcvikovým úkolům přibyl ještě požadavek na taktický frontový průzkum. Pod trup byl proto zabudován velký zaskelený pozorovatelský výstupek a na hřbet trupu dostal typ 566T3 střeleckou věž s jedním kulometem Darne ráže 7,5 mm. Po zkrácení objednávek byly v roce 1938 postaveny pouze tři exempláře.\n\nV roce 1937 byla podepsána objednávka ze strany francouzského námořního letectva na deset kusů typu Potez 567, která byla postupně rozšířena na 22 letounů. Po jejich převzetí je Aéronavale velmi intenzívně využívalo pro vlekání terčů. Naviják pro tyto účely byl umístěn v trupu na úrovni křídla a lano s terčem se vypouštělo pod trup pomocí vodících trubek. Dodávka probíhala do května 1940, po kapitulaci Francie byly Potezy 567 používány také v námořním letectvu vlády ve Vichy.\n\nPro výcvik pilotů vícemotorových letadel vypracovala továrna variantu Potez 568P3 (perfectionnement du pilotage). Za vlastním pilotním prostorem byl ještě plně prosklený nesymetricky umístěný výstupek pro instruktora. Celkem bylo do kapitulace Francie dodáno 24 letounů, z nichž dvanáct zabavila Luftwaffe.\n\nJediný postavený Potez 56 byl po výstavě na aerosalónu v Paříži opatřen imatrikulací F-ANSU a letecká společnost PAS jej od května 1935 nasadila na vnitrostátní linku Bordeaux-Toulouse-Marseille-Nice-Bastia.\n\nDva sériové Potezy 560 používal francouzský dopravce RAA v Maroku a Alžírsku, šest kusů zakoupila chilská společnost LAN a jeden vlastnil jako svůj služební letoun tehdejší předseda FAI rumunský princ Bibescu (YR-FAI).\n\nProtože firma Potez vlastnila 30% kapitálu rumunského dopravce SARTA, používala tato letecká společnost od roku 1935 pět strojů Potez 560 na svých místních linkách. V roce 1937 splynula se státní společností LARES včetně těchto letounů. Liniile Aeriene Romine Exploatate cu Statul následně zakoupila další tři letouny Potez 561.\n\nÚdaje platí pro Potez 56E\n\n\n"}
{"id": "1159211", "url": "https://cs.wikipedia.org/wiki?curid=1159211", "title": "Lisa Vittozziová", "text": "Lisa Vittozziová\n\nLisa Vittozziová (* 4. února 1995, Pieve di Cadore) je italská biatlonistka, bronzová medailistka ze smíšené štafety na Zimních olympijských hrách 2018 v Pchjongčchangu, bronzová medailistka z Mistrovství světa ve finském Kontiolahti a několikanásobná medailistka z juniorských šampionátů.\n\nVe světovém poháru vyhrála dva individuální závody: ve sprintu a stíhacím závodě v německém Oberhofu v sezóně 2018/19. Pro Itálii vybojovala první místo v podniku světového poháru 2015/16 v rakouském Hochfilzenu v ženské štafetě a v sezóně 2017/18 v Kontiolahti ve smíšené štafetě.\n\nVittozziová se zúčastnila několika mistrovství světa v biatlonu. Jejím nejlepším výsledkem v závodech jednotlivců je 2. místo ve vytrvalostním závodě v Östersundu 2019. V týmovém závodě dokázala několikrát získat medaili, poprvé v roce 2015 v Kontiolahti s ženskou štafetou ve složení Karin Oberhoferová, Nicole Gontierová a Dorothea Wiererová.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se čtyř juniorských šampionátů v biatlonu. Celkově na těchto šampionátech získala dvě zlaté medaile, z toho obě vybojovala v americkém Presque Isle 2014, když triumfovala ve sprintu a ve stíhacím závodě. K tomu ještě získala dvě stříbrné medaile z individuálních závodů.\n\n\n"}
{"id": "1159219", "url": "https://cs.wikipedia.org/wiki?curid=1159219", "title": "218 (číslo)", "text": "218 (číslo)\n\nDvě stě osmnáct je přirozené číslo, které následuje po čísle dvě stě sedmnáct a předchází číslu dvě stě devatenáct. Římskými číslicemi se zapisuje CCXVIII.\n\n\nSilnice II/218 je česká silnice II. třídy vedoucí na trase Luby – Kraslice\n\n\n"}
{"id": "1159221", "url": "https://cs.wikipedia.org/wiki?curid=1159221", "title": "Týdenní stacionář", "text": "Týdenní stacionář\n\nTýdenní stacionář je sociální služba, kterou definuje § 47 zákona o sociálních službách. Jde o pobytovou službu. Její náplní je poskytování soustavné péče osobám se sníženou soběstačností, jejichž situace vyžaduje pravidelnou pomoc jiné osoby. Podle zákona o sociálních službách provozují týdenní stacionáře tyto základní činnosti: poskytnutí ubytování, poskytnutí stravy, pomoc při osobní hygieně nebo poskytnutí podmínek pro osobní hygienu, pomoc při zvládání běžných úkonů péče o vlastní osobu, výchovné, vzdělávací a aktivizační činnosti, zprostředkování kontaktu se společenským prostředím, sociálně terapeutické činnosti, pomoc při uplatňování práv, oprávněných zájmů a při obstarávání osobních záležitostí. Tyto činnosti jsou blíže vymezeny v prováděcí vyhlášce Ministerstva práce a sociálních věcí.\n\nAsociace poskytovatelů sociálních služeb ČR registruje 33 týdenních stacionářů.\nTýdenní stacionáře pečují během pracovního týdne o osoby, o něž o víkendech a svátcích pečuje jejich rodina. Posláním této služby je umožnit osobám, jejichž situace vyžaduje pravidelnou pomoc jiné osoby, vést pokud možno samostatný život, rozvíjet sociální kontakty a přitom si zachovat rodinné vazby. \n\nTýdenní stacionáře poskytují své služby osobám všech věkových kategorií s postižením tělesným, mentálním a kombinovaným, ale i osobám chronicky nemocným a duševně nemocným. Některá zařízení se specializují na poskytování péče seniorům.\n\nPodoba této služby má jednotný rámec daný zákonem o sociálních službách. Klientům je poskytováno ubytování, strava, pečovatelské služby a často i základní zdravotní péče. Mimo tuto základní péči poskytují stacionáře svým klientům i další služby např. výchovně pedagogické, které umožňují klientům smysluplné využívání volného času a rozvoj jejich osobních kompetencí a dovedností. Náplní těchto služeb jsou různorodé aktivity (např. pletení košíků, práce s papírem, plavání, práce na zahradě, péče o domácí zvířectvo, předčítání, masáže, vycházky atd.) Dalšími službami jsou terapeutické programy (arteterapie, muzikoterapie, canisterapie, fyzioterapie, ergoterapie, hipoterapie apod.). Nabídka těchto služeb se liší zařízení od zařízení podle cílové skupiny a poslání zřizovatelů stacionářů.\n\nHlavním kritériem přijetí bývá příslušnost k cílové skupině. Mezi další kritéria patří věk klienta, jeho bydliště a aktuální zdravotní stav. Do týdenních stacionářů nebývají přijímáni žadatelé s infekční chorobou, žadatelé, jejichž stav vyžaduje péči ve zdravotnických zařízeních, žadatelé se závislostmi a žadatelé s poruchami chování, jež znemožňují kolektivní soužití. \n\nMezi týdenními stacionáři najdeme stacionáře, které se úzce specializují na jednu cílovou skupinu, ale i ty, které jich pokrývají víc. Existují i stacionáře poskytující služby všem zmíněným cílovým skupinám. \n"}
{"id": "1159222", "url": "https://cs.wikipedia.org/wiki?curid=1159222", "title": "Mike Liut", "text": "Mike Liut\n\nMichael \"Mike\" Dennis Liut (* 7. ledna 1956 v Weston, Toronto, Ontario) je bývalý kanadský hokejový brankář.\n\nUniverzitní ligu načal v roce 1973 za tamní univerzitu Bowling Green State. V posledním roce působení v univerzitní lize CCHA se podařilo s týmem vyhrát soutěž, později byl zvolen hráčem roku. V roce 1976 byl nejprve draftován konkurenční ligou WHA, vybrán byl týmem New England Whalers v pátém kole z 50. místa. O měsíc později byl draftován NHL v pátém kole celkově z 56. místa týmem St. Louis Blues. Tým New England Whalers přenesl práva na brankáře do týmu Cincinnati Stingers výměnou za Grega Carrolla a Bryana Maxwella. Na podzimu roku 1977 se připojil k týmu Cincinnati Stingers, ve kterém trávil dva roky. Po rozpuštění ligy WHA využil svých práv k týmu St. Louis Blues. V týmu se stal okamžitě brankářskou jedničkou, ve svých prvních dvou ročnících vychytal 65 vítězství. Za skvělé výkony byl v roce 1981 povolán ke Kanadské reprezentaci, v soutěži o Kanadský pohár byl jedničkou Kanady. Po sezoně 1980/81 byl nominován na trofeje Lester B. Pearson Award a Hart Memorial Trophy. Ze dvou trofejí vyhrál Lester B. Pearson Award, za jedním hlasem za ním zaostal jeden z nejlepších hokejistů všech dob Wayne Gretzky. Nakonec byl zvolen do prvního All-Star týmů a zahrál si v All-Star Game. Následující ročník nebyl zas tak úspěšný, v únoru 1985 byl převezen do nemocnice. 21. února 1985 do klubu Hartford Whalers za hráče Marka Johnsona a Grega Millena. V sezoně 1986/87 byl nejúspěšnějším brankářem co se týče ve vychytaných čistých kont. Sezonu 1988/89 se musel vypořádat s různými zranění, na jeho místo byl poslán čekatel Peter Sidorkiewicz. 6. března 1990 byl vyměněn do Washington Capitals za Yvona Corriveaua. V týmu plnil roli náhradního brankáře. V roce 1992 utrpěl zranění páteře, což následovalo k jeho ukončení kariéry.\n\nOd roku 1995 do roku 1998 byl asistent trenéra pro hokejové družstvo z Univerzity Michigan.\n\n\n\n\nZe všech brankářů, kteří chytali ve WHA, byl v roce 1992 poslední aktivním brankářem.\n\n\nLegenda\n\n"}
{"id": "1159227", "url": "https://cs.wikipedia.org/wiki?curid=1159227", "title": "Kostel svatého Petra a Pavla (Albrechtice)", "text": "Kostel svatého Petra a Pavla (Albrechtice)\n\nKostelem svatého Petra a Pavla v Albrechticích může být myšlen:\n"}
{"id": "1159228", "url": "https://cs.wikipedia.org/wiki?curid=1159228", "title": "Lee Shaw", "text": "Lee Shaw\n\nLee Shaw (25. června 1926 – 25. října 2015) byla americká jazzová klavíristka. Měla klasické hudební vzdělání. Studovala na American Conservatory of Music, kde v roce 1961 potkala svého budoucího manžela, bubeníka Stana Shawa. Založili společné trio a vystupovali převážně v okolí Chicaga. Činnost tria pokračovala i po úmrtí jejího manžela (2001). Se svým triem hrála vedle Spojených států amerických také v Evropě (2007–2009). Rovněž spolupracovala s Johnem Medeskim. Medeski byl rovněž jejím studentem. V srpnu 2015 byl představen dokumentární film \"\", jehož režisérkou byla Susan Robbins. Hudebnice zemřela v říjnu téhož roku ve věku 89 let.\n"}
{"id": "1159229", "url": "https://cs.wikipedia.org/wiki?curid=1159229", "title": "Svatý Illtud", "text": "Svatý Illtud\n\nSvatý Iltud byl světec a učitel v semináři Cor Tewdws ve waleském Llanilltud Fawr (Llantwit Major). Založil klášter a kolej, která je považována za nejstarší centrum vzdělanosti v Británii. Mezi jeho žáky patřili například sv. Patrik, patron Irska, svatý David Waleský, Gildas a Samson of Dol.\n\nSv. Illtud byl oblíben mezi starými Kelty, ale chybí pro to věrohodné historické prameny. Nejstaršrí zmínka o sv. Illtudovi je \"Vita Sancti Sampsonis\", napsaná v Dol v Británii kolem roku 600. Podle tohoto zdroje byl Illtud žákem biskupa Germanuse z Auxerre v severní Francii. Illtud byl velmi vzdělán ve Starém a Novém Zákoně, jakož i ve filosofii, geometrii, rétorice, gramatice a aritmetice. Byl také nadán prorockým darem.\n\nPodle nepříliš důvěryhodného zdroje, pozdějšího normanského \"Života sv. Illtuda\" (asi 1140) byl synovcem krále Artuše. Podle legendy jej pro službu v církvi připravili a vzdělání zajistili jeho rodiče. Nicméně sám si zvolil vojenskou dráhu. Oženil se s ženou jménem Trynihid a stal se vojákem v západní Británii, dnešním Walesu, ve službách krále Artuše a následně krále Poulenta. Proto je někdy zván jako svatý Illtud rytíř.\n\nIlltud se zasloužil o rozvoj klášterního života Walesu, když založil klášter ve Llantwit Major. Zde sídlila první walwská klášterní škola a centrum keltského křesťanství v římské provincii Británii. \n\nSvátek sv. Illtuda je slaven 6. listopadu., ale tradičně je slaven poslední neděli v červnu.\n\nSeznam arcibiskupů londýnských obsahuje jméno \"Iltuta\", který je někdy ztotožňován s Illtudem.\n\nPodle \"Života sv. Illtuda\" ze 12. století byl jeho otcem Bicanus, bretaňský princ, a jeho matkou byla Rieingulid, princezna a dcera Anblauda, krále bretaňského. Bývá považován za synovce krále Artuše, v jehož službách sloužil jako voják.\n\n\n"}
{"id": "1159232", "url": "https://cs.wikipedia.org/wiki?curid=1159232", "title": "Leopold III. Anhaltsko-Desavský", "text": "Leopold III. Anhaltsko-Desavský\n\nLeopold III. Fridrich Franz Anhaltsko-Desavský, známý také jako kníže Franz nebo otec Franz (10. srpna 1740, Dessau – 9. srpna 1817, tamtéž) byl německý princ z rodu Askánců. Od roku 1751 až do roku 1807 byl panujícího kníže z Anhaltsko-desavského knížectví a od roku 1807 první vévoda z vévodství Anhaltsko-desavského.\n\nLeopold byl osvícenecký panovník, který ve svém knížectví a později vévodství zavedl mnoho reforem. Dále také zrenovoval starý park v holandském stylu, přičemž vytvořil jeden z vůbec největších anglických parků – Desavsko-wörlitzskou zahradní říši.\n\nLeopold se narodil v Dessau jako nejstarší syn Leopolda II. Maximiliána, kníže Anhaltsko-Desavského, a jeho manželky Gisely Agnes Anhaltsko-Köthenské\n\nPoté, co roku 1751 ztratil oba rodiče (matka zemřela 20. dubna a otec 16. prosince), stal se tehdy jedenáctiletý Leopold sirotkem. Jeho regentem byl určen Dětřich, což byl bratr Leopolda II. Maximiliána, tedy strýc Leopolda III.\n\nLeopold se rozhodl následovat otce i dědečka, oba se jmenovali Leopoldové, a nastoupil do pruské armády. Po bitvě u Kolína (18. června 1757) byl negativně ohromený bojem, rozhodl se z armády odstoupit a následně prohlásil knížectví Anhaltsko-Desavské za neutrální.\n\nV roce 1758 dosáhl Leopold nutného věku a převzal vládu nad knížectvím. Stal se silným stoupencem osvícenství a zvláště se zajímal o vzdělávání obyvatel jeho knížectví, především co se týče přírodních věd. Zavedl četné reformy v oblasti školství, zdravotnictví, sociálních služeb, komunikací, zemědělství, lesnictví, průmyslu a udělal tak z Anhaltska-Desavska jeden z nejmodernějších a nejvíce prosperující malých německých spolkových zemí.\n\nNejnápadnější z jeho \"reforem\" byla výsadba ovocných stromů podél hrází a výstavba krásných budov. Krom toho samozřejmě opravoval hráze zničené povodněmi, zakládal školy, budoval kanalizace, první veřejné parky... Byl to věrný luterán a rozhodl se i pro založení několika židovských škol a židovských novin. Z náboženského hlediska byl velmi tolerantní a navíc neupřednostňoval katolíky před židy nebo protestanty. Zasloužil se také o postavení první neoklasicistní budovy v Německu; Wörlitzkého paláce (1769-1773). Nechal také zbudovat menší anglický park na počest své manželky, sestřenky Luisy Henrietty Vilemíny. Další park který založil, byl jeden z největších parků v anglickém stylu a pojmenoval jej Desavsko-wörlitzská zahradní říše.\n\nV roce 1806 byl pozván Napoleonem do Paříže. Leopold byl jeden z posledních knížat, která vstoupila do Rýnského spolku a stalo se tak dne 18. dubna 1807. Toho roku byl Leopold povýšen do hodnosti vévody. V roce 1812 se stal Leopold regentem vévodství Anhaltsko-Köthenského (ze kterého pocházela jeho matka Gisele Agnes).\n\nLeopold zemřel po pádu z koně na zámku Luisium, který vystavěl na počest své manželky, v blízkosti Dessau, v roce 1817. Jeho následníkem se nestal syn Fridrich, ale Leopoldův vnuk Leopold IV. Fridrich a to proto, že Fridrich zemřel ve 44 letech ještě před Leopoldem III.\n\nLeopold III. se oženil dne 25. července 1767 v Charlottenburgu se svojí sestřenkou Luisou Henriettou (1750–1811), dcerou Bedřicha Jindřicha Schwedtského. Měli spolu pouze dvě děti:\n\nLeopold měl ale také mnoho nemanželských dětí:\n\n\n\n"}
{"id": "1159235", "url": "https://cs.wikipedia.org/wiki?curid=1159235", "title": "Parângul Mare", "text": "Parângul Mare\n\nParângul Mare (2519 m n. m.) je hora v pohoří Parâng v jihozápadním Rumunsku. Nachází se na hranicích mezi župami Gorj a Hunedoara asi 15 km jihvýchodně od města Petroșani a 38 km severovýchodně od města Târgu Jiu. Vrchol je místem dalekého rozhledu. Pod severovýchodními svahy hory leží kotel Roșiile s jezerem Mîndra. Parângul Mare je nejvyšší horou celého pohoří a nejprominentnější horou celého Rumunska (mateřským vrcholem je Gerlachovský štít).\n\nNa vrchol je možné vystoupit po značených turistických cestách z několika směrů, například po hřebenové trase (Petroșani - Pasul Urdele) nebo ze sedla Șaua Groapa Seaca.\n\n"}
{"id": "1159236", "url": "https://cs.wikipedia.org/wiki?curid=1159236", "title": "Kostel Panny Marie (Praha)", "text": "Kostel Panny Marie (Praha)\n\nKostelů Panny Marie je v Praze více:\n\n\n\n\n"}
{"id": "1159238", "url": "https://cs.wikipedia.org/wiki?curid=1159238", "title": "Vârful lui Pătru", "text": "Vârful lui Pătru\n\nVârful lui Pătru (2130 m n. m.) je hora v pohoří Șureanu v jihozápadním Rumunsku. Nachází se na hranicích žup Alba a Hunedoara asi 15 km jihojihozápadně od obce Tău Bistra a 15 km severovýchodně od města Petrila. Vrchol je místem dalekého rozhledu. Vârful lui Pătru je nejvyšší horou celého pohoří.\n\nNa vrchol lze vystoupit po značených turistických cestách z několika směrů, například po hřebenové trase nebo od chat Voievodu či Oașa.\n\n"}
{"id": "1159239", "url": "https://cs.wikipedia.org/wiki?curid=1159239", "title": "Rainer Bucher", "text": "Rainer Bucher\n\nRainer Bucher (* 2. října 1956 Norimberk) je německý římskokatolický teolog zabývající se pastorální teologií.\n\nVyrůstal v Herzogenaurachu a Bayreuthu, studoval ve Freiburgu a Würzburgu římskokatolickou teologii a germanistiku. V roce 1986 získal doktorát na Elmar Klinger s prací z oboru fundamentální teologie na teologické práce na téma pozdní díla Friedricha Nietzscheho. V letech 1986 až 1990 byl odborným asistentem na katedře církevních dějin Fakulty katolické teologie na univerzitě v Bamberku. V roce 1990 se přesunul do biskupského studijního centra Cusanuswerk, kde se stal od února 1994 místopředsedou. Dále habilitoval v oboru pastorální teologie v roce 1996 u Ottmara Fuchse a v roce 1999 se stal profesorem pastorální teologie a kerygmatiky na fakultě katolické teologie na bamberské univerzitě (úřadující předseda). Od 1. ledna 2000 je univerzitním profesorem a ředitelem Institutu pastorální teologie a pastorální psychologie na Katolické teologické fakultě univerzity v Grazu. Mezi jeho žáky patří i Hildegard Wustmans. V roce 2015 se stal jedním ze zakladatelů stránek \"Theologischen Feuilletons feinschwarz.net\".\n\n\n"}
{"id": "1159242", "url": "https://cs.wikipedia.org/wiki?curid=1159242", "title": "Kostel Panny Marie Andělské", "text": "Kostel Panny Marie Andělské\n\nKostelů Panny Marie Andělské jindy nazývaných Panny Marie Královny Andělů, případně \"Panny Marie a sv. Andělů\" je více:\n\n\n"}
{"id": "1159244", "url": "https://cs.wikipedia.org/wiki?curid=1159244", "title": "Walther Wenck", "text": "Walther Wenck\n\nWalther Wenck (18. září 1900 Lutherstadt Wittenberg – 1. května 1982 Ried im Innkreis) byl nejmladším generálem v německé armádě a vysoce zkušeným štábním důstojníkem během druhé světové války. Na konci války velel německé 12. armádě. Wenck nařídil své armádě vzdát se ozbrojeným silám Spojených států, aby zabránil zajetí Sověty. Před vzdáním se do zajetí Wenck sehrál důležitou roli v bitvě o Berlín, a díky svému úsilí pomohl tisícům německých uprchlíků utéci oddílům Rudé armády. Během války byl přezdíván jako \"chlapec-generál\".\n\nZemřel při dopravní nehodě nedaleko Ried im Innkreis v Horních Rakousích, pohřben je v Bad Rothenfelde v Dolním Sasku.\n\n\n\n\n"}
{"id": "1159245", "url": "https://cs.wikipedia.org/wiki?curid=1159245", "title": "Římskokatolická farnost Švábenice", "text": "Římskokatolická farnost Švábenice\n\nŘímskokatolická farnost Švábenice je územní společenství římských katolíků s farním kostelem svatého Michala v děkanátu Vyškov v arcidiecézi olomoucké.\nPůvodní kaple byla byla zasvěcena svatému Janu Křtiteli a bohoslužby se v ní konaly slovanským obřadem. Dle legendy byla postavena za misijní cesty svatých Cyrila a Metoděje, kteří se tudy ubírali k Brnu.\n\nV hradní kapli, která stála asi na místě dnešní mariánské kaple Na Hradě, konali ve 12. století pro pány ze Švábenic obřady latinským ritem augustiniáni z kláštera na Zderaze. Rod ze Švábenic byl patronem tohoto kláštera. Kdy byl postaven kostel na místě, kde stojí dnes, se přesně neví. Bylo to patrně těsně před úpadkem rodu pánů ze Švábenic, po roce 1300. Byl asi dřevěný, otočený k západu. Byl to kostel farní, pod který patřilo i několik sousedních obcí a který poslední mocipáni ze Švábenic opatřili značným jměním. Od doby kolem roku 1580 až do roku 1633 patřily Švábenice pod farní úřad ve Hvězdlicích.\n\nOd roku 1653 byl švábenický kostel opět farním, později děkanským. Asi roku 1704 úplně vyhořel. Neví se přesně komu byla zasvěcena hradní kaple (kostel) ani vyhořelý farní kostel. Někteří se domnívají, že obojí sv. Janu Křtiteli, jiní sv. Michaelovi.\n\nMěstečko Švábenice v 19. století zachvátily velké požáry, i budovu, ve které byly uloženy všechny dokumenty, týkající se minulosti Švábenic (na různé živelní katastrofy doplatilo více měst a obcí).\n\nDnešní kostel postavený v barokním slohu byl budován v letech 1716 – 1718 nákladem patrona kardinála Wolfganga Hannibala Schrattenbacha a byl zasvěcen sv. Michaelovi. Protože průčelí a věž stále ujížděly a dílčí opravy nepomáhaly, byly věž i průčelí rozebrány a postaveny v dnešní podobě. Opravu a stavbu věže provedl nákladem i se znovuvysvěcením kníže arcibiskup olomoucký Bedřich Fürstenberk, dne 2. října 1859. Zasloužil se o důkladnou a nákladnou přestavbu kostela a uchování této cenné kulturní památky – siluety západní Hané.\n\nŠířka švábenického kostela je 16 metrů, délka 38 metrů. Výška věže je 53 metry. Největší cenností je hlavní mramorový oltář z roku 1904. Autorem tohoto uměleckého díla je sochař Ferdinand Neumann z Kroměříže. Oltář je z nejlepšího kararského mramoru a váží 4100kg. Při práci na kříži měl sochař vzor ve známém díle Josefa Myslbeka. Nutno dodat, že stejný kříž jako ve Švábenicích, poslal Ferdinand Neumann na světovou výstavu do St. Luis v Americe, kde získal zlatou medaili, přestože se při přepravě rozlomil.\n\nVe farnosti Švábenice se od roku 1666 vystřídalo celkem 94 kněží (farářů a kaplanů).\n\nSeznam kněží:\nOd začátku roku 2017 ho vystřídal R. D. Mgr. Krzystof Florian Jonczyk.\n\nFarnost se pravidelně zapojuje do akce Tříkrálová sbírka. V roce 2018 se při ní vybralo 29 541 korun.\n\n"}
{"id": "1159248", "url": "https://cs.wikipedia.org/wiki?curid=1159248", "title": "Václav Vilém z Roupova", "text": "Václav Vilém z Roupova\n\nVáclav Vilém z Roupova († 20. září 1641 Litoměřice) byl český šlechtic a politik, jeden z předních vůdců protihabsburského povstání v letech 1618–1620.\n\nByl příslušníkem rozvětveného a starobylého rodu pánů z Roupova. O jeho mládí nejsou dosud známy podrobnější zprávy. Václav Vilém studoval v Itálii a ve Švýcarsku a v Čechách mu patřilo žitenické panství. Byl členem Jednoty bratrské, zastáncem Rudolfova majestátu a v letech 1609–1611 stavovským direktorem.\n\nPatřil k předním vůdcům českého stavovského povstání v letech 1618–1620. Stal se prezidentem třicetičlenného stavovského direktoria a prosazoval sesazení Ferdinanda II. z českého trůnu a volbu Fridricha Falckého. Za Fridrichova panování pak zastával úřad nejvyššího kancléře.\n\nPo bělohorské bitvě uprchl s Fridrichem Falckým z Čech a žil v exilu. V nepřítomnosti byl odsouzen ke ztrátě hrdla i statků. Do Čech se na krátko vrátil se saskými vojsky v roce 1631. Postaral se o pohřbení hlav popravených účastníků povstání vystavených na staroměstské mostecké věži. Podruhé se vrátil v době tažení švédských vojsk v roce 1641. Zemřel v Litoměřicích.\n"}
{"id": "1159251", "url": "https://cs.wikipedia.org/wiki?curid=1159251", "title": "Kostel svatého Filipa a Jakuba (Praha)", "text": "Kostel svatého Filipa a Jakuba (Praha)\n\nKostelů svatého Filipa a Jakuba bylo v Praze postaveno více:\n"}
{"id": "1159258", "url": "https://cs.wikipedia.org/wiki?curid=1159258", "title": "Delta Aurigae", "text": "Delta Aurigae\n\nDelta Aurigae je hvězda v souhvězdí Vozky. Jedná se o astrometrickou dvojhvězdu, tj. hvězdu, která se pohybuje po identifikované oběžné dráze, ale bez viditelného společníka. Navíc jde zřejmě o součást komplikovaného systému složeného nejméně ze čtyř hvězd.\n\nDelta Aurigae je hvězda spektrální klasifikace K0III, jde tedy o oranžového obra o poloměru zhruba 11krát větším než má Slunce, zářivý výkon odpovídá zhruba 62násobku zářivosti Slunce. Povrchová teplota je odhadována na 4786 kelvinů, což je o něco méně než u Slunce.\n\nDelta Aurigae se nachází zhruba 126 světelných let od Země.\n\nJak je zmíněno výše, Delta Aurigae je pravděpodobně součástí hvězdného systému sestávajícího nejméně ze čtyř hvězd. Kromě výše zmíněného oranžového obra se jeví jako součást systému hvězda magnitudy 10,6 ve vzdálenosti zhruba 120 úhlových vteřin (identifikátor TYC 3750-133-1), dále proměnná hvězda spektrální klasifikace A0 a vizuální magnitudy 10 ve vzdálenosti zhruba 190 úhlových vteřin (identifikátor HD 233188), kolem které obíhá ve vzdálenosti zhruba 93 úhlových vteřin další hvězda magnitudy 11,4.\n\n"}
{"id": "1159261", "url": "https://cs.wikipedia.org/wiki?curid=1159261", "title": "Traian Dorz", "text": "Traian Dorz\n\nTraian Dorz (25. prosince 1914 – 20. června 1989) byl rumunský křesťanský básník a spisovatel, dlouholetý vězeň komunistického režimu.\n\nJiž před druhou světovou válkou se zapojil do pravoslavného obrodného hnutí \"Oastea Domnului\" (Armáda Páně); v té době začal psát básně a věnoval se žurnalistice. \n\nPo nástupu komunistického režimu nesměl být od roku 1948 vydáván, jeho básně byly šířeny jen v samizdatu nebo tištěny v zahraničí; básník sám byl odsouzen k několikaletým žalářům.\n\nZ jeho básnických sbírek patří k nejvýznamnějším \"Cântări Nemuritoare\", \"Cântările Bibliei\", \"Hristos, mărturia mea\".\n"}
{"id": "1159267", "url": "https://cs.wikipedia.org/wiki?curid=1159267", "title": "Irmingerovo moře", "text": "Irmingerovo moře\n\nIrmingerovo moře je okrajové moře na severu Atlantského oceánu mezi Grónskem a Islandem jižně od Dánského průlivu, který jej odděluje od Grónského moře. Na jihozápadě sahá až k nejjižnějšímu bodu Grónska, mysu Farvel, kde se stýká s Labradorským mořem.\n\nIrmingerovo moře má délku 480 kilometrů a šířku 290 kilometrů. Jeho celková rozloha je zhruba 800 000 čtverečních kilometrů. Pojmenováno je po dánském viceadmirálu a hydrografovi Carlu Irmingerovi (1802–1888), jehož jméno nese také Irmingerův proud.\n\nIrmingerovo moře je tradiční a důležitou oblastí rybolovu okouníka zlatavého.\n"}
{"id": "1159269", "url": "https://cs.wikipedia.org/wiki?curid=1159269", "title": "Hail Mary", "text": "Hail Mary\n\nHail Mary ( Zdrávas Maria) je označení pro velmi dlouhou, v zoufalství učiněnou přihrávku s malou nadějí na úspěch používanou v americkém fotbale. Tato akce se obvykle používá ve chvíli, kdy tým na konci zápasu prohrává jen o pár bodů a mohl by tímto dlouhým pasem srovnat nebo zvrátit zápas.\n\nTento termím začal být široce používán po playoff týmů NFL Dallas Cowboys a Minnesota Vikings 28. prosince 1975. Zadák (\"quarterback\") Kovbojů Roger Staubach tehdy o své přihrávce křídelnímu útočníkovi (\"wide receiver\") Drew Pearsonovi, která rozhodla utkání, po zápasu prohlásil: „Zavřel jsem oči a pomodlil se Zdrávas Maria.“\n"}
{"id": "1159270", "url": "https://cs.wikipedia.org/wiki?curid=1159270", "title": "Pardubice Stallions", "text": "Pardubice Stallions\n\nPardubice Stallions je pardubický klub amerického fotbalu.\n\nTým hraje svá utkání především na Letním stadionu v Pardubicích.\n\nPrezidentem klubu je Petr Kalhous, hlavním trenérem Petr Košťál.\n\nV sezóně 2015 vyhrál seniorský tým druhou divizi amerického fotbalu v ČR. Tato výhra znamenala pro tým postup do první divize (Česká liga amerického fotbalu - ČLAF). V sezóně 2016 přibral tým mezi své řady 3 posily z USA a skončili čtvrtí. \n\nJuniorský tým byl založen v roce 2014 a v roce 2015 se dostal do finále ČAAF, kde podlehl Prague Lions.\nNavzdory neúspěchu se juniorský tým pustil do další sezóny úspěšně a v roce 2016 se stali mistry České republiky, kde porazili ve finále Prague Black Panters.\nTým v roce 2016 rozšířil základnu amerického fotbalu i pro kategorii U15. Tato kategorie se hraje bezkontaktní formou fotbalu (tzv. flag). \n\n"}
{"id": "1159271", "url": "https://cs.wikipedia.org/wiki?curid=1159271", "title": "Mark Hamill", "text": "Mark Hamill\n\nMark Richard Hamill (* 25. září 1951 Oakland, Kalifornie) je americký herec.\n\nPochází ze sedmi dětí, dětství strávil v různých amerických státech. Už během studií se stal hercem, kdy začal hrát v seriálech. V letech 1977–1983 se proslavil postavou Lukea Skywalkera ve filmech \"\", \"\" a \"\". Tuto roli si zopakoval také ve snímku \"\" z roku 2015 a \"\" z roku 2017.\n\nBěhem natáčení sci-fi série \"Star Wars\" se oženil a měl tři děti. Po zakončení první trilogie \"Star Wars\" se filmu moc nevěnoval, hrál v divadle na Brodwayi, občas ve filmech nižší kategorie.\n\nNakonec se věnoval dabingu počítačových her a animovaných filmů. Jeho hlasem promlouval Hobgoblin v animovaném seriálu Spider-Man nebo Joker v Batmanovi, namluvil také svoje alter ego v seriálu \"Simpsonovi\". Svoji nejslavnější filmovou postavu prezentuje na sci-fi conech.\n\n"}
{"id": "1159274", "url": "https://cs.wikipedia.org/wiki?curid=1159274", "title": "Mistrovství Evropy v basketbalu mužů 2003", "text": "Mistrovství Evropy v basketbalu mužů 2003\n\n33. mistrovství Evropy v basketbale proběhlo ve dnech 5. září – 14. září ve Švédsku.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postoupily přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Titul mistra Evropy získal tým Litvy.\n\n1. Litva \n\n\n2. Španělsko \n\n\n3. Itálie \n\n\n4. Francie \n\n\n5. Řecko \n\n6. Srbsko a Černá Hora \n\n\n7. Izrael \n\n\n8. Rusko \n\n9. Slovinsko \n\n\n10. Turecko \n\n\n11. Německo \n\n\n12. Chorvatsko \n\n\n13. Lotyšsko \n\n\n14. Ukrajina \n\n\n15. Bosna a Hercegovina \n\n\n16. Švédsko \n\n\n"}
{"id": "1159277", "url": "https://cs.wikipedia.org/wiki?curid=1159277", "title": "Okťabrskij", "text": "Okťabrskij\n\nOkťabrskij může být:\n\n"}
{"id": "1159278", "url": "https://cs.wikipedia.org/wiki?curid=1159278", "title": "Ingrid van Houten-Groeneveldová", "text": "Ingrid van Houten-Groeneveldová\n\nIngrid van Houten-Groeneveldová (21. října 1921, Berlín – 30. března 2015, Oegstgeest) byla nizozemská astronomka narozená v Německu.\n\nVystudovala astronomii na univerzitě v Heidelbergu. Roku 1944 se stala asistentkou na heidelberské hvězdárně. Po válce pracovala na částečný úvazek v Astronomickém ústavu v Heidelbergu. V letech 1948–1951 spolupracovala s profesorem Alfredem Bohrmannem na katalogu přesných poloh slabých hvězd. Od roku 1950 se věnovala objevování asteroidů, za svůj život jich objevila několik tisíc. V roce 1952 ji o spolupráci požádal slavný nizozemský astronom Gerard Kuiper, když potřeboval pomoc s mapováním planetek a asteroidů. Pracovala na tomto výzkumu v Yerkes Observatory a na výzkumu se podílel i Tom Gehrels. Jejím nástupcem v Yerkes se roku 1954 stal nizozemský astronom Cornelius van Houten z observatoře v Leidenu. V listopadu 1955 se Groeneveldová vrátila na Yerkes, aby pomohla dokončit měření a napsat článek. Houten a Groeneveldová se přitom sblížili a ještě než opustili Spojené státy, rozhodli se pro sňatek. Vzali se však až v Evropě. V roce 1957 přešla Houten-Groeneveldová na Leidenskou univerzitu a pracovala zde na studiu komet. V roce 1960 vznikl v Leidenu Palomarsko-Leidenský výzkumný projekt, na němž se podílel Kuiper i Gehrels (pracující na Palomarské observatoři), přičemž Leidenská univerzita zpracovávala snímky, které z Palomaru posílal Gehrels.\n"}
{"id": "1159279", "url": "https://cs.wikipedia.org/wiki?curid=1159279", "title": "Okťabrskij (město v Baškortostánu)", "text": "Okťabrskij (město v Baškortostánu)\n\nOkťabrskij () je město v Baškortostánu v Ruské federaci. Při sčítání lidu v roce 2010 mělo bezmála 110 tisíc obyvatel.\n\nOkťabrskij leží na pravém břehu Velkého Iku, přítoku Kamy, přímo u hranice se západněji položeným Tatarstánem. Od hlavního města republiky, Ufy, je vzdálen přibližně 160 kilometrů na západ, od Moskvy, hlavního města celé federace, je vzdálen přes 1200 kilometrů.\n\nJižně Okťabrskij objíždí dálnice M5 Ural vedoucí z Moskvy do Čeljabinsku.\n\nNa severní straně Okťabrského leží železniční stanice \"Naryševo\", což je konečná stanice devatenáct kilometrů dlouhé tratě vedoucí na sever do Urussu v Tatarstánu, kde se připojuje na trať z Uljanovsku do Ufy.\n\nSedm kilometrů jihozápadně od města je veřejné letiště Okťabrskij s jednou asfaltovou ranvejí dlouhou 1500 metrů.\n"}
{"id": "1159281", "url": "https://cs.wikipedia.org/wiki?curid=1159281", "title": "Mistrovství Evropy v basketbalu mužů 2005", "text": "Mistrovství Evropy v basketbalu mužů 2005\n\n34. mistrovství Evropy v basketbale proběhlo ve dnech 16. září – 25. září v Srbsku a Černé Hoře.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postoupily přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Titul mistra Evropy získal tým Řecka.\n\n1. Řecko\n\n\n2. Německo\n\n\n3. Francie\n\n\n4. Španělsko\n\n\n5. Litva\n\n\n6. Slovinsko\n\n\n7. Chorvatsko\n\n\n8. Rusko\n\n\n9. Srbsko a Černá Hora \n\n\n10. Itálie\n\n\n11. Izrael\n\n\n12. Turecko\n\n\n13. Bulharsko\n\n\n14. Lotyšsko\n\n\n15. Bosna a Hercegovina\n\n\n16. Ukrajina\n\n\n"}
{"id": "1159283", "url": "https://cs.wikipedia.org/wiki?curid=1159283", "title": "Kapitulace (rozcestník)", "text": "Kapitulace (rozcestník)\n\nKapitulace může být:\n\n\n\n\n"}
{"id": "1159284", "url": "https://cs.wikipedia.org/wiki?curid=1159284", "title": "Manolo Poulot", "text": "Manolo Poulot\n\nManolo Poulot Ramos, (* 28. června 1974 v Guantánamu, Kuba) je bývalý kubánský zápasník – judista, majitel bronzové olympijské medaile z roku 2000.\n\nS judem začal v 7 letech v Santiagu. V kubánské reprezentaci se začal prosazovat vedle Israela Hernándeze, kterému dělal sparring. V roce 1996 na olympijských hrách v Atlantě ještě neuspěl, ale v roce 2000 odjížděl na olympijské hry v Sydney jako aktuální mistr světa. V semifinále svedl vyrovnanou bitvu s obhájcem titulu Tadahiro Nomurou, po půl minutě boje se ujal zápasnickým chvatem vedení na koku, Nomura odpověděl po další minutě výpadem seoi-nage za juko, v dalším průběhu se mu podařilo získat druhou koku, která však na vítězství a postup do finále nestačila. V souboji o třetí místo porazil Kazacha Bazarbeka Donbaje a získal bronzovou olympijskou medaili. Sportovní kariéru ukončil po vleklých zdravotních potížích v roce 2003.\n\n\n"}
{"id": "1159287", "url": "https://cs.wikipedia.org/wiki?curid=1159287", "title": "Výbor na obranu demokracie", "text": "Výbor na obranu demokracie\n\nVýbor na obranu demokracie (polsky \"Komitet Obrony Demokracji\", zkráceně KOD) je organizace polských občanů založená v listopadu 2015 v souvislosti s polskými parlamentními volbami na podzim 2015.\n\nVýbor byl založen na protest proti ovládnutí polské politické scény stranou Právo a spravedlnost (PiS), která má od voleb 25. listopadu 2015 většinu křesel v polském Sejmu.\n\nZakladatelé výboru navazují na tradici bývalého protikomunistického Výboru na obranu dělníků (Komitet Obrony Robotników), který byl založen v roce 1976.\n\nVýbor není spojen s žádnou z politických stran působících v Polsku; členové pocházejí ze všech stran na politické scéně, s výjimkou stran PiS a Kukiz'15, stejně jako marginálních pravicových skupin. Mateusz Kijowski je zakladatelem organizace s více než 40 000 příznivců na Facebooku.\n\nDne 26. listopadu 2015 členové výboru napsali otevřený dopis nazvaný „Dopis občanů právního státu Andrzeji Dudovi, prezidentovi Polska“. Vyzývají v něm prezidenta, aby přijal přísahu tří soudců Ústavního soudu, kteří byli zvoleni Sejmem předchozího 7. zákonodárného období.\nVzhledem k odmítnutí vlády zveřejnit legitimní rozhodnutí Ústavního soudu v polské Sbírce zákonů (Dziennik Ustaw), výbor vyzval občany k účasti na demonstraci dne 12. prosince 2015 před sídlem Ústavního soudu ve Varšavě a v dalších městech v Polsku. \"Der Spiegel\" odhadl počet demonstrantů ve Varšavě až na 50 000, což dokumentoval leteckými snímky. Demonstrace se konaly rovněž v dalších velkých městech Polska: Vratislav (přibližně 2000 lidí), Poznaň (přes 2000 lidí), Bielsko-Biała (200), Lublin (500) a Štětín (přes 2000 lidí). Dne 13. prosince 2015 více než 3000 lidí demonstrovalo v Gdaňsku. Proti této demonstraci svolala o několik dní později protiakci vládní strana Právo a spravedlnost.\n\nVýbor pro obranu demokracie zorganizoval další demonstrace dne 19. prosince 2015 v řadě polských měst (Poznaň (4000), Krakov (10000), Katowice (2000), Zamość (300), Lublin (800), Bielsko-Biała (100), Štětín (1000), Lodž (500), Ełk (200), Bělověž (80), Gdaňsk (2000), Wrocław (3000), Čenstochová (2500), Toruň (200), Bydhošť (300), Koszalin (1000), Zielona Góra (500) aj). Protestující vyšli na ulice také v zahraničí (v Bruselu a v Londýně, kde žije polská diaspora). Hlavním setkáním byl protest ve Varšavě (přibližně 20000 lidí ) před budovou Sejmu, který se uskutečnil v duchu hesla \"\"Cała Polska dziś się śmieje, zaczynamy mieć nadzieję\"\" (Celé Polsko se dnes směje, začínáme doufat). Kromě místních účastníků z Varšavy se na demonstraci sjeli Poláci s několika dalších měst. Protest, který měl trvat do 16:00 však byl předčasně ukončen, a to kvůli bombovému poplachu.\n\nDne 9. ledna připravil Výbor na obranu demokracie další protesty v polských městech, a to v souvislosti s personálními i legislativními změnami okolo Polské televize. Protesty se dotkly celkem dvaceti měst; ve Varšavě se lidé shromáždili před sídlem TVP. Polská diaspora uskutečnila obdobná setkání i v dalších městech v zahraničí, včetně Prahy, Londýna a Stockholmu. V samotném Polsku měly protesty účast několika set až tisíců lidí.\n\nDne 7. května 2016 se při demonstraci ve Varšavě sešlo 240.000 příznivců KOD, aby vyjádřili nespokojenost s politikou vlády Beaty Szydlové.\n\n\n\n"}
{"id": "1159288", "url": "https://cs.wikipedia.org/wiki?curid=1159288", "title": "Mistrovství Evropy v basketbalu mužů 2007", "text": "Mistrovství Evropy v basketbalu mužů 2007\n\n35. mistrovství Evropy v basketbale proběhlo ve dnech 16. září – 25. září ve Španělsku.\n\nTurnaje se zúčastnilo 16 týmů, rozdělených do čtyř čtyřčlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Titul mistra Evropy získal tým Ruska.\n\n\n\n1. Rusko \n\n\n2. Španělsko \n\n\n3. Litva \n\n\n4. Řecko \n\n\n5. Německo \n\n\n6. Chorvatsko \n\n\n7. Slovinsko \n\n\n8. Francie \n\n\n9. Itálie \n\n\n10. Portugalsko \n\n\n11. Izrael \n\n\n12. Turecko \n\n\n13. Lotyšsko \n\n\n14. Srbsko \n\n\n15. Česko \n\n\n16. Polsko \n\n\n"}
{"id": "1159290", "url": "https://cs.wikipedia.org/wiki?curid=1159290", "title": "Branco (fotbalista)", "text": "Branco (fotbalista)\n\nCláudio Ibrahim Vaz Leal známý jako Branco (* 4. duben 1964, Bagé) je bývalý brazilský fotbalista. Nastupoval povětšinou na postu levého obránce.\n\nV brazilské reprezentaci působil v letech 1985-1994 a odehrál 72 utkání, v nichž dal 9 gólů. Stal se s ní mistrem světa roku 1994. Na tomto šampionátu nastoupil ve třech utkáních a vstřelil 1 gól. Hrál též na mistrovství světa v Mexiku 1986 a v Itálii roku 1990. Vyhrál též v dresu \"Kanárků\" mistrovství Jižní Ameriky (Copa América) roku 1989.\n\nS Fluminense vyhrál jednou brazilskou ligu (1984), s FC Porto získal portugalský pohár (1990/91).\n"}
{"id": "1159293", "url": "https://cs.wikipedia.org/wiki?curid=1159293", "title": "Kostel svatého Vojtěcha Menšího", "text": "Kostel svatého Vojtěcha Menšího\n\nZaniklý Kostel svatého Vojtěcha Menšího v pražském Podskalí stával na rohu nynějších ulic Plavecká a Vyšehradská, kde se říkalo „v Koutku“. Nyní zde stojí dům čp. 1355 s restaurací „U tří bojovníků“.\n\nKostel existoval již před rokem 1230, jako farní je uváděn v roce 1351. Podle legendy byl postaven v místě, kde se na olši oběsil Durynk stižený hněvem knížete Neklana za to, že zabil dítě, které mu Neklan svěřil do opatrování. Od té doby se tam prý zjevoval zlý duch v podobě černého ptáka, nebo Ohnivce. Aby se zamezilo jeho působení, bylo rozhodnuto na tomto místě postavit kostel zasvěcený svatému Vojtěchovi. Když byl později postaven v Jirchářích nový kostel, zasvěcený témuž patronovi, začalo se zdejšímu svatostánku říkat kostel svatého Vojtěcha Menšího. Jeho původní podoba je pravděpodobně zachycena na nejstarší vedutě Prahy z latinské ilustrované kroniky \"Liber Chronicarum\" autora Hartmana Schedela, vydané roku 1493.\n\nPři husitských bouřích v roce 1420 byl kostel poničen požárem, ale záhy byl obnoven a mše se zde sloužily pod obojí způsobou. V době, kdy připadl kostel zase katolíkům, byl v Praze nedostatek kněží a tak Podskalští nemohli dlouho sehnat pro svůj kostel faráře. Nevyslyšeny zůstaly jejich prosby u arcibiskupa pražského, opata z Emauz i vyšehradské kapituly a mše zde byly slouženy jen občas.\n\nDalší pověst zmiňuje, že jednou o Vánocích se do zvuku emauzských zvonů rozezněl i zvon v kostele sv. Vojtěcha Menšího. Když se všichni obyvatelé seběhli, spatřili osvětlený kostel, ve kterém se chystal celebrovat půlnoční mši naprosto neznámý kněz v biskupské mitře se svým pomocníkem. V přeplněném kostele byli všichni šťastni, že mohou oslavit Vánoce, jak se patří a ve svém. Když byla mše odsloužena a kněz dal lidem požehnání, vrátil se i se svým pomocníkm do sakristie. Místní kostelník, který kněze ani jeho druha nikdy neviděl, se šel za nimi podívat, ale v sakristii nikdo nebyl. Jedna babička pak vypověděla, že když vyšla z kostela ven jako první uviděla na nebi jasnou záři a dvě postavy, které se vznášely k nebi. Všichni pak uvěřili, že mši sloužil s jedním ze svých druhů sám svatý Vojtěch, kterému se zželelo opuštěné svatyně a jejích farníků.\nPodle písemných pramenů, patřil kostel do roku 1784 pod duchovní správu kostela svatého Vojtěcha Většího na Novém Městě pražském a v roce 1790 zanikl.\n\n\n"}
{"id": "1159294", "url": "https://cs.wikipedia.org/wiki?curid=1159294", "title": "Ricardo Roberto Barreto da Rocha", "text": "Ricardo Roberto Barreto da Rocha\n\nRicardo Roberto Barreto da Rocha většinou zkráceně nazývaný Ricardo Rocha (* 11. září 1962, Recife) je bývalý brazilský fotbalista. Nastupoval povětšinou na postu středního obránce.\n\nV brazilské reprezentaci působil v letech 1987-1994 a odehrál 38 utkání. Stal se s ní mistrem světa roku 1994. Na tomto šampionátu nastoupil v jednom utkání, pět zápasů absolvoval v kvalifikaci. Hrál též na mistrovství světa v Itálii roku 1990.\n\nSe São Paulo FC vyhrál jednou brazilskou ligu (1991), s Realem Madrid získal španělský pohár (1992/93).\n\nV roce 1989 byl vyhlášen nejlepším hráčem brazilské ligy (trofej \"Bola de Ouro\").\n"}
{"id": "1159300", "url": "https://cs.wikipedia.org/wiki?curid=1159300", "title": "Septárie", "text": "Septárie\n\nSeptárie je karbonátová, případně pelosideritová či kalcitová konkrece, pocházející z jílovitých sedimentů. Pro tento druh konkrecí je charakteristická síť vnitřních trhlin, vzniklých v průběhu diageneze.\n\nPojmenování tohoto druhu konkrecí pochází s latinského slova \"septum - přepážka.\" Od slova \"septárie\" a jejich výskytu v jílovitých sedimentech severního Německa je odvozeno pojmenování geologického souvrství z období paleogénu \"Septarienton.\"\n\nSeptárie jako specifický druh se od jiných konkrecí odlišují vnitřními, radiálně orientovanými prasklinami, rozšiřujícími se do středu konkrece. Tyto radiální linie bývají doplněny sítí příčných prasklin. Nejvýraznější a nejčetnější jsou zpravidla trhliny ve středu septárie. Povrch těchto vnitřních trhlin bývá často pokryt krystalovanými druhotnými minerály.\n\nNěkdy dochází k tomu, že trhliny vyústí na povrchu konkrece a roztříští jej na jednotlivé části, takže svým vzhledem připomíná želví krunýř. Proto se tomuto druhu septárií někdy přezdívá \"želví kameny\".Vznik septárií je dosud předmětem diskuse. Převážně se předpokládá, že vznik dutin a trhlin v těchto konkrecích je výsledkem rovnoměrného zmenšování objemu při vysychání a zhušťování polotekutého minerálního gelu původní \"protokonkrece\". Za prvotní podnět k samotnému vytváření konkrecí je považován vznik čpavku a aminů během procesu rozkladu různých organismů, jehož důsledkem je zvýšení pH a rozpouštění uhličitanů v okolní půdě. Existují rovněž úvahy, že příčinami zmenšování původního objemu mohou být i procesy krystalizace a krystalických přeměn uvnitř konkrece, případně souběh několika uvedených procesů.\nVýskyt septárií je doložen po celém světě. Proslulé jsou například veliké kulovité konkrece na pláži \"Koekohe\" na pobřeží Jižního ostrova Nového Zélandu, zvané Moeraki Boulders. Podobné septárie se nacházejí i na pobřeží novozélandského Severního ostrova u přístavu Hokianga.\n\nSeptárie lze nalézt nejen na pobřeží všech kontinentů, ale i ve vnitrozemí. Ze střední Evropy jsou například známy zejména velmi výrazně členité konkrece z okolí Częstochowé i z dalších lokalit v Polsku. V Čechách se hnědě a nazelenale zbarvené septárie vyskytují v Broumovském výběžku.\n\nSeptárie jsou nejen předmětem odborného či sběratelského zájmu, ale pro svůj atraktivní vzhled bývají leštěny a upravovány do podoby různých dárkových předmětů. Tyto předměty, jako jsou např. těžítka či šperky, jsou někdy nabízeny pod obchodním názvem \"dračí kámen\" nebo \"dračí vejce\".\n\nV tomto článku byly použity některé informace z článků \"Septarie\" a \"Septarienton\" na německé Wikipedii.\n\n\n\n"}
{"id": "1159302", "url": "https://cs.wikipedia.org/wiki?curid=1159302", "title": "Marek Rodák", "text": "Marek Rodák\n\nMarek Rodák (* 13. prosince 1996, Košice) je slovenský fotbalový brankář a mládežnický reprezentant, hráč anglického klubu Fulham FC.\n\nJeho otcem je bývalý ligový fotbalista Marek Rodák st., který chytal např. za Bardejov, Lokomotívu Košice a 1. FC Košice.\n\n\nOdchovanec MFK Košice Marek Rodák v září 2012 odcestoval do Anglie na 10-denní testy do klubu Fulham FC, kam následně v lednu 2013 odešel na půlroční hostování. V červenci 2013 do Fulhamu přestoupil a jako šestnáctiletý byl zařazen do mládežnického týmu U18. S ním získal ligový titul. V sezóně 2014/15 se poprvé objvil na lavičce náhradníků A-mužstva. V lednu 2015 odešel na dvouměsíční hostování do Farnborough FC. Poté hostoval i ve Welling United FC.\n\n25. listopadu 2015 podepsal s Fulhamem prodloužení smlouvy (do června 2018). V lednu 2017 odešel na hostování do týmu Accrington Stanley FC hrajícího EFL League Two (anglickou 4. ligu).\n\nNastupoval za slovenské reprezentační výběry U16, U17, U19. Později se stal členem slovenské reprezentace do 21 let.\nTrenér Pavel Hapal jej zařadil v červnu 2017 do 23členné nominace na Mistrovství Evropy hráčů do 21 let 2017 v Polsku. Na šampionátu byl náhradním brankářem.\n\n"}
{"id": "1159303", "url": "https://cs.wikipedia.org/wiki?curid=1159303", "title": "Jan Václav Spitzer", "text": "Jan Václav Spitzer\n\nJan Václav Spitzer, \"také\" Johann Wenzel Spitzer (4. dubna 1711 Praha – 16. července 1773 Praha) byl český malíř nástěnných maleb, oltářních obrazů a portrétů v období pozdního baroka a rokoka.\n\nVyškolil se nejdříve u pražského malíře Francesca Domenica Barbieriho a od roku 1736 pokračoval ve studiu na Akademii ve Vídni. Studoval také malbu Kosmy Damiána Asama, Václava Reinera a rokokovou benátskou malbu. Patřil k nejpilnějším malířům své doby v Čechách. Pracoval například pro klášterní kostely benediktinů nebo paulánů. Jeho obrazy do mědirytin převáděl Antonín Birkhardt.\n\n\n\n"}
{"id": "1159304", "url": "https://cs.wikipedia.org/wiki?curid=1159304", "title": "Jiří Žváček", "text": "Jiří Žváček\n\nJiří Žváček (10. ledna 1943 Praha – 24. listopadu 2015 Praha) byl český ekonom a statistik. Zabýval se především analýzou časových řad, prognostikou a metodami vícerozměrné statistické analýzy. Byl jedním ze zakladatelů České statistické společnosti a jejím prvním místopředsedou. Byl též jedním se zakladatelů Svazu paraplegiků.\nJiří Žváček se narodil v době německé okupace v rodině Viléma Žváčka, důstojníka československé armády, vězněného za odbojovou činnost v terezínské Malé pevnosti. Vystudoval na Vysoké škole ekonomické v Praze v letech 1960 až 1965. Poté absolvoval mimořádné (1967-1968 a 1970-1973) a následně postgraduální (1980-1982) studium na Matematicko-fyzikální fakultě Univerzity Karlovy a studijní pobyty na Curyšské univerzitě (1969-1970) a Coloradské státní univerzitě a Wisconsinské univerzitě - Madison (1987-1988).\n\nBěhem invaze vojsk Varšavské smlouvy do Československa byl v roce 1968 během účasti na demonstraci postřelen.\n\nPo skončení vysokoškolského studia pracoval nejprve jako programátor-analytik na Státní plánovací komisi a v roce 1967 byl přijat na katedru statistiky Vysoké školy ekonomické. Během sametové revoluce v roce 1989 se aktivně podílel na změnách na Vysoké škole ekonomické a následně se zapojil do organizace nového způsobu studia tamtéž. V roce 1990 byl jmenován docentem, stal se pedagogickým proděkanem tehdejší národohospodářské fakulty a v březnu 1991 prorektorem Vysoké školy ekonomické pro pedagogiku a informatizaci. Významně se podílel na reorganizaci této školy do pěti nových fakult a přechodu na kreditní systém studia.\n\nV říjnu 1991 utrpěl při horolezeckém výcviku těžký úraz, jehož následkem ochrnul. Po úrazu v práci pokračoval prostřednictvím počítače, ovládaného ústní tyčkou.\n\nJiří Žváček se odborně zaměřoval zejména na analýzu časových řad, prognostiku a metody vícerozměrné statistické analýzy. V těchto oblastech publikoval přibližně 160 prací, z toho více, než 20 v zahraničí. Nejrozsáhlejšími pracemi jsou monografie o ekonomických časových řadách. Je autorem metody VUSEI pro krátkodobou extrapolaci časových řad. Byl jedním ze zakladatelů České statistické společnosti, jejím prvním místopředsedou a členem dalších vědeckých společností, například Jednoty českých matematiků a fyziků či Mezinárodní asociace pro výpočetní statistiku (\"International Association for Statistical Computing\"). Byl též jedním se zakladatelů Svazu paraplegiků.\n\n"}
{"id": "1159307", "url": "https://cs.wikipedia.org/wiki?curid=1159307", "title": "Basil z Aix", "text": "Basil z Aix\n\nSvatý Basil z Aix ( Basile d'Aix, ?–521) byl francouzský římskokatolický kněz. Později se stal biskupem, v letech 475–494 arcibiskupem v Aix. Je znám pro svou svatou práci v diecézi. Podle legendy prováděl zázraky. Zemřel roku 521.\n\nJeho svátek se slaví 1. ledna.\n\n\n"}
{"id": "1159312", "url": "https://cs.wikipedia.org/wiki?curid=1159312", "title": "Heinrich Foerg", "text": "Heinrich Foerg\n\nHeinrich Foerg, též Heinrich Förg (29. června 1843 Hötting – ???), byl rakouský podnikatel a politik německé národnosti z Tyrolska, na přelomu 19. a 20. století poslanec Říšské rady.\n\nOd roku 1873 byl majitelem továrny na bílé zboží. V letech 1882–1885 byl obecním radním v Innsbrucku. V období let 1883–1890 a znovu od roku 1893 byl členem innsbrucké obchodní a živnostenské komory. Od roku 1881 předsedal spořitelnímu a záložnímu spolku v Innsbrucku.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Tyrolsku, 1. volební obvod: Innsbruck, Schwaz, Kufstein atd. Mandát zde obhájil ve volbách roku 1901. Ve volebním období 1897–1901 se uvádí jako Heinrich Foerg, výrobce prádla a komorní rada, bytem Innsbruck.\n\nVe volbách roku 1897 kandidoval do Říšské rady za Katolickou lidovou stranu. Ve volbách roku 1901 se uvádí jako německý konzervativec. Vstoupil pak do parlamentního Klubu středu, který tvořila zejména Katolická lidová strana.\n"}
{"id": "1159315", "url": "https://cs.wikipedia.org/wiki?curid=1159315", "title": "Bonannus z Roia", "text": "Bonannus z Roia\n\nBonannus z Roia, O.S.B. (okolo 1190, Poggio di Roio – 13. století) byl italský poustevník v blízkosti své rodné obce. Poté byl zakladatelem kláštera svatého Vavřince v Poggio di Roio (dnes svatyně Madonna di Roio) kde se stal benediktem celestinem.\n\nZemřel někdy v 13. století. Pohřben byl v klášterním kostele. Roku 1610 byl klášter uzavřen a jeho ostatky byly přeneseny do baziliky Santa Maria di Collemaggio v L'Aquile.\n\nKatolická církev ho uctívá jako blahoslaveného. Jeho svátek se slaví 1. ledna.\n\n"}
{"id": "1159320", "url": "https://cs.wikipedia.org/wiki?curid=1159320", "title": "Padevět", "text": "Padevět\n\nPříjmení Padevět má více nositelů:\n\n"}
{"id": "1159321", "url": "https://cs.wikipedia.org/wiki?curid=1159321", "title": "Vánoční splutí Otavy", "text": "Vánoční splutí Otavy\n\nVánoční splutí Otavy je organizované sjíždění řeky Otavy pořádané společností \"Půjčovna lodí Otava\", které je pořádano od roku 2007. V roce 2007 majitel společnosti a kytarista Lubomír Brabec sjeli část řeky Otavy, tehdy šlo spíše o recesi. Následující rok se sjíždění účastnilo již více lodí. Sjíždění řek v období vánoc se koná na více řekách a proto se účastníci sjíždění Otavy rozhodli od roku 2009 dát akci oficiální název s názvem \"Vánoční splutí Otavy s Lubomírem Brabcem\". S přibývajícím zájmem médií se počet účastníků každý rok zvyšoval. V roce 2013 se akce účastnilo 34 lodí. Otava se sjíždí ze Sušice do obce Čepice.\n\n\n"}
{"id": "1159322", "url": "https://cs.wikipedia.org/wiki?curid=1159322", "title": "Lorenzo Guetti", "text": "Lorenzo Guetti\n\nLorenzo Guetti (6. února 1847 Vigo Lomaso – 19. dubna 1898 Fiavè) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na konci 19. století poslanec Říšské rady.\n\nStudoval gymnázium a kněžský seminář v Trentu. 31. července 1870 byl vysvěcen na kněze. Několik let působil na faře v Terragnolo. V roce 1878 byl jmenován farářem v Quadra Bleggio. Patřil mezi zakladatele družstevního hnutí v Trentu. Od roku 1890 zastával úřad předsedy výboru Comitato diocesano trentino della Società austriaca di San Raffaele. Roku 1895 se podílel na vzniku družstevní střechové organizace Federazione delle Casse rurali e dei Sodalizi cooperativi del Trentino. Od roku 1893 žil ve Fiavè. Byl i politicky aktivní. Od roku 1891 do roku 1898 byl poslancem Tyrolského zemského sněmu, kde zastupoval region Giudicarie.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Tyrolsku, 3. volební obvod: Borgo, Cavalese, Cles atd. Poslancem byl do své smrti roku 1898, pak ho v parlamentu nahradil Antonio Brusamolin. Ve volebním období 1897–1901 se uvádí jako Lorenzo Guetti, kněz a kurát, bytem Fiavè.\n\nVe volbách roku 1897 kandidoval do Říšské rady jako italský konzervativní kandidát. V parlamentu se pak připojil k Italskému klubu.\n\nZemřel v dubnu 1898.\n"}
{"id": "1159327", "url": "https://cs.wikipedia.org/wiki?curid=1159327", "title": "Naše bláznivá rodina", "text": "Naše bláznivá rodina\n\nNaše bláznivá rodina je československý rodinný film režiséra Karla Kachyni z roku 1968 natočený ve Filmovém studiu Barrandov. V hlavních dětských rolích Bohumila Houdková a Jarmila Srbová, v rolích rodičů Jiřina Jirásková a Vladimír Menšík. Hudbu složil Miloš Vacek. Černobílý film vypráví komediální příběh jedné pražské rodiny na konci 60. let. Po předčasném úmrtí režiséra Jana Valáška st. v roce 1968 film dokončil Karel Kachyňa.\n\n\nPříběh filmu je vyprávěn z pohledu dvou rozpustilých dcer v jedné na první pohled obyčejné pražské rodině na konci 60. let. Oba rodiče jsou zaměstnaní a s výchovou dcer pomáhá babička, takže je v bytě neustále živo. Mladší dvanáctiletá dcera, která se nedávno vrátila z nemocnice kvůli zraněním z pádu pod jeřáb, pojme náhle podezření, že otec je matce nevěrný a že se jejich rodiče budou rozvádět. Sledují otce i matku, co dělají, kam chodí, přitom prožijí různá dobrodružství. Rozuzlení je však takové, že změna chování rodičů a změna atmosféry v rodině je kvůli tomu, že očekávají dalšího sourozence a že je vše v pořádku. Příběh filmu je doplněn o bláznivé chování rodičů a babičky.\n\n\n"}
{"id": "1159329", "url": "https://cs.wikipedia.org/wiki?curid=1159329", "title": "Mistrovství světa v ledolezení 2015", "text": "Mistrovství světa v ledolezení 2015\n\nMistrovství světa v ledolezení 2015 (anglicky \"UIAA Ice Climbing World Championships\") proběhlo 30. ledna – 1. února 2015 v italském v Rabensteinu v ledolezení na lezení na obtížnost a 6.-8. března v Kirově v lezení na rychlost, oba závody byly součástí světového poháru v ledolezení 2015. Mistrovství světa juniorů v ledolezení 2015 se konalo v Saas-Fee.\n\nV hodnocení národních týmů se počítal jeden nejlepší výsledek mužů a žen.\n\nZávody bez české účasti.\n\n\n"}
{"id": "1159330", "url": "https://cs.wikipedia.org/wiki?curid=1159330", "title": "Alois Haueis", "text": "Alois Haueis\n\nAlois Haueis (30. března 1860 Zams – 26. ledna 1951 Zams), byl rakouský politik německé národnosti z Tyrolska, na přelomu 19. a 20. století poslanec Říšské rady, v meziválečném období ministr zemědělství Rakouska a poslanec rakouské Národní rady\n\nVychodil národní školu a působil jako statkář. Veřejně a politicky se angažoval. Od roku 1890 působil jako starosta rodného města Zams. V letech 1897–1908 byl poslancem Tyrolského zemského sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Tyrolsku, obvod Imst, Reutte, Landeck atd. Mandát zde obhájil ve volbách roku 1901. Ve volebním období 1897–1901 se uvádí jako Alois Haueis, výrobce prádla a komorní rada, bytem Innsbruck.\n\nVe volbách roku 1897 kandidoval do Říšské rady jako katolický konzervativec. Ve volbách roku 1901 kandidoval za Katolickou lidovou stranu. Vstoupil pak do parlamentního Klubu středu, který tvořila zejména Katolická lidová strana.\n\nPoliticky se angažoval i po zániku monarchie. V letech 1918–1919 byl poslancem prozatímního Tyrolského zemského sněmu. V období let 1922–1930 zastával funkci předsedy Tyrolského rolnického svazu.\n\nByl též dlouholetým poslancem rakouského parlamentu (Národní rada), kde zasedal od 4. března 1919 až do 2. května 1934 a kde zastupoval Křesťansko-sociální stranu.\n\nJeho politická dráha vyvrcholila počátkem 20. let. Od 7. července 1920 do 21. června 1921 působil v první vládě Michaela Mayra a druhé vládě Michaela Mayra jako Ministr zemědělství Rakouska (do 20. listopadu 1920 oficiálně Státní tajemník zemědělství a lesnictví, pak Spolkový ministr zemědělství a lesnictví).\n"}
{"id": "1159334", "url": "https://cs.wikipedia.org/wiki?curid=1159334", "title": "Šifrování e-mailů", "text": "Šifrování e-mailů\n\nŠifrovaní e-mailů je v informatice označení pro způsob šifrování e-mailových zpráv za účelem ochrany před tím, aby si obsah zprávy přečetl někdo jiný než zamýšlený příjemce. Šifrování e-mailů může zahrnovat také autentizaci.\n\nOhledně šifrování e-mailů je možné rozlišit dva základní koncepty: \n\n\nE-mail často obsahuje důležitá data a je náchylný ke zneužití, protože proti tomu není nijak chráněn. Pomocí běžně dostupných nástrojů mohou neoprávněné osoby při vhodném přístupu ke klíčovým uzlům počítačové sítě číst přenášené e-maily. Šifrování e-mailů je používáno například novináři nebo jinými osobami, kterým záleží na jejich soukromí.\n\nŠifrování e-mailů používá asymetrickou šifru s veřejným klíčem. Příjemce i odesílatel disponuje párem klíčů (privátní a veřejný). Veřejný klíč je možné bez rizika zveřejnit. Odesílatel zašifruje zprávu tzv. křížovou šifrou (použije svůj privátní klíč a příjemcův veřejný klíč). Příjemce použije na dešifrování veřejný klíč odesílatele a svůj privátní klíč. Pokud jsou privátní klíče udrženy v tajnosti a veřejné klíče ověřeny (např. důvěryhodnou třetí stranou), je možné nejen zaručit nejen nemožnost přečtení, ale i to, že se zprávou nebylo manipulováno a na základě přenosu důvěry z důvěryhodné třetí strany lze též ověřit autenticitu odesílatele.\n\nK šifrování e-mailové korespondence se používají následující protokoly koncového šifrování (seřazeno podle abecedy):\n\n\nPro ochranu komunikace mezi poštovními klienty a servery se nejčastěji používají různé varianty protokolu TLS.\n\nExperiment s názvem Signed and Encrypted e-mail Over The Internet ukázal, že organizace mohou efektivně využívat zabezpečení pomocí šifrovaného přenosu e-mailových zpráv. Předchozí překážky k přijetí této komunikace byly překonány, jako například použití PKI mostu, k poskytnutí škálovatelnosti infrastruktury veřejných klíčů a využití ochrany, která zajišťuje používání a hlídání správy klíčů uvnitř korporací.\n\nNejznámější e-mailoví klienti (jako je například Apple Mail, Microsoft Outlook nebo Mozilla Thunderbird) poskytují možnost nativní podpory pro zabezpečení e-mailu pomocí S/MIME (elektronický podpis a šifrování zprávy pomocí certifikátů). Další možnost zahrnuje šifrování PGP či GNU Privacy Guard (GnuPG), které používá síť důvěry.\n\nVolné a komerční softwary či add-ons softwary pro šifrování zpráv jsou k dispozici také, jako například Gpg4win nebo PGP Desktop e-mail, které podporují šifrovací typ OpenPGP. Pokud se rozhodnete využít právě šifrování PGP, může být obtížné ho správně použít. Vědci z Carnegie-Mellonovy univerzity vydali v roce 1999 referát, který ukazoval, že většina lidí nemůže přijít na to, jak se provádí podepisování a šifrování zpráv pomocí aktuální verze PGP. O osm let později další skupina výzkumníků Carnegie Mellon vydala dokument, který na dřívější studii navazoval a tvrdil, že i když novější verze PGP usnadnila dešifrování zpráv, většina lidí stále ještě bojovala s šifrováním a podepisováním zpráv, hledáním a ověřováním veřejného klíče a sdílením svého vlastního klíče. \n\nProtože je šifrování pro uživatele složité, tak bezpečnostní manažeři společností a vládních organizací automatizovali proces šifrování zpráv. Místo spoléhání se na dobrovolnou asistenci uživatele s šifrováním, automatické šifrování na základě definovaných zásad zašifruje e-mailový obsah samo. E-maily jsou směřovány přes bránu, která byla nakonfigurována pomocí pravidel v souladu s bezpečnostními a regulačními pravidly. E-maily, které to potřebují, jsou automaticky zašifrovány a odeslány.\n\nPokud příjemce pracuje ve firmě, která používá stejnou šifrovací bránu, tak je e-mail automaticky dešifrován. Tento proces je proveden transparentně vůči uživateli. Příjemci, kteří nejsou za touto bránou, musí udělat krok navíc, buď si musí obstarat veřejný klíč nebo se musí přihlásit do internetového portálu pro získání zprávy.\n\n"}
{"id": "1159335", "url": "https://cs.wikipedia.org/wiki?curid=1159335", "title": "Rudolf Huyn", "text": "Rudolf Huyn\n\nRudolf Karl Leopold Julius Maria Huyn (28. července 1855 Verona – 21. července 1918 Oberbozen) byl rakouský šlechtic, státní úředník a politik německé národnosti z Tyrolska (respektive z dnešního Jižního Tyrolska), na konci 19. století poslanec Říšské rady.\n\nPocházel z šlechtického rodu Huynů. Jeho otcem byl Johann Carl Huyn a matkou Natalie Marie von Sarnthein. V roce 1893 se oženil. Jeho manželkou byl Anna Maria Antonia Josepha Ludovika Emanuela Arz von und zu Arzio-Vasegg. Měl titul hraběte a komořího.\n\nNarodil se ve Veroně. Profesně působil ve státní službě. Po delší dobu pracoval na ministerstvu zeměbrany, pak byl jmenován okresním hejtmanem v Meranu. V prosinci 1898 byl jmenován okresním hejtmanem v Bregenzu a zástupcem vlády při Vorarlberském zemském sněmu. V závěru života působil jako místodržitelský viceprezident.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou v Tyrolsku, obvod Brixen, Sterzing, Kaltern atd. Poslancem byl jen krátce. Rezignoval 28. prosince 1897. V parlamentu ho pak nahradil Franz Rohracher.\n\nVe volbách roku 1897 kandidoval do Říšské rady za Katolickou lidovou stranu.\n\nZemřel v červenci 1918.\n"}
{"id": "1159336", "url": "https://cs.wikipedia.org/wiki?curid=1159336", "title": "Dan Gosling", "text": "Dan Gosling\n\nDaniel \"Dan\" Gosling (* 2. února 1990, Brixham, Anglie) je anglický fotbalový záložník nastupující za fotbalový klub AFC Bournemouth, hrající anglickou Premier League. V minulosti nastupoval za mládežnické reprezentace Anglie.\n\n21. září 2015 během utkání proti Sunderlandu vytvořil nový rekord Premier League v uběhnuté vzdálenosti během utkání. Za 90 minut uběhl 13 860 metrů (8,6 mil).\n\nGosling se narodil na jihozápadě Anglie v Brixhamu v hrabství Devon, kde s fotbalem začínal. Ve 12 letech se přestěhoval do nedalekého Plymouthu, kde začal hrát za místní Plymouth Argyle. Premiéru si odbyl v 16 letech a rychle se zabydlel v základní sestavě.<br>\nV lednu 2008 o jeho služby projevil zájen Everton, kde podepsal smlouvu na 2,5 roku. V prosinci téhož roku si v utkání proti Sunderlandu připsal svůj první gól v nejvyšší soutěži.\nPoté, co se v létě roku 2010 nedohodl s Evertonem na prodloužení smlouvy, zadarmo přestoupil do Newcastlu, kde vydržel 4 roky, než na jaře 2014 podepsal smlouvu v druholigovém Bournemouthu, se kterým v následující sezóně vyhrál 2. ligu a postoupil do Premier League.\n\nGosling býval pravidelně nominován do mládežnických reprezentačních výběrů Anglie a zúčastnil se juniorských Mistrovství Evropy hráčů do 17 a 19 let a v roce 2007 také Mistrovství světa ve fotbale hráčů do 17 let v Jižní Koreji. V roce 2009 na Mistrovství Evropy ve fotbale hráčů do 19 let na Ukrajině vybojoval s Anglií stříbrné medaile.\n<br>Do seniorské reprezentace se zatím neprobojoval.\n\n"}
{"id": "1159340", "url": "https://cs.wikipedia.org/wiki?curid=1159340", "title": "Max Kapferer", "text": "Max Kapferer\n\nMax Kapferer (9. dubna 1866 Innsbruck – 13. srpna 1950 Natters) byl rakouský právník a politik německé národnosti z Tyrolska, na konci 19. století poslanec Říšské rady.\n\nProfesí byl advokátem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii městskou a živnostenských a obchodních komor v Tyrolsku, obvod Innsbruck, Hall atd. / Innsbruck. Ve volebním období 1897–1901 se uvádí jako Dr. Max Kapferer, advokátní koncipista, bytem Innsbruck.\n\nVe volbách roku 1898 kandidoval do Říšské rady jako katolický kandidát. Deklaroval, že po zvolení hodlá přistoupit v parlamentu ke Katolické lidové straně. Tak skutečně učinil, ale v březnu 1898 oznámil, že z klubu Katolické lidové strany vystupuje. Důvodem byl nesouhlas s neutralistickou politikou strany v otázce česko-německého konfliktu (v té době byla zaváděna kontroverzní a německou veřejnosti odmítaná Badeniho jazyková nařízení).\n\nZasedal rovněž na Tyrolském zemském sněmu, kde byl poslancem za kurii venkovských obcí, obvod Hall v letech 1902–1914. Na sněmu zastupoval Křesťansko-sociální stranu. V roce 1916 se uvádí i jako člen zemského výboru.\n"}
{"id": "1159343", "url": "https://cs.wikipedia.org/wiki?curid=1159343", "title": "Baltazar Maria de Morais Júnior", "text": "Baltazar Maria de Morais Júnior\n\nBaltazar Maria de Morais Júnior (* 17. červenec 1959) je bývalý brazilský fotbalista a reprezentant.\n\nBaltazar odehrál 6 reprezentačních utkání. S brazilskou reprezentací se zúčastnil turnaje Copa América 1989.\n\n"}
{"id": "1159344", "url": "https://cs.wikipedia.org/wiki?curid=1159344", "title": "Djalminha", "text": "Djalminha\n\nDjalma Feitosa Dias známý jako Djalminha (* 9. prosinec 1970) je bývalý brazilský fotbalista a reprezentant.\n\nDjalminha odehrál 14 reprezentačních utkání. S brazilskou reprezentací se zúčastnil jihoamerického turnaje Copa América 1997.\n\n"}
{"id": "1159345", "url": "https://cs.wikipedia.org/wiki?curid=1159345", "title": "Akademické mistrovství České republiky ve sportovním lezení 2015", "text": "Akademické mistrovství České republiky ve sportovním lezení 2015\n\nAkademické mistrovství ČR ve sportovním lezení 2015 se konalo 27. května 2015 v lezeckém centru Vertikon — Singing Rock ve Zlíně, pořadatelem byli ÚTV FaME, UTB ve Zlíně (Česká asociace univerzitního sportu ve spolupráci s Českým horolezeckým svazem). V roce 2015 se také konalo první Akademické mistrovství Evropy ve sportovním lezení pod patronátem Evropské asociace univerzitního sportu (EUSA).\n\nSoutěžilo se podle pravidel českého poháru v lezení na obtížnost ČHS 2015, po předlezení cest následovala kvalifikace a finále. Hlavní rozhodčí byl Miroslav Bodanský, ředitel závodu Zdeněk Melichárek. Tomáš Binter vedl již po kvalifikaci, jako jediný topoval obě cesty a postoupil tak z prvního místa. Ve finálové cestě obtížnosti cca 8a+/b UIAA skončil asi pět kroků od topu. Ženy lezly rovněž dvě kvalifikační cesty, jako jediná je obě topovala slovenská účastnice závodu Monika Jakubcová, která ve finále vyhrála.\n\n"}
{"id": "1159348", "url": "https://cs.wikipedia.org/wiki?curid=1159348", "title": "Dobyvatel (hra)", "text": "Dobyvatel (hra)\n\nDobyvatel je online webová vědomostní hra, vyvíjená v Maďarsku společností ABC Mill. V Česku ji provozuje TV Nova od roku 2010. Před vydáním nové verze v roce 2016 běžela ve verzi 6.2.81. K listopadu 2018 běží ve verzi v11.110300. Pro spuštění hry je potřeba mít v prohlížeči nainstalovaný Adobe Flash Player.\n\nTři hráči odpovídají na vědomostní otázky z různých témat. Za správné odpovědi získávají území jednotlivých krajů ČR. Vyhrává ten, který obsadí největší území. Hráči jsou hodnoceni tzv. \"Silovými body hráče\" - \"SBH\", které je průměrem několika důležitých hodnot, které vypovídají o výkonech hráče.\n\nV současnosti existují v Dobyvateli čtyři herní módy. Abyste mohli hrát, potřebujete mít alespoň určitý počet tzv. \"zásob\", které se hráčům průběžně doplňují rychlostí \"1 zásoba / 5 minut\", a jejichž maximální počet je přímo závislý na úrovni hráče.\nKolik bude stát zahájení jedné hry záleží mj. na zvoleném herním módu.\n\n\nBleskový útok je rychlejší verze Dlouhé kampaně (bitva se bude mj. skládat z méně herních kol). Miniturnaj je turnaj pro 27 hráčů, který se hraje ve třech kolech (typu Bleskový útok). Přátelská hra je jediný herní mód, ve kterém si můžete vybrat protihráče.\n\nZúčastnění se každé hry vyčerpá hráči určitý počet zásob (viz. výše). Nový hráč (na levelu 1) má po založení účtu maximální počet zásob omezený na 75. S každým dalším levelem \"nad level 10\" se maximální počet zásob zvýší o jednu (tj. na levelu 35 může mít hráč maximálně 100 zásob, na levelu 100 může mít maximálně 165 atd.).\n\nJakmile hráč dosáhne dalšího levelu, počet zásob se mu okamžitě doplní na maximální možný. Jinak zásoby přibývají i průběžně, a to \"1 zásoba / 5 minut\". Dojdou-li hráči zásoby, ale nechce se mu čekat na jejich automatické doplnění, aby mohl hrát dál, může si je okamžitě doplnit na maximální počet za 20 000 zlaťáků. Zlaťáky může hráč získat tak, že je jednou denně vybere ve svém hradu, nebo si je může zakoupit za peníze.\n\n\"Silové body hráče\" (SBH) jsou body hráče, podle kterých se určuje jeho pořadí v celkovém žebříčku hráčů. Hodnota formula_1 se počítá jako průměr ze čtyř hodnot:\n\n\nformula_1 nikdy nemůže být vyšší, než 10 000.\n\n1. července 2016 byla vydána nová verze hry přinášející zcela jiné grafické zpracování a herní mechaniky, která se ovšem setkala s vlnou kritiky od mnoha hráčů a následným masovým úbytkem hrajících. Hra však v některých místech nebyla ani kompletně přeložena do češtiny.\n\n"}
{"id": "1159349", "url": "https://cs.wikipedia.org/wiki?curid=1159349", "title": "Thiago Neves", "text": "Thiago Neves\n\nThiago Neves Augusto (* 27. únor 1985, Curitiba) je brazilský fotbalista a bývalý reprezentant.\n\nThiago Neves odehrál 7 reprezentačních utkání. S brazilskou reprezentací se zúčastnil Letních olympijských her 2008 v Pekingu.\n\n"}
{"id": "1159350", "url": "https://cs.wikipedia.org/wiki?curid=1159350", "title": "Dudu Cearense", "text": "Dudu Cearense\n\nDudu Cearense (* 15. duben 1983) je bývalý brazilský fotbalista a reprezentant.\n\nDudu Cearense odehrál 11 reprezentačních utkání. S brazilskou reprezentací se zúčastnil jihoamerického turnaje Copa América 2004.\n\n"}
{"id": "1159351", "url": "https://cs.wikipedia.org/wiki?curid=1159351", "title": "Washington Stecanela Cerqueira", "text": "Washington Stecanela Cerqueira\n\nWashington Stecanela Cerqueira (* 1. duben 1975) je bývalý brazilský fotbalista.\n\nWashington odehrál 9 reprezentačních utkání. S brazilskou reprezentací se zúčastnil Konfederační pohár FIFA 2001.\n\n"}
{"id": "1159354", "url": "https://cs.wikipedia.org/wiki?curid=1159354", "title": "Tadahiro Nomura", "text": "Tadahiro Nomura\n\nTadahiro Nomura (: ), (* 10. prosince 1974 v Kórjó, Japonsko) je bývalý japonský zápasník – judista, se třemi zlatými olympijskými medailemi nejúspěšnější judista olympijských her.\n\nS judem začínal v útlém dětství, jeho rodina se tréninkem a výukou juda zabývá řadu let, strýc Tojokazu je olympijským vítězem v judu z Mnichova 1972.\n\nV roce 1996 si nečekaně vybojoval v japonské kvalifikaci účast na olympijské hry v Atlantě. Tehdy poprvé prokázal kouzlo svého úspěchu. Byla to odhodlanost a pracovní morálka spojená s tvrdým tréninkovým drilem a vynikající technikou. Zvládal na vysoké úrovni celou řadu technik, zvláště pak techniku seoi-nage v několika různých variantách. Ve druhém kole olympijského turnaje v Atlantě nastoupil proti aktuálnímu mistru světa Nikolaji Ožoginovi z Ruska a od úvodu prohrával na juko. Rus později přidal další dvě juka, ale konec zápasu neudýchal, 15s před koncem Nomura zápas otočil technikou sode-curikomi-goši. Ve finále nastoupil proti dobře připravenému Italovi Girolamu Giovinazzovi. Ve vyrovnaném zápase se Ital ujal vedení na juko, které později srovnal a v závěru udeřil technikou seoi-nage a získal zlatou olympijskou medaili.\n\nV roce 2000 si vybojoval účast na olympijské hry v Sydney na úkor Kazuhika Tokuny a opět se velmi dobře připravil. V semifinále si pohlídal nebezpečného Kubánce Poulota, ve finále přejel Jihokorejce Čong Pu-kjonga v úvodu na ippon a získal druhou zlatou olympijskou medaili.\n\nV roce 2003 se vrátil po dvou letech nečinnosti (věnoval se manželce Joko a jiným zálibám) s rozpačitými výkony, ale v roce 2004 si opět zajistil účast na olympijských hrách v Athénách. Po zcela bezchybném výkonu získal jako první judista v historii třetí zlatou olympijskou medaili.\n\nV roce 2008 byl na dobré cestě kvalifikovat se na své čtvrté olympijské hry v Pekingu. Trenéři však dali přednost mladému Hiraokovi a později svého rozhodnutí pravděpodobně litovali. Sportovní kariéru ukončil oficiálně po čtyřicítce v roce 2015.\n\n"}
{"id": "1159355", "url": "https://cs.wikipedia.org/wiki?curid=1159355", "title": "Christian Corrêa Dionisio", "text": "Christian Corrêa Dionisio\n\nChristian Corrêa Dionisio (* 23. duben 1975) je bývalý brazilský fotbalista.\n\nChristian odehrál 11 reprezentačních utkání. S brazilskou reprezentací se zúčastnil Copa América 1999, Konfederační pohár FIFA 1999.\n\n"}
{"id": "1159359", "url": "https://cs.wikipedia.org/wiki?curid=1159359", "title": "Marcos Paulo", "text": "Marcos Paulo\n\nMarcos Paulo (* 11. květen 1977) je bývalý brazilský fotbalista.\n\nMarcos Paulo odehrál 3 reprezentační utkání. S brazilskou reprezentací se zúčastnil Copa América 1999, Konfederační pohár FIFA 1999.\n\n"}
