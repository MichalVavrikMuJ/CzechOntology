{"id": "1102240", "url": "https://cs.wikipedia.org/wiki?curid=1102240", "title": "Bardoňovo", "text": "Bardoňovo\n\nBardoňovo (maďarsky \"Barsbaracska\") je obec na Slovensku, nacházející se v okrese Nové Zámky.\n\nPrvní písemná zmínka o obci pochází z roku 1269 pod názvem Barakcha, později Brakcha (1298), Baracha (1327), Nogbrakcha (1394), Barachko (1395), Baracžka (1773), Baracska (1920) a Bardoňovo (1948).\n\nLokalita obce byla osídlená už dávno před tímto obdobím, a to na sklonku mladší doby kamenné, která tu zanechala své stopy. Na území obce je archeologicky doložené sídlo čačanské a velatické kultury z Mladší doby bronzové a římsko-barbarské sídlo. Roku 1291 získali silnější obyvatelé majetek a osídlenci je nazvali Zeměpány. Obec patřila zemanům z Baračky, Berše, Kľačan a Šimonovan. Roku 1395 zeměpán Barakchai Ján daroval svou část Malou Barakchu opatství klášteru v Hronském Beňadiku, který se stal spoluúčastníkem katastru obce.\n\nRoku 1601 měla velkostatek a 44 domů, roku 1715 vinice 23 daňovníků, roku 1828 84 domů a 591 obyvatel. Obyvatelé se zaměřovali na polnohospodářství a vinohradnictví. Za první Československé republiky byli v obci velkostatky Kelcsényiho a Hoffera. V letech 1938 až 1945 byla obec připojená k Maďarsku.\n\nV patě červeného štítu se nacházejí stříbrné radlice - souměrně skolněný lemeš s dvěma položenými radlicemi po boku. Nad tím zlatovlasí, stříbrno odění, zlato obutí apoštolové svatý Petr se zlatou knihou v ruce před sebou a v levici zlatý perlou zdobený klíč a svatý Pavel v pravici se stříbrným skloněným mečem se zlatou rukovětí a se zlatou knihou v levici před sebou. To vše převýšené třemi stříbrnými hvězdami.\n\nPečeť obce je okrouhlá, uprostřed s obecním symbolem s kruhopisem OBEC BARDOŇOVO.\n\nVlajka obce se skládá z pěti podélných pruhů v barvách žluté 1/7, bílé 1/7, červené 3/7, bílé 1/7 a žluté 1/7. Má poměr 2:3 a ukončená je třemi cípy, t.j. dvěma zástřihy, sahajícími do třetiny jejího listu.\n\n\n\n"}
{"id": "1102243", "url": "https://cs.wikipedia.org/wiki?curid=1102243", "title": "Mistrovské dílo", "text": "Mistrovské dílo\n\nMistrovské dílo (žargonem také majstrštyk, z německého \"Meisterstück\") je v původním významu kvalitní řemeslná práce, kterou musel tovaryš vykonat jako jednu z podmínek toho, aby byl uznán za mistra svého řemesla. V současnosti se pojem \"mistrovské dílo\" používá především jako označení uměleckých děl, která dosahují vynikající kvality a prokazují řemeslnou i myšlenkovou zralost svého autora. V mnoha případech se jedná o autorovo nejlepší dílo či jedno z nejlepších. Díla později vynikajících tvůrčích umělců, která vznikla ještě před dosažením plně profesionální, mistrovské úrovně, se označují jako \"juvenilie\".\n\n"}
{"id": "1102248", "url": "https://cs.wikipedia.org/wiki?curid=1102248", "title": "George Widener", "text": "George Widener\n\nGeorge Widener (* 8. února 1962, Covington, Kentucky) je umělec řazený k Art brut. Trpí lehčí formou autismu (Aspergerův syndrom) a využívá svou mimořádnou paměť a matematické schopnosti k vytváření složitých grafických kalendářů a numerických palindromů. Je malířský autodidakt.\nGeorge Widenera od dvanácti let vychovávala babička a teta. Jeho otec zemřel, když mu bylo 9 let, matka alkoholička skončila v ústavu. George sloužil od sedmnácti let ve zpravodajské službě amerického vojenského letectva, ale velkou část života pak strávil v psychiatrických ústavech, kde se léčil z depresí. Nyní žije v horském městečku Asheville v Severní Karolíně a často cestuje do zahraničí.\n\nWidener kreslí obrázky na papírové ubrousky obarvené čajem a slepované do větších ploch. Vytváří na nich číselné vzorce ve formě \"magických čtverců\". Má fotografickou paměť a matematické schopnosti, které mu umožňují hledat historické souvislosti mezi událostmi vztaženými k určitým dnům hluboko do minulosti. Sám sebe charakterizuje jako cestovatele časem. \n\nWidenerovy práce zahrnují kalendáře, složité diagramy, inventáře, grafy a tabulky výpočtů plné číslic, písmen a záhadných symbolů. Jeho oblíbenými náměty jsou historické katastrofy, jako bylo potopení Titaniku, ale také telefonní čísla a registrační značky aut. \n\nPatří k předním představitelům Outsider Art a je zastoupen v mnoha sbírkách, včetně ABCD (Art brut connaissance & diffusion) Bruno Decharma v Paříži, The American Folk Art Museum, The Art Collection of the UC Davis M.I.N.D. Institute, Collection de l’Art Brut, Lausanne, Kröller-Müller Museum. V Londýně ho zastupuje Henry Boxer Gallery a v New York City galerie Ricco/Maresca.\n\nNa konferenci o autismu a kreativitě, organizované roku 2008 Britskou Akademií a Královskou společností hovořil o Widenerových vizionářských alternativních světech Roger Cardinal, který o rok později vydal knihu The Art of George Widener.\n\n\n\n"}
{"id": "1102250", "url": "https://cs.wikipedia.org/wiki?curid=1102250", "title": "Třída Moudž", "text": "Třída Moudž\n\nTřída Moudž je třída fregat stavěných pro íránské námořnictvo. Mezi úkoly plavidla patří hlídkování, ničení hladinových, vzdušných cílů a ponorek. Fregaty třídy \"Moudž\" jsou první íránské válečné lodě vybavené vrtulníkem. Ve stavbě je nejméně pět jednotek této třídy.\n\nNejednotná je klasifikace plavidel této třídy. Íránské námořnictvo je oficiálně klasifikuje jako torpédoborce, ve skutečnosti však vzhledem ke svému výtlaku a výzbroji patří mezi fregaty, lehké fregaty a dle některých autorů dokonce korvety.\n\nTřída \"Moudž\" byla íránským průmyslem vyvinuta na základě starších íránských lehkých fregat třídy \"Alvand\", což je britský typ Vosper Mk.5 původem ze 60. let 20. století. Prototypová jednotka \"Džamárán\" byla postavena v Bandar Abbásu v letech 2007–2010. Druhá jednotka \"Damavand\" byla postavena v Bandar-e-Anzali. Do služby vstoupila v roce 2015.\n\nJednotky třídy \"Moudž\":\nDruhá jednotka \"Damavand\" má oproti té první mírně odlišnou výzbroj a vylepšenou elektroniku. Hlavňovou výzbroj tvoří jeden 76mm kanón Fadžr-27, jeden 40mm kanón a dva 23mm kanóny. Údernou výzbroj tvoří čtyři protilodní střely Qader (varianta čínských střel C-802). K ničení vzdušných cílů slouží dvě protiletadlové řízené střely Mehrab (kopie amerických SM-1MR) umístěné před můstkem. Plavidlo dále nese dva 324mm protiponorkové torpédomety. Na zádi se nachází přistávací paluba pro lehký protiponorkový vrtulník AB.212. Pohonný systém tvoří dva diesely. Lodní šrouby jsou dva. Nejvyšší rychlost je 30 uzlů.\n\nTřetí jednotka \"Sahand\" se odlišuje odlišně tvarovanou nástavbou. Čtvrtá jednotka \"Dena\" bude vybavena vertikálními vypouštěcími sily.\n\nFregata \"Damavand\" dne 10. ledna 2018 ztroskotala na betonovém vlnolamu. Stalo se to, když během bouřky vplouvala do přístavu Bandar-e-Anzali. Poškození plavidla je vážné.\n"}
{"id": "1102251", "url": "https://cs.wikipedia.org/wiki?curid=1102251", "title": "Důl Antonín (Moravská Ostrava)", "text": "Důl Antonín (Moravská Ostrava)\n\nDůl Antonín byl černouhelným dolem v Moravské Ostravě.\n\nV blízkosti městské Vítkovické brány byla v roce 1846 založena jáma Antonín. Zakladatelem dolu byl Salomon Mayer von Rothschild (1774–1855). Propůjčka čtyř důlních měr byla udělena na základě prokazatelného nálezu uhlí 22. března 1852 pod názvem Anselm I, II, IV a V. Jáma byla hloubena jako více účelová a roce 1864 byla hluboká 193,4 m. Protože hloubení jámy provázely velké potíže, zejména pro značné přítoky vody, nepodařilo se uvést jámu do těžebního provozu. Jáma byla přiřazena v roce 1864 k důlnímu poli Karolina jako pomocná jáma. Jáma Antonín byla využívána k čerpání důlní vody a jako větrní jáma pro sousední doly Karolina a Šalamoun. V roce 1864 byla jáma vybavena dvěma ventilátory soustavy Rittinger o výkonu 250 až 500 m/min., které byly poháněné parním strojem o výkonu 6 HP. V roce 1878 byla uvedena do provozu výkonnější větrní jáma na dole Karolína a jámě Antonín byl provoz ukončen. V roce 1879 byla jáma zasypána a všechny objekty dolu zbourány. V roce 1899 byla zasypána propadlina, která vznikla kolem jámy, kamenem z odvalu na Černé louce. V roce 1907 byla jáma uzavřena betonovou deskou. V roce 1997 bylo provedeno nové zabezpečení jámy, vztyčen odvětrávací komínek pro odvádění metanu. Místo jámy Antonín je před divadlem Antonína Dvořáka na Smetanově náměstí vymezeno ozdobným plotem a informační deskou.\n\nByly dosaženy sloje jakloveckých vrstev ostravského souvrství.\n\ndle\n\n"}
{"id": "1102252", "url": "https://cs.wikipedia.org/wiki?curid=1102252", "title": "Daniela Krukowerová", "text": "Daniela Krukowerová\n\nDaniela Jael Krukowerová (* 6. ledna 1975 Buenos Aires) je bývalá izraelská a argentinská zápasnice – judistka.\n\nNarodila se v Buenos Aires do židovské rodiny. V období špinavé války počátkem osmdesátých let dvacátého století se s rodiči přestěhovala do izraelského města Karmiel. S judem začala již v Buenos Aires v 5 letech a v Karmielu s tréninkem pokračovala. V pubertě jí však více oslovoval tenis, kterému se chtěla profesionálně věnovat. K judu se vrátila v 18 letech po vstupu do izraelské armády. Motivací byl pro ní úspěch Ja'el Aradové na olympijských hrách v Barceloně. V roce 1995 se prosadila do izraelské ženské reprezentace ve střední váze do 66 kg. V roce 1996 ještě olympijskou kvalifikaci na olympijské hry v Atlantě nestihla.\n\nOd roku 1998 Mezinárodní judistická federace měnila limity váhových a z její střední váhy do 66 kg se stala váha do 70 kg. Rozhodla se jít s vahou dolů a startovat v nižší polostřední váze do 63 kg. V této váze však narazila na domácí konkurenci v podobě Einat Jaronové, kterou izraelský judistický svaz určil jako reprezentační jedničku pro olympijskou kvalifikaci 2000. Po dohodě mezi izraelským (Edi Koaz) a argentinským (Oscar Cassineri) judistickým svazem startovala od roku 1999 pod vlajkou své rodné Argentiny. Olympijskou kvalifikaci na olympijské hry v Sydney nestihla. Kanadský olympijský výbor však nenominoval ve střední váze do 70 kg, svojí zástupkyni (Marie-Hélène Chisholmová) a jejich získaná panamerická kvóta tak propadla ve prospěch Argentiny. Argentinský olympijský výbor jí následně nominoval k účasti na olympijských hrách. V Sydney prohrála ve druhém kole s Britkou Kate Howeyovou na wazari-ippon.\n\nV roce 2002 získala grant Mezinárodního olympijského výboru pro přípravu v zahraničí. V Argentině neměla odpovídající sparring. V roce 2003 využila této šance k zisku nečekaného titulu mistryně světa, když ve finále porazila favorizovanou Kubánku Driulis Gonzálezovou. V roce 2004 patřila k favoritkám na zlatou medaili na olympijských hrách v Athénách, ale od prvního kola se musela potýkat s náročným losem. Po tvrdě vybojovaných zápasech narazila v semifinále na Japonku Ajumi Tanimotovou. Od úvodu na svou soupeřku nestačila, navíc po minutě boje zapomněla při nástupu do Tanimotové sode-curikomi-goši svou pravou ruku a přišla k vážnému úrazu. Kvůli zlomenině nebyla schopná nastoupit do boje o třetí místo proti Kubánce Driulis Gonzálezové a obsadila dělené 5. místo.\n\nV roce 2008 se kvalifikoval na své třetí olympijské hry v Pekingu, kde prohrála ve druhém kole na body (juko) se Severokorejkou Won Ok-im. Sportovní kariéru ukončila v roce 2009 po zisku druhého panamerického titulu před domácím publikem v Buenos Aires. Věnuje se trenérské práci.\n\n\n"}
{"id": "1102253", "url": "https://cs.wikipedia.org/wiki?curid=1102253", "title": "Čičorka pochvatá", "text": "Čičorka pochvatá\n\nČičorka pochvatá (\"Coronilla vaginalis\") je drobný, vytrvalý polokeř z čeledi bobovitých připomínající spíše nevelkou bylinu. V letních měsících kvete sytě žlutými květy. Při kvetení je rostlina vysoká nejvýše do 30 cm a její vystoupavé větve od spodu dřevnatí. Je jediný původní druh rodu čičorka rostoucí v české přírodě. Druhové jméno \"pochvatá\" je odvozeno od na bázi srostlých palistů připomínající pochvu.\n\nJe poměrně teplomilnou rostlinou s výhradně středo a jihoevropským rozšířením, mnohde však jsou místa jejího rozšíření od sebe hodně vzdálena. Vyskytuje se z Itálie a Francie na západě přes střed Evropy po Balkánský poloostrov na východě.\n\nV České republice se objevuje jen řídce v českém termofytiku a pouze ojediněle v mezofytiku, obvykle v nižších nadmořských výškách. Nejvýše vystupuje v Českém středohoří, kde byla zaznamenána na Lovoši ve výšce okolo 500 m n. m. Na Moravě nebyla v poslední době zjištěna.\n\nJe fanerofyt rostoucí na osluněných travnatých stráních s kamenitým podkladem nebo po okrajích křovin a světlých lesů. Vyskytuje se nejčastěji na teplých, sušších místech s podložím tvořeným hlavně opukou. Kvete obvykle v červnu a červenci, plody dozrávají v srpnu a září. Ploidie druhu je 2n = 12.\n\nVytrvalá rostlina vzhledu malého polokeře, vysokého 15 až 30 cm, vyrůstající z dlouhého kůlovitéhokořene. Tenké větve má mělce rýhované, lysé a na průřezu oblé, rostou plazivě nebo poléhavě a na koncích jsou obvykle vystoupavé. Jsou střídavě porostlé složenými, lichozpeřenými listy se čtyřmi až šesti páry přisedlých či krátce řapíčkatých lístků 5 až 12 mm dlouhých a 3 až 10 mm širokých. Jejích čepele bývají okrouhlé, eliptické až obvejčité, slabě masité a oboustranně sivé a lysé. Po odkvětu opadávající palisty jsou asi 4 mm dlouhé, vejčité, nahnědlé, po obvodě blanité a nejsou přirostlé k řapíku, ale jsou srotlé navzájem. Listeny květů nejsou u této rostliny vyvinuté.\n\nNa větvích vyrůstají z paždí listů, na 4 až 7 cm dlouhých stopkách, okoličnatá květenství tvořená čtyřmi až deseti odstálými žlutými květy s krátkými stopkami. Květy jsou oboupohlavné, pětičetné a srostlolupenný kalich má cípy jen 2 mm dlouhé. Koruna je téměř 10 mm dlouhá, sytě žlutá, plátky má dlouze nehetnaté, čepel pavézy je náhle zúžená, obě křídla jsou podlouhlá a dvakrát delší než zahnutý člunek. Deset tyčinek je dvoubratrých, devět z nich je srostlých do trubičky a jedna je volná. Semeník, vzniklý z jednoho plodolistu, obsahuje mnoho přisedlými vajíček a je zakončen zahnutou čnělkou. Květ hmyzosnubné čičorky pochvaté je nápadný s cílem přilákat hmyzí opylovače.\n\nPlod je nicí, čárkovitý, zaškrcovaný, lámavý struk 15 až 20 mm dlouhý a 3 mm široký, na konci je zúžený v zobánek. Ve zralosti se příčně rozlamuje na dvě až šest jednosemenných dílů obsahující kýlnatá, válcovitá nebo eliptická hnědočervená semena, přibližně 3 mm dlouhá.\n\nČičorka pochvatá se ani v minulosti nevyskytovala v české krajině hojně a v současnosti je zaznamenáváno další snižování počtů vykvétajících jedinců. Pro podporu její ochrany před úpným vymizením byla zařazena ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu ohrožených druhů cévnatých rostlin České republiky\" do skupiny silně ohrožených rostlin (§2) a (C2b).\n\n"}
{"id": "1102257", "url": "https://cs.wikipedia.org/wiki?curid=1102257", "title": "Diante do Trono", "text": "Diante do Trono\n\nDiante do Trono (Před Trůnu) je brazilská křesťanská hudební skupina, která vznikla jako součást církevního společenství \"Lagoinha church\", kapela je vedena zpěvačkou Ana Paula Valadão.\n\nDiante do Trono Live alba:\n\n\nDětské alba:\n\n\nDalší alba:\n\n\n"}
{"id": "1102259", "url": "https://cs.wikipedia.org/wiki?curid=1102259", "title": "Dlužela", "text": "Dlužela\n\nDlužela (× \"Heucherella\") je druh pěstovaných rostlin patřící do čeledi lomikamenovité. Jde o křížence mezi dvěma odlišnými rody dlužicha (\"Heuchera\") a mitrovnička (\"Tiarella\"). Mezirodoví kříženci jsou poměrně vzácní. Odborné pojmenování nového rodu vzniklo jako spojení jmen původních rodů. Jsou to atraktivní a vitální okrasné rostliny, ozdobné listy i květy, pěstované v mnoha kultivarech.\n\nDlužela byla poprvé vyšlechtěna ve Francii v roce 1912 Emile Lemoinem, jenž vyšlechtil sterilní hybrid mezi druhy \"Heuchera × brizoides\" a \"Tiarella cordifolia\". Později byl pojmenován \"× Heucherella tiarelloides\". Kultivar 'Bridget Bloom' byl vyšlechtěn v roce 1950 Percy Piperem, na podnět Alana Blooma. Je to kříženec mezi \"Heuchera\" 'Freedom' s růžovými květy a druhem \"Tiarella wherryi\". Byl předveden na Blooms of Bressingham v roce 1955 a zůstal v prodeji až do roku 1983, než byla vyšlechtěna odrůda 'Rosalie' (Kemper, William T.) Tyto dvě květiny mají růžově červené listy, připomínající listy dlužichu a tiarellu. Kolem 1987 byly vyšlechtěny odrůdy 'Tinian Pink' a 'Tinian White' Charlesem Oliverem z Primrose Path. Dostaly komerční názvy \"Pink Frost\" a \"Snow White\".\n\nDlužely tvoří shluky nebo malé trsy dekorativně zbarvených listů se vzpřímenými květními stonky vysokými 20-60 cm. Květy jsou uspořádány v dlouhých latách.\n\nVětšina dlužel preferuje částečný stín, ačkoli novější odrůdy jsou spíše tolerantní k oslunění. Pěstování odrůd heucherelly závisí na šlechtitelské linii kultivaru. Dlužely vyšlechtěné ze stínomilných dlužich porostou lépe ve stínu, nebo polostínu, ale ty, jež byly vyšlechtěny ze světlomilných dlužich, lépe porostou na plném slunci. Většina dlužel má nejjasnější barvy olistění, když rostou v částečném stínu (nejlépe odpoledním stínu). Dlužely jsou doporučeny v USA v zónách 4-9. V mírnějších oblastech jsou stálezelené.\n\nDruh dává přednost propustné humózní půdě s pravidelnou zálivkou. Nejlepší barevné olistění tvoří v chladných obdobích roku, na jaře nebo na podzim. Trsy je třeba rozdělit každé tři až čtyři roky.\n\nMohou být použity půdokryvné rostliny pod keři, například pod svídami nebo krásnoplodkami, nebo v záhonech ve spojení s hostami, kapradinami, čechravami a dalšími stínomilnými trvalkami. Heucherelly mohou být také umístěny ve velkých nádobách.\n\nNetrpí škůdci ani chorobami, pokud jsou pěstovány ve vhodné půdě a ve správných podmínkách.\n\n"}
{"id": "1102262", "url": "https://cs.wikipedia.org/wiki?curid=1102262", "title": "Bruno Decharme", "text": "Bruno Decharme\n\nBruno Decharme (* 1. prosince 1951 Paříž) je francouzský filmař a sběratel Art brut.\n\nBruno Decharme vystudoval filosofii a dějiny umění na pařížské Sorbonně. Byl asistentem filmového režiséra Jacquese Tatiho, působil jako střihač, scenárista a producent, režíroval krátké filmy, dokumentární filmy, klipy a reklamy.\n\nZásadním okamžikem v jeho životě bylo v roce 1977 seznámení se sbírkou Art brut, kterou městu Lausanne věnoval Jean Dubuffet a také s jejím ředitelem Michelem Thévozem. Od roku 1978 začal sbírat díla umělců Art brut. Objevil řadu nových jmen v USA, Rusku, střední Evropě, Japonsku a Latinské Americe. Kromě sběratelství se věnuje také natáčení dokumentárních filmů a roku 1999 založil v Paříži asociaci abcd (\"Art brut connaissance & diffusion\"). Jeho sbírka v současnosti čítá kolem 3 500 děl od tří set autorů. Spolu se sbírkou v Lausanne patří k nejvýznamnějším kolekcím Art brut na světě.\n\n\n"}
{"id": "1102266", "url": "https://cs.wikipedia.org/wiki?curid=1102266", "title": "Seznam svatých cisterciáků", "text": "Seznam svatých cisterciáků\n\nToto je seznam svatých a blahoslavených z řádu cisterciáků (běžné observance). V závorce je uveden datum svátku nebo připomenutí.\n\n\n\n"}
{"id": "1102267", "url": "https://cs.wikipedia.org/wiki?curid=1102267", "title": "Kumpoltice", "text": "Kumpoltice\n\nKumpoltice () byla malá ves něco málo přes 1 km vzdálená východně od děčínského zámku v místech, kde je dnes křižovatka Benešovské a Liberecké ulice.\n\nV letech 1387–1388 a 1395 je zmiňována osada s názvem (též ) náležející k děčínskému panství, ale hospodářsky přičleněná k obci Ludvíkovice. V roce 1547 jsou uvedeni rolníci Töpfer, Guth a Kral a o sedm let později ještě další tři. Před třicetiletou válkou jsou uváděni pouze dva rolníci. V roce 1675 zde byl zřízen hrabětem Thunem dvůr – hřebčín. V roce 1787 je zde zmiňována myslivna, hostinec (U Tří Lip) a hřebčín. Po roce 1870 zde založil zahradník František Jošt mladší věhlasné růžové školky. Tyto školky zanikly při rozšiřování nádraží Děčín východ. Význam Kumpoltic upadal také vlivem rozrůstání děčínského Nového Města. Díky blízkosti nádraží zde začala vznikat průmyslová zóna. V roce 1890 zde byly pouze čtyři domy s 25 obyvateli. Na konci 19. století byly Kumpoltice zcela začleněny do města Děčín a po první světové válce dvůr zanikl.\n\nDo současnosti se nezachovala žádná budova původních Kumpoltic. Jméno Kumpoltice připomíná už jenom název Kumpoltického potoka. Tento potok na současných mapách se v místech někdejších Kumpoltic nazývá Folknářský potok a název Kumpoltický potok zůstal pouze jeho přítoku přitékajícímu od Ludvíkovic.\n\n"}
{"id": "1102271", "url": "https://cs.wikipedia.org/wiki?curid=1102271", "title": "Josef Žluťák Hrubý", "text": "Josef Žluťák Hrubý\n\nJosef Žluťák Hrubý (2. prosince 1943 Praha – 28. dubna 2015 Praha) byl český herec a spisovatel.\n\nOd mládí měl řadu různých zaměstnání např. odečítatel vodoměrů, liftboy a promítač. V 60. letech 20. století navázal kontakty s generačně a názorově spřízněných divadelníky a filmaři. Od té doby dostávál menší role v řadě filmů. V roce 1997-1999 vytvořil postavu investigativního reportéra v satirickém autorském pořadu ČT Dvaadvacítka spolu s J. Krausem a J. Ornestem, s nimiž účinkoval v Divadle Kalich v komedii \"Nahniličko\". Jako spisovatel je autorem tragikomických povídek \"Ptáci od Jákoba\" z roku 2002.\n\n"}
{"id": "1102273", "url": "https://cs.wikipedia.org/wiki?curid=1102273", "title": "Rolf Birger Pedersen", "text": "Rolf Birger Pedersen\n\nRolf Birger Pedersen (23. září 1939, Bergen, Norsko – 22. března 2001, Norsko) byl norský fotbalový útočník a reprezentant.\n\nNa klubové úrovni hrál fotbal v Norsku pouze v mužstvu Brann Bergen, vyhrál s ním dvakrát ligový titul a jednou norský fotbalový pohár. Jedenkrát se stal nejlepším kanonýrem nejvyšší norské fotbalové ligy, v sezóně 1961/62 nastřílel 26 gólů (30zápasová sezóna).\n\nV A-týmu Norska debutoval 28. 5. 1958 v přátelském utkání v Oslu proti týmu Nizozemska (remíza 0:0). Celkem odehrál v letech 1958–1962 za norský národní tým 15 zápasů a vstřelil 5 gólů.\n\n"}
{"id": "1102282", "url": "https://cs.wikipedia.org/wiki?curid=1102282", "title": "Xian Y-20", "text": "Xian Y-20\n\nXian Y-20 je čtyřmotorový proudový strategický transportní letoun vyvíjený čínskou společností Xi'an Aircraft Industrial Corporation (součást korporace AVIC – Aviation Industry Corporation of China). Letoun vyvíjený od roku 2006 má nosnost 66 tun nákladu. Y-20 je první strategický transportní letoun vyvinutý čínským leteckým průmyslem. Uvádí se, že letectvo Čínské lidové republiky bude mít zájem až o 400 letounů Y-20. Server Jane's odhaduje dobu přijetí typu do služby na rok 2017.\n\nVývoj typu Y-20 byl oficiálně zahájen v roce 2006. V následujícím roce byl vývoj letounu svěřen firmě Xi'an Aircraft, které s vývojem pomáhali ukrajinští a ruští partneři. První prototyp poprvé vzlétl 26. ledna 2013 a druhý prototyp jej následoval v prosinci 2013. Veřejně byl stroj poprvé předveden na Airshow China 2014 v Ču-chaj. V červenci 2013 byl identifikován třetí stroj (číslo 783), který je patrně třetím prototypem.\n\nLetoun má klasickou koncepci připomínající typy McDonnell Douglas C-17 Globemaster III a Iljušin Il-76. Posádka pracuje v tzv. skleněném kokpitu. Letoun pohánějí čtyři dvouproudové motory. U prototypů to jsou ruské motory D-30KP-2, pro sériové stroje jsou vyvíjeny domácí motory WS-20.\n\n\n"}
{"id": "1102286", "url": "https://cs.wikipedia.org/wiki?curid=1102286", "title": "Dark Matter (seriál)", "text": "Dark Matter (seriál)\n\nDark Matter je kanadský sci-fi televizní seriál od Josepha Mallozziho a Paula Mullieho, vysílaný v letech 2015–2017. Seriál je založený na stejnojmenné komiksové předloze. Stanice Syfy objednala 13 dílů pro první řadu dne 14. října 2014. První díl se vysílal 12. června 2015 v 10 hodin večer na stanici Syfy. Dne 1. září 2017 byl seriál po třech řadách zrušen.\n\n\n\n\nNatáčení první série započalo v Torontu v Kanadě 9. ledna 2015.\n\nDne 1. září 2017 byl seriál americkou kabelovou televizní stanicí Syfy zrušen. Událo se tak po třetí řadě, jejíž poslední díl měl premiéru 25. srpna 2017. Zrušení seriálu však vyvolalo silnou odezvu ze stran fanoušků a samotných tvůrců. Fanoušci se snažili, aby se seriál vrátil zpět na televizní obrazovky. Důkazem je tweetování \"#RockTheRaza\" v noci 8. září 2017, kde se mimo jiné zapojili i lidé z Evropy, Afriky, Austrálie nebo Ruska, či petice, kterou podepsalo přes 77 000 lidí.\n"}
{"id": "1102289", "url": "https://cs.wikipedia.org/wiki?curid=1102289", "title": "Ole Stavrum", "text": "Ole Stavrum\n\nOle Einar Stavrum (* 22. května 1940, Kristiansund, Norsko) je bývalý norský fotbalový útočník a reprezentant, později fotbalový trenér.\n\nNa klubové úrovni hrál fotbal v Norsku v mužstvech FK Lyn a Clausenengen FK. Jedenkrát se stal nejlepším kanonýrem nejvyšší norské fotbalové ligy, v sezóně 1964 nastřílel v dresu FK Lyn 18 gólů.\n\nV A-týmu norské fotbalové reprezentace debutoval 1. 7. 1964 v přátelském utkání v Bergenu proti týmu Švýcarska (výhra 3:2). Celkem odehrál v letech 1964–1966 za norský národní tým 8 zápasů a vstřelil 1 gól.\n\n"}
{"id": "1102292", "url": "https://cs.wikipedia.org/wiki?curid=1102292", "title": "Mark Felt", "text": "Mark Felt\n\nMark Felt byl hlavní poskytovatel informací v době aféry Watergate, tehdy vykonával funkci náměstka ředitele FBI a bez přehánění je možno jej označit za nejúspěšnějšího whistleblowera všech dob, neboť si udržel svoji pozici v zaměstnání a přístup k informacím, aniž by jeho identita byla po celou dobu odhalena. V průběhu celé aféry spolupracoval se dvěma novináři z deníku \"Washington Post\", Carlem Bernsteinem a Bobem Woodwardem, spolu s kterými byly odhaleny právě špionážní aktivity a ilegální finanční machinace, točící se kolem aféry Watergate.\nMark Felt svoji identitu odhalil sám více než 30 let po skandálu.\n"}
{"id": "1102294", "url": "https://cs.wikipedia.org/wiki?curid=1102294", "title": "Klášter Spišský Štiavnik", "text": "Klášter Spišský Štiavnik\n\nOpatství cisterciáků ve Spišském Štiavniku (latinsky \"Sancta Maria de Scepusio\", maďarsky \"Szepes\") bylo jediným středověkým cisterciáckým opatstvím na území dnešního Slovenska. Trvalo v letech 1223-1530 nebo 1542.\n\nKlášter byl založen v roce 1223 a uvedeni do něj byli cisterciáčtí mniši z polského Wąchocku. Fundátorem kláštera byl Koloman Haličský z rodu Arpádovců. Klášter ve své poměrně nedlouhé historii utrpěl za husitských válek, pak se ještě nakrátko vzpamatoval, a před polovinou 16. století byl zrušen.\n\nNa troskách zrušeného opatství byl ve druhé půli 16. století postaven renesanční zámek.\n\nKaždý cisterciácký klášter má svou „rodovou linii“, vedoucí zpět až k původní cisterciácké komunitě v Citeaux. V případě Spišského Štiavniku tato linie vypadá následovně:\n\nCiteaux – Morimond – Wąchock – Spišský Štiavnik\n\n\n\n"}
{"id": "1102296", "url": "https://cs.wikipedia.org/wiki?curid=1102296", "title": "Kódování Cork", "text": "Kódování Cork\n\nKódování Cork (označované také jako T1 nebo EC) je kódování znaků používané pro fonty v některých implementacích sázecího programu TeX. Je pojmenované po městě Cork v Irsku, v němž se v roce 1990 konala konference TeX Users Group (TUG), která toto kódování pro LaTeX zavedla. Obsahuje 256 znaků, které podporují většinu evropských jazyků používajících latinku.\n\nV osmibitových implementacích TeXu musí kódování fontů odpovídat kódování použitému pro vzory dělení slov, které nejčastěji používá právě kódování Cork. V LaTeXu lze na kódování Cork přepnout pomocí codice_1, zatímco v ConTeXtu MkII je Cork implicitním kódováním. Moderní implementace, jako je například XeTeX a LuaTeX, mají plnou podporu Unicode, takže lze osmibitová kódování považovat za zastaralá.\n\nKódování Cork je vhodné pro většinu evropských jazyků psaných latinkou. Mezi nepodporované jazyky patří:\n\n\nKódování Cork lze používat také pro několik dalších jazyků, pro které není optimální:\n\n"}
{"id": "1102297", "url": "https://cs.wikipedia.org/wiki?curid=1102297", "title": "Mukna", "text": "Mukna\n\nMukna (bengálský zápas) je styl indického bojového umění založený ve státě Manípur v 15. století. Podle legendy jej založil Pakhangba, který v zápase se svým bratrem použil techniku, z níž se vyvinulo umění mukna.\n"}
{"id": "1102298", "url": "https://cs.wikipedia.org/wiki?curid=1102298", "title": "Harald Brattbakk", "text": "Harald Brattbakk\n\nHarald Martin Brattbakk (* 1. února 1971, Trondheim, Norsko) je bývalý norský fotbalový útočník. Nastupoval i v norské fotbalové reprezentaci. Mimo Norska hrál na klubové úrovni ve Skotsku a Dánsku.\n\nNa klubové úrovni hrál v Norsku v mužstvech Kolstad IL, Rosenborg BK a FK Bodø/Glimt. S Rosenborgem získal 9 ligových a 3 pohárové triumfy. Ve Skotsku hrál za Celtic FC a v Dánsku za FC Kodaň, i v těchto klubech sbíral trofeje. \nCelkem pětkrát se stal v dresu Rosenborgu nejlepším kanonýrem nejvyšší norské fotbalové ligy:\n\nV A-týmu Norska debutoval 6. 2. 1995 v přátelském utkání v kyperské Larnace proti týmu Estonska (výhra 7:0). Při své premiéře vstřelil dva góly. Celkem odehrál v letech 1995–2004 za norský národní tým 17 zápasů a vstřelil 5 gólů. \n\n"}
{"id": "1102299", "url": "https://cs.wikipedia.org/wiki?curid=1102299", "title": "František Navara", "text": "František Navara\n\nFrantišek Navara (2. března 1901 Dačice – 27. ledna 1973) byl český matematik a fyzik.\n\nMaturoval na reálce v Telči. Vystudoval matematiku na Přírodovědecké fakultě Univerzity Karlovy v Praze. V letech 1935-1952 působil jako profesor matematiky a geometrie na Gymnáziu Otokara Březiny v Telči. Později působil na vysoké škole v Jihlavě. Roku 1938 odjel do USA. Zde kontaktoval Alberta Einsteina ohledně nápadu navádět torpéda na zvuk lodního šroubu. Nápad předal americkému námořnictvu a to roku 1943 akusticky naváděná torpéda použilo.\n"}
{"id": "1102303", "url": "https://cs.wikipedia.org/wiki?curid=1102303", "title": "Ranošov", "text": "Ranošov\n\nRanošov (německy \"Prussinowitz\") je bývalá moravská obec a téměř zaniklá vesnice, jež se rozkládala jižně od Kozlova. Katastr obce měl rozlohu 971,76 ha. Nyní je celá bývalá obec součástí vojenského újezdu Libavá.\n\nNejstarší latinská zpráva o obci pochází z roku 1355 a obec zde nese název \"Ranossow\", z roku 1447 pak pochází název Ranošov, poté však obec měla více názvů: Velká Říka, Říka, Novosady, Malé Prusinovice, Nové Prusinovice. V polovině 15. století, kdy patřila k helfštýnskému panství, obec zpustla a k její obnově došlo v letech 1650-1654. Rod Podstatských, majitelů zdejšího panství, zde nejprve usadil tři rodiny, aby dohlížely na jejich lesy. Z roku 1787 pochází dochovaná pečeť. V roce 1930 měla obec 47 domů, v nichž žilo 246 obyvatel, roku 1944 246 obyvatel. Jako jediná obec na Libavsku neměl hřbitov ani kapli. Neznámo kdy zde vznikla obecní škola. Po odsunu Němců byl celý katastr obce roku 1950 začleněn do vojenského újezdu Libavá. Ze zástavby zůstala stát jen myslivna, stojící na východním okraji lesa. Vedle ní se dochoval ještě pomník obětem první světové války z roku 1931. Ke 20. prosinci 2002 byl katastr Ranošova zrušen a začleněn do nově rozšířeného k. ú. Slavkov u Města Libavá. V rámci příprav na optimalizaci (zmenšení) vojenského újezdu byl roku 2014 celý jeho bývalý katastr začleněn do nového k. ú. Kozlov u Velkého Újezdu. Od 1. lednu 2016 mělo být toto nové k. ú. jedním ze dvou katastrálních území nové obce Kozlova.\n"}
{"id": "1102304", "url": "https://cs.wikipedia.org/wiki?curid=1102304", "title": "Západní Bělorusko", "text": "Západní Bělorusko\n\nZápadní Bělorusko (: \"Zachodniaja Biełaruś\"; ; : \"Zapadnaja Belorussija\";) je název území, které bylo do roku 1917 součástí Ruské říše. V letech 1918 až 1920 na základě Rižské smlouvy změnila majitele a po polsko-sovětské válce byla postoupena Polsku. Po vypuknutí 2. světové války se země stala součástí běloruské SSR a v roce 1944 některé ze svých území předala Polsku, například Podleské vojvodství (předtím Bjelastocká oblast).\n\nNázev byl použit jako protiváha k východnímu Bělorusku – tj. Běloruské sovětské socialistické republice v rámci svých hranic před 2. listopadem 1939. Bývalé území západního Běloruska dnes zhruba odpovídá současné Brestské, Hrodenské a části Minské a Vitebské oblasti Běloruska. Počet obyvatel byl v roce 1930 asi 4 miliony.\n\nTermín „západní Bělorusko“ byl poprvé použit v 20. letech dvacátého století. Podle polského výzkumníka Aleksandra Bergmana byl vytvořen v roce 1923 v komunistickém prostředí spolu se založením Komunistické strany západního Běloruska. Původcem jména měl být Karl Radek, bolševický politik. Opačného názoru byl prof. Iwan Koukiel, běloruský historik z Hrodna, podle něhož bylo jméno vytvořeno již dříve, na podzim roku 1920, a nemělo žádnou souvislost s komunistickým hnutím. \n\nSovětské úřady i během druhé světové války opustili užívání názvu „západní Bělorusko“ a nahradili jej termínem západní obvody Běloruské SSR, což mělo zdůraznit jednotu republiky. Kromě toho byl termín použit i v dokumentech Komunistické strany Sovětského svazu (KSSS).\n\nV lidovém Polsku se během let 1945 až 1989 na úřadech i tehdejšími historiky ve svých dílech běžně používalo termínu západní Bělorusko především z politických důvodů, aby se bylo možné vyhnout dalšímu termínu, Kresy Wschodnie. Skutečnost byla svázána s nemožností přijmout politickou kritiku ze strany Sovětského svazu. Situace se změnila až v době přeměny politického systému na počátku 90. let v Polsku a Bělorusku. V únoru 1993 polský historik z města Białystok, Jan Jerzy Milewski, během Všeběloruské konference historiků, použil termín pro území na severovýchodně druhé republiky. Zastáncem názvu je také historik prof. Tomasz Strzembosz. Argumentuje tím, že bychom neměli používat termín Východní pohraničí (polsky \"Kresy Wschodnie\"), protože podle jeho názoru, zde nebylo žádné „pohraničí“ neboli kresy, ale centrum a srdce polského státu.\n\nPolský historik Krzysztof Jasiewicz se domnívá, že název západní Bělorusko a západní Ukrajina byl představen jako identifikace oblastí činnosti Komunistické strany západního Běloruska a Komunistické strany západní Ukrajiny, což byly autonomní organizace působící v rámci polské komunistické strany. Navrhuje, že by se používané termíny měli psát do uvozovek nebo by se měla dodávat předponu „tzv.“, aby se zdůraznil jejich politický původ.\n\nPodle prof. Iwana Koukiela název západní Bělorusko znamenalo v roce 1920 běloruské území, které dříve patřilo do Hrodenské a Vilnské gubernie Ruského impéria. První vydání Velké sovětské encyklopedie z roku 1929 začlenilo do západního Běloruska území bývalé Hrodenské a Minské gubernie spolu s částí Vilnské gubernie a hlavní město dnešní Litvy — Vilnius. V únoru 1949 Politbyra Komunistické strany Sovětského svazu rozhodlo, že encyklopedie má závažné nedostatky a obsahuje teoretické a politické chyby. Strana dala pokyn k vytvoření druhého vydání, ve kterém Vilnius a Vilenská gubernie již nejsou počítány mezi západní Bělorusko. Hlavním důvodem ke změně bylo odcizení Litevců, protože jejich země spolu s Vilnem se nacházela po druhé světové válce v hranicích Sovětského svazu.\n\nAlaksandr Adamkowicz z Běloruské kulturní společnosti v Litvě stanovil západní Bělorusko jako běloruské území, které bylo připojeno k Polsku 18. březnu 1921 a určil jeho rozlohu na 100 000 km². Území zahrnovalo brestskolitevský, białostocký, kobrynský, pružanský, wolkowyský a slonimský povět dávné Hrodenské gubernie bývalého Ruského impéria, dziśnieńský a wilejský povět bývalé Vilnské gubernie spolu s minským a słuckým povětem.\n\nJohn Milewski pod termínem severovýchodní území Druhé republiky (ekvivalent termínu západní Bělorusko) specifikoval území tří vojvodství — novogrodské, poleské a vilnské spolu s hrodenským a wolkowyským povětem v Białostockém vojvodství. Podle polského historika Marka Wierzbického je pod termínem severovýchodní země nejčastěji chápána stejná oblast, kterou popsal Jan Milewski, ale bez těchto dvou povětu Poleského vojvoství: koszyrského a sarneńského (druhý povět byl součástí Poleského vojvodství pouze do roku 1930). Ve stejné době Wierzbicki zdůrazňuje, že Bělorusové také žili v sokólském, bielském a białostockém povětu Białostockého vojvodství.\n\nVzhledem k sovětské invazi do Polska, která se uskutečnila od 17. září 1939 do 2. listopadu 1939, západní Bělorusko existovalo jako umělý, formálně samostatný státní subjekt de facto pod kontrolou Sovětského svazu. Zpočátku území zahrnovalo celou severní část Druhé republiky obsazenou Sověty díky paktu Ribbentrop-Molotov včetně měst Białostock a Łomżą ve východním Mazovsku. Dne 10. října 1939 sovětské úřady zmenšily oblast v důsledku převodu území na První litevskou republiku, konkrétně o regiony Vilnius a Varėna a úzký pruh země táhnoucí se k městu Švenčionys. Dne 2. listopadu 1939 se západní Bělorusko oficiálně stalo součástí běloruské SSR. Dne 6. listopadu 1940 byla opět zmenšena kvůli převodu území na litevskou SSR, když bylo odtrženo území u Druskininkai a území východně od Švenčionys.\n\nV roce 1945 byla v důsledku Jaltské konference vrácena Polsku Białostocczyzna. Od té doby je termínem západní Bělorusko obvykle odkazováno na bývalé území Druhé republiky, které se po druhé světové válce nalézalo na území běloruské SSR a následně bylo součástí nezávislého Běloruska.\n\nZa neformální hlavní město západního Běloruska byl uvažován Vilnius, ale v úvahu připadal i Białystok. V prvním vydání Velké sovětské encyklopedie z roku 1929 byl u hesla západní Bělorusko napsán Vilniusu jako obchodní, průmyslové a kulturním centrem země a Białystok jako město výrobního průmyslu. Druhé vydání encyklopedie už říká, že Vilnius neleží v západním Bělorusku. Formálně bylo toto město součástí loutkového státu západní Běloruska od 19. září 1939 (kdy byla obsazena Rudou armádou) do 10. října 1939, kdy bylo předáno Litvě.\n\nSovětské úřady pro dočasné hlavní město západního Běloruska vybraly Białystok, kde se mezi 28. a 30. říjnem 1939 konalo Lidové shromáždění západního Běloruska, kde bylo přijato rozhodnutí o sjednocení běloruské SSR. V současné době je ještě mnoho historiků, kteří považují za historické hlavní město západního Běloruska Vilnius.\n\nZápadní Bělorusko, nebo také severovýchodní území Druhé republiky, bylo charakterizováno odlišným etnickým složením. Na území žili hlavně Poláci, Bělorusové a Židé a v nevelkém množství také Litevci, Němci nebo Rusové. Zvlášť velká byla běloruská menšina, která měla v některých oblastech nejvíce místních. Poláci dominovali v severozápadním regionu, Bělorusové zase na východě a jihu. \n\nPodle téze Alfonse Krysińského a Wiktora Ormického se území obývané Bělorusy dá rozdělit do tří oblastí:\n— ucelené území s obyvateli běloruské národnosti: pověty nowogródský, baranowický, słonimský, nieświeský, kosowský, łuniniecký, stolińský bez gminy Derewna a spolu s pověty wołkowyské gminy: Zelwa, Zelzin, Sławatycze, Łysków, Podorosk a Międzyrzecz\n— ucelené území s obyvateli bělorusko-polské národnosti: brasławský, dziśnieńský, wilejský a oszmiańský povět v Wileńském vojvodství spolu s wołkowyským (bez gmin v rámci uceleného území Běloruska), bielským, grodzieńským, sokólským povětem v Białostockým vojvodstvímokresech, v těchto oblastech žila jen běloruská pravoslavná populace ve venkovských oblastech\n— smíšené území s obyvateli bělorusko-ukrajinské národnosti: jižní část Poleského vojvodství, což je hraniční pásmo mezi uceleným územím běloruským a ukrajinským\n\nČást místního obyvatelstva neměla národní uvědomění a definovali sami sebe jako místní bez podání národnosti. Někteří obyvatelé Polesí patřili také k odlišné etnické skupině, Poliščukům. Židovská populace se tvořila ve velkých a středně velkých městech. Sčítání lidu, které proběhlo v Polsku v roce 1921, ukázalo v této části země následující strukturu obyvatelstva:\n— Vojvodství białostocké: 1 305 284 obyvatel, 1 004 370 Poláků (76.9%), 119 392 Bělorusů (9.1%), 162 912 Židů (12.5%), 7 019 Rusů (0.5%), 6 872 Litevců (0.5%), 4 117 Němců (0.3%) a ostatních (0.2%)\n— Vojvodství nowogródzké: 822 106 obyvatel, 443 701 Poláků (54%), 310 152 Bělorusů (37.7%), 56 174 Židů (6.8%), 9 801 Litevců (1.2%) a ostatních (0.3%)\n— Vojvodství poleské: 80 898 obyvatel, 375 220 Bělorusů (42.6%), 214 052 Poláků (24.3%), 156 142 starobělorusů (17.7%), 91 251 Židů (10.4%), 38 565 místních, Poliščuků a Rusínů (4.4%), 4 303 Rusů (0.5%) a ostatních (0.1%)\n— Ziemia Wileńska: pouze 4 pověty, a to brasławský, duniłowický, dziśnieńský i wilejský bez centrální Litvy: 476 164 obyvatel, 225 326 Bělorusů (47.3%), 222 065 Poláků (46.6%), 18 496 Židů (3.9%), 6 598 Litevců (1.4%), 3 132 Rusů (0.7%) a ostatních (0.1%)\n\nSčítání lidu vzbudilo pochybnosti u předválečných i poválečných historiků. Statistiky zapříčinily etnické kontroverze, ze kterých vyšlo obvinění z podhodnoceného počtu menšin ve východních územích. Podle výsledků běloruského sčítání obyvatel bylo 1 035 milionů lidí běloruské národnosti, zatímco podle Janusze Żarnowského měla Druhá republiky ve skutečnosti až 1,7 milionu Bělorusů. Ještě vyšší číslo udává prof. Jerzy Tomaszewski, podle něhož žilo pouze ve čtyřech severovýchodních vojvodstvích Druhé republiky nejméně 1 950 000 Bělorusů, v poleském 654 000, v nowogródzkém 616 000, v ziemie Wileńské 404 000 a v białostockém 269 000 obyvatel běloruské národnosti.\n\nMarek Wierzbicki na základě sčítání lidu z 1931 definoval následující etnické složení na severovýchodním území Druhé republiky: 1 787 800 Bělorusů (47.6%), 1 351 000 Poláků (36.0%), 352 700 Židů (9.4%), 90 100 Rusů (2.4%), 76 000 Litevců (2.0%), 49 500 Ukrajinců (1.2%) a jiné národnosti 52 400 (1.4%). Je třeba zdůraznit, že lidé mluvící polštinou byli považováni za Poláky, protože deklarovali polštinu jako svůj mateřský jazyk a zároveň byli katolíci. Lidé jiných náboženství nebyli zahrnuti mezi Poláky.\n\nZcela odlišné informace o etnickém složení západního Běloruska dává Aleksandr Adamkowicz z Běloruské kulturní společnosti v Litvě. Podle jeho názoru tuto oblast v roce 1908 obývali z 80 až 82 procent Bělorusové, zatímco Poláci byli jen malou menšinou nepřesahující 5%. Aleksandr Adamkowicz však nedává zdroj dat, což výrazně snižuje jejich důvěryhodnost.\n\nDruhá světová válka a poválečné období přinesly v západním Bělorusku velké národnostní změny. Během sovětské (1939-1941) a německé (1941-1944) okupace se urychlil proces vytvoření národního uvědomění u místních obyvatel. Kvůli politice okupačních úřadů a konfrontaci s různými národními hnutími vydírán se obyvatelé rozhodli se pro jeden z národů. Během německé okupace byla v důsledku masového vyhlazování téměř úplně zničena židovská populace, zatímco v prvních poválečných letech, sovětské úřady nutily Poláky k opuštění svých domovů a stěhování k novým hranicím s polskou většinou.\n\nV současnosti je západní Bělorusko obýváno většinou Bělorusů. Přibližně 25 procent polské menšiny žije v Hrodenské oblasti.\n\nBěhem polsko-sovětské války se na vyšších postech v Polsku diskutovalo o osudu zemí Litvy a Běloruska. Ve hře byly dvě koncepce: federalistická a anexetistická. Podle Józefa Piłsudského mělo být centrum Poláků v těchto zemích ve Vilně, zatímco Minsk měl sloužit jako kulturní centrum Bělorusů. Hlava státu volala po ústupku v otázce běloruské kultury, ale nepřijala žádné opatření k iniciativě vzniku běloruské státnosti. Již během války nižší vrstvy běloruské společnosti odráželo znovuzrození polské politiky vůči těmto zemím. Při prvním plánu byly předloženy protiklady náboženské, národní i kulturní.\n\nNa počátku roku 1920 se jednalo o osudu zemí litevské, běloruské a ukrajinské. Poláci požadovali navrácení území před dělením Polska. V březnu 1920 proběhlo polsko-běloruské jednání v Minsku, kde Bělorusové požadovali nezávislost. V noci z 21. na 22. května 1920 se Józef Piłsudski dohodl se Symonem Petljurou, což znamenalo obnovení nepřátelského stavu s Ruskem. Útok sovětských vojsk na polské síly vedl k odnětí polské linie Západní Bug—Narew. Na okupovaném území Běloruska byla 1. srpna 1920 vyhlášena Běloruská sovětská socialistická republika. \n\nOd srpna roku 1920 do března 1921 se postupně ve městech Baranavičy, Minsk a Riga konaly rozhovory s účastí polské delegace. Tři dny po vzpouře Lucjana Żeligowského z 12. října 1921 se Polsko na jedné straně, RSFSR a Ukrajinská SSR na straně druhé, podepsaly příměří. Území západní Bělorusko se stalo součástí Druhé republiky a střední a východní Bělorusko připadlo Sovětskému svazu.\n\nPodle Eugeniusza Mironowicza na severovýchodní území Druhé republiky panovaly společenské vztahy podobné koloniálnímu období. Většina země a zdrojů patřila omezenému počtu lidí, kteří patřili ke třídě vlastníků půdy, což obvykle byli Poláci, zatímco rolníci byly obvykle Bělorusové žijící v chudobě. Více než 90% Bělorusů se zabývalo zemědělstvím a zároveň jich 77,6% bylo negramotných, což vedlo k sociální diskriminaci.\n\nPrakticky neexistovala běloruská maloburžoazie a buržoazie, inteligence byla velmi řídká a měla zanedbatelný vliv na vědomí Bělorusů a ovlivňování širších mas. Spolu s posílením polských státních struktur na východních územích následovala likvidace běloruského školství, demolice a přijímání pravoslavných kostelů a represe proti lidem podezřelým z podpory komunistického hnutí.\n\nV důsledku vítězství koncepce státní politiky národní demokratické začaly polské orgány vést polonizaci místního obyvatelstva. Nicméně, vzhledem k nestabilitě ústředních orgánů a parlamentní vládě (1921-1926), nebyla provedena systematická politika pro Krasy a většina z rozhodnutí přijatých místní správou byla ovládána Poláky, kteří byli často odesíláni z centrální části země bez znalosti místních podmínek, a realizovali hlavně očekávání místní polské šlechty.\n\nV souladu se zákonem ze dne 20. prosince 1920 přišla na území západního Běloruska skupina několika tisíc polských kolonistů (většinou bývalých vojáků a důstojníků), kteří zaujali pozice v orgánech nižší úrovně. Jejich přítomnost měla posílit vazby těchto zemí na Polsko, ale ve skutečnosti vedla k prohloubení napětí na základě státní příslušnosti. Pod vlivem kritiky politických stran a tisku Sejm zastavil osadnické vojenské akce 24. března 1924, ale později bylo v této činnosti pokračováno.\n\nBělorusové ze západního Běloruska přijali nejednoznačnou polskou moc v Kresach. Bělorusky politický výbor s Bronisławem Taraszkiewiczem se spojil s orgány v přesvědčení, že běloruské zájmy mohou propagovány pomocí demokratických mechanismů Polského státu. Opačného názoru byli emigranti běloruské vlády a levicových kruhů Běloruská lidová republiky, kteří uznali smlouvu z Rigy o rozdělení Běloruské lidové republiky. \n\nOd podzimu roku 1921 se v západním Bělorusku začaly objevovat anti-polské partyzánské skupiny, kteří prováděli útoky na policejní stanice, vlaky nebo obchody. Do roku 1923 obdržely finanční a materiální podporu z Litvy a poté i ze Sovětského svazu. Největší počet anti-polských partyzánů na severovýchodním území byl v roce 1924. Mimo jiné také bojovali za ochranu hranic a vytvoření mimořádné moci. Zajatí partyzáni byli obvykle odsouzeni k smrti. Před soudem stanuly desítky lidí podezřelých z účasti na anti-polském hnutí, mezi kterými byli odsouzeni v květnu 1923 i dva členové polského parlamentu – Sergiusz Baran a Szymon Jakowiuk.\n\nV roce 1923 Władysław Sikorski vládě zadal vypracování zprávy o situaci běloruské menšiny. V červenci 1924 Sejm schválil zákon o dvojjazyčných školách. Nicméně jich bylo zřízeno jen velmi málo – po roce fungovaly jen 3 školy, kde byla běloruština vyučovacím jazykem se 425 studenty a 19 dvojjazyčných se 1683 studenty. Potřeby byly ale mnohem větší, protože běloruských dětí navštěvujících veřejné školy bylo asi 125 000.\n\nV roce 1925 někteří běloruští poslanci v Sejmu vytvořili levicovou politickou stranu, Běloruskou rolnickou a dělnickou hromadu, která požadovala právo na sebeurčení pro Bělorusy ve smyslu bolševiků, což znamenalo připojení k Běloruské sovětské socialistické republice, a zároveň se zabývala kulturními a vzdělávacími aktivitami na severozápadní země. Organizace se stala zvláště populární po převratu v květnu 1926. V noci z 14. na 15. ledna 1927 byli vůdci strany a poslanci Sejmu v rozporu se zákonem a imunity zatčeni. Rozhodnutí o jejich uvěznění však brzy přijala většinou parlamentní a stranické BW-RH za neoprávněnou.\n\nSeverovýchodní území Druhé republiky byly vytvořeny v roce 1923 z podnětu sovětských úřadů a Komunistické strany západního Běloruska. Strana byla součástí polské komunistické strany a byla nezákonný, zcela závislá na Komunistické internacionále a financována SSSR, které popřely existenci polského státu. Západní Bělorusko vedlo k rozšíření komunistické, pro-sovětské a anti-polské propagandy, která se stala obzvláště populární mezi běloruskými rolníky. Snažila se infiltrovat jiné běloruské organizace, které byly masivně likvidovány polskými orgány. Výsledkem byla v roce 1937 situace, kdy se běloruský národní život v Druhé republice prakticky zastavil. V roce 1938 byla Komunistické strany západního Běloruska spolu Kominternou zrušena a její členové se sídlem v Sovětském svazu byli obviněni ze spolupráce s polskou inteligencí.\n\nBezprostředně po převratu v květnu 1926 nastoupila pevná liberalizace vůči běloruskému vzdělávání. Nové nápravné orgány přijaly politiku tzv. Státní asimilace a poskytovali menšinám svobodu rozvoje školství a kultury za věrnost Polskému státu v politických otázkách. V rámci této politiky byly otevřeny školy nově s běloruským jazykem a výuka v běloruštině probíhala i na v některých univerzitách. V 30. letech se ale opustilo od této politiky a hlavním cílem byla polonizace národnostní menšiny, která byla zvláště snadná pro Bělorusy, kteří neměli úplně vytvořené národní vědomí. \n\nDůvodem pro změnu politiky byl také postupný vývoj a obnova státní nacionalistické ideologie. Až do vypuknutí druhé světové války polské orgány prováděly systematickou politiku asimilace a polonizace běloruské populace v západní Bělorusku. Uzavřené byly školy vyučující v běloruském jazyce, pokračovalo se v procesu osídlení polské armády; běloruští katoličtí kněží byli posláni do centrálního Polska a na jejich místo byli vysláni Poláci, pravoslavná církev usilovala o polonizaci, včetně zavedení polského jazyka do liturgie a kázání nebo nutila věřící zpívat v chrámech polské vlastenecké písně.\n\n \nV důsledku paktu Ribbentrop-Molotov a sovětského útoku do Polska dne 17. září 1939 se severovýchodní území Druhé republiky spolu s územím Białostocczyzną, Ziemią Łomżyńską i (na krátko) Wileńszczyzną ocitli v západním Bělorusku pod okupační správou Sovětského svazu. Reakce na tuto událost ze strany obyvatel byly různorodá. Bělorusové a Židé, především ti chudší, často vítali okupační Sovětská vojska s nadšením a radostí jako osvoboditele. Úpadek polské úřady podpořila i běloruská inteligence a elita národa, která situaci vnímala jako příležitost sjednotit, podle jejich názoru, běloruskou zemi. \n\nNa mnoha místech se nicméně konaly uvítací ceremonie, které nebyly spontánní, ale plánované a řízené místními komunisty a sovětskými anti-polskými sabotéry. Obyvatelé polské národnosti, stejně jako bohatší Bělorusové a Židé ve většině případů přijaly sovětská vojska pasivně nebo s nepřátelstvím.\n\nV počátku, po ztrátě kontroly ze strany polské správy a před stabilizační sovětskou správu, se v celé této oblasti děli četné akty násilí, rabování a lynčování namířené proti vlastníkům půdy, osadníkům, lesníkům a bohatším rolníkům kvůli třídě a etnickému charakteru. Podle historika, Marka Wierzbického, se na tom značně podílela běloruská populace, a to i v oblastech, kde polské obyvatelstvo početně dominovalo. Aktů se účastnili i Židé a občas Poláci. Oběti byly většinou Poláci. Ke známému masakru polské populace došlo v obci Brzostowica Mała, kterou měli na svědomí běloruské a židovské národnosti. Krzysztof Jasiewicz, zabývající se problematikou ztráty polské nadvlády, odhaduje, že v září a říjnu 1939 z rukou Bělorusů zemřelo téměř třikrát více vlastníků půdy než pod rukou Ukrajinců.\n\nDne 22. října 1939 se konaly volby do vytvořeného Lidového shromáždění západního Běloruska. Volební kampaň a volby se konaly v atmosféře teroru a masové zatýkání. Mohlo se hlasovat pouze pro kandidáty určené v předstihu, členy komunistické strany nebo nezávislé, a výborům předsedali uniformovaní důstojníci NKVD. Podle padělaných výsledků byla volební účast 96.7% a kandidáti podporovaní Sověty získali 90% hlasů. Volby do Lidového shromáždění se konaly ve dnech 28. až 30. října 1939 v Białymstoku pod heslem smrt bílému orlu. Lidové shromáždění přišlo následně s žádostí k Nejvyššímu sovětu o začlenění západního Běloruska do Běloruské SSR. Dne 2. listopadu 1939 se požadavek k Nejvyššímu sovětu setkal s přijetím.\n\nV období od roku 1940 do vypuknutí německo-sovětské války byly provedeny čtyři vlny hromadných politických deportací do Sovětského svazu, kterými byly ovlivněny všechny národnostní skupiny žijící v severovýchodní části druhé polské republiky, především Poláci. První z 10. února 1940 se týkalo především osadníků a lesníků. Druhé v noci z 12. na 13. dubna 1940 se týkala potlačených rodinných příslušníků, orgánů trestních a společenských nebezpečných prvků. Třetí z června až července 1940 se týkalo židovských uprchlíků, kteří přišli z části Polska obsazených Třetí říší. Čtvrtá bylo zahájeno dne 19. června 1941 a týkala se různých kategorií lidí, pokračovala navzdory vypuknutí německo-sovětské války o tři dny později.\n\nDne 22. června 1941 německá armáda provedla útok na Sovětský svaz a vtrhla na území západního Běloruska, které téměř úplně celé do konce července ovládla. Její území bylo rozděleno do čtyř různých správních jednotek říše. Jednalo se o Bezirk Bialystok, Říšský komisariát Ukrajina a „obecné oblasti“ Bělorusko a Litva, které byly zahrnuty do Říšského komisariátu Ostland. Povaha německé okupace v západním Bělorusku se významně lišila ve srovnání s východním Běloruskem, které bylo pod vojenskou správou armád „Střed“. Sovětští partyzáni byly v západním Bělorusku slabší než na východě a neměli žádnou významnou veřejnou podporu nebo velké oddíly. Výsledkem bylo zklidnění a odvetná opatření ze strany Němců byly omezené. Okupační politika byla mírnější, v jedné ze zpráv o stavu v západním Bělorusku ze sovětských zdrojů v roce 1944 je napsáno:\n\n„Oblasti v pásu od hranice Sovětského svazu směrem na západ byly v roce 1939 dobře zachované (…). Německo provádí v těchto oblastech opatrnější okupační politiku. Neodvezli dobytek a muži jsou po celou dobu války doma. Daně ve formě zvířat shromažďovala policie (…) Absolutní a brutální chování Němců se týkalo pouze těch oblastí západního Běloruska, kde byly aktivní partyzánské jednotky.“\n\nNa druhé straně v západním Bělorusku pokračoval polsko-sovětský konflikt, který v Nowogródek eskaloval ve válku mezi armádou a sovětskými partyzány. Dalším faktorem bylo ukrajinské a běloruské národní hnutí probíhající v podzemí, který působilo v generálním komisariátu Bělorusko. Německé orgány ochotně přiživovaly etnické konflikty na okupovaných územích. V důsledku toho se bělorusko-polské vztahy zhoršovaly, nicméně ne tak moc, jak tomu bylo například ve Volyni mezi Poláky a Ukrajinci.\n\nNa severovýchodním území Druhé republiky, stejně jako v dalších okupovaných územích, Němci prováděly masivní a systematické vyhlazování židovského obyvatelstva. Již v prvních dnech okupace se na území západního Běloruska konaly útoky na Židy ze strany německé pohotovostní jednotky Einsatzgruppen. Není však jasné, zda se účastnila i místní nežidovská populace. Historik Andrzej Żbikowski se vztahem k židovským uprchlíkům tvrdí, že v celém východním pohraničí byly zabity rukama místních obyvatel tisíce Židům. Nicméně, podle běloruských historiků, byly vztahy mezi běloruskou a židovskou populací v západní Bělorusku napjaté a podíl Bělorusů na židovských pogromech je potvrzena i očitými svědky.\n\nVýsledkem německé okupace severovýchodního území Druhé republiky bylo vyhlazení drtivé většinu místních Židů a ti, kteří přežili, opustili po skončení druhé světové války nové polské hranice v rámci nuceného vystěhování a ti, kteří chtěli zakrýt svůj původ, si změnili své jméno a převzali roli sovětského lidu.\n\nDne 23. června 1944 Rudá armáda zahájila operaci Bagration, jednu z největších bitev Velké vlastenecké války. Již 1. července vstoupil 1. pobaltský front na území bývalé Druhé republiky a do 10 dnů obsadil 12 rajónu Vilejské oblasti. Během následujících měsíců byla celá oblast západní Běloruska znovu obsazena sovětskou armádou. \n\nNa území fungovala na sovětská civilní správa, která se většinou skládala z lidí neněmeckého původu, především z komunistických členů partyzánského hnutí. Například, v celé Hrodenské oblasti se administrativní personál na oblastní a rajónní úrovni skládal z bývalých sovětských partyzánů. Podobná situace byla na rajónních odděleních policie, kde zejména v lokalitách obývaných Poláky, byly útvary složené téměř výhradně z neněmeckého obyvatelstva. Často se odehrávaly případy protiprávního a násilného vystěhovávání obyvatel (zejména Poláků) ze svých bytů a domů, kteří měli problém s novou sovětskou správou a byli deportováni do Kazachstánu a na Sibiř.\n\nV současnosti je západní Bělorusko vyjma velké části Podleského vojvodství, které dnes patří Polsku, součástí samostatné republiky Bělorusko.\n\n"}
{"id": "1102305", "url": "https://cs.wikipedia.org/wiki?curid=1102305", "title": "Audex", "text": "Audex\n\nAudex je program na vytahování zvukových stop z nosičů CD založený na KDE 4. Jeho vývoj zahájil Marco Nelles, který je jeho hlavním vývojářem, v roce 2007. Je to svobodný software vydaný pod licencí GPL. Na vylepšení vzhledu rozhraní se podílel Craig Drummond.\n\nAudex vytváří profily pro LAME, OGG Vorbis (oggenc), FLAC, MP4/M4A/AAC (FAAC) a RIFF WAVE. Mimo to lze stanovit vlastní profily, což znamená, že Audex obecně pracuje s kodéry pro příkazový řádek.\n\n"}
{"id": "1102306", "url": "https://cs.wikipedia.org/wiki?curid=1102306", "title": "Franca Visalta", "text": "Franca Visalta\n\nSvatá Franca Visalta, O.Cist. (1170–1218, zvaná též \"Franca z Piacenzy\") byla cisterciácká abatyše.\n\nNarodila se v Piacenze v roce 1170 a v mládí vstoupila do kláštera benediktinek. Později se odebrala se souhlasem představených do samoty a po nějaké době přešla do kláštera cisterciaček v Rapallo. Následně přesvědčila své rodiče aby iniciovali vznik kláštera pro sestry cisterciačky v Montelaně, kam se přestěhovala. Místní komunita dodržovala velice přísná pravidla. Závěr života prožila Franca Visalta v klášteře v Pitolli. Zde zemřela v roce 1218. Svatořečena byla (uznáním kultu) papežem Řehořem X.\n\n\n"}
{"id": "1102309", "url": "https://cs.wikipedia.org/wiki?curid=1102309", "title": "Johann Joseph Würth", "text": "Johann Joseph Würth\n\nJohann Joseph Würth též Jan Josef Würth nebo \"Wirth\" (2. dubna 1706 Vídeň – 30. září 1767 Vídeň) byl rakouský stříbrník období pozdního baroka a rokoka, autor největší stříbrné skulptury ve střední Evropě, a to náhrobku sv. Jana Nepomuckého v Praze.\n\nPocházel z rodiny zlatníků, proto byl přijat do vídeňského cechu jako mistr roku 1726 na dispens, bez jinak potřebné tovaryšské praxe. Vytvořil několik dochovaných umělecky vynikajících prací chrámového stříbra (monstrance, kalichy, mešní konvičky). Jeho díla jsou klenotnicky zdobena kvalitními drahokamy. \nNejvětší zakázkou - kterou získal s přihlédnutím k rodinné tradici - bylo vytepat podle dřevěných modelů italského sochaře Antonia Corradiniho pro pražskou katedrálu sv. Víta náhrobní tumbu sv. Jana Nepomuckého s figurální a ornamentální výzdobou. Spolupracoval na této zakázce po dva roky (1735 - 1736) se svými vrstevníky Georgem Rafaelem Donnerem a Kašparem Gschwandtnerem a bydlel za tímto účelem v Praze. Z hlediska klientely byl typickým umělcem rakouské monarchie. Svými pracemi je zastoupen v Praze, Vídni, v Budapešti, ale i v Mariazell. V letech 1751 - 1754 byl zvolen nejprve představeným vídeňského cechu zlatníků a později starším cechovním mistrem. V otcově dílně se vyučil a jeho živnost převzal syn Ignác Würth.\n\n\n"}
{"id": "1102312", "url": "https://cs.wikipedia.org/wiki?curid=1102312", "title": "Thorstein Helstad", "text": "Thorstein Helstad\n\nThorstein Helstad (* 28. dubna 1977, Hamar, Norsko) je bývalý norský fotbalový útočník. Nastupoval i v norské fotbalové reprezentaci. Mimo Norska hrál na klubové úrovni v Anglii, Rakousku a Francii.\n\nNa klubové úrovni hrál v Norsku v mužstvech Hamarkameratene, Brann Bergen, Rosenborg BK a Lillestrøm SK. S Rosenborgem získal 3 ligové tituly. V Anglii hrál za Leeds United FC, v Rakousku za FK Austria Wien (vyhrál zde double v sezóně 2002/03), ve Francii za Le Mans FC a AS Monaco FC.\nCelkem třikrát se stal v dresu Brann Bergen nejlepším kanonýrem nejvyšší norské fotbalové ligy:\n\nNastupoval za norskou jedenadvacítku.\n\nV A-týmu Norska debutoval 16. 8. 2000 v utkání v Helsinkách proti týmu Finska (prohra 1:3). Při své premiéře vstřelil gól. Celkem odehrál v letech 2000–2010 za norský národní tým 38 zápasů a vstřelil 10 gólů.\n\n"}
{"id": "1102314", "url": "https://cs.wikipedia.org/wiki?curid=1102314", "title": "Albánská výzva", "text": "Albánská výzva\n\nAlbánská výzva (\"Albanian Challenge\") je dobrovolnický rozvojový projekt Spolku pro povznesení údolí Curraj Eperm. Hlavním cílem projektu má být zastavení postupného zániku horských vesnic Curraj i Epërm a Qereç v severní Albánii.\n\nV červenci 2014 uspořádal student a cestovatel Jan Balák expedici, jejímž cílem bylo prozkoumat horskou oblast v okolí vesnice Qereç v severní Albánii. Rychle postupující úpadek až zánik Qereçe a nedalekého Curraj i Epërm přivedl Baláka k myšlence systematické dobrovolnické pomoci této lokalitě. Spolu s několika přáteli založil v listopadu 2014 Spolek pro povznesení údolí Curraj Eperm a začal shánět dobrovolníky. Během krátké doby se k projektu připojilo zhruba 100 mladých lidí.\n\nVesnice Curraj i Epërm a Qereç jsou umístěny v mimořádně nedostupné horské lokalitě v okresu Tropojë, kraji Kukës. Obce se nacházejí v údolích obklopených dvoutisícovými vrcholy, z jihu je lokalita odřízlá Kománskou přehradou. Oblast není dostupná pro motorová vozidla, jediným zde používaným dopravním prostředkem jsou osli. Nedostupnost lokality a nedostatek pracovních příležitostí zapříčinily masivní odliv obyvatel. Lokalita se ještě více nedostupnou stala poté, co vesnice přišla o most přes řeku Lumi i Currajve.\n\nHlavní fáze dobrovolnického projektu v severní Albánii se uskutečnila v srpnu 2015. Dobrovolníci byli rozčleněni do 12 týmů, kdy se každý zaobíral jiným okruhem činností:\n\nDobrovolníci Albánské výzvy vyznačili ve spolupráci s domorodci v okolí Curraj i Epërm 110 km turistických stezek. Vznikl tak nejrozsáhlejší systém turistického značení v Albánii. Zároveň s tím vytvořili první použitelnou turistickou mapu oblasti.\n\nMezi během dubna 2015 vytvořil tým mostařů Albánské výzvy rozložitelný příhradový most, který byl testován na zahradě rodinného domu v Sokolnicích u Brna 9. dubna 2015.\n\nMost prošel nezbytnou zatěžovací zkouškou pro nosnost 800 kg a byl po částech přepraven do obce Theth v severní Albánii. Během 21. a 22. srpna ho postavilo 21 dobrovolníků Albánské výzvy přes řeku Narenth, na cestě mezi vesnicemi Theth a Grunas. Most byl postaven bez jakýchkoliv elektrických nástrojů.\n\nPo místní hydroelektrárny v roce 2001 zůstal Curraj i Epërm bez proudu. Součástí rozvojového projektu je proto instalace několika solárních panelů.\n\nJeden z místních domorodců upravil svůj dům za účelem turistického centra.\n\nAlbánský komunistický režim Envera Hodžy byl vůči projevům náboženství mimořádně přísný, jakýkoliv náboženský projev se trestal smrtí. V odlehlých horských oblastech se přesto náboženství udrželo, na severu Albánie především křesťanství. Jedním z cílů projektu Albánská výzva je obnova interiéru místního kostelíka.\n\nNepříliš obvyklým je rozhodnutí Spolku pro povznesení údolí Curraj Eperm celý projekt financovat výhradně z vlastních prostředků a z darů soukromých subjektů. Albánská výzva nepřijímá žádné státní granty ani evropské dotace.\n\nDobrovolníci Albánské výzvy usilují o vznik komunity zážitkové turistiky a dobrodružných aktivit, jejichž realizace by v jiném místě Evropy nebyla reálná nebo smysluplná.\n\nAlbánská výzva 2016 proběhne v 7 týdenních turnusech od 26. června 2016 do 13. srpna 2016.\n\nVedení projektu plánuje údržbu a rozvoj 110 km dlouhé sítě turistických stezek, znovuprosekání stezky do Thethu přes Lumi e Plans, která zkrátí cestu do Thethu o 5 hodin, značení stezky do Mulaje apod.\n\nBěhem letních turnusů bude v Albánii zbudován most o délce přes 30 m. Únosnost mostu bude opět veřejně testována počátkem roku 2016.\n\nV Curraj i Epërm se nachází poměrně zachovalá kulla e ngujimit (věž krevní msty), jedna z posledních v Albánii. Plány pro rok 2016 mohou zahrnovat její opravu.\n\nOkolí Curraj i Epërm nabízí velmi vhodné lokality pro horolezectví, paragliding, canyoning, speleologii, vysokohorskou turistiku a další sporty. Přímo v Curraj i Epërm budou v létě 2016 provozovány aktivity jako koňské dostihy, průzkum místních jeskynních systémů, prvoprůchod kaňonem řeky Lumi i Currajve apod.\n\nLze předpokládat, že během léta se v Curraj i Epërm objeví až několik stovek turistů. Komunita lidí kolem Albánské výzvy bude realizovat volnočasové aktivity jako taneční, výlety do okolí, agroturistické vycházky, společenské a seznamovací hry apod.\n\nDíky stálé posádce několika desítek členů Albánské výzvy v Curraj i Epërm, zásobovacím, ubytovacím a nouzovým službám lze toto místo považovat v období 26. června 2016 až 13. srpna 2016 za plnohodnotnou vysokohorskou destinaci, stejně jako Theth nebo Valbona.\n\n"}
{"id": "1102315", "url": "https://cs.wikipedia.org/wiki?curid=1102315", "title": "Microsoft Edge", "text": "Microsoft Edge\n\nMicrosoft Edge (kódový název Project Spartan) je webový prohlížeč vyvíjený firmou Microsoft. První předběžná verze byla uvolněna 30. března 2015. Ve Windows 10 pro počítače, tablety a chytré telefony nahradí jako výchozí prohlížeč starší Internet Explorer. Edge je menší, efektivnější prohlížeč postavený na webových standardech a je určen pro webové služby. Edge je instalován spolu s operačním systémem Windows 10 podobným způsobem jako Internet Explorer v předchozích verzích Windows. Vzhled byl převzat z prohlížeče Internet Explorer 10 s tím, že lišta se ze spoda přesunula nahoru a má bílou barvu. V prosinci 2018 činil celosvětový tržní podíl Edge na všech platformách 2,03 %. Během roku 2019 se jeho podíl více jak zdvojnásobil.\n\nMicrosoft Edge je také kromě webového prohlížeče i výchozí čtečka PDF souborů pro operační systém Windows 10.\n\nV září 2017 bylo ve Storu k dispozici přes 70 doplňků pro Edge, ne všechny byly dostupné v Česku.<ref name=\"cnews.cz/microsoft-vysvetluje-proc-zatim-vzniklo-jen-kolem-70-doplnku-pro-edge\"></ref> Protože doplňky pro Edge jsou prakticky stejné, jako doplňky pro Google Chrome, Microsoft jejich nízký počet zdůvodňoval nutností dovyvinutí platformy a snahou držet vysoké standardy.\n\nI přes pozitivní slova vývojářů o jeho rychlosti, schopnostech a náročnosti a skvělé integraci v operačním systému prohlížeč zaostával za konkurencí.<ref name=\"diit.cz/clanek/unikly-detaily-o-novem-prepracovani-microsoft-edge-prohlizece\"></ref> Koncem roku 2018 Microsoft oznámil, že prohlížeč Edge přestane využívat vlastní renderovací jádro EdgeHTML a z prohlížeče se stane prohlížeč na bázi projektu Chromium.\n\nPřestože se Microsoft Edge postavený na jádře Chromium již neoficiálně dostal na internet, Microsoft jej oficiálně uvolnil na stránkách microsoftedgeinsider.com ke stažení až v dubnu roku 2019. Ke stažení jsou již všechny tři verze a to Dev Channel, aktualizovaný jedou za týden, Canary Channel, aktualizovaný denně, a nově také Beta Channel, který by se aktualizuje jen jednou za půl roku. Ještě před oficiálním uvolněním unikl obrázek se vzhledem prohlížeče, podle kterého prohlížeč Edge až na ikonu a barvy nápadně připomínal prohlížeč Chromium.\n\nProhlížeč vypadá velmi podobně jako Google Chrome a chybí v něm, oproti starší verzi s jádrem EdgeHTML, některé funkce jako např. \"uložit karty bokem\". \n\nVelkou změnou oproti staré verzi je např. nastavení, které se zobrazuje místo ve vysunovacím postranním panelu v novém okně. \n\nNový Edge je také ke stažení na starší verze operačního systému Windows (8.1, 8, 7) a na MacOS.\n\n"}
{"id": "1102317", "url": "https://cs.wikipedia.org/wiki?curid=1102317", "title": "Vjezd gladiátorů", "text": "Vjezd gladiátorů\n\nVjezd gladiátorů je jeden z nejznámějších pochodů na světě, nejslavnější dílo českého hudebního skladatele Julia Fučíka. Fučík skladbu napsal jako vojenský pochod roku 1897. Ve Spojených státech ji zpopularizoval kanadský skladatel Louis-Phillipe Laurendeau, který pochod upravil a vydal pod názvem Thunder and Blazes. Tato verze začala být masivně užívána v cirkusech, zejména při nástupu klaunů. V důsledku toho se Fučíkova melodie stala jednou z nejznámějších na světě, byť původní autor zůstával neznámý. Další úpravu provedl italský skladatel Nino Rota pro Felliniho televizní film \"Klauni\", proto také je v Itálii Rota často uváděn jako autor této světoznámé melodie. Užití v souvislosti s klauny je kuriózní v tom, že Fučík skladbu spojil s představou triumfálního nástupu starořímských gladiátorů do arény. Tuto představu načerpal ze svého dlouholetého zájmu o antickou kulturu a obdivu k ní. Skladba byla nesčetněkrát užita v populární kultuře, například v komedii \"Killer Klowns from Outer Space\" z roku 1988, ve filmu \"Madagaskar 3\" z roku 2012, ve snímku \"Velká ryba\" z roku 2003, v bondovce \"Chobotnička\" (1983), v seriálu \"Seinfeld\" (epizoda \"The Gymnast\" z roku 1994) či v několika dílech seriálu \"Simpsonovi\", konkrétně v epizodách \"Marge na útěku\" (5. sezóna/6. epizoda), \"Speciální čarodějnický díl XXIV\" (25/2) a \"Žlutá pomsta\" (25/7).\n"}
{"id": "1102319", "url": "https://cs.wikipedia.org/wiki?curid=1102319", "title": "The Monsanto Years", "text": "The Monsanto Years\n\nThe Monsanto Years je šestatřicáté sólové studiové album kanadského hudebníka Neila Younga. Vydáno bylo koncem června roku 2015. Podíleli se na něm Lukas Nelson a jeho mladší bratr Micah Nelson, synového hudebníka Willieho Nelsona. Jde o konceptuální album, ve kterém autor kritizuje agrární společnost Monsanto.\n\n\n"}
{"id": "1102320", "url": "https://cs.wikipedia.org/wiki?curid=1102320", "title": "Sigurd Rushfeldt", "text": "Sigurd Rushfeldt\n\nSigurd Rushfeldt (* 11. prosince 1972, Vadsø, Norsko) je bývalý norský fotbalový útočník. Nastupoval i v norské fotbalové reprezentaci. Mimo Norska hrál na klubové úrovni v Anglii, Španělsku a Rakousku.\n\nNa klubové úrovni hrál v Norsku v mužstvech Norild Vadsø, Tromsø IL a Rosenborg BK. S Rosenborgem získal 4 ligové tituly a jeden double. V Anglii hrál za Birmingham City FC, v Rakousku za FK Austria Wien (vyhrál zde dvakrát double v sezónách 2002/03 a 2005/06) a ve Španělsku za Racing Santander. \nCelkem dvakrát se stal v dresu Rosenborgu nejlepším kanonýrem nejvyšší norské fotbalové ligy:\n\nNastupoval za norskou jedenadvacítku.\n\nV A-týmu Norska debutoval 5. 6. 2004 v přátelském utkání v Solně proti týmu Švédska (prohra 0:2). Při své premiéře vstřelil gól. Celkem odehrál v letech 1994–2007 za norský národní tým 38 zápasů a vstřelil 7 gólů. \n\n"}
{"id": "1102321", "url": "https://cs.wikipedia.org/wiki?curid=1102321", "title": "Seznam měst v Arménii", "text": "Seznam měst v Arménii\n\nToto je seznam měst v Arménii.\nSeznam je seřazen podle počtu obyvatel z roku 2011.. V seznamu je také uveden český a arménský název města, provincie, do níž město patří, doba založení, znak, vlajka a fotografie města. Největším městem v Arménii je Jerevan, ve kterém žije zhruba třetina obyvatel země.\n"}
{"id": "1102322", "url": "https://cs.wikipedia.org/wiki?curid=1102322", "title": "Bělastocká oblast", "text": "Bělastocká oblast\n\nBělastocká oblast (bělorusky \"Беластоцкая вобласць\", rusky \"Белостокская область\") byla správní jednotka na území běloruské SSR, která byla vytvořena 4. prosince 1939 po začlenění západního Běloruska do běloruské SSR. Administrativním centrem bylo město Białystok. Formálně existovala v letech 1939—1945, de facto však 1939—1941 a 1945.\nOblast byla založena nařízením předsednictva Nejvyššího sovětu SSSR ze 4. prosince 1939 na území bývalého Białystockého vojvodství v Polsku okupovaného Rudou armádou po kampani v září a připojení západního Běloruska k běloruské SSR. Nacházela se na západě republiky.\n\nAž do roku 1940 byly zachovány pověty, poté bylo na jejich místě vytvořeno 24 rajónů: augustowski, białostocký, bielský, brańský, ciechanowiecký, czyżewský, dąbrowský, grajewský, grodzieńský, jedwabieńský, kolneńský, krynecký, łapský, łomżyńský, moniecký (přejmenovaný v roce 1940 na knyszyńský), porzecki (v roce 1940 z velké části převedena na litevskou SSR), skidelský, sokólský, sopoćkińský, śniadowský, świsłocký, wołkowyský, zabłudowský a zambrowský. V roce 1944 byly všechny rajóny převedeny na nově vzniklou Hrodenskou oblast.\n\nOd června 1941 se území nacházelo pod okupací Třetí říše. Po znovuobsazení území Rudou armádou v září 1944 se vrátila pod správou běloruské SSR. Na základě dohody mezi Polskem a SSSR bylo 16. srpna 1945 zrušeno 17 rajónu v Bjelastocké oblasti a 3 rajóny v Brestské oblasti, které následně byly předány Polsku a zbytek byl začleněn do Hrodenské oblasti.\n"}
{"id": "1102323", "url": "https://cs.wikipedia.org/wiki?curid=1102323", "title": "OFC Russel Gabčíkovo", "text": "OFC Russel Gabčíkovo\n\nOFC Russel Gabčíkovo (celým názvem: Obecný futbalový club Russel Gabčíkovo) byl slovenský fotbalový klub se sídlem ve městě Gabčíkovo na jihozápadě země. Založen byl v roce 1923, klubové barvy byly modrá a bílá. Své domácí zápasy odehrával na stadionu Gabčíkovo s kapacitou 1 000 míst.\n\nVlastníkem klubu byl podnikatel v potravinářském průmyslu Győrgy Csőrgő. V roce 2016 nechal Csőrgő odhlásit Gabčíkovo ze všech soutěží a fakticky poté rozhodl o jeho zániku vytvořením nového klubu ŠK 1923 Gabčíkovo ze seniorského týmu seneckého ŠK.\n\nV sezóně 2015/16 působil ve třetí fotbalové lize, sk. Západ.\n\nZdroj: \n\n\n\nZdroj: \n\n\n\nZdroj: \n\n"}
{"id": "1102325", "url": "https://cs.wikipedia.org/wiki?curid=1102325", "title": "Qtractor", "text": "Qtractor\n\nQtractor je systém pro přímé nahrávání na pevný disk a pracovní stanice pro práci s digitálním zvukem (Digital audio workstation) pro Linux. Qtractor je napsán C++ a je založen na knihovně Qt4. Jeho autorem je Rui Nuno Capela, který je taktéž zodpovědný za další linuxové programy pro práci se zvukem Qjackctl, Qsynth a Qsampler. Cílem je poskytnutí pracovní stanice dostatečně jednoduché pro domácího uživatele, a dostačující i pro profesionálního uživatele.\n\nQtractor se v současnosti rychle rozvíjí a verze SVN jsou často, jak přichází nové funkce, aktualizovány.\n\nVydán je za podmínek GNU General Public License a je svobodným software.\n\nQtractor je nedestruktivní digitální zvukový a MIDI vícestopý skládací sekvencer a aranžér. Neovlivňuje, nemění nebo neupravuje zvukové a/nebo MIDI soubory, které jsou zobrazeny jako předměty se záznamy. Výjimkou jsou soubory pocházející ze zachytávání a nahrávání, nebo přímé změny udělané přes zvláštní postup upravení záznamu (např. Editor MIDI).\n\nV současnosti je Qtractor jako projekt jednoduše koníčkem jednoho vývojáře. Vývoj začal v dubnu 2005. Zpočátku šlo o aplikaci založenou na Qt3. Od října 2006 jde veřejně o program postavený na Qt4.\n\nQtractor je ryze napevno a výhradně zapojený do infrastruktury JACK (JACK Audio Connection Kit), a sekvenceru ALSA pro MIDI. Jeho nynější závislost na ALSA z něj činí program pouze pro Linux.\n\n\nQtractor spoléhá na přídavné moduly pro umožnění mnoha funkcí od zpracování zvukových efektů po ovládání dynamiky. Qtractor podporuje architekturu přídavných modulů LADSPA, jakož i DSSI, nativní linuxové VST a LV2. Podpora standardu přídavných modulů VST od Steinberga pomocí Wine je dostupná prostřednictvím obalu DSSI-VST. Qtractor \"si pamatuje\" všechna tato propojení, a zřizuje je znovu, když je projekt se sezením opět nahrán.\n\n\n"}
{"id": "1102326", "url": "https://cs.wikipedia.org/wiki?curid=1102326", "title": "Ondřej Rybář", "text": "Ondřej Rybář\n\nOndřej Rybář (* 14. října 1978 Turnov) je sportovní ředitel českých biatlonistů, bývalý šéftrenér.\n\nMládí strávil v Českém Dubu, kde navštěvoval místní základní školu. Odtud roku 1993 přešel na jablonecké gymnázium a studia dokončil na Pedagogické fakultě Technické univerzity v Liberci a současně též na Fakultě tělesné výchovy a sportu Karlovy univerzity v Praze.\n\nV Českém Dubu navštěvoval místní Sokol, hrál fotbal a závodil v orientačním běhu. Když přešel do Jablonce nad Nisou, začal se specializovat na biatlon. Již roku 1994, po dvou letech věnování se tomuto sportu, vyhrál dorostenecké biatlonové mistrovství republiky. Mezi roky 1996 a 1998 patřil ke členům juniorské reprezentace, s níž se v roce 1998 účastnil jak evropského, tak světového mistrovství. V reprezentaci pokračoval i během vysokoškolských studií, během nichž se několikrát představil na univerziádách.\n\nS trénováním začal nejprve u žáků, odkud posléze přešel reprezentačnímu družstvu mužů. Od roku 2006 zastával pozici hlavního trenéra ženské reprezentace a současně působil coby osobní trenér Zdeňka Vítka a Jaroslava Soukupa. Od roku 2009 se stal šéftrenérem českých biatlonistů a trenérem mužského družstva České republiky. Vedle Vítka se Soukupem osobně trénuje ještě Michala Šlesingra, Ondřeje Moravce a Tomáše Holubce. Po sezóně v létě 2014 od mužské reprezentace odešel a nadále působil pouze v pozici šéftrenéra. Muže po Rybářovi převzal jeho asistent Marek Lejsek, ženy trénoval dosavadní závodník Zdeněk Vítek.\n\nDne 16. února 2015 jej Unie profesionálních trenérů Českého olympijského výboru ocenila a vyhlásila za nejlepšího profesionálního trenéra za rok 2014, v němž biatlonová reprezentace pod jeho vedením získala vedle dalších úspěchů též pět olympijských medailí na hrách v Soči.\n\nK roku 2014 žil Rybář s manželkou Petrou a jejich syny Vítem a Jiřím ve vesnici Budíkov nedaleko Českého Dubu.\n"}
{"id": "1102330", "url": "https://cs.wikipedia.org/wiki?curid=1102330", "title": "Filip Hronek", "text": "Filip Hronek\n\nFilip Hronek (* 2. listopadu 1997, Hradec Králové) je český hokejový obránce a mládežnický reprezentant, od července 2016 hráč amerického klubu Detroit Red Wings. Mimo Česko působil na klubové úrovni v USA.\n\nJe odchovancem týmu HC VCES Hradec Králové, kde prošel všemi mládežnickými výběry. V sezoně 2014/15 pomohl královéhradecké juniorce k postupu do extraligy a zároveň si odbyl debut v dresu \"áčka\" v nejvyšší soutěži. V následujícím ročníku rovněž pomáhal Stadionu Litoměřice, prvoligové farmě Hradce. V roce 2016 byl ve 2. kole jako celkově 53. draftován Detroitem Red Wings z NHL. V červenci 2016 se s vedením Detroitu dohodl na tříletém nováčkovském kontraktu. Sezonu 2016/17 strávil v mužstvech Saginaw Spirit (OHL) a Grand Rapids Griffins, se kterým získal Calderův pohár pro vítěze AHL.\n\nPremiéru v NHL zaznamenal 4.10.2018 proti Colombusu Blue Jackets, kdy Detroit padl 2:3 v prodloužení. Svůj první bod zaznamenal 12.10.2018 proti Torontu Maple Leafs, kdy nahrál na gol Dilanu Larkinovi. Detroit ale ten den prohrál 3:5. První branku v NHL poté zaznamenal 13.10.2018 proti Bostonu. David Pastrňák ale ten večer vstřelil hattrick a Detroit prohrál i toto klání.\n\nFilip Hronek byl členem reprezentace na Mistrovství Světa na Slovensku 2019 a byl vyhlášen ve 21 letech nejlepším obráncem celého šampionátu, z obránců měl nejvíce bodů, 10 zápasů 11 bodů.\n\n\n"}
{"id": "1102333", "url": "https://cs.wikipedia.org/wiki?curid=1102333", "title": "Clayton Zane", "text": "Clayton Zane\n\nClayton Zane (* 12. července 1977, Newcastle, Austrálie) je bývalý australský fotbalový útočník a reprezentant, později fotbalový trenér. Mimo Austrálie hrál na klubové úrovni v Norsku a Belgii. V roce 2001 získal Kniksenovu cenu.\n\nNa klubové úrovni hrál v Austrálii v mužstvech Newcastle Breakers FC a Northern Spirit FC. V roce 2000 odešel do Norska a hrál zde za týmy Molde FK a Lillestrøm SK. Jedenkrát se stal v dresu Lillestrømu nejlepším kanonýrem nejvyšší norské fotbalové ligy, v sezóně 2001 nastřílel 17 gólů (26zápasová sezóna, společně s ním dali stejný počet branek i Frode Johnsen z Rosenborg BK a Thorstein Helstad z SK Brann).\nV létě 2002 odešel do Belgie do týmu RSC Anderlecht, s nímž vyhrál dvakrát ligový titul (2003/04, 2005/06). V roce 2005 zde ukončil hráčskou kariéru.\n\nNastupoval za australské mládežnické reprezentace U20 a U23.\n\nV A-týmu Austrálie debutoval v roce 2000. Celkem odehrál v letech 2000–2001 za australský národní tým 14 zápasů a vstřelil 6 gólů.\n\nZúčastnil se Oceánského poháru národů 2000 na Tahiti (zisk titulu), LOH 2000 v Sydney a Konfederačního poháru FIFA 2001 v Japonsku a Jižní Koreji (zisk bronzových medailí).\n\n"}
{"id": "1102335", "url": "https://cs.wikipedia.org/wiki?curid=1102335", "title": "Digitální radiografie", "text": "Digitální radiografie\n\nDigitální radiografie je zobrazovací metodou používanou v radiologii při které se na místo filmu nebo luminiscenčního stínítka využívají elektronické zobrazovací systémy. Výhodou je především výrazná časová úspora, jelikož odpadá zdlouhavé chemické vyvolávání filmů, ale také možnost převedení snímků do digitální podoby a jejich následné vylepšování (postprocessing). Další výhodou, oproti klasickým zobrazovacím metodám je větší dynamický rozsah a také to, že k získání stejného kontrastu snímku je potřeba méně záření, a tím dochází ke snížení radiační dávky, kterou obdrží nejen pacient, ale i nemocniční personál.\n\nObecně se radiografické digitální detektory rozdělují na výpočetní (nepřímou) radiografii (Computed radiography - CR) a přímou radiografii (Direct Radiography - DR). Nebo také z hlediska způsobu jakým převádějí fotony rentgenové záření na elektrický signál na detektory s přímou a nepřímou konverzí.\n\nPři nepřímé digitalizaci se obraz získává ve čtecím zařízení, pomocí digitalizace obrazu zaznamenaném na speciální fólii. Ta je umístěna v kazetě, která má shodné rozměry s klasickými filmovými kazetami. Naopak při přímé digitalizaci dochází ke snímání obrazu detektorem zabudovaným přímo v rentgenovém přístroji a odpadá tudíž veškerá manipulace s kazetami, snímek je během krátké chvíle po expozici automaticky digitalizován. Nevýhodou je, že tento systém není, na rozdíl od nepřímé digitalizace, kompatibilní s většinou rentgenových zařízení.\n\nDalší možností je nepřímo digitalizovat klasické rentgenové filmy pomocí automatických denzitometrů. Film je buď skenován laserem podobně jako tomu je u výpočetní radiografie, nebo je posouván nad zářivkou a pomocí řady CCD detektorů se sleduje množství prošlého světla. Oproti ostatním metodám digitalizace je nevýhodou, že je potřeba klasicky vyvolat rentgenový film, díky čemuž se jedná o velmi zdlouhavý proces.\n\nVýpočetní radiografie (Počítačová radiografie) využívá nejčastěji paměťové fólie skládající se z citlivé vrstvy, která obsahuje atomy europia (BaFCl:Eu). Při dopadu fotonů dochází v citlivé vrstvě k excitaci a uvolnění elektronů, které jsou zachyceny v metastabilních hladinách (elektronových pastích), tím vzniká latentní elektronový obraz. Jedná se tedy o detektor s nepřímou konverzí. Latentní obraz se následně vyčte ve speciální čtečce pomocí fotostimulace červeným laserovým paprskem, který je volen tak, aby se jeho spektrum lišilo od emisního spektra filmu. Tím dochází k uvolnění “uvězněných” elektronů do vodivostního pásu, které je doprovázeno emisí fotonu ve viditelném spektru. Takto vyzářené fotony je následně možné registrovat citlivým fotonásobičem a pomocí AD převodníku je převést do digitální formy. Před fotonásobič se navíc vkládá barevný filtr propouštějící pouze fotony emitované scintilační vrstvou.\n\nFlat panel detektory (flat = plošný, plochý) se skládají z velkého množství detekčních elementů (pixelů) sestavených do matice (2000 x 2000 i víc). Úroveň elektrického signálu v daném elementu je úměrná intenzitě záření, které na dané místo dopadlo. Vzniklý signál se vyčte pomocí tzv. thin-film tranzistorové matice a následně putuje přes AD převodník do počítače. Během ozáření je ve fotonásobiči/fotodiodě zachycen elektrický náboj a tranzistor je v tu chvíli nevodivý. Naopak při vyčítání se tranzistor sepne a stává se tak vodivým, a tím umožňuje pohyb náboje mezi fotonásobičem/fotodiodou a zesilovačem. Rozlišujeme dva hlavní druhy flat panel detektorů:\n\nFlat panel detektory se také používají ve verifikačních a dozimetrických systémech, v radioterapii s modulovanými svazky (IMRT) a v radioterapii řízené obrazem (IGRT) - v izocentrických ozařovačích s lineárním urychlovačem a v kybernetickém gama-noži, označují se zkratkou EPID (Electronic Portal Image Device).\n\nS digitální radiografií se můžeme nejčastěji setkat v medicíně (skiaskopie, skiagrafie, mamografie, subtrakční angiografie, dentální radiografie), ale své uplatnění nalézá také různých odvětvích průmyslu (nedestruktivní testování, ochrana obyvatel).\n\nTento systém byl vynalezen na začátku 60 let 20 století, během vývoje kompaktního, lehkého, přenosného vybavení pro nedestruktivní testování na palubách amerického námořního letectva, Frederick G. Weighart a James F. McNutly spoluvynalezli zařízení, které bylo jako první schopné produkovat digitální rentgenový (skiaskopický) snímek.\n\n\n"}
{"id": "1102337", "url": "https://cs.wikipedia.org/wiki?curid=1102337", "title": "Kniksenova cena", "text": "Kniksenova cena\n\nKniksenova cena (norsky: \"Kniksenprisen\"), která byla založena v roce 1990, je ocenění pro nejlepší fotbalové hráče v norské extra lize (Tippeligaen). Ocenění je pojmenováno po legendárním norském fotbalistovi Roaldu Jensenovi, který byl přezdívaný „Kniksen“.\n\nPorota složená z hráčů, vedoucích, trenérů a funkcionářů v Tippeligaen, nominuje a vybírá vítěze v každé kategorii. Kategorie jsou:\n\n\nV roce 2006, byly uděleny také dvě další kategorie: Mladý hráč roku a hráč roku norské první divize. Všichni kandidáti musí hrát v norské extra lize (Tippeligaen). Na národnosti hráčů nezáleží.\n\nOcenění je udělováno nejlepšímu norskému hráči roku. Hráč může hrát v zahraničí nebo v Norsku.\n\nUděluje se osobě nebo týmu, kteří znamenali velký přínos pro norský fotbal. Toto ocenění může být uděleno za celoživotní přínos a je považován za nejprestižnější ocenění norského fotbalu. Kniksenova čestná cena nebyla udělena v roce 2005 a 2006, ale v roce 2007 byla obnovena.\n"}
{"id": "1102338", "url": "https://cs.wikipedia.org/wiki?curid=1102338", "title": "Laura Moiseová", "text": "Laura Moiseová\n\nLaura Manuela Moise (provd. Moricz), (* 11. říjen 1976 Oneşti, Rumunsko) je bývalá reprezentantka Rumunska v judu.\n\nJudu se věnovala vrcholově v Kluži. Po celou karieru patřila k evropské špičce, ale světová extratřída superlehké váhy tehdy náležela Japonkám a Kubánkám. V roce 2000 startovala jako mistryně Evropy na olympijských hrách v Sydney a vypadla ve druhém kole.\n\nV roce 2001 se vdala a ještě v dalším roce dokázala uhájit pozici reprezentační jedničky proti Alině Dumitruové. Od roku 2003 se však na mezinárodní scéně přestala pohybovat. Věnuje je trenérské práci. Její nejznámější svěřenkyní byla Corina Căprioriuová.\n\n"}
{"id": "1102341", "url": "https://cs.wikipedia.org/wiki?curid=1102341", "title": "The Invasion of Thunderbolt Pagoda", "text": "The Invasion of Thunderbolt Pagoda\n\nThe Invasion of Thunderbolt Pagoda je americký hraný film z roku 1968. Jeho režisérem byl umělec Ira Cohen a vedle něj samotného zde vystupovali další umělci z prostředí newyorského undergroundu, například Tony Conrad a Angus MacLise. Původní verze z roku 1968 byla dlouhá 22 minut, roku 2006 byla představena o osm minut delší verze snímku. Osmiminutová předehra ukazuje pohřbívání Cohena do bahna. Angus MacLise, který ve filmu vystupoval, je také autorem hudby.\n\n"}
{"id": "1102343", "url": "https://cs.wikipedia.org/wiki?curid=1102343", "title": "Aalesunds FK", "text": "Aalesunds FK\n\nAalesunds FK (celým názvem Aalesunds Fotballklubb) je norský fotbalový klub z města Ålesund založený v roce 1914. Klubové barvy jsou oranžová a modrá.\nSvá domácí utkání hraje na Color Line Stadionu s kapacitou 10 778 diváků. V sezóně 2015 hraje v norské nejvyšší lize Tippeligaen.\n\n\n\"Platí k 1. 9. 2014\n\n\n"}
{"id": "1102348", "url": "https://cs.wikipedia.org/wiki?curid=1102348", "title": "Kostel svatého Františka Xaverského (Bělá u Děčína)", "text": "Kostel svatého Františka Xaverského (Bělá u Děčína)\n\nKostel svatého Františka Xaverského v Bělé u Děčína je pozdně barokní sakrální stavbou v Děčíně X. Je farním kostelem římskokatolické farnosti Bělá u Děčína. Stojí na místě původní kapličky. Byl postaven v letech 1787-1788 od pozdně barokním severočeským stavitelem Janem Václavem Koschem, z finančních prostředků náboženského fondu. Po roce 1946, kdy byl vysídlen poslední německý farář Ernst John, duchovní správa kostela připadla pod farnost Děčín-Pomokly. V letech 1960-1961 došlo k znovuzastřešení kostela a opravě věže. Náklady na opravu v hodnotě 100 tisíc Kčs hradil stát. V následujícím období loď kostela sloužila jako depozitář vybavení jiných kostelů, např. kostela sv. Václava v Rozbělesích. Poté nastal úpadek. Střecha začala prosakovat a byla poškozena klenba lodi. Barevné okenní tabulky byly rozbity. K výrazné obnově kostela došlo až po roce 2000. Je chráněn jako kulturní památka České republiky.\n\nKostel je jednolodní, obdélný. Má užší, trojboce uzavřený presbytář a nízkou sakristii po jižní straně. Na západní straně nad průčelím kostela je hranolová věž. Hlavní průčelí je tříosé s mělkým středním rizalitem a lizénami. Portál průčelí je obdélný a v jeho nástavci je latinský nápis a chronogram 1787. Nad polokruhovou vzdutou římsou je v průčelí oválné okno. Boční osy kostela jsou s lizénovým rámcem, nikou a obdélnými okny. Na štítu se nacházejí sochy Panny Marie, sv. Floriána a sv. Václava. V bočních fasádách lodi i presbytáře jsou pouze segmentově zakončená okna a v ose severní stěny je segmentově zakončený portál.\n\nPresbytář má plochou klenbu s fabionem a pilastry s klasicistním dekorem. Loď kostela má zaoblená nároží a je kryta plochou rákosovou klenbou s lunetami. Na stěnách kostela jsou dvojice pilastrů a obíhající římsa. Kruchta spočívá na dvou pilířích a je vyložená do chrámové lodi.\n\nInteriér je většinou barokní a pochází převážně z 18. století. Hlavní oltář je pseudobarokní. Byl na něm obraz \"Krista utišujícího bouři\" na jezeře od \"E. Brendela\" z roku 1930, dnes je zde obraz křtícího sv. Františka Xaverského z roku 2006. Kazatelna je raně barokní s novějšími obrazy evangelistů a \"Krista – Dobrého pastýře\". \n\nV historii byla v bělském kostela řada varhanních nástrojů. Původně zde byl malý pozitiv z Litoměřic, který byl později prodán do Saska. Poté byl do kostela v Bělé nainstalován 3. července 1792 \"Antonínem Rutschem\" pozitiv z kaple Panny Marie Pomocné z Kostomlat pod Milešovkou. Tento nástroj roku 1793 nástroj zdobil a mramoroval děčínský truhlář \"Cajetan Windrich\".\n\nTěleso pozitivu, vestavěného do zábradlí kruchty, pochází z dílny varhanáře \"Ch. Standfusse\". Vestavěný hrací stůl měl původně dvě klaviatury a pozitiv byl součástí šestnáctirejstříkových varhan, které postavil v roce 1735 v kostele sv. Vavřince v Kostomlatech mistr Ch. Standfuss. Vzdušnice měla 6 rejstříků.\n\nV květnu 1864 byl nástroj přestavěn \"F. Müllerem\", který přepracoval principál dvoustopý na čtyřstopý, dodal novou kopulu a flétnu a přistavěl pedál se dvěma rejstříky. Zhotovil také dvě nové klaviatury a v roce 1884 varhany ještě opravil. K roku 1882 je zaznamenána menší oprava, která se uvádí, že varhany mají dva manuály.\n\nDne 13. prosince 1904 byly varhany rozebrány jako již starý nástroj a 16. prosince byl postaven nový nástroj o sedmi rejstřících. Ten pocházel z továrny pražského varhanáře \"Schiffnera\". Jeho prospektové píšťaly byly rekvírovány roku 1918 pražským varhanářem \"Josefem Urbanem\". Když došlo v období komunistické totality k postupné devastaci kostela, byly Schiffnerovy varhany odvezeny na Slovensko. Zachovala se pouze skříň barokního Standfussova pozitivu bez píšťal v zábradlí kruchty.\n\nDne 16. srpna 1993 byly na kůr bělského kostela převezeny a uskladněny rozebrané varhany z kostela sv. Prokopa v Javorech. Do tamního kostela po léta zatékalo, narušený dřevěný strop hrozil zřícením a úplným zničením varhan na kůru. Přesto již byly varhany poničené a poškozené, hlavně nejhlubší pedálové píšťaly a zatékáním rozpadlé mosazné dráty na abstraktech. Tyto jednomanuálové mechanické varhany se zásuvkovou vzdušnicí z roku 1885 jsou dílem Jindřicha Schiffnera z České Lípy. Mají pět rejstříků manuálových a jeden pedálový.\n\nV roce 2000 byla zahájena renovace věže a krovu kostela. Oprava věže byla ukončena koncem roku 2001. Věž byla nově obedněna, pokryta břidlicí a měděným plechem. V roce 2004 byla dokončena první fáze obnovy kostela – byly vyměněny shnilé trámy krovu, krov byl chemicky ošetřen a v dalších letech dostal kostel novou krytinu. Fasáda i výmalba kostela jsou sice dosud poničené, ale do kostela přestalo zatékat.\nV roce 2006 učitelka na děčínském gymnáziu Táňa Altová namalovala a věnovala kostelu nový oltářní obraz. V témže roce zde vystupovaly pěvecké sbory z Pirny a z Děčína, dále ženský pěvecký sbor z České Kamenice a skupiny \"Altamira\" z Prahy a \"Drumsala\" z Děčína.\nOd roku 2007 firma Natura zdarma čistí okapy kostela. Proběhl literární pořad věnovaný barokním kázáním (R. Vašinka, M. Sládek).\nV roce 2008 byl kostel po dlouhých desetiletích opět připojen na elektrickou síť. Firma pana Pištěka provedla novou elektroinstalaci. Práce zaplatil farní úřad v Podmoklech za přispění sbírek ze mší svatých v Bělé. Vysekání elektriky darem provedla firma \"Jan Musil – MeDoZa\". Konaly se zpěvy ve stylu komunity Taizé. Proběhl koncert dětského flétnového sboru \"Hyperion\" spolu s ženským pěveckým sborem z České Kamenice a Jílovským komorním pěveckým sborem.\nV roce 2009 Dušan Cintula z Bělé darem zrestauroval sochu Panny Marie. Sponzorsky byl opraven i prasklý klenák v kostelní lodi.\n\nOd roku 2010 se zde koná Noc kostelů. V roce 2010 byla opatřena sakristie novými okapy a svody. V roce 2011 zasponzoroval V. Grešík rozpadající se zábradlí a schodiště do sakristie. Práce provedl kameník a kovář Jan Pokorný. Dne 17. dubna 2010 se v kostele konala první svatba od roku 1946.\nV sobotu 19. května 2012 vietnamská komunita ze severních Čech slavila zpívanou mši svatou. Mši celebroval vietnamský kněz Franziskus.\nV roce 2013 zhotovil truhlář Petr Zámiš darem nové členité okno do sakristie. V období 2013-2014 proběhla rekonstrukce padajícího stropu, kdy musely být vyměněny zetlelé ramenáty, přibity nové latě a provedena omítka. Restaurátorem byl Daniel Kyler. V roce 2014 na věži kostela bylo instalováno automatické odbíjení času, sponzorované V. Grešíkem. Dílo provedla firma \"Boroko\" z Brodku u Přerova.\n\nPoblíž kostela stojí pozdně barokní přízemní fara (čp. 74/1). Je obdélná, s obytnou mansardovou střechou. Členěná je obdélnými okny a portálem s uchy. Postavena byla v roce 1789. Fara je od roku 1997 obývána správcem bělského kostela K. Steinem.\n\n\n"}
{"id": "1102349", "url": "https://cs.wikipedia.org/wiki?curid=1102349", "title": "Chalkie Davies", "text": "Chalkie Davies\n\nChalkie Davies (* květen 1955) je velšský fotograf. Narodil se v Cardiffu a nejprve pracoval jako letecký inženýr. V letech 1975 až 1979 pracoval pro časopis \"NME\". Věnoval se převážně fotografování rockových hudebníků. Někteří z nich jeho fotografie použili i na obalech svých alb, byli to například Elvis Costello, Mike Oldfield, Pete Townshend nebo skupina The Teardrop Explodes. Časopis \"NME\" mu v roce 2014 udělil ocenění za přínos hudební fotografii.\n\n"}
{"id": "1102352", "url": "https://cs.wikipedia.org/wiki?curid=1102352", "title": "Abaz Kupi", "text": "Abaz Kupi\n\nAbaz Kupi (6. srpna 1892, Akçasahir (dnes Krujë), Osmanská říše – 17. ledna 1976, New York, USA) byl albánský meziválečný a poválečný politik a příslušník albánské armády.\n\nKupi v meziválečné Albánii blízce spolupracoval s tehdejším králem Ahmetem Zogu. Stal se kapitánem posádky dislokované ve městě Krujë. Později zastával i hodnost majora. Během druhé světové války spolupracoval s komunistickým odbojem, byť sám nikdy mezi komunisty nevstoupil. V době příchodu komunistické strany Albánie k moci byl Abaz Kupi pověřen řízením Národněosvobozenecké rady, a to jako jeden z mála politiků, kteří byli kompromitováni z mezviálečným královským režimem. Když však komunisté přitvrdili ve svých pozicích, inicioval vznik nového hnutí, které mělo zajistit návrat krále Zogu do Albánie. Svojí domovinu Kupi nakonec opustil s řadou antikomunisticky smýšlejících politiků na podzim 1944.\n"}
{"id": "1102355", "url": "https://cs.wikipedia.org/wiki?curid=1102355", "title": "Estonizace", "text": "Estonizace\n\nEstonizace je záměna něčího vlastního jména v jiném jazyce do estonštiny nebo vývoj estonského jazyka, kultury a identity v rámci vzdělávacích a jiných státních institucí, prostřednictvím různých programů.\n\nPřed rokem 1920 bylo asi padesát procent estonských jmen cizího původu. Na počátku roku 1930 prezident Konstantin Päts představil celonárodní program pro poestonštění jmen. Během této kampaně si tisíce estonských občanů žijících v Estonsku dobrovolně změnilo své původní jméno.\n\n\nIntegrační politika byla zaměřena na posílení estonské identity mezi populací, rozvoj sdílených hodnot, identity a hrdosti v tom, že jsem občanem Estonska s respektem a přijetím kulturních rozdílů mezi estonskými obyvateli.\n\nDne 14. března 2000 vláda Estonska přijala program integrace v estonské společnosti 2000–2007. Hlavní oblastí a cílem integrace zřízené v rámci programu byly lingvisticko-komunikativní, právně-politických a sociálně-ekonomické. Program měl čtyři podprogramy: výchova, vzdělávání a kultura národnostních menšin, učení estonštiny pro dospělé a sociální kompetence. Cílem podprogramů mělo být dosažení učení estonského jazyka u dětí i dospělých.\n"}
{"id": "1102357", "url": "https://cs.wikipedia.org/wiki?curid=1102357", "title": "Evropská silnice E71", "text": "Evropská silnice E71\n\nMezinárodní silnice E71 je evropská silnice vedoucí z Košic na Slovensku do Splitu v Chorvatsku. Její celková délka je 1 016 km.\n\nAčkoliv je trasa oficiálně vedena přes Bosnu a Hercegovinu, v chorvatském dopravním značení je vedena po dálnici A1 a bosenské území úplně míjí.\n\nSilnice E71 prochází přes 4 země:\n\nKošice – hranice s Maďarskem\n\nMiskolc – Gödöllő – Székesfehérvár – Nagykanizsa – Letenye\n\nČakovec – Záhřeb – Karlovac – Ličko Petrovo Selo / Zadar – Split\n\nIzačić – Bihać\n\nUžljebić – Otrić – Split\n"}
{"id": "1102358", "url": "https://cs.wikipedia.org/wiki?curid=1102358", "title": "San Jose Barracuda", "text": "San Jose Barracuda\n\nSan Jose Barracuda je profesionální americký klub ledního hokeje, který sídlí v kalifornském městě San José. Do AHL vstoupil v ročníku 2015/16 a hraje v Pacifické divizi v rámci Západní konference. Klubové barvy jsou pacifická modř, oranžová, černá, bílá a šedá.\n\nSvé domácí zápasy hrají \"Barakudy\" v tamní aréně SAP Center. Klub nahradil v soutěži od ročníku 2015/16 Worcester Sharks, stěhování zapříčinil vznik pacifické divize AHL. Celek bude hraje utkání ve stejné aréně jako jeho nadřazený celek NHL San Jose Sharks. Je tak jedním ze dvou klubů v lize, které hrají na stejném stadionu jako nadřazený klub z NHL - tím druhým je Manitoba Moose, která se do soutěže zapojila rovněž v sezoně 2015/16.\n\nPremiérové utkání sehrál tým v domácím prostředí 9. října 2015 proti Rockford IceHogs před 6977 diváky a prohrál 2:4.\n\nKlub je majetkem společnosti San Jose Sports & Entertainment Enterprises.\n\nV roce 2022 se klub přestěhuje do nové haly pro 4200 diváků.\n\n\n\nZdroj: \n\n\n\nZdroj: \n\n"}
{"id": "1102359", "url": "https://cs.wikipedia.org/wiki?curid=1102359", "title": "Mjøndalen IF", "text": "Mjøndalen IF\n\nMjøndalen IF (celým názvem Mjøndalen Idrettsforening, mjøndalenský sportovní klub) je norský sportovní klub z města Mjøndalen založený v roce 1910. Provozuje fotbal a bandy.\n\nFotbalový oddíl hraje své domácí zápasy na Isachsen Stadionu s kapacitou 4 350 diváků. V sezóně 2015 hraje v norské nejvyšší lize Tippeligaen.\nKlubové barvy jsou hnědočervená a bílá.\n\n\n\"Platí k 15. 1. 2015\n\n"}
{"id": "1102360", "url": "https://cs.wikipedia.org/wiki?curid=1102360", "title": "Pěna dní (film)", "text": "Pěna dní (film)\n\nPěna dní (originálním názvem L’Écume des jours) je francouzské drama z roku 2013. Jedná se o filmovou adaptaci stejnojmenné knihy od Borise Viana. V hlavních rolích se objevili Romain Duris, Audrey Tautou, Omar Sy a Gad Elmaleh, scénář napsal Luc Bossi a režíroval Michel Gondry. Film také získal cenu César v kategorii nejlepší dekorace.\n\nColin žije velice příjemným životem, je bohatý, má rád dobré jídlo od svého kuchaře Nicolase, a také svůj klavír, který mu míchá koktejly.\nJednoho dne mu jeho kamarád Chick během oběda řekne, že potkal dívku jménem Alise, se kterou mají stejnou vášeň, oba obdivují spisovatele Jeana-Sol Partra. Colin jde s Chickem na večírek a potká zde dívku jménem Chloé. Colin se do Chloé zamiluje, pár se vezme, ale během jejich líbánek Chloé onemocní. Postupem času se zdravotní stav Chloé zhoršuje a také vztah mezi Chickem a Alise zhořkne.\n\nColin utratí celé své jmění na Chloinu léčbu a musí kvůli tomu propustit svého oblíbeného kuchaře i prodat klavír míchající koktejly. Chloé umírá, když Colin již nemá žádný majetek. Jeho kamarád Chick utratí všechny své i Colinovy zbylé peníze za vše, co má nějakou spojitost s Partrem. Chick také přijde o práci kvůli incidentu s Partrem a později je zabit, když se snaží odolat policejním důstojníkům. Alise najde Partra a zabije ho.\n\nVzhled filmu se v průběhu času mění od barevného, pestrého a rozmanitého do jednobarevného a tragického. Tyto efekty můžeme zvláště sledovat v Colinově domě, který postupně se rozkládá a na jeho myši, jež bydlí v domě, až do té doby, než je Colin donucen dům opustit.\n\n\n"}
{"id": "1102362", "url": "https://cs.wikipedia.org/wiki?curid=1102362", "title": "Statistické regiony ve Slovinsku", "text": "Statistické regiony ve Slovinsku\n\nStatistické regiony Slovinska vznikly ve Slovinsku roku 2000 v zájmu zajištění národní statistiky; jsou jednotkami úrovně NUTS 3. V současnosti je země rozdělena na 12 statistických regionů:\n"}
{"id": "1102363", "url": "https://cs.wikipedia.org/wiki?curid=1102363", "title": "San Diego Gulls", "text": "San Diego Gulls\n\nSan Diego Gulls je profesionální americký klub ledního hokeje, který sídlí v kalifornském městě San Diego. Do AHL vstoupil v ročníku 2015/16 a hraje v Pacifické divizi v rámci Západní konference. Své domácí zápasy odehrává v hale Valley View Casino Center s kapacitou 12 920 diváků. Klubové barvy jsou černá, oranžová, modrá a bílá.\n\nSvé domácí zápasy hrají „Rackové“ v tamní aréně Valley View Casino Center. Klub nahradil v soutěži od ročníku 2015/16 Norfolk Admirals, stěhování zapříčinil vznik pacifické divize AHL. Celek je farmou týmu NHL Anaheim Ducks.\n\nPremiérové utkání sehrál tým v domácím prostředí 10. října 2015 proti Grand Rapids Griffins před 12 920 diváky a vyhrál 4:2.\n\nNázev San Diego Gulls v minulosti používaly již tři kluby - první ve WHL (1966–74), druhý v IHL (1990–1995) a třetí v ECHL (1995–2006).\n\n\nZdroj: \n\n\n\nZdroj: <\n\n"}
{"id": "1102365", "url": "https://cs.wikipedia.org/wiki?curid=1102365", "title": "Stockton Heat", "text": "Stockton Heat\n\nStockton Heat je profesionální americký klub ledního hokeje, který sídlí v kalifornském městě Stockton. Do AHL vstoupil v ročníku 2015/16 a hraje v Pacifické divizi v rámci Západní konference. Své domácí zápasy odehrává v hale Stockton Arena s kapacitou 9 737 diváků. Klubové barvy jsou černá, červená, žlutá a bílá.\n\nSvé domácí zápasy hrají \"Pekelníci\" v tamní aréně Stockton Arena. Klub nahradil v soutěži od ročníku 2015/16 Adirondack Flames, stěhování zapříčinil vznik pacifické divize AHL. Celek je farmou týmu NHL Calgary Flames. V aréně nahradil mužstvo ECHL Stockton Thunder (2005-2015), které se přestěhovalo opačným směrem a bude působí jako Adirondack Thunder. S tímto celkem Heat i Calgary spolupracují rovněž.\n\nPremiérové utkání sehrál tým v domácím prostředí 10. října 2015 proti Rockford IceHogs před 6543 diváky a vyhrál 7:0.\n\nKlub je majetkem společnosti Calgary Sports and Entertainment.\n\n\nZdroj: \n\n\n\nZdroj: \n\n"}
{"id": "1102367", "url": "https://cs.wikipedia.org/wiki?curid=1102367", "title": "Finizace", "text": "Finizace\n\nFinizace je záměna něčího vlastního jména v jiném jazyce (obvykle švédském) do finštiny. Během období romantického nacionalismu ve Finsku si mnoho lidí, zejména příznivci fennomanského hnutí, finizovali svá švédská příjmení.\n\nNěkteří z těchto lidí pocházeli z finsky hovořících zemědělců, kteří si předtím změnili svá finská jména na švédská, aby stoupli na žebříku společnosti. Byla to pochopitelná lest, protože oficiální pozice (a dokonce i mnoho obchodů) bylo otevřeno pouze těm, kteří mluvili švédsky a finské jméno by bylo překážkou k úspěchu.\n\nV 18. století byli Finové rekrutování do švédské armády, kde dostali krátká švédská jako například Törn, Malm nebo Brun, protože pro švédské policisty bylo těžké vyslovit finská příjmení. Některá z těchto jmen byla později finizována, například Törni nebo Malmi.\n\nPozoruhodnou událostí ve finizaci bylo v roce v roce 1906 sté výročí narození filozofa a státníka Johana Vilhelma Snellmana. Autor Johannes Linnankoski vyzýval Finy, aby se vzdali svých švédských jmen na narozeniny Johana Vilhelma Snellmana dne 12. května. Během roku 1906 a 1907 si asi 70 000 Finů změnilo svá jména.\n\n"}
{"id": "1102368", "url": "https://cs.wikipedia.org/wiki?curid=1102368", "title": "Julianna Avdějevová", "text": "Julianna Avdějevová\n\nJulianna Andrejevna Avdějevová (rusky \"Юлиа́нна Андре́евна Авде́ева\", * 3. července 1985, Moskva) je ruská koncertní klavíristka. \n\nRoku 2010 zvítězila na varšavské Chopinově soutěži a stala se tak čtvrtou ženou, jíž se to podařilo (před ní se vítězkami staly Halina Czerny-Stefańska, Bella Davidovichová roku 1949 a Martha Argerichová roku 1965). \n\nRoku 2011 vystoupila na festivalu Pražské jaro s Českou filharmonií.\n"}
{"id": "1102371", "url": "https://cs.wikipedia.org/wiki?curid=1102371", "title": "Laëtitia Tignolaová", "text": "Laëtitia Tignolaová\n\nLaëtitia Tignolaová, (* 25. srpna 1972 Les Sables-d'Olonne, Francie) je bývalá reprezentantka Francie v judu.\n\nČlenkou francouzské reprezentace se stala již v roce 1990 a až do roku 1995 čekala na příležitost reprezentovat svou zemi na velké akci. Sezona 1995 tak pro ní byla znamenala velký impuls, který však nezvládla. V přípravě na mistrovství světa si vážně poranila krční páteř. Její místo zastoupila Marie-Claire Restouxová, která tuto příležitost využila na stoprocent. Trvalo dalších pět let než se znovu objevila na velké akci. V roce 2000 se stala mistryní Evropy a nakonec přesvědčila nominační komisi aby jí upřednostnil před Restouxovou k účasti na olympijských hrách v Sydney. Jak se však později ukázalo energie vložená do nominačního boje jí nakonec chyběla na olympijském turnaji. Ve druhém kole protaktizovala zápas s nevýraznou Australankou Sullivan. Sportovní kariéru ukončila potom co nebyla nominovaná na olympijské hry v roce 2004.\n\n"}
{"id": "1102372", "url": "https://cs.wikipedia.org/wiki?curid=1102372", "title": "Kolofon", "text": "Kolofon\n\nKolofon (z řec. \"kolofón\", vrcholek, dovršení) je krátký text, umístěný na samém konci knihy. Obsahuje obvykle jméno autora a název díla, místo a datum dokončení knihy, poděkování a někdy i jméno písaře nebo tiskaře.\n\nStarověké svitky ani středověké rukopisné kodexy neměly titulní stranu a začínaly buď přímo textem nebo jednoduchým nadpisem, v latině často slovy \"\"Incipit liber\" ...\" (\"Začíná kniha...\"). Jméno autora a název knihy, případně modlitba a jméno písaře, se u zvlášť významných rukopisů přidávaly v samém závěru knihy a nazývaly se \"kolofon\" nebo \"explicit\". Význam těchto informací vzrostl s vynálezem knihtisku a vznikem obchodu s knihami. Stručný kolofon v knize mohučského tiskaře Petra Schöffera z roku 1471, vytištěný červenou barvou, je na obrázku. V českém překladu zní:\n\"Toto slavné dílo Valeria Maxima bylo dokončeno ve vznešeném městě Mohuč na Rýně roku 1471, 18. dne červencových kalend. Bylo šťastně zakončeno panem Petrem Schöfferem z Gernsheimu, mistrem tiskařského umění.\"\nZhruba kolem roku 1500 se zavádějí titulní stránky, ale kolofony se vyskytují až do 18. stoletíí. Moderní obdobou kolofonu je tiráž, umístěná na poslední stránce knihy, která se však v posledních letech přesouvá jako impresum na rub titulního listu.\n\n\n"}
{"id": "1102373", "url": "https://cs.wikipedia.org/wiki?curid=1102373", "title": "Rafina", "text": "Rafina\n\nRafina (řecky Ραφήνα) je město ležící na východním pobřeží Egejského moře v Attice v Řecku. Má asi 13091 obyvatel. Od roku 2011 po reformě místní správy je součástí obce Rafina-Pikermi. Rafina je přístavní město, odkud odplouvají trajekty do jižní části ostrova Euboia a na Kyklady. Je druhým největším přístavem v Attice hned po přístavu Piraeus. O druhé místo soutěží s přístavem Lavrio, který se v současné době rozšiřuje.\n\nRafina leží na východ od Athén, východně od pohoří Penteli a severovýchodě od pláně Mesogaia. Velká část okolí je pokryta lesní a zemědělskou půdou. Do města vede řecká národní silnice 54 (Athény - Pallini - Rafina), řecká státní silnice 83 (Athény - Marathon - Rafina) a řecká státní silnice 85 (Lavrio - Rafina).\n\nRafina byla osídlena již v pravěku. Nejstarší nálezy pocházejí z neolitu a z doby bronzové (3000 př.n.l.) a nacházejí se jeden a půl kilometru jižně od přístavu na poloostrově Arkitario, jižně od pláže Marike. Zde vedl archeologa Dimitrios Theocharis v letech 1954–1955 vykopávky. Podle archeologických vykopávek byla Rafina již v té době přístavem a zpracovával se zde bronz.\n\nVe starověku  se obec nazývala Arafin, podle jména svého prvního vládce Arafinase, který byl jedním ze 100 hrdinů Attiky. V té době patřila obec k významným sídlům v Attice.\n\nRafina postupně ztrácela svůj význam a v 19. století to byla malá vesnička. Významu nabyla v letech 1919–1922, kdy po porážce Řecka v řecko-turecké válce, se sem uchýlili řečtí uprchlíci z Malé Asie. Uprchlíci museli opustit své domovy v rámci výměny obyvatelstva podle mírové smlouvy v Lausanne.\n\nZa druhé světové války koncem dubna 1941 byla Rafina obsazena německými vojsky, stejně jako zbývající část Attiky včetně Athén. Stala se významným přístavem a pevností německé a italské armády. Během německé okupace se severně od dnešního města Rafina měla konat poprava. Měla to být odveta za vraždu městského velitele, ale provedení popravy bylo zabráněno. Po skončení druhé světové války byla na místě plánované popravy postavena kaple svatého Mikuláše (Agios Nikolaos) jako upomínka na tuto událost.\n\nAž do roku 1970 měla Rafina venkovský charakter. Rychle však rostla rozsáhlou stavební činností a počet obyvatel se zvětšoval. V červenci 2005 Rafina utrpěla velké škody při lesním požáru. V současnosti má charakter přístavního městečka.\n\n"}
{"id": "1102375", "url": "https://cs.wikipedia.org/wiki?curid=1102375", "title": "Megistotherium", "text": "Megistotherium\n\nMegistotherium byl rod dravých savců z řádu creodontů vyskytující se v Africe. Šlo o nejmladší rod ze všech creodontů.\nMegistotherium byl rovněž i největší ze všech creodontů a také to byl jeden z největších suchozemských masožravých savců všech dob. První nálezy tohoto rodu byly učiněny v Egyptě roku 1918, šlo však jen o fragmenty lebky. Popsán byl Robertem Savagem roku 1973. Nalezeno bylo v Egyptě, Libyi, Keni, Ugandě a Namibii.\nJeho lebka byla dlouhá 66 cm. Megistotherium vážilo okolo 500 kg. Mnozí vědci si však myslí, že megistotherium nebylo predátorem, ale bylo mrchožroutem a svou velikostí odhánělo od úlovků ostatní masožravce. Jiní vědci naopak zastávají názor, že bylo vrcholovým predátorem (tomu také napovídají nálezy tohoto rodu blízko mláďat pravěkých chobotnatců).\n"}
{"id": "1102377", "url": "https://cs.wikipedia.org/wiki?curid=1102377", "title": "Ardour", "text": "Ardour\n\nArdour je program ke zpracování a k míchání zvukových nahrávek na počítači. Je systémem pro přímé nahrávání na pevný disk a pracovní stanicí pro práci s digitálním zvukem. Zaměřuje se na vzhled rozhraní a způsob obsluhy, jaký má profesionálními zvukovými studii často používané Pro Tools. Ardour v tuto chvíli ještě nemá funkční rozsah soukromníky vlastněných programů. Ardour je dostupný jako svobodný software pod licencí GPL. Teď jsou na světě verze tohoto programu způsobilé k běhu na operačních systémech Linux, Solaris, FreeBSD a Mac OS X. Práce vývojáře Ardouru se soustřeďuje na verze pro Linux a Mac OS X. Podstatně se na vzniku Ardouru podílel vývojář Paul Davis, který spolupůsobil i na plánování projektu JACK (JACK Audio Connection Kit). Projekt Ardour si podle vlastního výroku dal za cíl vytvořit „nejlepší možnou pracovní stanici pro práci s digitálním zvukem“ (Digital audio workstation).\n\nJméno Ardour má původ v pokusu o vyslovení zkratky \"HDR\" (zkrácení slovního spojení \"Hard Disk Recorder\").\n\nArdour používá na nahrávání zvuku a k jeho předání dál zvukový server JACK. Proto program může ukládat záznam zvuku jak ze vstupu zvukové karty tak i od se serverem JACK spojeného programu. Počet současně použitelných stop přitom není pevně ohraničen. Nahrávky Ardour ukládá do souborů ve formátu RIFF WAVE. Tyto soubory Ardour po nahrání už nemění. Všechno stříhání a další zpracování zvukového materiálu se vztahuje k přehrávání souboru. Tento tak zvaný nedestruktivní postup dovoluje rušení střihů a většiny operací smazání také po skončení sezení.\n\nNahrávání a přehrávání uživatel v Ardouru řídí přes „Stopy“, které odpovídají jednotlivých stopám (magnetofonový pásek) magnetofonu, a přes směšovač. Všechny změny parametrů ve směšovači je možné automatizovat. Takže je možné nechat hlasitost jedné stopy na oblíbeném místě nabrat na síle, nebo na nějakém místě nechat efekt zesílit a potom zase zeslabit. Toto programování parametrů je možné i s pomocí grafických křivek, které k tomu účelu mohou být vsunuty pod stopu. Všechny tyto postupy se dějí ve skutečném čase – doba nevyhnutelné prodlevy je nastavitelná v serveru JACK. Na systému, který je pro provozování serveru JACK nastaven správně, jsou stále využitelné časy prodlev menší než 10 milisekund.\n\nArdour používá jako efektový přídavný modul standardně formát LADSPA. Lze spojovat více těchto většinou hodně speciálních přídavný modulů, a dosáhnout složitějších efektů. Od verze 2.6 Ardour pod Linuxem podporuje i nový formát přídavný modulů LV2, který nabízí schopnosti srovnatelné s VST. Ardour pro přídavné moduly v MacOS podporuje zvláště pro tento operační systém specifický formát Audio Unit (AU). Ze zdrojových souborů Ardouru se dá sestavit i verze, která podporuje efektové přídavné moduly ve Steinbergovském formátu VST. K tomuto se od verze 2.8 používají Vestige Header, FST a Wine, licencované pod GPL. Prostřednictvím Wine je Ardour kvůli tomu ovšem použitelný jen jako 32bitový program.\n\nPro synchronizaci při ozvučení obrazu je v Linuxu dostupný program xjadeo, který umožňuje nechat film běžet souběžně s Ardourem. Pro nahrávání MIDI může být Ardour synchronizován se sekvencerem, jako je například Rosegarden, přes časový údaj od serveru JACK. Ve spojení se serverem JACK mohou být přímo do jednotlivých stop Ardouru nahrávány i zvuky pocházející od programů na tvorbu zvuků, jakými jsou syntetizátory a samplery, nebo od přehrávačů. Výstup JACKu se dá pro závěrečnou zvukovou úpravu spojit s vhodným zpracovatelským programem, jako je například JAMin.\n\nSoučasně s řadou 2.x Ardouru programovali vývojáři projektu verzi 3, která byla zveřejněna v březnu 2013. Tato vedle všelikých drobných vylepšení přináší i uživateli toužebně očekávané začlenění stop MIDI přímo do programu. Nadto mělo dojít k vydání verze pro operační systém Windows. Ardour 2 má být udržován po několik dalších let.\n\nObě verze jsou dostupné zdarma jako součást linuxových distribucí a zdrojový kód pro všechny systémy. Instalační balíčky pro Linux projekt prodává na svých stránkách podle modelu, v němž může kupec sám určit cenu. Výchozí výší je 1 americký dolar. Balíčky pro MacOSX měly být dostupné od dubna 2013. Balíčky pro Microsoft Windows byly rovněž naplánovány.\n\n19. dubna 2015 vešlo ve známost vydání Ardouru ve verzi 4.0. Toto hlavní vydání poprvé umožňuje pokusnou podporu pro Microsoft Windows od verze XP. Aby se usnadnilo přijetí programu novými uživateli, byla zrušena závislost na JACKu, démon pro pokročilé uživatele je nyní nutný jen volitelně.\n\nKromě toho byl program vylepšen s ohledem na používání pracovní paměti, zlepšena podpora pro MIDI a rozhraní napsáno od základu znovu. Slučitelnost témat z verze <=3.0 už není daná.\n\n\n"}
{"id": "1102378", "url": "https://cs.wikipedia.org/wiki?curid=1102378", "title": "Ontario Reign", "text": "Ontario Reign\n\nOntario Reign je profesionální americký klub ledního hokeje, který sídlí v kalifornském městě Ontario. Do AHL vstoupil v ročníku 2015/16 a hraje v Pacifické divizi v rámci Západní konference. Své domácí zápasy odehrává v hale Toyota Arena s kapacitou 9 736 diváků. Klubové barvy jsou černá a šedá.\n\nKlub nahradil v soutěži od ročníku 2015/16 Manchester Monarchs, stěhování zapříčinil vznik pacifické divize AHL. Klub v aréně vystřídal stejnojmenný celek, který v letech 2008-2015 hrál ECHL. Licence na ECHL se naopak stěhovala opačným směrem a od sezony 2015/16 vystupuje v ECHL klub s názvem Manchester Monarchs. Oba kluby jsou farmami mužstva NHL Los Angeles Kings.\n\nPremiérové utkání sehrál tým 10. října 2015 na ledě Bakersfield Condors a vyhrál 5:0, v domácím prostředí debutoval proti stejnému soupeři 23. října a před 9491 diváky a zvítězil 5:4.\n\nVlastníkem Ontario Reign je společnost Anschutz Entertainment Group.\n\n\n\nZdroj: \n\n\n\nZdroj: \n\n"}
{"id": "1102380", "url": "https://cs.wikipedia.org/wiki?curid=1102380", "title": "Odds BK", "text": "Odds BK\n\nOdds BK (celým názvem Odds Ballklubb, zkráceně Odd) je norský fotbalový klub z města Skien založený v roce 1894, letopočet založení je i v klubovém emblému. Klubové barvy jsou bílá a černá, v logu je bílý šíp, který protíná poslední písmeno D v nápisu ODD.\nSvé domácí zápasy hraje na stadionu Skagerak Arena s kapacitou 12 590–13 500 diváků. V sezóně 2015 hraje v norské nejvyšší lize Tippeligaen.\n\nV letech 1994 až 2012 byl znám pod názvem Odd Grenland.\n\n\n\"Platí k sezóně 2015\n\n\nSeznam českých hráčů, kteří působili v klubu Odds BK:\n\n"}
{"id": "1102381", "url": "https://cs.wikipedia.org/wiki?curid=1102381", "title": "Autoimunitní regulátor", "text": "Autoimunitní regulátor\n\nAutoimunitní regulátor (, AIRE) je protein. Jedná se transkripční regulátor, který je u člověka kódovaný genem \"AIRE\" na chromosomu 21 q22.3. Je exprimován především buňkami lokalizovanými ve dřeni brzlíku (anglicky \"thymus\"), tzv. medulárními thymovými epiteliálními buňkami (anglicky \"medullary thymic epithelial cells – mTEC\"). Zásadním způsobem reguluje expresi tkáňově-specifických antigenů (anglicky \"tissue-restricted antigens – TRA\") a řídí tak negativní selekci autoreaktivních klonů T-lymfocytů. Zajišťuje tím, aby imunitní systém nenapadal tělo samotné.\n\nAire je protein tvořený několika doménami a jeho struktura je typická pro transkripční regulátory a chromatin-vazebné proteiny. Je tvořený 545 aminokyselinami. N-konec proteinu obsahuje doménu CARD (\"caspase-recruitment domain\"), která je nezbytná pro oligomerizaci a dimerizaci proteinů při zánětu a apoptóze. Dále následuje doména SAND (SP100, AIRE1, NucP41/P75, DEAF1), jejíž funkce je pravděpodobně vázat DNA a regulovat transkripci. Mezi CARD a SAND doménou je NLS (\"nuclear localization signal\"), který zajišťuje lokalizaci AIRE v jádře. C-terminální část proteinu je tvořena dvěma PHD1 a PHD2 zinc finger doménami, které vážou dva zinečnaté ionty, interagují s nemethylovanými histony H3K4 a hrají roli v interakci s AIRE vazebnými proteiny. Mezi PHD1 a PHD2 doménou je oblast bohatá na aminokyselinu prolin, což je typické pro proteiny zapojené do transkripce. AIRE dále obsahuje 4 LXXLL motivy, které fungují jako koaktivátory nebo korepresory genové transkripce a vážou jaderné receptory. Všechny domény jsou konzervované a sdílí sekvenční homologní s Aire proteinem u myši, krysy, krávy nebo psa.\n\nLokalizace proteinu AIRE v jádře je soustředěna do nukleárních tělísek (anglicky \"nuclear bodies\"), což nasvědčuje tomu, že hraje roli při modulaci transkripce. AIRE není klasickým transkripčním faktorem, který by se vázal pouze na specifickou sekvenci DNA. Váže se především na nemethylovaný lysin 4 na histonu 3 (H3K4), který je součástí transkripčně neaktivního chromatinu. Vazba proteinu AIRE na tyto nemethylované oblasti usnadňuje nasednutí dalších proteinů např. P-TEFb (\"positive transcription elongation factor b\"), které dohromady tvoří multi-proteinový komplex a aktivují RNA polymerázu II. Současně tvoří AIRE komplex s CREB vazebným proteinem (\"CBP – CREB binding protein\"), který acetyluje histony a umožňuje tak rozvolnění a zpřístupnění chromatinu pro transkripci. Komplex AIRE, DNA-dependentní protein kinázy a inhibitoru aktivovaného STAT1 (PIAS1) také pozitivně modulují transkripci. Dohromady tyto AIRE asociované vazebné komplexy usnadňují transkripci málo aktivních genů a umožňují genovou expresi celé řady TRA.\n\nPří vývoji T-lymfocytů v brzlíku dochází k formování specifického T-buněčného receptoru (anglicky \"T-cell receptor – TCR\"). Tento proces je sledem náhodných událostí, které vedou ke vzniku receptorů, které rozeznávají jak cizí, tak vlastní antigeny. Tyto potenciálně autoreaktivní lymfocyty musí být před vstupem do periferie eliminovány, aby nedocházelo k napadení vlastních tkání a ke vzniku autoimunitních onemocnění.\n\nVnitřní část thymu – medula (dřeň) obsahuje mimo jiné také mTEC buňky, které byly definovány jako specifická stromální populace buněk produkující epiteliální adhezivní molekulu EpCAM, kostimulační molekuly CD80 a CD86 a MHC molekuly II. třídy. Bylo ukázáno, že subpopulace těchto buněk exprimující vysoké množství MHC II produkuje velké množství AIRE proteinu a tudíž i celou řadu tkáňově specifických antigenů. Jedná se o vlastní proteiny kódované geny, které jsou exprimované pouze buňkami jedné tkáně nebo omezeným počtem tkání. Tyto vlastní tkáňově specifické antigeny jsou prezentovány vyvíjejícím se T-lymfocytům v kontextu MHCI a MHCII molekul. Pokud příslušné T-lymfocyty rozeznají tyto antigeny, dochází buď k deleci těchto autoreaktivních klonů z repertoáru (negativní selekce) nebo ke konverzi těchto buněk na T-regulační lymfocyty (anglicky \"T-regulatory cells – Treg\"). mTEC buňky se vyskytují ve shlucích podle TRA, který zrovna exprimují. Zároveň jedna mTEC buňka během svého vývoje exprimuje mnoho různých TRA. Příklad tkáňově specifického antigenu je inzulín. Na expresi AIRE proteinu zřejmě ale nebude závislých 100% tkáňově specifických antigenů, protože například hladina exprese dekarboxylázy kyseliny glutamové (GAD67) nebyla deficiencí AIRE proteinu ovlivněna.\n\nMutace v genu \"AIRE\" způsobují u člověka autoimunitní polyendokrinní syndrom (anglicky \"APS – Autoimmune polyglandular syndrome\", také známý jako \"APECED – autoimmune polyendocrinopathy candidiasis ectodermal dystrophy\"), který je charakteristický chronickou mukokutánní kandidózou, hypoparathyroiditýdou a Adisonovou chorobou. Přítomné mohou být také různé autoreaktivní protilátky specifické pro řadu TRA, například P450 (kůra nadledvin) nebo inzulín (slinivka břišní). Diagnostickým markerem mohou být i protilátky proti interferonu I. typu.\n\nPodobně je tomu u Aire deficientních myší. Aire deficitní myši mají sníženou expresi TRA v thymu a dochází u nich k autoimunitní reakci na multiorgánové úrovni. Toto vzácné onemocnění se vyskytuje s větší prevalencí u určitých národů např. u Finů 1:25 000 a u Sardiňanů 1:14 000.\n\nV současné době je známo zhruba 60 různých mutací v genu \"AIRE\" u pacientů s APECED. Mezi nejčastější patří R257X v exonu 6 a delece v exonu 8.\n\nV malém množství byla detekována exprese AIRE mRNA i mimo thymus v periferních lymfatických tkáních především v lymfatických uzlinách a slezině. AIRE mRNA byla na periferii detekována především ve stromálních buňkách lymfatických uzlin a sleziny. Stejně jako v mTEC buňkách i tyto tzv. eTAC (anglicky \"extrathymic AIRE-expressing cells\") exprimují tkáňově specifické antigeny a pravděpodobně tak přispívají k dodatečné negativní selekci autoreaktivních klonů T-lymfocytů v periferiních orgánech. Ke studiu exprese Aire proteinu na periferii se využívá transgenní myší model Adig (\"Aire-Driven Igrp-Gfp\"), který exprimuje zelený fluorescenční protein (GFP) a autoanitgen diabetu I typu IGRP (\"islet specific glucose-6-phosphatase related protein\") pod Aire promotorem. Exprese AIRE proteinu na periferii a jeho vliv na periferní toleranci je stále žhavým předmětem výzkumu.\n"}
{"id": "1102384", "url": "https://cs.wikipedia.org/wiki?curid=1102384", "title": "Bakersfield Condors", "text": "Bakersfield Condors\n\nBakersfield Condors je profesionální americký klub ledního hokeje, který sídlí v kalifornském městě Bakersfield. Do AHL vstoupil v ročníku 2015/16 a hraje v Pacifické divizi v rámci Západní konference. Své domácí zápasy odehrává v hale Rabobank Arena s kapacitou 8 751 diváků. Klubové barvy jsou modrá, oranžová, šedá a bílá.\n\nKlub nahradil v soutěži od ročníku 2015/16 Oklahoma City Barons, stěhování zapříčinil vznik pacifické divize AHL. Klub v aréně vystřídal stejnojmenný celek, který v letech 1998-2015 hrál ECHL. Tento klub se přesunul do Norfolku, kde vystupuje jako Norfolk Admirals. Oba kluby jsou farmami mužstva NHL Edmonton Oilers.\n\nPremiérové utkání sehrál tým v domácím prostředí 9. října 2015 proti Grand Rapids Griffins před 5169 diváky a vyhrál 1:0.\n\nStejně jako Oilers i Condors vlastní kanadský podnikatel Daryl Katz.\n\n\n\nZdroj: \n\n\n\nZdroj: \n\n"}
{"id": "1102415", "url": "https://cs.wikipedia.org/wiki?curid=1102415", "title": "Měřicí přístroj", "text": "Měřicí přístroj\n\nMěřicí přístroje a jednoduchá měřidla slouží k zjišťování hodnot fyzikálních či chemických vlastností nejrůznějších předmětů, látek, procesů nebo prostředí. Tyto hodnoty se vyjadřují číslem, a to v určitých jednotkách. Jde o různé přístroje, nástroje nebo pomůcky, které se používají pro měření.\n\nMěření hraje v moderních společnostech stále významnější úlohu, a to v běžném životě, v obchodě, ve výrobě, v technice a zejména ve vědách. Rozmanitosti těchto potřeb odpovídá rozmanitost měřicích přístrojů a měřidel. Hranice mezi měřicím přístrojem a měřidlem není jasně vymezena, většina moderních přístrojů potřebuje elektrický zdroj. Někdy se mezi měřicí přístroje zahrnují i prosté indikátory a zkoušečky, které nedávají číselné hodnoty (například olovnice, fázovka, lakmus). Jindy se sem naopak počítají i různé přístroje a zařízení zobrazovací (mikroskop, osciloskop, spektrometr) nebo pomocné (například převodníky nebo senzory).\n\nMěřicí přístroje mohou výsledky měření indikovat buďto analogově, ukazatelem na stupnici, anebo digitálně, číselným údajem na displeji. Digitální indikace, charakteristická pro složitější přístroje s převodem měřené veličiny na elektrický proud, umožňuje daleko přesnější odečítání výsledků a obvykle i přímý přenos výsledku do počítače. Měření bývá také podstatně rychlejší, protože nezahrnuje pohyb mechanických součástek. Naopak při běžném, například dílenském měření může být digitální indikace nevýhodná právě proto, že je příliš rychlé a přesná. Indikace digitálního voltmetru při přiloženém napětí např. 1 V může oscilovat mezi údaji 1,00000 a 0,99999, takže na displeji není vidět téměř nic. Proto je na některých digitálních multimetrech zobrazena i stupnice s ukazatelem.\n\nZejména u levnějších přístrojů však číselný rozsah indikace na displeji (počet desetinných míst) neznamená citlivost ani přesnost měření. Ta je dána citlivostí a přesností vlastního čidla (senzoru), případně A/D převodníku, jehož výstup se na displeji prostě zobrazí, a to v zásadě na libovolný počet míst.\n\nNěkteré měřicí přístroje mohou výsledky měření dlouhodobě zaznamenávat, a to buď analogovým zápisem na papír (barograf na měření tlaku, tachograf v automobilu, heliograf v meteorologii), anebo pravidelným ukládáním digitálních hodnot do počítače.\n\nMěřicí přístroje lze třídit například podle měřených veličin (délka, hmotnost, čas atd.), podle měřicích metod (přímé a nepřímé), ale také podle oblasti použití (strojírenství, meteorologie, medicina atd.) nebo nároků na přesnost (laboratorní, dílenské atd.) I když žádné z nich úplně nevyhovuje, použijeme třídění podle veličin a oborově specifické měřicí přístroje, například lékařské nebo meteorologické, uvedeme jen jako příklady.\n\n\nNejjednodušší číselné měření je počítání (angl. \"counting\"), kde jsou jednotkou prostě kusy či výskyty. To se většinou obejde bez přístrojů, přesto se užívají ruční počítadla (např. cestujících v letadle), krokoměry, počítadla obrátek nebo ujetých kilometrů i složitější přístroje jako Geigerův-Müllerův počítač.\n\nMěření délek patří mezi nejčastější. V řádu do několika metrů se měří přikládáním měřítka, tesařského nebo svinovacího metru, které slouží jako stupnice. Pro přesnější měření se užívá posuvné měřítko s noniem nebo mikrometr, pro měření hloubek hloubkoměr.\n\nPři měření větších délek, například v dopravě nebo stavebnictví, se užívá měřicí pásmo nebo kolečkový hodometr. Vzdálenosti a výšky v řádu kilometrů se měří optickými nebo laserovými dálkoměry a výškoměry. Větší pozemské vzdálenosti i výšky se měří trigonometricky pomocí úhlů trojúhelníka, pro měření výšek slouží tlakoměrné a rádiové výškoměry a pro měření v astronomii rádiové dálkoměry (viz telemetrie), případně jiné nepřímé metody, například měřením rudého posuvu spektrálních čar.\n\nPro přibližné měření úhlů ve stolním měřítku slouží úhloměr, papírový či plastový, nebo ocelový dílenský úhloměr s otočným ramenem. Pro astronomická měření byl starý astroláb nahrazen moderním sextantem, pro geodetické účely moderní teodolit, vybavený dalekohledem s nitkovým křížem a vernierovou, u novějších přístrojů elektronickou stupnicí. V poslední době jej však také nahrazují laserové přístroje.\n\nMěření pravidelných ploch lze provádět měřením délek nebo triangulací a následným výpočtem. Pro měření obecných ploch (například na mapách) slouží různé mechanické planimetry, které integrují pohyb hrotu a změny jeho polohy. Pro přibližné měření nepravidelných ploch se například v kožedělném průmyslu používají sady měřicích koleček na společném hřídeli, které působí jako jednoduchý planimetr. Obsahy libovolných ploch na digitálních snímcích a mapách lze měřit programovými prostředky, například v programu Photoshop.\n\nPro měření a odměřování objemů tekutých i sypkých látek se používají válcové odměrky, někdy se stupnicí. Objemy měří běžné vodoměry a plynoměry, objem měří i meteorologický srážkoměr (ombrometr) a lékařský spirometr. Jinak se měření objemů často nahrazuje vážením.\n\nMěření hmotnosti patří k nejstarším a v běžném životě i v obchodě k nejběžnějším. Rovnoramenné váhy měří hmotnost tak, že ji vyrovnávají známou hmotností závaží na druhé misce, kdežto nerovnoramenné váhy dovolují vážit mnohem větší břemena než jsou závaží. Rovnoramenné váhy mohou být velmi přesné i citlivé a užívají se už několik tisíc let. Stejně starý je i přezmen, páková váha s posuvným závažím. Vystačí s jedním pevným závažím a zboží vyvažuje naopak tím, že mění délku ramene se závažím. Kyvadlové váhy také vystačí s jedním nebo dvěma pevnými závažími a využívají toho, že délka ramene se závažím se při vychylování ze svislé polohy zvětšuje. Jejich stupnice není lineární a mohou tedy mít poměrně široký rozsah, hmotnost lze odečítat přímo na stupnici.\n\nPružinové váhy, například mincíř, pracují podle Hookova zákona a tíhu zboží vyvažují silou natahované pružiny. Nejsou příliš přesné, zato malé, lehké a odolné. Hmotnost se odečítá přímo na stupnici. Na stejném principu pracují i mechanické siloměry (dynamometry).\n\nElektronické měření hmotnosti i síly také pracuje na principu deformace silou, deformaci však měří buď tenzometry, nebo častěji na základě piezzoelektrického jevu: napětí na polepech křemenného výbrusu je přímo úměrné deformaci. Elektronické váhy lze konstruovat pro téměř libovolný rozsah sil, jsou poměrně přesné a vážení je velmi rychlé. Hodnota se odečítá přímo na stupnici, dá se však snadno digitalizovat a zavést do počítače, který může výsledky registrovat a dále zpracovávat, takže hromadné vážení lze úplně automatizovat.\n\nČas lze měřit pouze nepřímo, indikací nebo počítáním pravidelných pohybů. Protože čas nemá absolutní počátek, je měření vždycky odměřováním trvání vůči konvenčně stanovenému počátku. Měří se zásadně dvojím způsobem:\nRychlost pohybu lze měřit přímo pomocí působení sil, které na rychlosti závisejí, například odporu vzduchu nebo elektromagnetických sil (klasický tachometr). Lze ji však měřit i nepřímo, například počítáním otáček vrtule (anemometr) nebo automobilového kola. Tím se měření rychlosti převede na měření frekvence, v současnosti zpravidla elektronické.\nParametry elektrického proudu (napětí, intenzita) se měří jeho účinky, a to buď působením elektromagnetických sil (analogové ručkové přístroje), anebo pomocí převodníků, jejichž výstupní signál lze zpracovávat digitálně. Měřidla elektrického výkonu (wattmetr) kombinují měření napětí a proudu, pro měření práce (elektroměr) se výkon integruje v čase.\n\nPasivní elektrické veličiny (odpor, kapacita, indukčnost) se měří buďto úbytkem napětí při známém proudu (ohmmetr), pro přesnější měření se užívají měřicí můstky.\n\nVětšina dalších fyzikálních veličin se v současnosti měří pomocí převodníků, které danou veličinu převedou na elektrický proud. V dalším uvádíme jen výběr zajímavějších měřicích přístrojů, které neměří tímto způsobem.\n\n\n\n"}
{"id": "1102418", "url": "https://cs.wikipedia.org/wiki?curid=1102418", "title": "Optický klam (album)", "text": "Optický klam (album)\n\nOptický klam (2013) je druhé album české zpěvačky Olgy Lounové. Obsahuje celkem devět písní o celkové délce 31 minut a 3 sekundy. Vedle jiných se na něm objevuje i duet s Karlem Gottem nazvaný „Dál za obzor“.\n\nNa disku jsou tyto písně:\n"}
{"id": "1102419", "url": "https://cs.wikipedia.org/wiki?curid=1102419", "title": "Ana Paula Valadão", "text": "Ana Paula Valadão\n\nAna Paula Valadão (* 16. května 1976 Belo Horizonte, Minas Gerais, Brazílie) je brazilská křesťanská zpěvačka. Je vůdkyní kapely Diante do Trono, která prodala více než 15 milionů alb.\n\n\n\n\n"}
{"id": "1102421", "url": "https://cs.wikipedia.org/wiki?curid=1102421", "title": "John Dehlin", "text": "John Dehlin\n\nJohn Dehlin je americký aktivista, Mormon (nyní bývalý) a zakladatel stránky Mormon Stories Podcast. V roce 2015 byl za své aktivity vyloučen Církví Ježíše Krista Svatých Posledních dnů.\n\nJohn Dehlin se narodil v Boise ve státě Idaho (USA). Jako misionář mormonské církve sloužil na konci 80. let ve Guatemale.\n\nV roce 2005 Dehlin založil stránku Mormon Stories Podcast, která měla za cíl pomoci pochybujícím členům mormonské církve, aby zůstali v jejích řadách. Sám Dehlin prošel podobnou krizí víry a stal se spoluzakladatelem webu STAYLDS.\n\nAčkoliv je Dehlin heterosexuál a má rodinu, je přesto významným LGBT aktivistou. Bojuje za gay a lesbická práva nejen v rovině zákonů, ale také v samotné mormonské komunitě.\n\nV roce 2014 také veřejně podpořil exkomunikovanou mormonskou aktivistku Kate Kelly, která bojovala za právo žen být v rámci mormonské církve vysvěceny ke kněžství a byla předvolána k disciplinárnímu církevnímu řízení den po něm.\n\n10. února 2015 získal John Dehlin oficiálně dopis, že byl vyloučen a nadále již není členem Církve Ježíše Krista Svatých Posledních dnů.\n\n"}
{"id": "1102423", "url": "https://cs.wikipedia.org/wiki?curid=1102423", "title": "2029", "text": "2029\n\nRok 2029 (MMXXIX) gregoriánského kalendáře začne v pondělí 1. ledna a skončí v pondělí 31. prosince. V České republice bude mít 250 pracovních dnů a 13 státních a ostatních svátků, z toho 11 jich připadne na mimovíkendové dny. Dle židovského kalendáře nastane přelom roků 5789 a 5790, dle islámského kalendáře 1450 a 1451.\n\n"}
{"id": "1102424", "url": "https://cs.wikipedia.org/wiki?curid=1102424", "title": "Správní poplatek", "text": "Správní poplatek\n\nSprávní poplatek je dobrovolná ekvivalentní platba, kdy zaplacením poplatku obdrží žadatel určitou protihodnotu. Smyslem poplatků je vybrat od žadatele určitý finanční obnos za provedení výkonu ve veřejné správě v zájmu žadatele. Správní poplatky jsou vybírané také obcemi při přeneseném výkonu státní správy.\n\nSprávní poplatky řadíme pod správní právo. Správní právo upravuje veřejnou správu, respektive soubor správních norem, které upravují organizaci a činnost veřejné správy. Jeho funkcí je regulovat společenské vztahy, které vznikají ve sféře a při výkonu veřejné správy.\n\nZákon č. 634/2004 Sb., o správních poplatcích, upravuje správní poplatky a výkon jejich správy, zejména jejich vyměřování a vybírání orgány moci výkonné a orgány územních samosprávních celků v oblasti státní správy. Správní poplatky se platí dle sazebníku poplatků uvedeného v příloze zákona o správních poplatcích.\n\nPoplatníkem správního poplatku je fyzická nebo právnická osoba, která podala návrh k provedení úkonu správnímu úřadu. Poplatky se platí konkrétnímu správnímu úřadu, který výkon provede. Poplatky nabývají splatnosti (nutnosti zaplacení) před provedením úkonu. Pokud poplatník nezaplatí poplatek ve stanovené lhůtě, vyzve ho příslušný úřad, aby tak učinil do 15 dnů ode dne, který následuje po zaslání výzvy k zaplacení. Pokud není správní poplatek stále uhrazen, může správní úřad zastavit správní řízení nebo daný úkon neprovede.\n\nFinanční úřady provádějí dozor nad správními úřady. Kontrolují, zda jsou poplatky vybírány ve správné výši, jsou včas placeny a vybírány. Pokud byla objevena chyba při vybírání poplatků, je na ni správní úřad upozorněn a musí sjednat nápravu. Pokud dojde k promlčení práva na vymáhání poplatku, musí nedoplatek doplatit správní úřad.\n\nPoplatky se platí převážně v české měně. Poplatky úřadům sídlícím na území České republiky lze platit kolkovými známkami, jestliže poplatek nepřesáhne hodnotu 5 000 Kč. V ostatních případech se poplatky platí na účet státního rozpočtu.\n\nOsvobození od poplatků jsou:\n\nOblasti, ve kterých se platí správní poplatky dle zákona č. 634/2004 Sb., o správních poplatcích:\n\n\n\n\n"}
{"id": "1102427", "url": "https://cs.wikipedia.org/wiki?curid=1102427", "title": "Olivier Occéan", "text": "Olivier Occéan\n\nOlivier Occéan (* 23. října 1981, Brossard, Québec, Kanada) je kanadský fotbalový útočník a reprezentant, který od léta 2015 hostuje v norském klubu Odds BK z německého klubu Eintracht Frankfurt. Na klubové úrovni hrál ve Spojených státech amerických, Norsku a Německu.\n\nV sezóně 2010/11 se stal se 17 vstřelenými góly v dresu SpVgg Greuther Fürth nejlepším kanonýrem 2. německé fotbalové Bundesligy (společně s Alexandrem Meierem z Eintrachtu Frankfurt a Nickem Proschwitzem z SC Paderborn).\nV A-mužstvu Kanady debutoval v roce 2004.\n\n"}
{"id": "1102429", "url": "https://cs.wikipedia.org/wiki?curid=1102429", "title": "Delfinárium (Varna)", "text": "Delfinárium (Varna)\n\nDelfinárium ve Varně je umístěno nedaleko od moře v parku (Mořská zahrada). Bylo otevřeno 11. srpna 1984, pojme 1200 diváků. Do bazénu o délce 15 m, šířce 12 m a hloubce 6 m přitéká potrubím voda z Černého moře. V roce 2009 bylo v delfináriu 6 delfínů, tři samice, dva samci a mládě. Tři byli přivezeni z Karibiku či břehů Střední Ameriky a další tři se narodili přímo v delfináriu. S nápadem vytvořit delfinárium v Bulharsku u břehů Černého moře poprvé přišel zoolog Nikolaj Bojev.\n"}
{"id": "1102431", "url": "https://cs.wikipedia.org/wiki?curid=1102431", "title": "Bernardo Calbó", "text": "Bernardo Calbó\n\nSvatý Bernardo Calbó, O.Cist. (asi 1180 – 26. října 1243) byl katalánský právník, později cisterciácký mnich a biskup ve Vic. Katolickou církví je uctíván jako světec.\n\nPocházel z Manso Calvo poblíž Reus z rytířské rodiny. Stal se právníkem při biskupském úřadě v Tarragoně. V roce 1214 vstoupil do cisterciáckého řádu. Stal se opatem kláštera \"Santa Creus\" a od roku 1223 nebo 1233 byl biskupem diecéze Vic. Účastnil se Reconquisty a poskytoval materiální pomoc vojákům, obléhajícím Valencii. Když křesťané Valencii dobyli, celebroval Bernardo první Mši svatou ve valencijské mešitě, přeměněné na katedrálu katolického arcibiskupství. Rovněž se, jakožto původním povoláním právník, podílel na zformulování valencijských zákonů.\n\nZemřel v roce 1243 a byl pohřben v katedrále ve Vich. Roku 1260 byl beatifikován papežem Alexandrem IV. a v roce 1710 jej papež Klement XI. kanonizoval. Bývá zobrazován jako biskup v cisterciáckém hábitu. Jeho liturgická památka bývá slavena 25. října.\n\n\n\n"}
{"id": "1102434", "url": "https://cs.wikipedia.org/wiki?curid=1102434", "title": "Folikulární buňka (štítná žláza)", "text": "Folikulární buňka (štítná žláza)\n\nFolikulární buňky jsou buňky, které zprostředkovávají tvorbu hormonů štítné žlázy, konkrétně tyroxinu a trijodthyroninu.\nVychytávají jod z krve a tvoří neaktivní hormony, které se hromadí ve folikulech. Ty poté přechází do folikulárních buněk, kde se odštěpují jejich přebytečné proteinové složky a uvolňují se do krve.\n"}
{"id": "1102435", "url": "https://cs.wikipedia.org/wiki?curid=1102435", "title": "Daniel Nannskog", "text": "Daniel Nannskog\n\nDaniel Nannskog (* 22. května 1974, Helsingborg, Örebro, Švédsko) je bývalý švédský fotbalový útočník a reprezentant, později fotbalový trenér. Mimo Švédsko hrál na klubové úrovni v Číně a Norsku.\n\nCelkem dvakrát se stal v dresu Stabæku nejlepším kanonýrem nejvyšší norské fotbalové ligy:\n\nV A-mužstvu švédské fotbalové reprezentace debutoval 14. 1. 2007 v přátelském utkání proti týmu Venezuely (prohra 0:2). Celkem odehrál v letech 2007–2009 za švédský národní tým 7  zápasů (všechny přátelské) a vstřelil 2 góly.\n\n"}
{"id": "1102438", "url": "https://cs.wikipedia.org/wiki?curid=1102438", "title": "Isabelle Schmutzová", "text": "Isabelle Schmutzová\n\nIsabelle Schmutz, (* 12. února 1971 Pompaples, Švýcarsko) je bývalá reprezentantka Švýcarska v judu.\n\nS judem začala v 6 letech v rodném městě. Později pokračovala v nedalekém Lausanne pod vedením Hiroši Katanišiho. Členkou reprezentace byla od 15 let, kde jí vedl pozdější manžel Leo Held.\n\nDo kolotoče světového juda naskočila v roce 1991. Poprvé na sebe výrazně upozornila o dva roky později a kvalitními výsledky se kvalifikovala na olympijské hry v Atlantě. Formu však do Atlanty nevyladila a vypadla v prvním kole. V dalších letech si udržovala solidní formu, která jí nakonec opět stačila ke kvalifikaci na olympijské hry v Sydney, kde však zopakovala výsledek z předcházejících her.\n\nSportovní kariéru ukončila po roce 2001. Je vystudovanou psychoterapeutkou a má vlastní praxi.\n\n"}
{"id": "1102440", "url": "https://cs.wikipedia.org/wiki?curid=1102440", "title": "Let United Airlines 173", "text": "Let United Airlines 173\n\nLet United Airlines 173 byl pravidelný let z New Yorku do Portlandu s mezipřistáním v Denveru. 28.12.1978 havarovalo letadlo tohoto letu na předměstí Portlandu. Typ letadla byl čtyřmotorový proudový DC-8. Posádku tvořilo 5 stewardů/stewardek a velice zkušený kapitán Malburn McBroom, první důstojník Roderick Beebe a palubní inženýr Forrest Mendenhall.\n\nLet probíhal normálně do té doby, než piloti nechali vysunout podvozek. U jednoho z tlačítek, které po zmáčknutí vypustí podvozek, stále blikalo světlo, což znamená, že podvozek není zajištěný. Kapitán McBroom proto vyslal palubního inženýra Mendelhalla, aby se šel do kabiny kouknout, jestli je na křídle vysunutá tyčka (u starších letadel se po vysunutí podvozku na křídlech vysunula krátká tyčka jakožto mechanický indikátor vyklopení podvozku). I přesto, že byla tyčka vysunutá, chtěl kapitán problém úplně vyřešit. Nad Portlandem kroužili celkem hodinu. Krátce před zřícením informovali kapitána kopilot a palubní inženýr o téměř nulovém množství paliva. Kapitán byl ale natolik zaneprázdněný, že je ignoroval a dále se soustředil na řešení problému s podvozkem. Zanedlouho zhasly všechny motory a letadlo začalo padat. Kapitán McBroom pochopil, že už na letiště nedoletí a pokusil se nouzově přistát v lesíku na předměstí Portlandu. Při nárazu zemřel palubní inženýr Mendelhall, steward Joan Wheeler a dalších 8 cestujících. Kdyby kapitán McBroom nepřistál mezi stromy a narazil do nějaké budovy, byl by nejspíš počet obětí mnohem vyšší. Ironií osudu také bylo, že letadlo po zřícení nevybuchlo, protože v něm nebylo žádné palivo.\n\nVyšetřování se ujalo NTSB, které později uvedlo jako hlavní příčinu příliš velkou pozornost, kterou kapitán McBroom věnoval poruše podvozku (porucha podvozku je téměř zanedbatelný problém, při většině havárií letadel způsobených poruchou podvozku nikdo nezemřel) a špatnou komunikaci kapitána s ostatními členy posádky (v té době bylo krajně neslušné, aby oponovali zkušenému kapitánovi ostatní členové posádky).\n\nProblém byl vyřešen výcvikovým programem vyvíjeným NASA – Optimalizace součinnosti posádky, který později absolvovala většina pilotů United Airlines a ostatních aerolinek. Kapitán McBroom přišel o pilotní licenci a o rodinu. Zemřel o 26 let později, 9.10.2004.\n\n"}
{"id": "1102442", "url": "https://cs.wikipedia.org/wiki?curid=1102442", "title": "Alan Rawsthorne", "text": "Alan Rawsthorne\n\nAlan Rawsthorne (2. května 1905 Haslingden, Lancashire – 24. července 1971 Cambridge) byl britský hudební skladatel.\n\nNarodil se v rodině lékaře Huberta Rawsthorne. Jako dítě byl chatrného zdraví a proto byl vzděláván převážně soukromými učiteli doma. Již v dětství projevoval hudební a literární nadání, ale rodiče je zrazovali od úmyslu stát s profesionálním hudebníkem. Aby jim vyhověl pokoušel se absolvovat studium zubního lékařství a architektury na Univerzitě v Liverpoolu. Oba pokusy však byly neúspěšné.\n\nV roce 1925 vstoupil konečně na Královskou hudební akademii v Manchesteru (\"Royal Manchester College of Music\"), kde byli jeho učiteli Carl Fuchs (violoncello) a Frank Merrick (klavír). Po absolvování školy v roce 1930 strávil Rawsthorne dva roky na mistrovském kurzu u Egona Petriho v Zakopanem v Polsku a krátce také v Berlíně.\n\nPo svém návratu do Anglie byl zaměstnán jako klavírista a učitel v Dartington Hall v Devonu a stal se interním skladatelem Školy tance a pantomimy (\"School of Dance and Mime\"). V roce 1934 odešel do Londýna, aby zkusil štěstí jako hudební skladatel na volné noze. Jeho první skutečný úspěch se dostavil až o čtyři léta později na festivalu Společnosti pro soudobou hudbu (\"International Society for Contemporary Music Festival\") v Londýně skladbou \"Theme and Variations for Two Violins\" (Téma a variace pro dvoje housle). V následujícím roce pak na festivalu soudobé hudby ve Varšavě uvedl rozměrnou skladbu \"Symphonic Studies\".\n\nRawsthorne zkomponoval hudbu k mnoha filmům. V tomto oboru patří k nejslavnějším hudba k britskému válečnému filmu \"Kruté moře\" (\"The Cruel Sea\") či hudba k televiznímu seriálu \"Příběh dvou měst\" podle románu Charlese Dickense. Pro českého posluchače je zajímavé, že zkomponoval také sborovou skladbu \"A Rose for Lidice\" věnovanou památce vyhlazení Lidic.\n\nPoprvé se oženil v roce 1934 s violoncellistkou \"Philharmonia Orchestra\" Jessie Hinchliffe. V roce 1950 se rozvedl a jeho druhou ženou se stala známá výtvarná umělkyně a příležitostná modelka Isabel Lambertová (1912–1992). Isabel byl vdova po skladateli Constantu Lambertovi a nevlastní matka Kita Lamberta, manažera skupiny The Who.\n\nZemřel 24. července 1971 v Cambridgi. Je pochován na hřbitově v Thaxted v hrabství Essex. Jeho poslední skladbu, \"Elegy for guitar\" (Elegie pro kytaru), dokončil po smrti skladatele slavný kytarista Julian Bream.\n\n\n\n\n\n\n\n\n\n"}
{"id": "1102443", "url": "https://cs.wikipedia.org/wiki?curid=1102443", "title": "Kaple Božího hrobu (Vratěnín)", "text": "Kaple Božího hrobu (Vratěnín)\n\nKaple Božího hrobu ve Vratěníně se nachází poblíž státní hranice s Rakouskem v Jihomoravském kraji, okres Znojmo. Stojí asi 300 metrů východně od centra obce na místním hřbitově. Je chráněna jako kulturní památka České republiky.\n\nV roce 1668 nechal majitel vratěnínského panství František Benedikt Berchtold vystavět ve Vratěníně kapli Božího hrobu a nařídil v ní 12 mší ročně. Dne 9. dubna 1669 ji věnoval farnímu kostelu, který spravovali premonstráti z kláštera v Jeruši (Geras). Kaple byla postavena podle vzoru Chrámu Božího hrobu v Jeruzalémě. S ostatními kaplemi na území České republiky jí spojuje její půdorysná dispozice, prvky slepé arkády v presbytáři a tvarování a rozmístění oken. Jde o jednoduchou centrální stavbou obdélného půdorysu. Ta je uzavřena polygonálním presbytářem o pěti stranách dvanáctiúhelníku. Kaple není dělena na místnosti – nemá Andělskou kapli ani hrobovou komoru. Též chybí na stříšce baldachýnová edikula.\n\nJejí průčelí završuje korunní římsa. Na ní nasedá vysoký trojúhelný štít ukončený železným křížkem. Sedlová střecha je pokryta pálenými taškami a její zadní část kopíruje polygonální závěr. Presbytář obíhá slepá arkáda lomených oblouků nesená deseti polosloupky bez patek. Dříky vybíhají přímo ze země a jsou ukončeny toskánskými hlavicemi bez dalších zdobných prvků. Do kaple se vstupuje jednoduchým pravoúhlým portálkem, který osvětluje trojice oken: ze severu sdružené okno s lomeným záklenkem, v jeho blízkosti se nachází obdélný otvor prostupující lichoběžně zdí a na protější jižní straně je okénko obdélného profilu. Vnitřní prostor je po celé délce sklenut valenou klenbou. Při západní stěně v hlavní ose je postaven zděný oltář. Nad ním jsou do klenby proraženy tři kulaté otvory jako průduchy pro odvětrávání kouře ze svíček a olejových lamp.\n\nNedochovaly se žádné inventáře, chybí zprávy o možné nástěnné malbě nebo nápisech. Není doložen nejen kámen, na kterém seděl anděl kynoucí Mariím, ale také dvě boční kamenné lavice vystupující z průčelí. Z daného půdorysu nevyplývá, že by kaple prošla rekonstrukcí, která by nahradila původní půdorysné členění. Kaple se nachází na vratěnínském hřbitově a slouží jako márnice.\n\nKřížová cesta mezi Vratěnínem a Uherčicemi, která vedla kolem kaple Božího hrobu, jak uvádí vratěnínská kronika, směřovala k poutnímu místu Loretě v klášteře Bosých augustiniánů ve Vratěníně od směru lesa. Z této cesty jsou dochovány čtyři kaple v polorozbořeném stavu a informace o páté zaniklé. Nacházejí se na cestě podél Vratěnínského potoka.\n\nPodél kaplí prochází Graselova stezka.\n\nPoutní místo Loreta se nacházelo v klášteře bosých augustiniánů ve Vratěníně. V roce 1726 byly farní kostel, klášterní chrám a loretánská kaple papežem Benediktem XIII. nadány odpustky. Vratěnín se v té době těšil velkému zájmu poutníků a byl cílem mnoha procesí. Tomu odpovídala i výhodná poloha při staré obchodní stezce, zesílena skutečností, že Vratěnín do výstavby nové zemské cesty Znojmo – Jihlava byl jednou ze stanic na poštovní trase Praha – Vídeň.\n\n\n"}
{"id": "1102445", "url": "https://cs.wikipedia.org/wiki?curid=1102445", "title": "Princezna Charlotte z Cambridge", "text": "Princezna Charlotte z Cambridge\n\nJejí královská Výsost princezna Charlotte Elizabeth Diana z Cambridge ( \"Šarlota Alžběta Diana\"; * 2. května 2015 Londýn) je dcera a druhý potomek prince Williama, vévody z Cambridge a Catherine, vévodkyně z Cambridge. Je čtvrtá v linii následnictví na britský trůn po svém dědovi, otci a starším bratrovi. Holčička je coby potomek následníka trůnu první královskou princeznou narozenou v britské panovnické rodině po 65 letech. Zatím poslední byla dcera Alžběty II. princezna Anna.\n\nClarence House oznámil veřejnosti druhé těhotenství vévodkyně z Cambridge 8. září 2014. Princezna se narodila v sobotu 2. května 2015 v 8 hodin 34 minut v nemocnici St Mary's Hospital v Londýně. O dva dny později rodiče oznámili, že se princezna bude jmenovat Charlotte Elizabeth Diana. Pokřtěna byla dne 5. července 2015 v Sandringhamu.\n\n8.ledna 2018 začala své vzdělání na mateřské škole Willcocks Nursery School v Londýně v blízkosti jejího rodinného domu Kensingtonského paláce Dne 5.9.2019 začala navštěvovat soukromou školu Thomas's Battersea School na jihozápadě Londýna . Doprovodili jí rodiče,princ William, vévoda z Cambridge, Catherine, vévodkyně z Cambridge a její o 2 roky starší bratr Princ George z Cambridge který tam již chodí.\n"}
{"id": "1102451", "url": "https://cs.wikipedia.org/wiki?curid=1102451", "title": "Horenské právo", "text": "Horenské právo\n\nHorenské právo je souhrnný název souboru právních a obyčejových norem používaných od středověku ve vinohradnictví a vinařství v českých zemích (zejména na Moravě). Jednalo se o soustavu pořádkových a trestních předpisů rozhodovaných a vykonávaných orgánem zvaným horenský soud, jehož hlavním představitelem byl perkmistr (neboli horný).\n\nNejstarší doložený soupis horenského práva v českých zemích pochází z roku 1281, kdy olomoucký biskup Dětřich z Hradce vydal horenské právo pro vinice v okolí Kroměříže. Horenská práva byla zrušena 22. září 1784, kdy je císař Josef II. zneplatnil vydáním \"Všeobecných vinohorenských zřízení\" pro markrabství Moravské, ovšem v povědomí vinohradníků byla často udržována i poté.\n\nPrávní řády vymezené speciálně pro vinohradnictví a vinařství byly od středověku formulovány nejen v českých zemích, ale i jinde. Horenské právo se jinde nazývalo např. latinským \"ius montium\" či německým \"Bergrecht\".\n\nTermín horenské právo zahrnoval několik významů. V první řadě to byl horenský řád, jímž se vymezovala správa vinic, dále pak horenský soud, který rozhodoval spory mezi majiteli vinic (viničných hor) a posléze označoval také pravidelná shromáždění vinohradníků příslušných oblastí. V neposlední řadě termín horenské právo vymezoval také práva panovníka k vinicím.\n\n\n"}
{"id": "1102453", "url": "https://cs.wikipedia.org/wiki?curid=1102453", "title": "Železniční doprava v Kosovu", "text": "Železniční doprava v Kosovu\n\nŽelezniční dopravu na území Kosova zajišťuje společnost Trainkos sh.a (albánsky: \"Operimet me Trena të Hekurudhave të Kosovës sh.a).\" Před vznikem společnosti Trainkos byla doprava zajištěna misí UNMIK Kosovo Railways J.S.C UNMIK Railways, která převzala kontrolu a řízení železniční dopravy Jugoslávským železnicím (JŽ). V roce 2011 vznikly dvě společnosti - Trainkos a Infrakos, odpovědná za železniční infrastrukturu.\n\nŽelezniční infrastrukturu tvoří 430 km tratí, z nichž na 333 km je zajišťována osobní i nákladní doprava. Na zbytku (97 km) je zajišťována pouze doprava nákladní. Infrastrukturu tvoří severojižní linie, která se Kosově Poli dělí na dvě větve severní. První větev je tvořena tratí přes Zvečan do srbského Kraljeva, druhá vede přes Prištinu a Podujevo do srbského Niše. Severojižní linie umožňuje spojení s severomakedonským hlavním městem Skopje. Dále se sevorojižní linie větví na tratě směřující do západokosovského města Peć a města Prizren na jihu Kosova. Krátkými větvemi jsou pak tratě do Magury a Gračanice. V současnosti je doprava zajištěna pouze mezi městem Peć a Prištinou a Prištinou a městem Hani i Elezit, resp. Skopje. V úseku od severní hranice se Srbskem po Kosovskou Mitrovici zajišťují železniční spojení Srbské železnice .\n\n\n"}
{"id": "1102454", "url": "https://cs.wikipedia.org/wiki?curid=1102454", "title": "Podrávský region", "text": "Podrávský region\n\nPodrávský region (slovinsky \"Podravska statistična regija\") je jedním ze statistických regionů Slovinska. Byl zřízen v květnu 2005. Nachází se ve východní části Slovinska a tvoří jej celkem 41 občin. Hlavním a také největším městem je Maribor. Rozloha regionu je 2 167,7 km² a k 1. lednu 2016 zde žilo 322 553 obyvatel.\n"}
{"id": "1102456", "url": "https://cs.wikipedia.org/wiki?curid=1102456", "title": "9K33 Osa", "text": "9K33 Osa\n\n9K33 \"Osa () je vysoce mobilní, protiletadlový raketový komplet krátkého dosahu vyvinutý v SSSR. \"9K33\" je jeho označení v rámci Indexu GRAU. V kódu NATO dostal název SA-8 \"Gecko. Jeho eportní verze se nazývá Romb.\n\nSA-8 byl první mobilní protivzdušný raketový systém obsahující vlastní útočné radary na jednom vozidle, které je povětšinou šestikolový BAZ-5937. Využití našel systém SA-8 i u sovětského námořnictva, konkrétně u fregat, korvet i letadlových lodí.\n\n"}
{"id": "1102457", "url": "https://cs.wikipedia.org/wiki?curid=1102457", "title": "Kauza Hitler je gentleman", "text": "Kauza Hitler je gentleman\n\n„Hitler je gentleman“ měl být titulek článku, který podle nedoloženého tvrzení českého prezidenta Miloše Zemana uveřejnil novinář Ferdinand Peroutka v časopise \"Přítomnost\" v době vzrůstající moci nacistického Německa. Zeman toto tvrzení pronesl ve svém projevu 27. ledna 2015 u příležitosti 70. výročí osvobození koncentračního tábora v Osvětimi na konferenci \"Let My People Live!\" a uvedl jej jako příklad údajné „fascinace intelektuálů zrůdným učením“. Tento výrok vzbudil rozhořčení mezi historiky a částí veřejnosti, kteří tvrdili, že Peroutka takový text nikdy nenapsal, a vyzvali Zemana k omluvě. Miloš Zeman na existenci článku trvá a pověřil své spolupracovníky, aby článek nalezli, což se nestalo.\n\nJako první použil toto tvrzení o Peroutkovi v roce 2002 ministr kultury ve vládě Miloše Zemana Pavel Dostál v České televizi v pořadu věnovaném sudetským Němcům, když „citoval“ Peroutku „… vždyť je to gentleman, určitě se domluvíme…“ Toto tvrzení dál nijak nerozvedl.\n\nZemanovo tvrzení o existenci článku „Hitler je gentleman“ 30. ledna 2015 odmítl historik Petr Zídek a později i představitelé Sdružení Ferdinanda Peroutky, kteří 1. února 2015 Miloše Zemana otevřeným dopisem vyzvali, aby se omluvil, což ústy svého mluvčího odmítl. V únoru 2015 uvedl: \"„Před více než třiceti lety jsem po několik měsíců v Klementinu pročítal časopisy Přítomnost. A protože mám fotografickou paměť, přesně si pamatuji, že článek s tímto titulkem byl vlevo dole.“\" Uvedl, že se domnívá, že byl vydán kolem roku 1936. Hledání článku se následně věnovali Zemanův mluvčí Jiří Ovčáček a kancléř Vratislav Mynář. Poté, co se Zeman odmítl omluvit a jeho mluvčí Ovčáček na webových stránkách Hradu publikoval jiné články Ferdinanda Peroutky, které označil za kontroverzní, však Peroutkova vnučka Terezie Kaslová odmítla dál čekat na výsledek hledání a koncem dubna 2015 podala na Českou republiku žalobu na ochranu osobnosti, jelikož, podle názoru jejího právního zástupce, Zeman žalované výroky pronesl na konferenci kam nebyl pozván coby soukromá osoba, ale z titulu výkonu své ústavní funkce, a pronesl je tam coby oficiální představitel státu. Jedním z článků publikovaných na webových stránkách Kanceláře prezidenta republiky, namísto Zemanem původně zmíněného údajného článku „Hitler je gentleman“, byl „Dynamický život“, který Peroutka napsal v roce 1939 u příležitosti Hitlerových 50. narozenin. Podle historika Martina Gromana ze Sdružení Ferdinanda Peroutky Ovčáček text naprosto nepochopil a článek byl laděný protinacisticky. Za tento článek byl Peroutka zatčen a až do konce druhé světové války vězněn.\n\nObjevily se alternativní hypotézy o autorství výroku „Hitler je gentleman“. Server abcHistory.cz vyjádřil domněnku, že se mohlo jednat o článek „Hitler po lidské stránce“, překlad jedné kapitoly z knihy \"I Know These Dictators\" novináře britského deníku Daily Mail G. Warda Price, přetištěný Přítomností v létě 1938. V takovém případě by se jednalo o identické obvinění, jakému Peroutka čelil bezprostředně po válce (ale opakovaně i později) ze strany některých komunistů. Analýza redaktorů serveru \"abcHistory.cz\" dále naznačovala, že v případě Zemanova výroku může jít o zkreslenou vzpomínku. Server rovněž připomněl, že výrokem „Hitler je gentleman“ se před válkou proslavil britský ministerský předseda Chamberlain.\n\nNa blogu téhož portálu a posléze i v České televizi zazněla zpráva, že tentýž výrok pronesl americký geolog Walter Bergmann, jehož citát se v roce 1942 objevil v časopise \"Svět\" (podepsán je pseudonym „J. Hr.“), Podle bloggera Martina Kryla vyslovil sousloví „Hitler je gentleman“ generální ředitel americké telekomunikační firmy IT&T Sosthenes Behn. Podle Ústavu pro českou literaturu Akademie věd České republiky byl Ferdinand Peroutka roku 1958 kritizován spisovatelem Janem Drdou v \"Literárních novinách\", že za „gentlemana, který to myslel dobře, ale nic nemohl zmoci“, označil německého vyslance v prvorepublikovém Československu v letech 1936–1938 Ernsta Eisenlohra, s nímž se v roce 1938 několikrát setkal. Nepodařilo se však dohledat, zda takové tvrzení Peroutka publikoval tiskem. \n\nPodle spekulace \"Lidových novin\" je také možné, že šlo o Peroutkův poválečný článek „Když spáč procitne“ [Dnešek, 1/1946], kde se sice o gentlemanství mluví, ale nikoliv ve spojitosti s Hitlerem. Podle zjištění zpravodajského webu \"iDNES.cz\" pak Peroutka v knize „Mluví k vám Ferdinand Peroutka“, zachycující jeho rozhlasové projevy z 60. let, naopak prohlásil, že „[v] třicátých letech velké neštěstí bylo přivoděno tím, že značná část evropské diplomacie považovala Adolfa Hitlera koneckonců za gentlemana.“ \n\nMartin Jan Stránský, vydavatel \"Přítomnosti\" a neurolog, vyjádřil domněnku, že Miloš Zeman může na neexistující Peroutkův článek mít falešnou vzpomínku následkem svého zdravotního stavu a z téhož důvodu se za své výroky o něm není ochoten omluvit.\n\nMiloš Zeman 3. května 2015 prohlásil, že pokud do 30. června Jiří Ovčáček tento údajný článek nenalezne, tak se za nenalezení článku omluví. Na existenci článku ale trval a prohlásil, že ze svých prostředků vypíše odměnu pro toho, kdo jej případně najde. Dne 24. června 2015 přiznal, že Ovčáček s hledáním neuspěl, a slíbil odměnu 100 tisíc korun případnému nálezci. \n\nOdměna za nalezení článku, o níž 3. května 2015 Miloš Zeman začal mluvit, inspirovala několik autorů k tomu, že se pokusili text podle jím vyslovených indicií vytvořit. \n\nWeb Opráski sčeskí historje publikoval ještě týž den, 3. května 2015, „výstřížek“ z Přítomnosti, který v závěru obsahuje i „Peroutkovu“ redakční poznámku, aby byl článek vytištěn vlevo dole, „tam, co bývá obvykle reklama na Francovku“. Tento obrázek pak začal kolovat po internetu bez uvedení skutečného zdroje, a kdesi se k němu přidružila informace, že mělo jít o první lednové vydání roku 1939 (kde na příslušném místě skutečně byla reklama na Francovku). Kolovala i modifikovaná verze, v níž byl výstřižek zakomponován do skutečné stránky Přítomnosti, avšak nikoliv vlevo dole, ale vpravo uprostřed na stránce., \n\nJiří X. Doležal publikoval 4. května 2015 na webu časopisu Reflex údajně nalezený článek, „který vyšel v Přítomnosti 32. srpna 1939“.\n\nDne 29. června 2015 oznámila starostka městské části Praha 10 Radmila Kleslová (ANO), že v Čapkově vile (kterou v roce 2013 městská část zakoupila) nalezla fragment zvláštního vydání Přítomnosti, v němž se vlevo dole nacházel článek „Ferdinada Peroutky“ nadepsaný „Hitler je gentleman“, jehož pravá dolní část však byla utržená. Zpravodajský server \"Echo24\" uvedl, že se s nejvyšší pravděpodobností jedná o podvrh (časopis \"Přítomnost\" měl v této době jinou grafickou úpravu, neodpovídá ani použitý font, jazyk neodpovídá spisovné normě, v článku jsou překlepy, Peroutkovo jméno je zkomoleno). Podle Martina Gromana je nesmysl, že by tehdy Přítomnost vyšla ve zvláštním vydání. Pochybnosti nad autenticitou článku vyjádřili i Terezie Kaslová a Jiří Ovčáček. K autorství podvrhu, tištěného na inkoustové tiskárně, se přihlásil literární kritik Jaromír Slomek z časopisu \"Týden\", který uvedl, že „jeho cílem bylo pobavit kolegy novináře“ a „vysmát se žertem této frašce [hledání neexistujícího článku Hradem], která už unavuje“. Nastražený článek místo toho našel bývalý starosta Prahy 10 Bohumil Zoufalík a donesl jej Kleslové. Zeman prohlásil, že si není jistý, zda jde skutečně o podvrh, a že chce, aby historici prozkoumali, zda článek přece jen není pravý. Martin Sekera z Knihovny Národního muzea potvrdil, že text není pravý. Kleslová prohlásila, že po člověku, který článek ve vile nastražil, bude požadovat úhradu nákladů na expertízu. \n\nV časové návaznosti na prvoinstanční rozhodnutí soudní pře a následné Zemanovo odmítnutí omluvy se počátkem března 2016 v Brně pod mostem u sjezdu z dálnice na letiště objevil nápis „Zeman je kunda.“ – F. Peroutka“. Kromě kauzy patrně reagoval také na dřívější kontroverzní výrok Miloše Zemana ke skupině Pussy Riot. Nápis byl vyveden ve stylu známého brněnského streetartového umělce Tima, který však autorství nepotvrdil. Záhy byl odstraněn, po několika dnech se však objevila jeho reminiscence ve formě prázdných uvozovek a podpisu F. Peroutky.\n\nDne 26. června se Miloš Zeman omluvil za nenalezení článku, na jehož existenci přesto nadále trvá.\n\nNa počátku října 2015 Zeman uvedl, že zřejmě byla nalezena stopa vedoucí k hledanému článku „Hitler je gentleman“. Šlo o zmínku Ferdinanda Peroutky ve vydání \"Přítomnosti\" z 23. března 1938, v němž si postěžoval na cenzuru jeho předchozího článku. Ve zmíněném článku „Co bylo, nebude“ Peroutka ve skutečnosti napsal: „\"Censura znemožnila mi posledně, abych upozornil na pozoruhodné politické schopnosti německého kancléře a abych varoval před jeho podceňováním.\"“ Tím odkazoval na článek z předchozího vydání z 16. března, jehož titulek i celé části byly zcenzurovány. V knihovně Ústavu pro českou literaturu AV ČR se zachoval necenzurovaný výtisk, v němž však Peroutkův článek „Anschluss – ce n’est pas la guerre“ sousloví „Hitler je gentleman“ neobsahuje. Peroutka zde naopak varuje před dosavadním podceňováním Německa a Hitlerovy politické geniality: „\"I když Hitlerovo nadání jest pro nás zlověstné, varujme se toho, abychom je neuznali. Dívejme se na věci tak, jak jsou: Máme odpůrce, v jehož charakteru je několik zřejmých rysů politické geniality.\"“\n\nPeroutkova vnučka Terezie Kaslová koncem dubna 2015 podala na Českou republiku žalobu na ochranu osobnosti. Právní zástupci Kaslové a Zemana učinili několik pokusů se dohodnout o mimosoudním vyrovnání, neuspěli však v srpnu 2015 ani v lednu 2016. Na začátek března 2016 tak byl stanoven termín soudního jednání. Miloš Zeman při té příležitosti uvedl, že se na soud těší, a dále: „Přejeme si, aby došlo k soudu, protože když si přečtete ten projev, kde byl Peroutka zmíněn jednou jedinou větou, tak ta věta zněla, že podlehl nacistické ideologii.“ Soudu poskytl soubor dokumentů, které údajně měly jeho tvrzení podporovat. Terezie Kaslová pro DVtv 22. ledna uvedla, že se na soud netěší, věří však, že by jej mohla vyhrát. K soudnímu stání by podle ní mělo dojít, pokud právní zástupce Kanceláře prezidenta republiky ve 30denní lhůtě nepřijde s mimosoudním řešením. Připomněla, a spolu s ní i šéfredaktor týdeníku \"Respekt\" Erik Tabery, že Zemanův výrok z konference spočívá ve více větách: „Jeden z největších českých novinářů Ferdinand Peroutka uveřejnil v prestižním časopise Přítomnost článek s titulkem ,Hitler je gentleman‘. Tentýž novinář po mnichovské dohodě napsal: ,Nemůžeme-li zpívat s anděly, musíme výti s vlky.‘“ A dále: „Co vede k této fascinaci intelektuálů naprosto zrůdným učením? Co vede k tomu, že se z doktora Jekylla stává Mr. Hyde?“ K výroku o vytí s vlky přitom Kaslová považovala za prokázané, že jeho autorem nebyl Peroutka, nýbrž Jan Stránský. Podle Taberyho by pak autorem výroku o gentlemanství mohl být spíše historik Jan Rataj, který ve své knize \"O autoritativní národní stát\" uvedl (vlevo dole), že Peroutka „vycházel z nepodložené a iluzorní představy o gentlemanském vztahu nacistického Německa k poraženému soupeři“.\nObvodní soud pro Prahu 1 počátkem března 2016 nepravomocně rozhodl, že kancelář prezidenta se musí Terezii Kaslové omluvit osobním dopisem. V dopise má být výslovně uvedeno, že „Česká republika se omlouvá“ a dále, že Ferdinand Peroutka nenapsal Milošem Zemanem zmíněný článek „Hitler je gentleman“ a že není autorem tohoto výroku. Omluva má být také po dobu 30 dní uveřejněna na webu prezidentské kanceláře. Prezidentská kancelář na rozsudek reagovala prohlášením, že se Zeman omlouvat nehodlá. Na to ihned reagovali přední čeští politici. Mluvčí prezidenta Jiří Ovčáček ve zpravodajské relaci České televize uvedl, že prezidentská kancelář podá odvolání a počítá s tím, že se kauza může dostat až k Ústavnímu soudu. Ústavní právník Jan Kysela vyslovil pochybnost, zda měla žaloba mířit na Českou republiku, nebo měla být podána na samotného Miloše Zemana, neboť dle jeho názoru by měly být verbální projevy předmětem soukromého práva a Zeman jako fyzická osoba by měl být za ně osobně odpovědný, zatímco jako prezident není odpovědný politicky a trestněprávně. Stejně se vyjádřil i advokát Jaroslav Ortman. Martin Jan Stránský, současný vydavatel Přítomnosti a povoláním neurolog, označil Zemanovu neochotu omluvit se za jeho výroky o neexistujícím článku za projev poruchy paměti či případně demence. \n\nMiloš Zeman se k rozsudku vyjádřil v diskuzním pořadu televize Prima \"Partie\" 6. března, kde zopakoval přesvědčení o existenci dotčeného článku a přidal příměr: „Boha také nikdo neviděl, což neznamená, že neexistuje“. Nepovažuje se za natolik senilního, aby ztrácel paměť. Připomněl, že Peroutka v období druhé republiky napsal jiné články, v nichž se dle jeho názoru přiklonil k nacismu, což by se mělo stát předmětem odvolání proti rozsudku, neboť soudkyně tyto články odmítla vzít v úvahu. Senátorka za Stranu zelených a bývalá ústavní soudkyně Eliška Wagnerová k tomu uvedla, že prezident nepochopil, co bylo jeho úkolem u soudu, neboť měl předložil důkaz, že Ferdinand Peroutka publikoval článek „Hitler je gentleman“ a výrok o vlcích a andělech, protože právě tyto výroky žalobkyně označila za nepravdivé. Existence jiných článků a snaha hledat v nich souvislost Peroutky s nacismem to nemůže nahradit. Vyjádřila také překvapení, že vedle žaloby na prezidentskou kancelář nebyl žalován i Miloš Zeman samotný.\n\nSenát Městského soudu v Praze pod vedením soudce Tomáše Novosada v rámci odvolání 1. září 2016 částečně změnil rozsudek soudu prvního stupně. Potvrdil, že se Kancelář prezidenta republiky musí omluvit Terezii Kaslové za výrok o autorství článku „Hitler je gentleman“, který Miloš Zeman pronesl na adresu jejího dědy Ferdinanda Peroutky. Jeden z Peroutkových článků ale soud označil za antisemitský, a protože ve svých článcích používal obsahově podobná vyjádření, jako bylo tvrzení, že po mnichovské dohodě měl napsat: „Nemůžeme-li zpívat s anděly, musíme výti s vlky“, žalobu vůči tomuto výroku zamítl. Zamítl ji také ve vztahu k výroku o „fascinaci intelektuálů naprosto zrůdným učením“, neboť nejde o skutkový, ale hodnotící výrok, na který má podle soudu každý právo, navíc je možná fascinaci vnímat i v negativním smyslu. Rozhodnutí odvolacího soudu bylo již pravomocné, ale Kaslová poté oznámila, že podá dovolání k Nejvyššímu soudu. Zeman na existenci údajného článku nepřestal trvat. Dovolání se také rozhodla podat Kancelář prezidenta republiky, nevyloučila ani stížnost k Ústavnímu soudu. Důvodem je podle jejího prohlášení nesouhlas s přenesením odpovědnosti prezidenta republiky za jeho výroky na Českou republiku. V textu omluvy se totiž za výrok neomlouvá Miloš Zeman či Kancelář prezidenta republiky (která je organizační složkou státu bez vlastní právní subjektivity), ale přímo Česká republika.\n\nKancelář přezidenta republiky měla omluvu poslat dopisem do 23. září 2016 a vyvěsit ji po dobu 30 dnů na svých webových stránkách. To se však nestalo, a tak Kaslová v říjnu začala omluvu vymáhat exekučně. Dne 24. října exekutor pověřený Obvodním soudem pro Prahu 1 rozhodl, že Kancelář prezidenta republiky musí zaplatit do tří dnů pokutu ve výši 100 tisíc korun. Šlo o nejvyšší možnou výši pokuty, neboť vázanost státu právem a pravomocnými rozhodnutími jeho vlastních soudů je dle exekučního rozhodnutí elementárním atributem právního státu. Pokuty by mohly být ukládány i opakovaně a kanceláři by mohl být exekutorem také obstaven účet. Kancléř Vratislav Mynář však uvedl, že dokud ale nerozhodne Nejvyšší soud o podaném dovolání, nechce se prezidentská kancelář omlouvat ani platit pokutu. Nejvyšší soud již v řádu dnů rozhodl o odložení vykonatelnosti rozhodnutí městského soudu, kterým byla kanceláři nařízena omluva, do doby, než rozhodne o podaném dovolání.\n\nRozsudkem ze dne 9. května 2018 Nejvyšší soud rozhodl o zrušení obou rozsudků soudů nižších instancí s odůvodněním, že organizační složkou státu, která „zodpovídá za škodu způsobenou při výkonu státní správy“, není v tomto případě Kancelář prezidenta republiky. Tím podle Nejvyššího soudu odvolací soud „zatížil řízení takzvanou jinou vadou, která mohla mít za následek nesprávné rozhodnutí“. Kvůli této vadě se pak Nejvyšší soud nezabýval ani ostatními námitkami Kaslové a vrátil projednávání Obvodnímu soudu pro Prahu 1. Rozhodování trvalo Nejvyššímu soudu téměř rok a půl. Nově se stalo žalovanou stranou Ministerstvo financí, prezident vyjádřil vůli vstoupit do sporu jako vedlejší účastník, díky čemuž by mohl dávat návrhy a měl by případ do určité míry pod kontrolou. Kaslová s tím nesouhlasila.\n\nKoncem září 2016 byl historikem Janem Galandauerem představen nalezený článek „Hitler – gentleman“ (plným názvem „Hitler – gentleman, čeští nár. soc. – piráti!“), který vyšel 24. února 1937 v komunistickém deníku \"Rudé právo\" a v některých rysech přibližně odpovídá článku původně popisovanému v projevu hlavy státu, kromě slova „gentleman“ v názvu také v tom, že vyšel kolem roku 1936 v periodickém tisku vlevo dole. Článek, který však nenapsal Peroutka, je odmítavou reakcí na anonymní proněmecký článek „Gentlemani a piráti“, jenž vyšel v agrárnickém deníku \"Venkov\" o den dříve, a podle nějž českoslovenští legionáři na vojenském sjezdu v Berlíně označili Hitlera za příjemného muže bez jakéhokoli zájmu rozpoutat válku. Miloš Zeman ovšem na existenci Peroutkova článku nepřestal trvat, s tím, že jeho mluvčí Ovčáček jej bude i nadále hledat. Zeman prostřednictvím svého mluvčího také odmítl možnost, že by ve svém projevu měl na mysli nalezený text z \"Rudého práva\".\n\nDne 11. října 2018 redaktor týdeníku \"Respekt\" Marek Švehla zveřejnil na Facebooku snímek z knihy, v níž byla na straně č. 100 vlevo dole uvedena věta „Hitler byl pravděpodobně gentleman“. Jednalo se o český překlad knihy Kurta Vonneguta \"Matka noc\". Obdobné zjištění bylo rovněž publikováno už v březnu 2016.\n\n\n"}
{"id": "1102458", "url": "https://cs.wikipedia.org/wiki?curid=1102458", "title": "Seznam měst v Kosovu", "text": "Seznam měst v Kosovu\n\nToto je seznam měst v Kosovu.\nNa seznamu je 37 měst, seřazených podle počtu obyvatel v roce 2011. U každého města je také uveden okruh, do něhož město patří. Největší aglomerací v zemi je Priština, ve které žije 198 897 obyvatel.\n"}
{"id": "1102462", "url": "https://cs.wikipedia.org/wiki?curid=1102462", "title": "Baranavická oblast", "text": "Baranavická oblast\n\nBaranavická oblast (bělorusky \"Баранавіцкая вобласць\", rusky \"Барановичская область\") byla správní jednotkou na území Běloruské SSR, která existovala od 4. prosince 1939 do 8. ledna 1954, kdy byla v rámci sjednocování oblastí zrušena.\n\nNacházela ve střední a jihozápadní části Běloruska. Administrativním centrem bylo město Baranavičy.\n\nOblast byla založena nařízením předsednictva Nejvyššího sovětu SSSR ze 4. prosince 1939 na území bývalého Nowogródeckého vojvodství Druhé republiky po přistoupení západního Běloruska k běloruské SSR.\n\nDne 15. ledna 1940 byly nařízením předsednictva Nejvyššího sovětu SSSR zavedeny nové správními celky, osm polských dřívějších povětů bylo zrušeno a ty byly nahrazeny 26 rajóny.\n\nOd června 1941 do července 1944 byla oblast obsazena nacistickým Německem, po znovudobytí Rusou armádou bylo území pod sovětskou správou obnoveno.\n\nDne 8. ledna 1954 byla nařízením předsednictva Nejvyššího sovětu SSSR oblast zrušena a administrativní rajóny byly začleněny do Brestské, Hrodenské, Minské a Maladzečněnské oblasti. Město Baranavičy se stalo součástí Brestské oblasti.\n\nBaranavická oblasti hraničila na severu s litevskou SSR a Vilejskou oblasti v Bělorusku, východně se rozkládala Minská oblast, na jih Pinská a na západě Brestská a Bjelastocká oblast.\n\nBaranavická oblast se v roce 1939 skládala ze 26 rajónů:\n\n\nV souvislostí s reorganizací Baranavické oblasti se v roce 1952 skládala ze 26 rajónů a města Baranavičy:\n\n\nDne 8. ledna 1954 byla oblast zrušena a administrativní rajóny byly začleněny do Brestské, Hrodenské, Minské a Maladzečněnské oblasti.\n"}
{"id": "1102467", "url": "https://cs.wikipedia.org/wiki?curid=1102467", "title": "Norman Pritchard", "text": "Norman Pritchard\n\nNorman Gilbert Pritchard (23. června 1877 Kalkata — 31. října 1929 Norwalk) byl indický atlet a filmový herec, dvojnásobný olympijský medailista.\n\nPocházel z anglické rodiny usazené v Kalkatě, studoval na tamní Saint Xavier College, kterou reprezentoval ve fotbale a lehké atletice. Stal se sedmkrát po sobě mistrem Bengálska v běhu na 100 yardů. V roce 1900 odcestoval do Anglie, kde skončil druhý na mistrovství Amateur Athletic Association a byl pozván na Letní olympijské hry 1900 v Paříži. V běhu na 60 metrů vypadl v rozběhu a na 100 metrů v semifinále, v běhu na 200 metrů skončil na druhém místě za Johnem Walterem Tewksburym a v překážkovém běhu na 200 metrů byl rovněž druhý za Alvinem Kraenzleinem. Na 100 metrů překážek postoupil do finále, ale závod nedokončil a nebyl klasifikován. Jako cenu za umístění dostal od pořadatelů olympiády perořízek (medaile se tehdy neudělovaly, ale někteří závodníci je obdrželi dodatečně). Vzhledem k nedostatečným záznamům existují spory, zda Pritchard na hrách reprezentoval Indii (v tom případě by byl historicky prvním indickým a vůbec asijským olympijským medailistou) nebo Velkou Británii.\n\nPo olympiádě působil jako tajemník Indian Football Association, později odjel do Hollywoodu, kde se pod pseudonymem Norman Trevor stal uznávaným hercem němého filmu. Představil se po boku Ronalda Colmana v dobrodružných snímcích \"Pevnost mrtvých\" a \"Kapitán Sorrel a syn\" (režie Herbert Brenon) a s Clarou Bow hrál v psychologickém filmu \"Dítě rozvodu\" (režie Josef von Sternberg).\n"}
{"id": "1102468", "url": "https://cs.wikipedia.org/wiki?curid=1102468", "title": "Admirál (odrůda jablek)", "text": "Admirál (odrůda jablek)\n\nAdmirál (\"Malus domestica\" 'Admirál') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklizňová zralost nastává začátkem října. Plody jsou skladovatelné až do konce května. Odrůda je považována za rezistentní vůči některým chorobám, odrůdu lze pěstovat bez chemické ochrany. Kultivar je také nazýván 'Admiral'.\n\nByla vyšlechtěna v ČR. Odrůda vznikla zkřížením odrůd 'Bohemia' × 'Mira'. Odrůdu zaregistroval Ústav experimentální botaniky AV ČR, Střížovice(UEB 3824/1) v roce 2008.\n\nV roce 1937 byla v Anglii zavedena odrůda pod stejným názvem (se synonymem \" 'Togo of Upton' \"). V Česku její rozšíření není doloženo.\n\nTriploidní odrůda, cizosprašná, vyžaduje opylovače. Kvete středně raně.\n\nRůst odrůdy je bujný. Řez je nezbytný, zejména letní řez.\n\nPlodí středně brzy, průměrně a pravidelně.\n\nPlod je ploše kulatý, střední. Slupka hladká, zelené zbarvení s rozmytou jasně až purpurově červenou. Dužnina je nažloutlá se sladce navinulou chutí, tuhá, velmi dobrá.\n\nOdrůda je rezistentní proti strupovitosti jabloní (gen Vf a na polygenním základě) a odolná k padlí. Odrůda je náchylná k hořké pihovitosti.\n\nJe vhodná k dlouhodobému skladování a přímému konzumu. Je doporučováno pěstování odrůdy na slabě rostoucích podnožích.\n"}
{"id": "1102474", "url": "https://cs.wikipedia.org/wiki?curid=1102474", "title": "Administrativní dělení Kosova", "text": "Administrativní dělení Kosova\n\nKosovo je rozděleno do 7 okruhů (albánsky: \"rajone\", srbsky: \"oкрузи\"). Okruhy jsou dále děleny do 38 obcí (albánsky: \"komuna\", srbsky: \"oпштина\").\n"}
{"id": "1102475", "url": "https://cs.wikipedia.org/wiki?curid=1102475", "title": "Ann Simonsová", "text": "Ann Simonsová\n\nAnn Simons, (* 5. srpna 1980, Tongeren, Belgie) je bývalá reprezentantka Belgie v judu. Je majitelkou bronzové olympijské medaile.\n\nVyrůstala v obci Gellik, kde se v dětství seznámila s judem. Vrcholově se mu potom věnovala v Lommelu.\n\nV roce 2000 se dokázala kvalifikovat na olympijské hry v Sydney na úkor Ilse Heylenové. Formu na olympijský turnaj se jí podařilo načasovat a chybělo jí více štěstí ve čtvrtfinále, kde sudí po hantei určili za vítězku její soupeřku. V opravách si však počínala mazaně a vybojovala bronzovou olympijskou medaili.\n\nPo olympijských jí začala trápit bolest kolene, kvůli které se nezvládala optimálně připravovat na turnaje. Přišla tím především o účast na olympijských hrách v Athénách v roce 2004. Po sezoně 2005 se rozhodla k radikálnímu řešení operace, která jí však od problému nezbavila. V roce 2007 tak s vrcholovým judem musela skončit. U sportu nezůstala, pracuje jako ekonomka.\n\n"}
{"id": "1102477", "url": "https://cs.wikipedia.org/wiki?curid=1102477", "title": "Počasíčko", "text": "Počasíčko\n\nPočasíčko je eroticko-meteorologický pořad televize Nova vysílaný v letech 1998–2004. Tříminutová relace se vysílala po 22. hodině. Vystupovala zde nahá moderátorka či moderátor, kteří se oblékali podle jednoduché předpovědi počasí na další den. Ta ukazovala pouze předpokládané teploty a ikonku se srážkami či slunečným počasím.\n\nZpočátku v pořadu vystupovaly pouze ženy, na přání divaček se začali objevovat i muži.\n\nV roce 2004 bylo vysílání \"Počasíčka\" ukončeno. Od 1. února 2007 jej Nova opět uváděla, tentokrát však v denním televizním archivu na internetu. Později vytvořila podobný pořad pouze pro internet. Nazýval se \"Red News\" a objevovaly se zde pouze ženy, které se svlékaly bez ohledu na počasí.\n\nRoku 1998 tento program parodoval satirický dvouměsíčník \"Česká soda\" vysílaný na veřejnoprávní České televizi.\n"}
{"id": "1102482", "url": "https://cs.wikipedia.org/wiki?curid=1102482", "title": "Bradycneme draculae", "text": "Bradycneme draculae\n\nBradycneme draculae byl druh menšího teropodního dinosaura z období svrchní křídy (stupeň Maastricht). Fosílie rodu \"Bradycneme\" byly objeveny na území současného Rumunska. Jeho jméno znamená v překladu „obří sova” a byl vědecky popsán roku 1975. Tento vyspělý teropod (zřejmě alvarezsaurid) dosahoval délky kolem tří metrů, přesné rozměry však nejsou známé.\n\nPůvodně byly zkameněliny tohoto teropoda považovány za fosilie jakési obří druhohorní sovy o výšce kolem 1,8 metru. Teprve později se ukázalo, že šlo o zástupce skupiny alvarezsaurů.\n\n"}
{"id": "1102483", "url": "https://cs.wikipedia.org/wiki?curid=1102483", "title": "Skalský Dvůr", "text": "Skalský Dvůr\n\nSkalský Dvůr je hotel vystavěný na místě původního panského dvora se zámečkem. Nachází se mezi Bystřicí nad Pernštejnem a Novým Městem na Moravě, v jižní části katastrálního území Lhota, spadající pod obec Lísek, téměř na břehu Skalského rybníka, na hranici CHKO Žďárské vrchy.\n\nPočátky původního panského dvora patrně sahají až do přelomu 16. a 17. století. Za jeho založení zřejmě stál tehdejší majitel bystřického panství Václav Ples Heřmanský ze Sloupna. Původním názvem se asi jednalo o \"Lhotecký dvůr\", který je poprvé zmiňován roku 1609, kdy jej od poručníka dětí Zikmunda Jana Plesa odkoupil Jan Čejka z Olbramovic a na Polici. Následně docházelo k častému střídání, až panství v roce 1731 zakoupil Arnošt Matyáš Mitrovský z Mitrovic a Nemyšle.\n\nV polovině 18. století prošel dvůr barokní přestavbou. Došlo tak ke vzniku uzavřeného komplexu budov okolo velkého nádvoří. Reprezentativní prostory se nacházely ve východním křídle dvora. Střední část křídla, patrová obdélná budova, byla upravena pro případný pobyt vrchnosti, takže svým vzhledem připomínala zámeček či letohrádek, ačkoliv dobové prameny tuto funkci výslovně neuvádějí. Ve středu budovy se nacházel valeně klenutý průjezd do nádvoří. Nad portálem průjezdu byla umístěna kartuš se znakem Mitrovských z Nemyšle. Střed zámečku navíc zvýrazňoval trojúhelníkový štít s hodinami, umístěný nad římsou první patra. V přízemí se nacházely hospodářské místnosti a byt panského služebníka. Většinu interiérových prostor patra zaujímal oválný sál, ve zbytcích se nacházely čtyři místnosti – předsíň, do níž ústilo schodiště, a trojice panských pokojů. Ploché stropy místností zdobil štuk. Celý objekt zakončovala sedlová střecha s dvojicí symetricky umístěných vikýřů.\n\nAž do 20. let 20. století tvořil Skalský dvůr spolu se dvory v Domanínku, Vojetíně, Rozsochách a Novými dvory součást velkostatku Dolní Rožínka, majetku hraběte Vladimíra Mitrovského. V rámci pozemkové reformy po roce 1919 došlo k rozparcelování velkostatku a část pozemků byla prodána.\n\nK první parcelaci Skalského dvora došlo v roce 1923, druhá pak proběhla v letech 1925 – 1926 a celkově se jednalo o 15 ha orné půdy. Zbytkový statek spolu se zámečkem zůstal v majetku Mitrovských do roku 1945 a po odchodu Mitrovských z republiky přešel do státní správy. Dne 10. dubna 1946 podal místní národní výbor na okresní národní výbor Nové Město na Moravě žádost o konfiskaci Skalského dvora. O budovy a pozemky se následně mělo starat Hospodářsko-potravinářské družstvo, které tvořili drobní zemědělci ze Lhoty, členové Jednotného svazu českých zemědělců. V roce 1947 odsud odešli všichni dosavadní zaměstnanci a zůstal zde jen šafář. Od roku 1950 se o dvůr staral Státní semenářský statek Dolní Rožínka. Od té doby procházely hospodářský dvůr i obytné budovy devastací.\n\nV roce 1976 přešel dvůr do trvalého a bezplatného vlastnictví JZD Bohuňov. V té době již byly budovy značně zchátralé, takže JZD se rozhodlo nabídnout farmu jako rekreační zařízení některému velkému podniku. Mezi zájemci byly např. Agrozet Brno či Zemědělské stavební sdružení Blansko, ale nejvážnějším zájemce se nakonec stalo Federální ministerstvo zemědělství a výživy (FMZVŽ). Zde se průkopníkem přestavby dvora stal Josef Svobodník, dále pak pánové ing. Rádl a ing. Kyslík. V roce 1978 zpracovala Architektonická služba Brno, resp. vedoucí projektant ing. arch. V. Pšíkal, studii na přestavbu dvora. Ta byla založena na rekonstrukci stávajících budova a dostavbě ubytovací části.\n\nO přestavbě bylo rozhodnuto v roce 1979. Majitelem se stalo FMZVŽ a bohuňovské JZD by jej po ukončení výstavby provozovalo. Vzhledem k velmi špatnému stavu budov bylo nakonec rozhodnuto o demolici všech budov, mimo dnešního tzv. \"Šafářova domu\". Dne 25. listopadu 1980 byla podepsána smlouva mezi FMZVŽ, Krajskou zemědělskou správou (KZS), Okresní zemědělskou správou (OZS) a bohuňovským JZD. Hlavní dodavatel stavebního materiálu se stalo Stavební sdružení Žďár nad Sázavou, hlavní projektantem pak Agroprojekt Brno, pod vedení ing. arch. Dohnala. V červenci 1981 proběhlo vyklizení objektů dvora a zámečku a jeho následné demolice. Od 1. srpna probíhala výstavba hotelu a školícího střediska. Vedoucím stavby byl zpočátku ing. Špatka, od roku 1982 pak Ladislav Popelka. Na podzim 1981 došlo ke zjištění, že nebude možné zachránit ani Šafářův dům, který v době státního statku sloužil jako sklad umělých hnojiv. Před jeho demolicí došlo k přesnému zaměření jednotlivých částí budovy a ta byla posléze postavena znovu podle původní dispozice, včetně kleneb.\n\nDne 20. května 1985 byl zahájen zkušební provoz hotelu. K dokončení stavby došlo 31. srpna téhož roku a v září byl převeden do trvalého užívání. V roce 1988 došlo k vybudování tenisových a volejbalových kurtů.\n\nDalší dostavby v areálu bývalého dvora probíhaly v letech 2000 – 2009, zároveň s celkovou rekonstrukcí hotelu. V letech 2002 – 2003 došlo k výstavbě krytého bazénu a k rekonstrukce sauny a v letech 2006 – 2007 podle projektu ing. arch. Louby k vybudování konferenčního a společenského sálu s obytnou terasou na střeše. Od roku 2014 procházely rekonstrukcí interiéry jednotlivých hotelových pokojů.\n\nSkalský Dvůr se nachází při silničce spojující Lísek se silnicí I/19, u hotelu je umístěna i autobusová zastávka \"Lísek, Skalský Dvůr\". Cyklisty sem přivádí cyklotrasa 19 od Vojtěchova na Lísek.\n\n"}
{"id": "1102487", "url": "https://cs.wikipedia.org/wiki?curid=1102487", "title": "Foreign Policy", "text": "Foreign Policy\n\nForeign Policy (Zahraniční politika) je americký časopis, který vychází každé dva měsíce, původně vycházel jako čtvrtletník. Zaměřuje se na zahraniční politiku Spojených států a také na mezinárodní vztahy a hospodářství.\n\nV roce 1970 jej založili Samuel Huntington a Warren Demian Manshel. Vedle magazínu Foreign Affairs platí za nejvýznamnější časopis zabývající se těmito tématy. 29. září 2008 společnost Washington Post Company oznámila, že převzala časopis od Carnegie Endowment for International Peace. Každoročně vydává seznam zhroucených států. Vychází v nákladu 110 000 exemplářů. Nejznámějším redaktorem magazínu je Moisés Naím, pozici šéfredaktorky vykonává Susan Glasser.\n\nNa začátku roku 2006 se magazín rozšířil o blog \"Foreign Policy Passport\", poté se přidaly další blogy. Mezi proslulé autory patří válečný reportér a držitel Pulitzerovy ceny Tom Ricks, autor bestsellerů Stephen M. Walt, bývalý spolupracovník amerického prezidenta George W. Bushe Dov Zakheim, a Steve Biegun, zahraničněpolitický poradce Johna McCaina.\n\n"}
{"id": "1102489", "url": "https://cs.wikipedia.org/wiki?curid=1102489", "title": "Kate Kelly", "text": "Kate Kelly\n\nKate Kelly je americká aktivistka, mormonka a zakladatelka stránky Ordain Women, která bojuje za svěcení žen ke kněžství v rámci mormonské církve (Církve Ježíše Krista Svatých Posledních dnů).. Za své aktivity byla v roce 2014 exkomunikována.\n\nKate Kelly se narodila do rodiny mormonských konvertitů . Ona i její rodiče byly uznávanými členy církve a drželi platná chrámová doporučení - až do doby, kdy veřejně podpořili svou dceru v jejích aktivitách okolo hnutí Ordain Women .\n\nKate Kelly vystudovala církevní univerzitu BYU a promovala jako politoložka . V roce 2006 byla v mormonském chrámu spečetěna se svým manželem J. Neil Ransomem. .Tato svatba byla mormonskou církví po její exkomunikaci anulována .\n\nKate Kelly v roce 2013 začala veřejně vystupovat proti \"patriarchálnímu útlaku\", který spatřovala v mormonské komunitě a mormonské církvi. Své názory publikovala na feministické stránce, kterou založila .\n\nV dubnu 2014 svolala Kate Kelly protest na hlavním náměstí Salt Lake City, kde se konala pravidelná Generální konference Církve Ježíše Krista Svatých Posledních dnů. Cílem protestu, jehož se účastnili ženy i muži, bylo veřejně dát najevo, že mnozí členové církve zastávají právo žen na kněžské svěcení. .\n\n23. června 2014 bylo Kate Kelly oficiálně oznámeno, že byla exkomunikována v nepřítomnosti . Nyní je v kontaktu s dalším exkomunikovaným aktivistou Johnem Dehlinem a Kristovou komunitou.\n\n"}
{"id": "1102495", "url": "https://cs.wikipedia.org/wiki?curid=1102495", "title": "Botanická zahrada ve Vratislavi", "text": "Botanická zahrada ve Vratislavi\n\nBotanická zahrada ve Vratislavi (Ogród Botaniczny we Wrocławiu, nebo plným jménem Ogród Botaniczny Uniwersytetu Wrocławskiego we Wrocławiu) je botanická zahrada ve Vratislavi, která byla založena v roce 1811 v části Ostrów Tumski, částečně úpravami po zboření městského opevnění na příkaz Napoleona a zasypáním severního ramene Odry (v tomto úseku z ramene řeky zůstal v zahradě malý rybník). Je ohraničena na ulicemi Kanonią, Hlonda, Wyszyńskiego, Sienkiewicza i Świętokrzyską. Je druhou nejstarší botanickou zahradou v Polsku, pouze botanická zahrada v Krakově byla založena dříve.\n\nBotanická zahrada Vratislavské univerzity se nachází na severní straně katedrály svatého Jana Křtitele (Św. Jana Chrzciciela) a kostela Svatého kříže (kościoł Św.Krzyża), částečně na ostrově Ostrow Tumski, ve vzdálenosti cca 2 km od Rynku.\n\nZpočátku botanická zahrada měla rozlohu asi 5 ha. Prvním z jejích ředitelů byli v letech 1811 až 1816 její zakladatelé: profesor taxonomie, anatomie a fyziologie rostlin, Heinrich Friedrich Link, profesor přírodní historie a zemědělství F. Heyde.\n\nOd 1816 do roku 1830 stál v čele zahrady Christian Ludolf Treviranus, mladší bratr (také přírodovědce) Gottfrieda Reinholda Treviranuse. Jeho nástupce v letech 1830-1852 byl taxonom Christian Gottfried Daniel Nees von Esenbeck, jenž byl ze svého postu sesazen z politických důvodů, v souvislosti s jeho činností v průběhu revolucí 1848-1849. V letech 1852-1883, kdy jeho ředitelem byl Johann Heinrich Robert Göppert, byla zahrada rozšířena o arboretum, paleontologické a fyziognomické skupiny a geografické rozdělení s tím že byl také rozšířen úsek užitkových rostlin. Po Göppertovi byla zahrada vedena postupně Adolfem Englerem (do r. 1889), Karlem Prantlem (do r. 1893), Ferdinandem Paxem (do r. 1926), Peterem Starkem (do r. 1928), Johannesem Buderem (až do roku 1945). Johannes Buder rozšířil v roce 1933 hranice zahrady i asi 1 ha bývalého hřbitova při dnešních ulicích Hlonda a Wyszyńskiego.\n\nV roce 1945 obléhala Rudá armáda město Vratislav proměněné německými okupanty na opěrný bod (\"Festung Breslau\"). Během obléhání bylo wehrmachtem a Rudou armádou zcela zničeno asi 70% města a některé městské části zcela srovnány se zemí. Také byly zničeny i sbírky skleníkových rostlin a asi polovina dřevin v zahradě. V zahradě němečtí vojáci vybudovali pozici protiletadlového dělostřelectva a v prostorách botanické zahrady postavili řadu úkrytů střeliva. Dokonce ještě během padesátých let během důkladného čištění zahradního jezírka, zbytku zasypaného slepého ramena řeky Odry, byly nalezeny na dně zásoby střeliva z doby války.\n\nBěhem prvních tří let po válce, která zcela zničila botanickou zahradu, ji řídil na postu ředitele profesor. Stanislaw Kulczyński, jenž byl současně prvním rektorem University a Polytechniky ve Vratislavi. V roce 1948 bylo vydáno konečné rozhodnutí o znovuzaložení botanické zahrady, jenž bylo svěřeno profesoru Henrykovi Teleżyńskiemu a Stefanovi Macce. V roce 1950 byla zahrada opět veřejně přístupná - zatím jen o nedělích a svátcích. V letech 1957-1972 stála v čele zahrady docentka (později profesorka) Zofia Gumińska. V roce 1958, ženisté vyčistili rybník a postavili přes něj klenutý dřevěný most, který zůstal až dodnes jedním ze symbolů zahrady. Od tohoto roku byla zahrada otevřena pro veřejnost každý den v týdnu. V roce 1960 byla připojena k zahradě další plocha, asi hektar půdy z ulice. Świętokrzyska, kde byl v roce 1967 postaven speciální bazén pro vodní rostliny - rodu leknín, podle projektu architekta Tadeusze Zipsera. Od roku 1972 do roku 1980 stála v čele zahradu prof. Krystyna Kukulczanka. V té době, v roce 1974 byla botanická zahrada zapsána do rejstříku památek ve vratislavském vojvodství (od roku 1994, spolu s okolním historickým centrem Vratislavi, je prohlášena za historickou památku). Od roku 1981 je zahrada je pod vedením profesora Tomasze J. Nowaka.\n\n\nV roce 2014 plocha zahrady pokrývá 7,4 ha (z toho 0,33 ha zasklené plochy), což je asi 7500 druhů rostlin (při zahrnutí různých variet tato suma dosáhne velikosti 11 500 taxonů) včetně skleníkových.\n\nV zahradě, především v arboretu rostou: tisovec dvouřadý, sekvojovec obrovský, cedry, javory, ostrolistec kopinatý (\"Cunninghamia lanceolata\"), pajehličník přeslenatý, cypřišovec Leylandův, kryptomerii japonskou a metasekvoji čínskou.\n\nJako přírodních památky bylo označeno 27 z dřevin v zahradě - duby, tisy, jinany, buky a platany.\n\nKromě rostlin v zahradě je oceňovaným exponátem skalka s ukázkou litosférických vrstev wałbrzyšských uhelných ložisek postavený v roce 1856 jako geologický řez, s vrstvami pískovce a břidlice. Tato ukázka je ozdobena otisky vyhynulých zkamenělých rostlin a zkamenělými kmeny stromů.\n\nDceřinou pobočkou botanické zahrady ve Vratislavi je od roku 1988 více než sedumdesáti hektarové arboretum ve Wojsławicích nedaleko Niemczy, známou pro svou velkou sbírku pěnišníků a vzácných jehličnanů.\n\n\nJe otevřena pro návštěvníky od 1. dubna do 30. listopadu, vstupné se platí.\n\n"}
{"id": "1102498", "url": "https://cs.wikipedia.org/wiki?curid=1102498", "title": "Palác Evropy", "text": "Palác Evropy\n\nPalác Evropy (\"Palais de l'Europe\") je budova na severozápadním předměstí Štrasburku, v níž sídlí Rada Evropy.\n\nZákladní kámen byl položen v květnu 1972 a budova byla otevřena 28. ledna 1977. Byla postavena na místě bývalých tenisových kurtů nedaleko původní provizorní stavby, která byla po otevření Paláce Evropy zbořena. Kromě Rady Evropy palác využíval také Evropský parlament až do roku 1999, kdy přesídlil do nové budovy Bâtiment Louise-Weiss.\n\nAutorem návrhu byl francouzský architekt Henri Bernard. Budova má devět podlaží a je vysoká 38 metrů. Má půdorys čtverce o stranách dlouhých 106 metrů, uprostřed se nachází hlavní jednací sál s kupolí. Užitná plocha činí 64 000 čtverečních metrů.\n\nV roce 2012 byla v paláci odhalena busta Václava Havla.\n\n"}
{"id": "1102500", "url": "https://cs.wikipedia.org/wiki?curid=1102500", "title": "Elektrogastrografie", "text": "Elektrogastrografie\n\nElektrogastrografie (zkráceně EGG) je diagnostická metoda, která zkoumá a zaznamenává bioelektrické potenciály žaludku pomocí přístroje zvaného elektrogastrograf. Hlavním cílem záznamu, který se nazývá elektrogastrogram, jsou pohyby vegetativního systému a hladkého svalstva (motilita) gastrointestinálního traktu. Tato metoda se také využívá pokud jsou již aplikovány gastrostimulátory a je potřeba ověřit jejich klinickou účinnost.\n\nPoprvé byla metoda EGG provedena Walterem C. Alvarezem v roce 1921, posléze byla znovuobjevena R. C. Davisem ( a kol.) v roce 1957.\n\nDíky své neinvazivní povaze toto měření získalo více pozornosti a stalo se předmětem mnoha studií a výzkumů.\n\nPři perkutánním snímání (na pokožce) se elektrody připevňují na břišní stěnu. Velkou výhodou tohoto snímání je, že můžeme využít více elektrod a tím získáváme i větší počet signálů. Aplikace elektrod je snazší, rychlejší a pro pacienta šetrnější a příjemnější. Snímání může být unipolární nebo bipolární. Referenční elektroda se připevňuje na bok pacienta, do podpaží nebo na břišní stěnu. Tato metoda se v lékařské praxi používá nejčastěji.\nPři nitrožaludečním snímání je trávicí trubicí do žaludku zavedena sonda s kalomelovou elektrodou. Vodivé spojení se sliznicí zajišťuje solný roztok. Druhá referenční elektroda je podobně jako u elektrokardiogramu (EKG) připojena na horní končetinu. Vzhledem k obtížnosti uložení elektrody se provádí snímání pouze z jedné elektrody. Větší množství by bylo obtížně polohovatelné a už sama přítomnost cizího objektu v žaludku ovlivňuje jeho činnost a tím i výsledný signál.\n\nElektrody jsou během chirurgického zákroku přiloženy na serózní vnější povrch žaludku. Tato metoda se většinou využívá u snímání EGG na zvířecím žaludku.\n\nElektrogastrografy jsou obtížně dostupné a vyrábí je malý počet firem, proto se pro měření EGG – kromě prototypových zařízení – mnohdy používají elektroencefalografy. Při perkutánním snímání se využívají klasické elektrokardiografické elektrody Ag/AgCl.\n\nPři nejnižších frekvencích je impedance (odpor) rozhraní elektroda-kůže nejvyšší kΩ až MΩ), proto musí být vstupní impedance až stonásobně vyšší (stovky MΩ), což je u běžných elektroencefalografů zajištěno.\n\nEGG signál vzniká činností žaludečního svalstva, a sice působením dvou druhů elektrické aktivity. Jedná se o hladkou svalovinu, kterou nelze ovládat vlastní vůlí. Buňky hladké svaloviny generují periodicky se opakující elektrické signály v oblasti pacemakeru, které se po obvodu směrem k pyloru distálně rozšiřují se zvyšující se amplitudou a rychlostí.\n\nProblémem při záznamu EGG je působení artefaktů, které vznikají srdeční aktivitou, elektrickou aktivitou střev či dýcháním, a to především proto, že se frekvenční pásma těchto aktivit částečně překrývají. Normální průběh GMA (gastric myoelectrical activity) může být narušen nemocí, léčivy, operací nebo podrážděním.\n\nSamotný záznam EGG je možné hodnotit buď vizuálně, nebo pomocí počítačové analýzy. Hodnocení vizuální je časově náročné a obtížné, dává se tedy přednost počítačovému vyhodnocení. Mezi nejpoužívanější analýzy patří:\n\nNormální perioda výskytu aktivita ECA je asi 20 s (cca 0,05 Hz), opakovací frekvence je tedy velmi malá a udává se v cpm (cyklech za minutu). Normální vlna probíhá s frekvencí 3 cpm, běžně se jako fyziologické uvádí rozmezí 2,4 až 3,7 cpm. V případě menší frekvence mluvíme o bradygastrii, u větší frekvence pak o tachygastrii.\n\n\n\n\n"}
{"id": "1102503", "url": "https://cs.wikipedia.org/wiki?curid=1102503", "title": "Česko Slovensko má talent (4. řada)", "text": "Česko Slovensko má talent (4. řada)\n\nČtvrtá řada Česko Slovensko má talent odstartovala 15. září 2013 a skončila 8. prosince 2013. Do poroty se vrátili Jaro Slávik a Lucie Bílá, Martina Dejdara vystřídal český moderátor Leoš Mareš. Moderátory byli naposledy Martin Rausch a Jakub Prachař. Během příprav se televize Prima a JOJ nedokázaly dohodnout na federální verzi show a uvažovalo se o jejím rozdělení, později se však televize dohodly.\n\nVítězem se stal opět operní zpěvák Miroslav Sýkora, který získal 50 tisíc eur a možnost vystoupit před Simonem Cowellem.\n\nVe čtvrté řadě prošla show změnami. Byl zrušen Velký třesk, ve kterém měla dříve porota za úkol vybrat semifinalisty. Místo něho vznikla \"Cesta do semifinále\", která byla vysílaná po každém castingovém díle. Porota z castingového dílu vybrala šest soutěžících, o jejichž postupu poté rozhodli diváci pomocí SMS hlasování. Do semifinále pak postoupil ten, který získal nejvíce hlasů od diváků. Tímo způsobem postoupilo do semifinále devět soutěžících, zbylých devět vybrala porota sama.\n\nCastingy před producenty show se konaly v těchto městech:\nPo producentských castinzích následovaly castingy před porotou zde:\n\nSoutěžící postupující na základě diváckého hlasování je označen tučně a soutěžící postupující na základě rozhodnutí poroty je označen \"kurzívou.\"\n\nSoutěžící jsou seřazeni podle pořadí vystupování v jednotlivých dílech. Celkem se odvysílala dvě semifinále po 9 soutěžících. První tři s největším počtem SMS hlasů postoupili do finále a mezi čtvrtým a pátým místem rozhodla porota.\n\nFinále čtvrtého ročníku proběhlo 8. prosince 2013 a vítězem se stal slovenský operní zpěvák Miroslav Sýkora. Vítěz získal finanční částku v hodnotě 50 tisíc eur, zájezdy v hodnotě 350 tisíc korun, auto a možnost vystoupit v \"Britain's Got Talent\" před tvůrcem soutěže Simonem Cowellem. Jaro Slávik po vystoupení Aleny Smolíkové řekl, že jí zařídil vystoupení před Simonem Cowellem bez ohledu na to, zda soutěž vyhraje. V rámci večera vystoupila hudební skupina Nightwork a v závěru finále Lucie Bílá zazpívala píseň „Vyznanie“ od Mariky Gombitové.\n\n<onlyinclude>\n\n</onlyinclude>\n"}
{"id": "1102505", "url": "https://cs.wikipedia.org/wiki?curid=1102505", "title": "Planimetr", "text": "Planimetr\n\nPlanimetr (z lat. \"planum\", rovina) je přístroj k měření obsahů rovinných ploch libovolného tvaru. Měly velký význam zejména v kartografii a při vyměřování pozemků v 19. a 20. století, takže vznikla řada různých konstrukcí.\n\nMechanické planimetry se dělí na lineární a běžnější polární. Při měření polárním planimetrem se jeden hrot zabodne do roviny (papíru) mimo měřenou plochu a druhým se plocha co nejpečlivěji objede. Rozměry měřené plochy musí být menší, než je délka ramene planimetru, přesnost měření podstatně závisí na přesném objetí měřené plochy.\n\nVelmi jednoduchý planimetr Prytzův (také „sekerkový“) je rovná tyč na jednom konci opatřená hrotem, na druhém „sekerkovým“ břitem nebo kolečkem. Při měření se hrot umístí zhruba do těžiště měřené plochy a břit vtiskne do papíru mimo měřenou plochu. Pak se hrotem přejede k obvodu, měřená plocha se objede a hrot se vrátí do výchozí polohy. Pravá ruka vede hrot, levá lehce přitlačuje břit k papíru, aby nesklouzl. Obsah měřené plochy se pak rovná vzdálenosti mezi hrotem a břitem (konstanta planimetru) násobené vzdáleností mezi počáteční a konečnou polohou břitu, měřenou kolmo k rameni planimetru.\n\nPro měření obsahů libovolných ploch na digitálních snímcích a mapách jsou k dispozici programové prostředky, například i v programu Adobe Photoshop.\n\n\n"}
{"id": "1102506", "url": "https://cs.wikipedia.org/wiki?curid=1102506", "title": "Christopher Tye", "text": "Christopher Tye\n\nChristopher Tye (kolem 1505 Cambridge – před 1573) byl anglický varhaník a renesanční hudební skladatel. Studoval na univerzitě v Cambridge a stal se sbormistrem katedrály v Ely. Později byl také učitelem hudby Eduarda VI. Skládal chorální i komorní hudbu a jeho současníci si ho jako hudebníka cenili. Za svého života však tiskem publikoval jedinou skladbu, zhudebněné Skutky apoštolů (\"Acts of the Apostles\"). Když obdržel svěcení, přestal skládat hudbu. Svou kariéru završil jako rektor farnosti v Doddingtonu v Cambridgeshire.\n"}
{"id": "1102508", "url": "https://cs.wikipedia.org/wiki?curid=1102508", "title": "Petra Oriešková", "text": "Petra Oriešková\n\nPetra Oriešková (* 16. srpna 1941 Praha) je česká malířka.\n\nPetra Oriešková se nejprve vyučila malířkou porcelánu ve Staré Roli u Karlových Varů (1954-56) a v letech 1957-1960 vystudovala Střední odbornou školu výtvarnou v Praze. Roku 1960 byla přijata ke studiu na Vysokou školu uměleckoprůmyslovou v Praze do ateliéru prof. Otto Eckerta.\n\nAbsolvovala roku 1966 a poprvé vystavovala roku 1969 na společné výstavě mladých výtvarníků v ÚLUV, výstavě Nová figurace v Mánesu a společně s Peterem Orieškem v Galerii mladých.\n\nOjedinělou kolekci obrazů Petry Orieškové z roku 1966 shromáždila pro svou výstavu galerie Peron. V katalogu jsou expresionistické portréty a figury, některé zjevně inspirované dílem Francise Bacona (Tvář se psem, 1966), parafráze obrazů starých mistrů (Nahá Maja, 1966) nebo odkazy k surrealismu a pop artu. Autorka je řazena do proudu Nové figurace neboť se zabývá skrytými významy lidské existence a nikoli lidskou figurou jako výtvarným artefaktem nebo konkrétními situacemi.\n\nPro obrazy z konce 60. let je charakteristické volné nakládání se zobrazením postavy, fragmentace a neukončenost a soustředění na naturalistický detail tváře nebo rukou (Portrét rodiny, 1968, Léto, 1969). Oriešková vytváří hned na počátku své volné tvorby osobitý a jasně rozpoznatelný rukopis - kombinuje různé styly - realistické detaily s abstraktní malbou a obrysovou kresbou, prostorový plán i barevné plochy, reliéfní asambláž, nahé figury zasazené do iluzivního prostoru, pop - artové rekvizity.\n\nV obrazech ze 70. a 80. let se prolíná sen jako ozvěna surrealistické tradice s hyperrealistickou malbou „v alegorické scénické vizi, prostupem, či spíše magickým sjednocením viděného a sněného“. Oriešková vytváří scénické alegorie skutečného života, které se odehrávají se v tichu dokonale komponovaného iluzivního prostoru a obsahují snové představy odpoutané od reálného času. Obraz je chápán jako okno do prostoru s renesanční perspektivou, kam malířka umisťuje nahé lidské figury s každodenními dramaty jejich životů (Příběh, 1979) nebo důvěrně známé věci jako svědky minulých dějů (Ráno s helikoptérou, 1975, Ráno, 1984). Ženské figury v obrazech Petry Orieškové jsou vždy mladé a dokonale krásné, ale působí vážně a odcizeně.\n\n„Vyloučení pojmu času akcentuje psychologickou hodnotu zobrazeného okamžiku a připoutává pozornost na hlubší, symbolický nebo osudový význam ustrnulého gesta nebo děje.“\n\nV 90. letech do fiktivní reality obrazu zasazuje autorka nahé postavy jako symboly sexuální touhy, připomíná animální rysy lidského chování (Záměna, 1993), zabývá se problémem vlastní identity a jejího protějšku v obraze (Dvě bytosti, 1994). Realita, se kterou pracuje, se soustřeďuje do jednoho okamžiku a blíží se pojetí reportážní fotografie, ale je konstruovaná jako divadlo (Nářek, 1995). Výtvarný jazyk není není natolik prvořadý a závazný, aby musela pracovat na jeho zjemnění a zdokonalování. Je jen prostředkem, který zkouší zatížit obsahovým sdělením až k maximu.\n\n\n\n\nDesítky výstav od roku 1969, podrobně viz Petra Oriešková: obrazy - kresby, výběr z tvorby 1966-2001, Vlastimil Tetiva, Alšova jihočeská galerie, České Budějovice, 2001\n\n\n"}
{"id": "1102513", "url": "https://cs.wikipedia.org/wiki?curid=1102513", "title": "Křivka (rozcestník)", "text": "Křivka (rozcestník)\n\nKřivka může být: \n\n\n\n\n\n\n\n\n\n\n\n\n\n\n\n\n\n\n"}
{"id": "1102514", "url": "https://cs.wikipedia.org/wiki?curid=1102514", "title": "Mistrovství světa ve florbale do 19 let 2013", "text": "Mistrovství světa ve florbale do 19 let 2013\n\nMistrovství světa ve florbale do 19 let 2013 se podruhé v řadě a potřetí konalo v Německu. Vítězem se stalo Švédsko nad Švýcarskem. Obhájce titulu Finsko vyhrálo bronzovou medaili když vyhrálo nad Českem 8:5.\n\n\n"}
{"id": "1102515", "url": "https://cs.wikipedia.org/wiki?curid=1102515", "title": "Pomurský region", "text": "Pomurský region\n\nPomurský region (slovinsky \"Pomurska regija\") je jedním ze statistických regionů Slovinska. Byl zřízen v květnu 2005. Rozkládá se na severovýchodě Slovinska. V regionu je celkem 27 občin. Hlavním a také největším městem regionu je Murska Sobota. Rozloha regionu je 1337,2 km² a v k 1. 1. 2016 zde žilo 116 078 obyvatel.\n"}
{"id": "1102517", "url": "https://cs.wikipedia.org/wiki?curid=1102517", "title": "Marcello Mascherini", "text": "Marcello Mascherini\n\nMarcello Mascherini (* 14. září 1906 Udine – 19. února 1983, Padova) byl italský sochař a scénograf.\nMascherini se narodil v roce 1906 v severoitalském Udine. Přijal jméno matky Marie Luigi Mascarin, protože jeho otec, pocházející z bohaté rodiny zlatníků v Pordenone, své otcovství nepřiznal. Roku 1912 se s matkou přestěhoval do Terstu. \n\nZa první světové války uprchl do Isernie, kde se naučil základy sochařství v místním Istituto d'arte. Od roku 1920 studoval dekorativní sochařství na uměleckoprůmyslové škole Istituto Industriale, “Alessandro Volta” v Terstu u prof. Alfonso Canciani. Školu ukončil roku 1924, ale pro další studium na vysoké škole mu chyběly prostředky. Pravidelně vystavoval od roku 1924. Svou první autorskou výstavu měl v Circolo Alessandro Manzoni v Terstu (1925), a od roku 1928 se účastnil na výstavách organizovaných na regionální i národní úrovni spolkem \"Sindacato delle Belle Arti\". Roku 1929 obdržel stříbrnou medaili Ministerstva školství.\n\nRoku 1931 se na Římském quadrienále (Quadriennali di Roma) seznámil s dílem Arturo Martiniho, které hluboce ovlivnilo styl jeho další sochařské práce. Na quadrienále pak vystavoval pravidelně a roku 1948 a 1959/60 zde měl vlastní expozici.\n\nOd roku 1938, kdy byl poprvé pozván na bienále v Benátkách, pak vystavoval na následujících jedenácti přehlídkách a v letech 1938, 1942, 1954 a 1962 zde měl vlastní expozici. Roku 1950 obdržel na Bienále první cenu. Mimo to byl účastníkem na Biennale d’Arte Triveneta a přehlídkách bronzové plastiky v Padově mezi lety 1951-1973. V letech 1940-1943 získal řadu prestižních ocenění v Itálii.\n\nOd roku 1931, kdy vytvořil bronzové plastiky pro námořní lodě Il Duce a Il Re pak ve spolupráci s architekty získával zakázky pro vnitřní zařízení lodí až do roku 1966 (Achille Lauro).\nNa pátém Trienále v Miláně roku 1933 vystavil sochu Ikarus, která se stala symbolem přehlídky a byla široce publikována ve světovém tisku.\n\nV roce 1951 Mascherini poprvé cestoval do Paříže. Roku 1953 zde měl autorskou výstavu v galerii Galerie Drouant – David, navštívil Ossipa Zadkina a ateliér Constantina Brancusiho a díky zájmu o divadlo se seznámil s Borisem Vianem a Jean-Louis Barraultem. V následujících letech se stal známým v Evropě a po druhé světové válce zastupoval spolu s Giacomo Manzù a Emilio Greco moderní italské sochařství.\nPoté, co se zúčastnil soutěže na památník obětí koncentračního tábora v Osvětimi (1958/59), se jeho sochy z dosavadních hladkých a protáhlých forem změnily a nabyly naturalistické a expresivní rysy.\n\nVystavoval mimo jiné v Budapešti (1936, čestný diplom, 1938, zlatá medaile), Bernu, Lienz, Sydney, Světové výstavě v Paříži (1937, stříbrná medaile), New Yorku (1939), San Franciscu, bienále Sao Paulo (1953, ocenění), Mnichově (1957), Tokyu (1968, 1972), Vídni (1977).\n\nV 70. letech prošel osobní krizí, opustil figuru a vytvořil sérii téměř čtyřiceti fantaskních a mytických soch bronzových květů (Fiori, 1972-74). Jednou z jeho posledních prací bylo v roce 1981 poprsí irského autora Jamese Joyce v městském parku v Terstu.\n\nOd roku 1948, kdy poprvé navrhl scénu a kostýmy pro představení v divadle v Terstu se zde podílel na 25 představeních až do roku 1974. V letech 1969 a 1970 navrhl scénu a kostýmy pro představení Mozartova Don Giovanniho v Římské opeře.\n\nOd roku 1940 byl členem nejrůznějších grémií a výstavních komisí, v letech 1966-69 členem národní komise při UNESCO, členem Akademií v Udine, Římě, Bruselu, Benátkách, Bologni, Florencii a členem Rotary klubu v Terstu.\n\n\n\n"}
{"id": "1102519", "url": "https://cs.wikipedia.org/wiki?curid=1102519", "title": "Rondel (opevnění)", "text": "Rondel (opevnění)\n\nRondel je druh okrouhlého pozdně gotického a renesančního dělostřeleckého opevnění. Obvykle se stavěl v nárožích obranné linie převážně jako zemní bašta, která mohla být zajištěna proti sesunutí armováním. Na přelomu 15. a 16. století byl základním prvkem rondelového systému opevňování, jehož významným teoretikem byl Albrecht Dürer.\n\nNa přelomu 15. a 16. století dosáhla děla vysoké technické úrovně a stávající opevnění postupně ztrácela schopnost odolávat palbě. Věže a hradby tvořené vysokými, ale relativně slabými zdmi, se pod soustředěnou palbou snadno bortily a vzhledem k omezenému prostoru neumožňovaly nasazení těžkých děl při jejich obraně. Jedním ze způsobů jak tento nedostatek odstranit se stalo používání nižších zemních valů, které odolávaly dělostřelbě podstatně lépe. Zděná hradba u nich sloužila jen jako armování proti sesunutí valu, ale v některých případech byly pevnosti budovány čistě jako zemní stavby. Široké koruny valů umožnily nasazení těžkých obranných děl a zděné hradby se stavěly jen podél koruny valu nebo na jeho úpatí, kde střílny pro ruční zbraně sloužily k obraně příkopu.\n\nObrana prostoru při úpatí valu byla založena na schopnosti flankování, které umožnila výstavba okrouhlých nebo polygonálních dělostřeleckých bašt. Ty byly vysunuty do příkopu před čelo valu. Děla a ruční zbraně, které na nich byly umístěny, mohly ostřelovat prostor podél kurtiny a sousední rondely se mohly krýt palbou navzájem. Obranu brány pevnosti obvykle zajistil barbakán.\n\nNevýhody rondelového systému byly dvě. Kruhový půdorys rondelu nebyl výhodný pro účinné rozmístění výzbroje, protože do každého směru mohl střílet jen velmi omezený počet děl. Ještě závažnější nevýhodou byl mrtvý prostor před čelem každého rondelu, který nebylo možné zasáhnout palbou ze sousedních rondelů. V těchto místech mohli útočníci využít relativní bezpečí k přistavění žebříků nebo pokusu o podkopání zdi. Rondelový systém byl proto opuštěn a nahrazen opevněním bastionovým.\n\nV Čechách byly rondely použity při zdokonalování obranného systému hradů Pardubice, Kunětická Hora, Chlumec nad Cidlinou a Hluboká. Předpokládá se, že jejich zemní rondely vycházejí z polských vzorů a polští stavitelé se zase inspirovali v husitských Čechách. Po roce 1479 se rondely rozšířily také do středního Německa.\n"}
{"id": "1102524", "url": "https://cs.wikipedia.org/wiki?curid=1102524", "title": "Vilém Viktorin", "text": "Vilém Viktorin\n\nVilém Viktorin (29. listopadu 1892, Šitbořice – 19. ledna 1981 Chrudim) byl český římskokatolický duchovní.\n\nVilém Viktorin se narodil 29. listopadu 1892 v Šitbořicích. Otec byl šafářem v Mutěnicích. Rodiče se brzy po jeho narození přestěhovali do Dubňan, kde prožil dětství a mládí. Na kněze byl vysvěcen v roce 1918, primiční mši sv. sloužil v Dubňanech 7. července 1918. Byl kaplanem ve Štítarech, pak v Hostimi. Byl ustanoven administrátorem pavlické farnosti na několik měsíců od 1. září 1920 než byl po odchodu faráře P. Františka Procházky ustanoven do Pavlic farář nový, kterým se stal P. Josef Vaněk. V roce 1920 P. Vilém Viktorin založil v Hostimě spolek katolické mládeže Omladina. 21. ledna 1921 pak založil v Pavlicích spolek Orel.\n\nV kněžské službě působil šest let. Roku 1924 vystoupil z římskokatolické církve a přešel do církve československé. Již dříve se prý měl vyjádřit, že nevěří v to, co káže a děti učí. Oženil se a měl dceru a syna, který zemřel v roce 1982. Stal se berním asistentem v Trenčíně. V roce 1979 požádal Svatý stolec o prominutí za odchod z kněžské služby a vstup do církve československé. Od Svatého Otce tento dispens obdržel. Zemřel 19. ledna 1981 ve věku nedožitých 89 let v Chrudimi a je pochován v Nových Hradech.\n"}
{"id": "1102529", "url": "https://cs.wikipedia.org/wiki?curid=1102529", "title": "Berneška havajská", "text": "Berneška havajská\n\nBerneška havajská (\"Branta sandvicensis\") je kachnovitý pták, vzácný endemit obývající Havajské ostrovy. Domorodci ho nazývají nene podle jeho typického volání, vědecký název \"sandvicensis\" pochází z někdejšího názvu pro Havaj \"Sandwichovy ostrovy\". Berneška havajská je od roku 1957 oficiálním státním ptákem Havaje.\n\nNene je dlouhá 50 až 70 cm a váží 1,5 až 3 kilogramy, přičemž samci jsou zřetelně větší. Peří má výraznou šedou, hnědou a bílou kresbu, hlava, zobák a nohy jsou černé. Pták žije převážně na souši, proto má zakrnělé plovací blány. Obývá stepi a lávová pole, živí se rostlinnou stravou. Je těžkopádný letec.\n\nPředpokládá se, že berneška havajská se vyvinula asi před půl milionem let z populace bernešky velké, která na Havaj zalétla ze Severní Ameriky. Původně se vyskytovala hojně, ale predátoři zavlečení na ostrovy bílými osadníky (promyky, kočky) dramaticky snížili stavy tohoto druhu, takže v roce 1952 žilo na celém souostroví pouze třicet jedinců. Početnou kolonii však chovala zoologická zahrada v anglickém Slimbridge, odkud byly bernešky postupně reintrodukovány do své domoviny. Počátkem jedenadvacátého století se populace odhadovala na 800 kusů ve volné přírodě a zhruba tisíc v zajetí.\n\n"}
{"id": "1102531", "url": "https://cs.wikipedia.org/wiki?curid=1102531", "title": "Jolly Roger", "text": "Jolly Roger\n\nJolly Roger bylo anglické označení pro vlajky identifikující pirátské lodě se záměrem zaútočit. Jejich užití se datuje do počátku 18. století (rané období tzv. \"zlatého věku pirátství\").\nVlajka, se kterou se dnes běžně pojí termín Jolly Roger (lebka a zkřížené kosti na černém pozadí), byla užívána hned několika pirátskými kapitány začátkem 20. let 18. století, šlo například o Samuela Bellamyho, Edwarda Englanda a Johna Taylora. Postupem času se z ní stala nejpoužívanější pirátská vlajka 30. let 18. století.\n\nZmínku o termínu Jolly Roger v souvislosti s pirátskými vlajkami lze nalézt v knize \"A General History of the Pyrates\" napsanou Charlesem Johnsonem, vydanou v roce 1724. Johnson se zmiňuje o dvou pirátech, kteří pojmenovali své vlajky jako Jolly Roger: Bartholomew Roberts tak učinil v červenci 1721, Francis Spriggs v prosinci 1723. I když Bartholomew a Roberts pojmenovali své vlajky totožně, jejich vzhled byl odlišný. To naznačuje, že Jolly Roger bylo všeobecné označení pro černé pirátské vlajky, nikoli jméno vztahující se k jednomu konkrétnímu vzhledu vlajky. Ani jedna z výše uvedených vlajek nenesla ve svém vyobrazení lebku a zkřížené kosti. Richard Hawkins, který byl zajat piráty v roce 1724, uvedl, že pirátská loď se plavila pod vlajkou sestávající z kostlivce, který probodává srdce oštěpem, jméno vlajky bylo Jolly Roger. Původ jména je nejasný. Jolly Roger bylo obecné označení pro žoviálního a bezstarostného člověka přinejmenším už od počátku 17. století. Odkud se termín zřejmě přenesl a začal užívat pro kostlivce či chichotající se lebky vyobrazené na pirátských vlajkách počátkem 18. století. V roce 1703 byl pirát John Quelch spatřen, jak se plaví pod vlajkou pojmenovanou \"Starý Roger\" podél pobřeží Brazílie. Starý Roger byla tehdejší přezdívka pro ďábla. \n\nDalší z raných odkazů na termín Starý Roger je možné nalézt v novinovém článku deníku Weekly Journal or British Gazetteer (Londýn, sobota, 19. října, 1723, výtisk 57, odstavec první):\n\n\"Rhode Island, 26. července.\" \"V tento den zde bylo popraveno 26 pirátů zajatých lodí HMS Greyhound pod velením kapitána Solgarda. Někteří se ke svým činům vyjádřili písemně, většina však na místě popravy přednesla projev. Jeho obsahem bylo varování, ve kterém radili všem občanům, zvláště mladším generacím, aby si vzali příklad z jejich nešťastného osudu a vyhnuli se všem zločinům, které je k tomuto osudu přivedli. Jejich černá vlajka, pod kterou páchali nesčetné množství svých pirátských výpadů, byla připevněna k jednomu z rohů šibenice. Ona vlajka vyobrazovala postavu smrti držící přesýpací hodiny v jedné ruce, šíp v té druhé, bodaje ho do srdce, a tři kapky krve padajíce k zemi. Té vlajce říkali Starý Roger a měli s ní spojené jedno pořekadlo: „Pod touto vlajkou žijeme, pod ní též skonáme.“\"\n\nPrvní zaznamenané užití symbolu lebky a zkřížených kostí na námořních vlajkách se datuje do 17. století. Za vznikem zřejmě stojí berberští piráti tamní doby, kteří zkombinovali černý podklad vlajky Jolly Roger s muslimskou černou vlajkou. Avšak rané zmínky o muslimských korzárech plavících se pod vlajkou se symbolem lebky, v kontextu s bitvou o Cornwall roku 1625, explicitně uvádějí pirátské lodě se zelenými vlajkami. Existují teorie o tom, že Francis Drake se plavil pod černou vlajkou kolem roku 1585, nicméně pravdivost těchto tvrzení je zpochybňována. V současné době se má za to, že pirát Peter Easton používal čistě černou vlajku při svých útocích roku 1716, Edward Teach, Charles Vane a Richard Worley v roce 1718, Howell Davis v roce 1719. \n\nRaný záznam o vlajce nesoucí symbol lebky a zkřížených kostí, avšak na červeném podkladu, se datuje na 6. prosinec 1687. Jedná se o zápis v knize umístěné ve Francouzské národní knihovně. Pisatel se zmiňuje o pirátech vztyčujících výše uvedenou vlajku, šlo však o užití na pevnině, nikoli na lodi. \n\nV 17. a 18. století generální guvernéři obvykle vyžadovali, aby se privatýři plavili pod specificky stanovenou vlajkou. Jednalo se o prapor Union Jack z roku 1606 se dvěma bílými proužky uprostřed. Bylo tak možné odlišit námořní lodě od těch pirátských. Před zavedením podobných pravidel se britští privatýři, např. Henry Morgan, plavili pod barvami anglické koruny. Rané užití černé vlajky s lebkou, zkříženými kostmi a přesýpacími hodinami je přisuzováno pirátskému kapitánovi Emanuelu Wynnovi, který se pod tímto praporem plavil roku 1700. Věrohodnost tohoto tvrzení je založena na sekundárních zdrojích, které jsou údajně přepisem svědectví kapitána lodi HMS Poole, Johna Cranbyho. \n\nS koncem války o španělské dědictví roku 1714 se mnoho privatýrů uchýlilo k pirátství. Stále používali červené a černé vlajky, došlo však na přidání dekorativních prvků. Za zmínku stojí Edward England, který plul hned se třemi vlajkami naráz. Na hlavní stěžni jeho plavidla bylo možné spatřit klasickou černou vlajku vyobrazenou výše, příďový stěžeň okupoval ten samý prapor v červených barvách, na hlavním stožáru vlála britská národní vlajka. Stejně jako bylo možné spatřit různé varianty klasického černého praporu, červené vlajky se rovněž dočkaly několika obměn. Konkrétně šlo o přidávání žlutých pruhů nebo obrazců znázorňující smrt. Barevné praporky či stužky bylo rovněž možné spatřit jako doplňující element. Profesor historie Marcus Rediker tvrdí, že většina pirátů aktivních v letech 1716–1726 byla součástí jedné ze dvou vzájemně propojených frakcí, které mezi sebou sdílely mnoho podobností. Uvádí, že to by zřejmě vysvětlilo rychlé přijetí černé vlajky mezi skupinu pirátů operující napříč širým oceánem. Symbol lebky a překřížených kostí se dle této teorie standardizoval zhruba ve stejném čase, kdy byl termín Jolly Roger zaveden jako označení pro výše uvedený vzhled.\n\nGalerie níže zobrazuje dochované pirátské vlajky používané v letech 1693–1724.\n\nVýčet praporů není definitivní. Níže je uveden popis vlajek dalších pirátů. Rovněž platí, že kapitáni měli několik variant vlajek Jolly Roger. Tyto alternativní verze jsou však stěží vypátratelné.\n\nPředstava, že by piráti měli konstantně vyvěšenou jednu ze svých Jolly Roger vlajek, je mylná. Tak jako ostatní plavidla, i ta pirátská měla rozličnou zásobu vlajek. \nZa normálních podmínek se posádky plavily pod falešnou vlajkou, popřípadě pod žádnou. V okamžiku, kdy spatřily potenciální kořist v dostřelu, pirátská vlajka byla vyzdvižena na stožár; tento akt byl často doprovázen varovným výstřelem.\n\nVlajka s největší pravděpodobností indikovala, že na palubě útočícího plavidla jsou piráti. To mohlo posloužit jako varování a posádka napadené lodi tak dostala šanci vzdát se bez boje. Například když v červnu roku 1720 vplul Bartholomew Roberts do newfoundlandského přístavu s vyvěšenými černými vlajkami, posádky všech 22 kotvících plavidel opustily ve spěchu svoje stanoviště. Pokud by se mužstvo rozhodlo vzdorovat, Jolly Roger byl svinut a jeho místo nahradila červená vlajka. To věstilo, že úmyslem pirátu bylo zmocnit se lodi násilím. Anglický mořeplavec Richard Hawkins napsal: \"„pokud se piráti plaví s Jolly Rogerem na stožáru, dokážou projevit slitování, pravý opak nastane, když je jejich vlajka červená či krvavě rudá.“\"\n\nPro obchodní lodě bylo důležité vědět, zda za útokem na jejich plavidlo stojí piráti. Pokud by se totiž jednalo o privatýry či vládní zmocněnce, platila zde pravidla, kterých se poslední dvě jmenované skupiny musely držet. Pokud by například posádka obchodní lodi vzdorovala obsazení, poté se však vzdala, nesměla být v souladu s těmito pravidly popravena.\n\nRozhněvaný pirát tím pádem představoval pro posádky komerčních plavidel mnohem větší nebezpečí než naštvaný španělský pobřežní strážce či privatýr. Z tohoto důvodu se stávalo, že posádky obchodních lodí byly ochotné vzdorovat španělské pobřežní stráži či privatýrům, ačkoliv se jednalo o mnohem silnější protistrany. Aby tak piráti dosáhli svého cíle bez nutnosti krveprolití, bylo nutné se od ostatních lodí odlišit.\n\nPlout se vztyčenou pirátskou vlajkou bylo považováno za neochvějný důkaz pirátství. Pouhé vlastnictví stačilo k tomu, aby byl člověk označen za kriminálníka a piráta; jedině pirát by se odvážil vyrazit na moře s podobnou vlajkou, neboť již byl pod pohrůžkou popravy.\n\nS postupným zaváděním ponorek mezi světová námořnictva, admirál Arthur Wilson (1SL/CNS) uvedl, že koncept ponorek je nečestný, nevyrovnaný a proklatě neanglický. Chtěl navíc přesvědčit britskou admiralitu, aby umožnila posádky zajatých ponorek věšet jako piráty.\n\nNa podzim roku 1914 britská ponorka HMS E9 úspěšně potopila německý křižník SMS Hela. Pamatujíce si Wilsonova slova, velící důstojník Max Horton instruoval svou posádku, aby vyhotovila vlastní variantu Jolly Rogera. Ponorka poté vplula do přístavu s vyvěšenou vlajkou. Tradice se ujala a po každé další úspěšné patrole byla vyzdvižena nová vlajka. V momentě, kdy už nezbývalo místo pro nové vlajky, nechal Horton vyrobit mnohem větší verzi Jolly Rogera, na kterou byly přišity symboly poukazující na zdárně dokončené mise. Několik málo dalších ponorek si tento zvyk osvojilo: posádka HMS E12 vyvěsila červenou vlajku s lebkou a zkříženými kostmi, když se vracela z bitvy o Gallipoli v červnu 1915. První fotografie zachycující tuto zvyklost byla pořízena v červenci 1916 na palubě ponorky HMS H5.\n\nTradice byla obnovena během druhé světové války. V říjnu 1941 se HMS Osiris vracela z úspěšné patroly, během které potopila italský torpédoborec Pelastro. Při návratu do Alexandrie bylo posádce řečeno, aby vyčkala před protiponorkovou sítí, než se k nim přípoji velitel 1. ponorkové flotily. Velitel měl v plánu ocenit výkon posádky Osirisu, nechal proto vytvořit Jolly Rogera, který byl poté doručen na palubu ponorky. Jdouce v jeho stopách, velitelé ponorkových flotil začali udělovat vlajky ponorkám, jejichž operace dopadly úspěšně. Ačkoliv některé zdroje uvádějí, že všechny britské ponorky užívaly vlajku, tradice se neujala u těch velitelů ponorek, kteří tento akt považovali za chvástání, neboť ne vždy bylo možné si ověřit, zda byl cíl potopen. Během války bylo posádkám ponorek dovoleno vyzdvihnout Jolly Rogera v den návratu z úspěšně dokončené patroly. Vlajka se vztyčila v momentě, kdy plavidlo překonalo protiponorkovou síť. Zůstala poté vlát na stožáru až do soumraku.\nSymboly na vlajce znázorňovaly historii daného plavidla. Úkolem každého mužstva bylo postarat se o aktuálnost údajů. Muzeum ponorkového královského námořnictva (které k roku 2004 vlastnilo 15 Jolly Rogerů) rozeznává na 20 unikátních symbolů. Symbol pruhu značil potopení lodi za použití torpéda, barevné odlišení bylo následující: červený pruh znamenal válečné lodě, bílý zastupoval obchodní plavidla a černý s bílým písmenem \"„U“\" symbolizoval německé U-Boaty. Dýka označovala špionážní operace; většinou se jednalo o přepravu a extrakci členů námořní pěchoty operující na nepřátelském území. Hvězdy (občas svírající symbol zkřížených děl) dávaly najevo, že posádka použila palubní střeleckou věž. Minonosné operace byly znázorněny obrysem námořní miny; číslo uvnitř min značilo počet provedených operací. Symbol majáku či pochodně znamenal, že plavidlo bylo použito jako navigační bod pro invazní jednotky. Logo pochodně bylo zejména spjaté s Operací Torch (z angl. pochodeň). \n\nZáchrana osádek sestřelených letounů či potopených lodí byla označena záchranným kruhem. Atypické operace měly své vlastní symboly, např. posádka HMS Proteus měla na své vlajce logo otvíráku na konzervy. To odkazovalo na událost, při které se italský torpédoborec pokusil do ponorky vrazit, rozpáral se však o výškové kormidlo. Na vlajce HMS United bylo možné nalézt čápa nesoucího dítě, neboť velitel ponorky se stal otcem během výkonu služby. Vyvěšování Jolly Rogera pokračovalo až do 21. století; ponorka HMS Conqueror vztyčila svou vlajku vyzdobenou siluetou křižníku, dávajíc najevo úspěšný útok na argentinský křižník ARA General Belgrano během války o Falklandy. Několik ponorek vracejících se z misí, během nichž odpálily střely tomahawk, zkrášlily své vlajky logem tomahavku; zkřížené sekery znamenaly blíže nespecifikovaný počet vypuštěných střel, naopak jednotlivé tomahavky značily každý úspěšný odpal. \nJolly Roger se stal symbolem ponorkové flotily britského královského námořnictva.\n\nTato tradice, třebaže často spojována s britskými ponorkami, se neomezuje pouze na ně. Spojenecká vojska za druhé světové války okoukala tento trend od svých britských kolegů. Posádky polských ponorek ORP Sokół a ORP Dzik byly během operací ve Středozemním moři obdarovány Jolly Rogerem, vlajku jim předal generál Władysław Sikorski. Obě posádky se během války staraly o aktuálnost údajů na svých vlajkách. Australská ponorka HMAS Onslow vyvěsila Jolly Rogera v roce 1980, vzdávala tak hold úspěšnému zakončení vojenského cvičení, při kterém posádka plavidla figurovala jako nepřátelská jednotka. Vlajka na sobě nesla symboly sedmi lodí, které se účastnily simulace. Onslow úspěšně „potopila“ všech sedm.\n\nVlajka Jolly Roger se v průběhu 19. století stala devízou literárního klišé. Zlatý věk pirátství skončil v polovině 18. století a pirátství jako takové bylo silně potlačeno počátkem 19. století. I když barbarští piráti přetrvali až do doby francouzské okupace Alžírska v roce 1830. Během viktoriánského období se téma pirátství začalo promítat do chlapeckých románů. Spisovatel Robert Louis Stevensona se nechal tímto námětem inspirovat, což je patrné v jeho díle Ostrov pokladů. Opera \"„The Pirates of Penzance“\" představila piráty coby komediální postavy. Od druhé poloviny 20. století byli piráti užívající vlajku Jolly Roger vyobrazeni jako směšní a pošetilí jedinci. Termín Jolly Roger se taktéž objevil v knize Peter and Wendy jako jméno pirátské brigy kapitána Hooka.\n\n\n"}
{"id": "1102535", "url": "https://cs.wikipedia.org/wiki?curid=1102535", "title": "Abchazské jméno", "text": "Abchazské jméno\n\nAbchazské jméno, tedy osobní jméno užívané členy abchazského národa v Abcházii nebo v diasporách, má nejčastěji dvě části, a to rodné jméno a příjmení. Za časů Sovětského svazu a ruské nadvlády v 19. století si mnozí Abchazové dávali po ruském vzoru prostřední jméno. Tradičně se abchazské jméno psalo formou příjmení + jméno, ale v dnešní době je již zcela běžná forma jména + příjmení jako v evropských jazycích.\n\nNavzdory faktu, že v Abcházii žije jen 122 175 obyvatel, kteří se dle sčítání lidu z roku 2011 provedeném separatistickou abchazskou vládou hlásí k abchazskému národu, je paleta abchazských jmen velmi bohatá. Odborná díla na toto téma sepisovali kavkazští nebo ruští učenci v průběhu celého 20. století (Inal-Ipa, Marr, Bgažba, Kecba, Amčfa a další). V Abchazštine je však mnohem více jmen pro muže než pro ženy, ale je zde množství jmen, která jsou použitelná pro muže i ženy. Abchazové používají první jména k běžnému oslovování, a to i v případě výrazně staršího člověka. Často se ale ke jménu v případě zvolání přidá koncovka \"-a\" (v abchazštině -а), která zvolání (např. Astan -> Astana!) přemění významově na „(Vážený) Astane!“\n\nVe starověku a raném středověku byla písemně zaznamenávána pouze jména, jež patřila abchazské šlechtě, a ta upřednostňovala v té době převážně cizokrajná jména, většinou přejatá z perštiny nebo z latiny. DLe gruzínských kronik si abchazská šlechta ve vrcholném středověku a novověku dávala jako křestní jména opět převážně perská, řecká nebo latinská. Ovšem vzácně se už u šlechty objevovala i jména, jež nepoužívalo obyvatelstvo žádné velmoci v okolí, která měla na Abcházii politický a kulturní vliv. V dnešní době jsou jména tedy rozdělena obecně do dvou skupin: původní abchazská jména a přejatá od jiných národů.\n\nAbchazská původní jména obvykle mají v abchazštině význam živočichů, rostlin, místních názvů, vlastností atd. a objevují se ve dvou formách: bez členu určitého nebo s ním (předpona a-). Vyskytují se jednoslabičná a jednoduchá jména, ale i komplexní složeniny, kdy se ke kořenu jména přidávají různé předpony či přípony, konkretizující význam jména. Zde je jejich rozdělení s příklady, v závorce doslovně přeloženy do češtiny:\n\n\nAbchazská příjmení jsou zpravidla odvozená od vlastních abchazských slov podle klíče ipa (иҧа), znamenající „jeho syn.“ Většina příjmení je však v dnešní době zakončená koncovkou -ba (-ба), což je její zkomolenina. Přesto se vzácně koncovka -ipa ještě vyskytuje. U žen je tradičně koncovkou u příjmení -pcha (-ԥа).\n\nMezi další koncovky u příjmení patří -va, -aa, -ija, a další, které jsou výsledkem snahy mnohých gruzínských kněžích z 19. a 20. století zapisovat do matrik příjmení Abchazů tak, aby vypadaly „gruzínsky“. V Abcházii jsou však užívána i příjmení zcela bez typické koncovky. Původ takových příjmení je nejasný, ale dá se předpokládat, že je neabchazský.\n\nJednotlivá příjmení v abchazské společnosti byla známkou společenského statutu. V tradičním abchazském právu též existoval institut odebrání buď jména, nebo příjmení, a to jako trest za většinou sexuální zločiny typu incest či znásilnění. Dále nebylo příjmení udělováno nemanželským dětem, zajatcům, otrokům či sirotkům. Takoví ale mohli příjmení nakonec získat po vzoru -ipa až pro své potomstvo, které se tak mohlo odpoutat ze dna společnosti a začlenit se.\n\n"}
{"id": "1102538", "url": "https://cs.wikipedia.org/wiki?curid=1102538", "title": "Simona Richterová", "text": "Simona Richterová\n\nSimona Marcela Richter , (* 27. březen 1972 Reșița, Rumunsko) je bývalá reprezentantka Rumunska v judu. Je držitelkou bronzové olympijské medaile.\n\nS judeme začala v rodném městě pod vedením Dana Păşteana. Po celou svojí kariéru patřila k předním Evropským polotěžkým vahám. Na olympijské hry se jí podařilo kvalifikovat celkem třikrát. V roce 1992 a v roce 1996 vypadla v prvních kolech. Od roku 1998 se soustředila výhradně na soutěž váhových kategorií a byť jí velká medaile stále unikala tak na olympijské hry v Sydney se kvalifikovala jako nejlepší Evropanka podle získaných bodů ze světového poháru. Formu na do Sydney vyladila velmi dobře a vybojovala bronzovou olympijskou medaili. Po ukončení sportovní kariéry v roce 2003 se věnuje trenérské práci.\n\n"}
{"id": "1102560", "url": "https://cs.wikipedia.org/wiki?curid=1102560", "title": "Heidi Rakelsová", "text": "Heidi Rakelsová\n\nHeidi Rakels, (* 22. června 1968 Lovaň, Belgie) je bývalá reprezentantka Belgie v judu. Je majitelkou bronzové olympijské medaile z roku 1992.\n\nS judem začala v 15 letech v Maasmechelenu. Většinu své kariéry se připravovala pod vedením Eddy Vinckiera. Její sportovní kariéru nejvíce ovlivnila váha, resp. váhová kategorie. V její polotěžké váze ve světě vládla její krajanka Ulla Werbroucková. Jediná možnost jak startovat na velké akci pro ni byla změna váhové kategorie. V roce 1992 se dokázala zmáčknout do střední váhy a nakonec z toho byla bronzová olympijská medaile na olympijských hrách v Barceloně. V roce 1996 šla do stejného rizika, ale tentokráte se jí kvalifikace na olympijské hry nevydařila.\n\nSpásným byl pro ni rok 1998 kdy se měnily váhové limity. Ulla Werbroucková šla do střední váhy a tím ji uvolnila prostor k realizaci v její polotěžké váze. V roce 2000 se kvalifikovala na olympijské hry v Sydney a sahala po bronzové medaili. Obsadila nakonec 5. místo. Sportovní kariéru ukončila až po roce 2004.\n\n"}
{"id": "1102563", "url": "https://cs.wikipedia.org/wiki?curid=1102563", "title": "Edward Babák", "text": "Edward Babák\n\nEdward Babák (8. června 1873 Smidary u Nového Bydžova – 29. května 1926 Brno) byl český fyziolog, první rektor Veterinární a farmaceutické univerzity a šestý rektor Masarykovy univerzity v Brně. Zabýval se i obecnou biologií a duševním vývojem dětí.\n\nByl synem lékaře. Od 1884 do 1892 studoval na Gymnáziu v Jičíně. Od září 1892 byla ovdovělá matka Marie Babáková (rozená Pompeová, 1853–??) se syny Eduardem a Josefem (1875–??) policejně hlášena na Královských Vinohradech. \n\nEdward Babák studoval od roku 1893 medicínu a fyziologii na Pražské univerzitě. V roce 1898 se oženil s Marií Věrou Opoleckou (1875–1962, Marie Babáková se v roce 1903 stala teprve šestou doktorkou filozofie na pražské české univerzitě.). Od téhož roku působil jako odborný asistent Františka Mareše ve Fyziologickém ústavu. V roce 1903 začal vyučovat obecnou fyziologii na Univerzitě Karlově. V roce 1919 byl Babák jmenován řádným profesorem a dne 16. dubna 1923, MVDr. honoris causa. V letech 1919–1921 byl rektorem Vysoké školy zvěrolékařské v Brně, později děkanem lékařské fakulty (1921–1922) a rektorem Masarykovy univerzity v Brně (1924–1925). Zemřel 29. 5. 1926. Po rozloučení s akademickou obcí v Brně 2. 6. 1926 byl převezen do Vokovic u Prahy, kde byl 4. 6. 1926 pohřben.\n\n\n\n"}
{"id": "1102565", "url": "https://cs.wikipedia.org/wiki?curid=1102565", "title": "Baba ganuš", "text": "Baba ganuš\n\nBaba ganuš (\"baba ghanoush\") je pokrm z lilku, který pochází z Levanty na Blízkém východě. Jeho použití je jako předkrm a pomazánka.\n\nNa počátku přípravy jídla je lilek důkladně upečen v troubě, slupka má být lehce spálená, aby dužnina získala jemně uzenou příchuť. Počkejte, až lilek vychladne, než s ním začnete manipulovat. Na další přípravu se používá pouze dužina, opálenou slupku je třeba oloupat a vyhodit. Dužnina se musí důkladně rozmixovat. \n\nReceptů na přípravu baba ganuš existuje celá řada. Nejčastěji se lze setkat s tahini, česnekem, římským kmínem, nechybí olivový olej, sůl a citrónová šťáva. Někdy se přidává i cibule, rajčata, pepř, nebo chilli. Z bylinných natí petržel a koriandr. Na závěr pro vizuální dojem možno posypat římským kmínem a lehce pokapat olivovým olejem.\n\nPokrm je oblíbený například v Arménii, Egyptě, Palestině, Izraeli, Jordánsku, Libanonu a Sýrii.\n"}
{"id": "1102566", "url": "https://cs.wikipedia.org/wiki?curid=1102566", "title": "Kid3", "text": "Kid3\n\nKid3 je svobodný software, multiplatformní editor zvukových značek pro mnoho formátů zvukových souborů. Podporuje MP3, Ogg, FLAC, MPC, MPEG-4 (mp4/m4a/m4b), AAC, Opus, SPX, TTA (TrueAudio), APE, WavPack, WMA, WAV, AIFF (Audio Interchange File Format), trackerové moduly.\n\n\n\n\n"}
{"id": "1102567", "url": "https://cs.wikipedia.org/wiki?curid=1102567", "title": "Mistrovství Evropy v basketbalu žen 2015", "text": "Mistrovství Evropy v basketbalu žen 2015\n\n35. mistrovství Evropy v basketbalu žen proběhlo ve dnech 11. – 28. června v Maďarsku a Rumunsku.\n\nTurnaje se zúčastnilo 20 týmů, rozdělených do čtyř pětičlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Titul mistra Evropy získal tým Srbska.\n\n----\n\n----\n\n"}
{"id": "1102569", "url": "https://cs.wikipedia.org/wiki?curid=1102569", "title": "Annemarie Moserová-Pröllová", "text": "Annemarie Moserová-Pröllová\n\nAnnemarie Moserová-Pröllová (* 27. března 1953, Kleinarl, Rakousko) je bývalá rakouská lyžařka. Své první závody ve Světovém poháru vyhrála 17. ledna 1970. Celkově vyhrála 62 závodů Světového poháru.\n\n"}
{"id": "1102570", "url": "https://cs.wikipedia.org/wiki?curid=1102570", "title": "ACAMPs", "text": "ACAMPs\n\nACAMPs () jsou molekulární struktury (vzory) přítomné na buňkách, které prochází apoptózou, tj. programovanou buněčnou smrtí. Analogicky PAMPs (\"z \"angl.\" pathogen-associated molecular patterns) \"jsou struktury typické pro patogeny a DAMPs (\"z\" angl.\" damage-associated molecular patterns) \"pro poškozené tkáně. Termín byl poprvé použit C. D. Gregorym v roce 2000.\n\nRozpoznání těchto struktur pomocí PRRs (z angl. \"pattern recognition receptors\"), tedy receptorů rozpoznávající vzory, následně vede k fagocytóze apoptotické buňky. Mezi ACAPMs se řadí tzv. \"eat-me\" (v překladu \"sněz mě\") signály na apoptotických buňkách, \"don't-eat-me\" (v překladu \"nejez mě\") signály na živých buňkách a \"come-get-me\" (v překladu \"pojď si mě vzít\"), neboli\" find-me\" (v překladu \"najdi si mě\") signály. Tyto signály jsou poskytovány molekulami, které apoptotické buňky sekretují, aby nalákaly fagocyty (zvláště makrofágy a nezralé dendritické buňky). Díky těmto markerům nejsou apoptotické buňky cílem nechtěné imunitní odpovědi, na rozdíl od buněk nekrotických.\n\nEat-me signály označují apoptotické buňky určené k pohlcení fagocyty, čímž se aktivně předchází zánětu. Jako eat-me signály může sloužit velké množství molekulárních markerů, a to především změny ve složení buněčné membrány, modifikace povrchových molekul, změny v náboji na membráně nebo nepřímo vazba extracelulárních přemosťujících molekul.\n\nFosfolipidy jsou v membráně uloženy přísně asymetricky. Na živé buňce se například fosfatidylserin nachází pouze ve vnitřním listu fosfolipidové dvojvrstvy. Toho je docíleno pomocí enzymu aminofosfolipid translokázy. Během apoptózy dochází k promíchání fosfolipidů (tzv. \"scramblingu\") a aktivita aminofosfolipid translokázy je významně omezena. Následkem toho se rychle zvyšuje poměr fosfatidylserinu ve vnějším listu membrány. Ten je poté rozpoznán receptory fagocytů. Molekuly fosfatidylserinu mohou být také oxidovány, což dále přispívá k pravděpodobnosti pohlcení buňky.\n\nNěkteré molekuly, které se za normálních podmínek nachází na povrchu buňky, mohou také sloužit jako eat-me signály, pokud jsou jistým způsobem modifikovány. Oxidované fosfolipidy ve vnějším listu membrány jsou rozpoznávány scavengerovými receptory fagocytů. Podobně i adhezivní molekula ICAM-3, která je normálně rozpoznávána integriny makrofágů, po modifikaci váže molekulu CD14 na povrchu makrofágů.\n\nNěkteré intracelulární molekuly buňka vystavuje na povrch po spuštění programované smrti, aby usnadnila rozpoznání buňkami imunitního systému. Například anexin I je externalizován ve stejných oblastech buněčné membrány jako fosfatidylserin, čímž napomáhá seskupování fagocytických receptorů. Další molekulou, kterou apoptotické buňky vystavují na povrchu, je kalretikulin.\n\nObecně se dá říct, že apoptotické buňky mění náboj na svém povrchu pomocí polyanionických struktur, čímž se stávají lépe viditelnými pro fagocyty.\n\nExtracelulární přemosťující molekuly jsou sérové proteiny, které zprostředkovávají spojení mezi apoptotickou buňkou a fagocytem. Dalo by se říct, že jsou to sekretované formy PRRs. Patří mezi ně kolektiny, složky komplementu (například C1q, C3b) a další molekuly extracelulárního prostoru. Mezi kolektiny patří například manózu važící lektin MBL (z angl. \"mannose-binding lectin\") nebo surfaktantový protein A. Tyto váží pozměněné povrchové sacharidy na povrchu apoptotické buňky a umožňují snadnější pohlcení pomocí fagocytů, které rozpoznávají jejich komplexy s kalretikulinem.\n\nKromě komplementových fragmentů C1q a C3b, které pomáhají opsonizovat apoptotickou buňku, se mezi přemosťující molekuly řadí též trombospondin, pentraxiny (C-reaktivní protein a sérový amyloid P), či molekuly β2GP1, MFG-E8 a GAS-6.\nDon’t-eat-me signály, nebo také SAMPs (z angl. \"self-associated molecular patterns\"), jsou umístěny na živých buňkách a aktivně je chrání před pohlcením. K tomu jim pomáhá mimo jiné oddělení fagocytů od buňky (pomocí CD31-CD31 interakce) nebo přímo vysílání negativních signálů fagocytům (CD47-SIRPα interakce). CD300a zase váže exteranlizované fosfolipidy a zabraňuje tak fagocytóze. Během samotné apoptózy musí být tyto signály z buňky odstraněny nebo modifikovány tak, aby nebránily pohlcení fagocytem.\n\nDalším znakem neapoptotických buněk je specifická glykosylace povrchových molekul. Sacharidové molekuly jsou obvykle zakončeny kyselinou sialovou, na kterou se vážou různé molekuly a receptory. Tím se účinně zabraňuje fagocytóze.\n\nNeapoptotické buňky také exprimují inhibitory komplementu, čímž zabraňují sestavení C3 konvertázy a lytického póru. Mezi rozpustné inhibitory patří faktor H, inhibitor C1, C4b-vážící protein, faktor I, S protein nebo klastrin. Membránově vázané inhibitory jsou CR1, membránový kofaktorový protein (MCF), DAF (angl. \"decay accelerating factor\")\" \"nebo protektin (CD59).\nFagocyty jsou lákány do místa s apoptotickými buňkami takzvanými come-get-me signály nebo find-me signály. Během apoptózy aktivuje kaspáza 3 Ca nezávislou fosfolipázu A2, což vede k uvolnění lysofosfatidylcholinu do prostředí. Ten pak funguje jako atraktant. Mezi další takové signály patří fraktalkin, sfingosin-1-fosfát, nukleotidy ATP a UTP nebo EMAP II (angl. \"endothelial monocyte-activating polypeptide II\").\nRozmanitost ACAMPs nutně znamená také rozmanitost receptorů na straně fagocytů, které jsou potřebné pro jejich rozpoznávání. Ty zahrnují scavengerové receptory (např. CD36, CD68 a LOX-1, které rozpoznávají oxidované LDL), integriny (např. αvβ3rozpoznávající MFG-E8 nebo trombospondin), lektiny (vážící modifikované cukry), receptorová tyrosin kináza MER (rozpoznávající GAS-6), LRP1 (interagující s kalretikulinem, což je známý receptor C1q), nebo komplementové receptory (CR3 a CR4).\n\nExistuje spousta receptorů, které rozpoznávají externalizovaný fosfatidylserin. Patří sem mimo jiné BAI1 (angl. \"brain-specific angiogenesis inhibitor 1\"), T-buněčný imunoglobulin a TIM-1 s TIM-4. Dále pak stabilin-2, RAGE (angl. \"receptor for advanced glycation end products\"). Fosfatidylserinový receptor PSR, který byl původně považován za jeden z důležitých aktérů při pohlcování apoptotických buněk, nejspíš k tomuto procesu pouze nevýznamně přispívá.\n\nMnoho molekul, které se řadí mezi ACAMPs, je rozpoznávání pomocí PRRs, neboť mají podobné strukturní charakteristiky jako PAMPs. Například CD14, který za normálních podmínek váže lipopolysacharid na povrchu gramnegativních bakterií, je schopný rozpoznávat také struktury podobné lipopolysacharidu na apoptotických buňkách. C1q a kolektiny jsou dalšími PRRs, které rozpoznávají jak PAMPs, tak ACAMPs. Pro rozlišení těchto dvou případů musí fagocyty používat další signální dráhy (například stimulace Toll-like receptorů pomocí PAMPs může přispět k nasměrování fagocytu ke spuštění prozánětlivé odpovědi).\n"}
{"id": "1102571", "url": "https://cs.wikipedia.org/wiki?curid=1102571", "title": "Takidži Kobajaši", "text": "Takidži Kobajaši\n\nTakidži Kobajaši ( ) (13. října 1903 – 20. února 1933, Tokio) byl japonský spisovatel. Hrál významnou roli při formování proletářské literatury.\n\nKobajaši pocházel z chudé rolnické rodiny, později začal pracovat jako bankovní úředník. Během studií jej zaujaly revoluční myšlenky marxismu. Aktivně pracoval v odborovém hnutí a po svém propuštění z banky se začal věnovat psaní profesionálně a přestěhoval se do Tokia.\n\nNěkolikrát byl za své působení v komunistické straně zatčen a vězněn, na následky zatčení a následného krutého mučení 20. února (dle jiných pramenů 21. ) 1933 zemřel.\n\n"}
{"id": "1102574", "url": "https://cs.wikipedia.org/wiki?curid=1102574", "title": "Pemrlování", "text": "Pemrlování\n\nPemrlování je mechanická povrchová úprava viditelných ploch kamene, betonu, případně teracové omítky. Plochy se upravují údery pemrlice, což je kladivo opatřené pracovní čtvercovou plochou s kovovými jehlany. V odborných textech se používá také termín štokování, který má původ v německém pojmenování pemrlice \"Stockhammer\".\n\nPemrlování zabudovaných prvků na stavbě se provádí ručním nářadím, v současnosti převážně nářadím elektrickým, nebo pmeumatickým. Kvalita upravovaného povrchu je odvislá od počtu a rozměrů hrotů na pemrlovacím kladivu. Pemrlování samostatných kamenných a betonových prvků se provádí na strojích přímo ve výrobnách.\n\nPemrlováním kamenných dlaždic a schodišťových stupňů se docílí požadovaného součinitele smykového tření zejména u pochozích ploch částí staveb, které nejsou chráněny před deštěm. Pemrlování patří také mezi renovační postupy používané při čištění a obnově vzhledu stávajících kamenných obkladů.\n\n"}
{"id": "1102576", "url": "https://cs.wikipedia.org/wiki?curid=1102576", "title": "Kódování češtiny", "text": "Kódování češtiny\n\nKódování češtiny je libovolná reprezentace nějaké znakové sady, která obsahuje všechna písmena, číslice a další znaky používané v českých textech, číselným kódem.\n\nČeština používá tolik znaků s diakritikou, že je pro ni prakticky nemožné vytvořit sedmibitové kódování založené na ASCII.\nČSN 36 9103 vydaná v roce 1979 definovala 8bitový kódovaný soubor symbolů KOI-8čs pro češtinu a slovenštinu vycházející z mezinárodní normy ISO/IEC 646, která je založena na ASCII. Kódování primárně navržené pro sálové počítače řady JSEP bylo použito i v české lokalizaci operačního systému CP/M, jako kódování používané mikropočítačem SAPI-1 a v textovém procesoru Text602, ale v praxi se příliš nerozšířilo.\n\nVětšího rozšíření dosáhly kódové sady vyvinuté firmami IBM, Microsoft a Apple, které ve snaze o minimalizaci počtu kódování ve svých operačních systémech vytvořily osmibitová kódování pro své operační systémy PC-DOS (MS-DOS), Windows a MacOS vždy pro celou skupinu východoevropských jazyků psaných latinkou. V rámci ISO/IEC 8859 bylo pro uvedené jazyky vytvořeno kódování ISO 8859-2, které se dočkalo uplatnění především na unixových operačních systémech. Kvůli značné těžkopádnosti používání kódových stránek v operačním systému MS-DOS bylo na počítačích kompatibilních s IBM PC velmi oblíbené kódování bratří Kamenických, nazývané také KEYBCS2.\n\nOkolo roku 1990 tak existovalo nejméně 6 různých osmibitových kódování pro češtinu. Neexistence jednotného kódování přinášela problémy s kompatibilitou a přenositelností textů, které zintenzívněly s nástupem elektronické pošty a internetových služeb, především WWW, a které mizejí teprve s přechodem na jednotné kódování ISO 10646/Unicode.\n\nKódování češtiny na počítačích se musí vypořádat s faktem, že čeština s výjimkou spřežkového zápisu písmene \"ch\" používá diakritický pravopis a základní latinskou abecedu rozšiřuje o 15 malých a 15 velkých písmen s diakritikou (\"á\", \"č\", \"ď\", \"é\", \"ě\", \"í\", \"ň\", \"ó\", \"ř\", \"š\", \"ť\", \"ú\", \"ů\", \"ý\", \"ž\", \"Á\", \"Č\", \"Ď\", \"É\", \"Ě\", \"Í\", \"Ň\", \"Ó\", \"Ř\", \"Š\", \"Ť\", \"Ú\", \"Ů\", \"Ý\", \"Ž\"), což znemožňuje vytvoření sedmibitového kódování založeného na kódování ASCII. V době vytváření sedmi a osmibitových kódování existoval společný česko-slovenský stát, proto bylo žádoucí vytvořit společnou znakovou sadu pro češtinu a slovenštinu. Pro zápis slovenštiny se používá abeceda rozšířená o 17 malých a 17 velkých písmen s diakritikou a složená písmena \"dz\", \"dž\" a \"ch\". Spolu se 2 malými a 2 velkými německými písmeny (\"ö\", \"ü\", \"Ö\", \"Ü\"), která se často používají pro zápis německých jmen, to představuje rozšíření abecedy o 22 malých a 22 velkých písmen. Dohromady je použito 96 písmen, což je více než počet tisknutelných znaků v kódování ASCII. KOI-8čs navíc obsahuje ještě francouzské \"à\", \"À\".\n\nPřevážná většina kódování znaků vychází z kódu ASCII.\nNormy Mezinárodní organizace pro normalizaci ISO/IEC 646, Mezinárodního poradního sboru pro telefon a telegraf T.50 a Ecma International ECMA-6 popisují pravidla pro vytváření sedmibitových národních kódování na bázi kódu ASCII.\nPodle těchto pravidel lze některé v textech málo používané speciální znaky nahradit národními znaky a tak rozšířit základní latinskou abecedu nejvýše o 10 písmen. Kromě toho je možné několik speciálních znaků nahradit speciálními znaky používanými v příslušném jazyce. Toto řešení neposkytuje dostatek znaků potřebných pro češtinu. V jazycích, které tolik znaků nepotřebují (např. němčina), je sice vhodné pro běžné texty, ale kvůli nahrazení speciálních znaků (především hranatých a složených závorek, svislé čáry a zpětného lomítka) znaky s diakritikou mění zápis programů v nesrozumitelnou změť znaků. Řada programovacích jazyků umožňuje nahradit chybějící znaky posloupnostmi běžnějších znaků, vhodnějším řešení je používání osmibitových kódování, které přebírají prvních 128 kódů z ASCII, nebo používání Unicode.\n\nPro češtinu a se používala celá řada osmibitových kódování; většího rozšíření dosáhla následující:\n\nNedostatkem kódování KOI-8čs byla jeho použitelnost pouze pro češtinu a slovenštinu. Kódování ISO-8859-2 ISO mělo teoreticky před nástupem Unicode představovat preferované kódování pro jazyky střední a východní Evropy. Protože převládající operační systémy používaly jiná kódování (MS-DOS kódovou stránku CP852, Windows kódování Windows-1250 a MacOS kódování Mac CE), bylo ISO-8859-2 v praxi používáno pouze v unixových operačních systémech, v elektronické poště a v menší míře na WWW.\n\nKódování Windows-1250 (někdy označované též CP1250) se v několika znacích liší od ISO-8859-2; naneštěstí pro češtinu se jedná o často používané znaky \"Š\", \"š\", \"Ž\", \"ž\" a znaky \"Ť\", \"ť\" a slovenské \"Ľ\" a \"ľ\". Kódování CP-852 používané primárně v DOSu využívají dodnes česká Windows při zadávání speciálních znaků pomocí alt-kódů. Pokud se například po stisknutí klávesy Alt na numerické klávesnici vyťuká číslo 248 a pak se klávesa Alt pustí, objeví se na obrazovce znak ° pro stupeň, který má v tabulce znaků kód 248 (hexadecimálně F8).\n\nKód Kamenických (též KEYBCS2) je neoficiální kódování používané v DOSu pro potřeby češtiny a slovenštiny. Rozšířilo se díky ovladači klávesnice a programu pro nastavení znaků na adaptérech EGA a VGA, které dodávalo JZD Slušovice s počítači PC, a také díky tomu, že zachovávalo všechny semigrafické znaky, které se používaly pro vytváření rámečků a tabulek v textových režimech. Navíc na počítačích, jejichž videoadaptéry neumožňovaly změnu znakové sady, se při použití tohoto kódování místo chybějících českých znaků zobrazovaly tvarově podobné znaky.\n\nNásledující tabulka shrnuje kódy českých a slovenských znaků s diakritikou v různých standardech:\n\n\n"}
{"id": "1102579", "url": "https://cs.wikipedia.org/wiki?curid=1102579", "title": "Rozvoj tvořivosti", "text": "Rozvoj tvořivosti\n\nBýt kreativní je jeden z hlavních požadavků dnešní doby, ať už se to týká studia či zaměstnání. Naštěstí schopnost tvořivosti nevlastní jen vyvolená skupina talentovaných lidí. Každý člověk má určitý potenciál, který může rozvíjet.\n\nNa rozvoj či utlačování tvořivosti má vliv spousta aspektů - od biologické výbavy (například jaký je náš genový potenciál pro tvořivost), přes zdravotní stav (psychické poruchy, stres..), kognitivní schopnosti (například konvergentní, divergentní myšlení), osobnost (autonomie, konformita, otevřenost zkušenostem...), motivaci (vnitřní, vnější...), kulturu (pravidla, konvence...), sociální prostředí (rodina, přátelé, atd.) či vzdělávání (tradiční, volnější...). Největší vliv na naši tvořivost mají rodiče a učitelé.\nPodle tohoto modelu je důležité nejdříve prozkoumat situaci. Dalším krokem je shromáždění potřebných informací. Pokud už tedy máme dobře zmapovanou situaci a získali jsme dostatek relevantních informací, můžeme najít problém a definovat ho. Po tomto kroku už se více na řadu dostává tvořivé myšlení. Po nalezení problému je totiž důležité vymyslet všechna možná řešení daného problému. Následně se vybere nejlepší a nejvhodnější řešení, které nakonec uplatníme.\nUž podle názvu lze pochopit hlavní myšlenku této metody. Ta předpokládá, že na ty nejlepší nápady člověk přijde v posteli, koupelně či v autobusu. Děje se tak prostřednictvím denního snění. U této metody je nutné mít u sebe nějaký poznámkový blok. Protože stejně rychle, jak nápad přijde, také odletí. Doporučuje se ale tyto nápady zhodnotit až s určitém časovým odstupem.\nAsi nejznámější metodou k podpoření tvořivého myšlení je brainstorming. V českém překladu se tato metoda nazývá bouřka mozku, což i celkem vystihuje podstatu této metody. Skupina lidí volně vyjadřuje své nápady. Všichni jsou si rovni. Nápady nesmí být ostatními kritizovány. Hodnota nápadů se posuzuje až později. Od členů skupiny se vyžaduje, co nejvíce nápadů. Mohu navazovat či vylepšovat nápady svých kolegů. Hlavní v této metodě je stimulační efekt, díky kterému roste počet nápadů. \nRobert Sternberg a Wendy Williams vymysleli pětadvacet strategií, které se mohou využít při rozvíjení tvořivosti. Tyto strategie jsou hlavně doporučení pro učitele, kteří chtějí tvořivost rozvinout u svých studentů. Ale dají se také využít při různých kurzech. Může je také člověk využít doma pro svůj vlastní rozvoj.\nSám učitel by měl být pro studenty vzorem tvořivosti. Nestačí jen o tvořivosti mluvit. Studentům nestačí znát jen teorie. Učitel musí jít příkladem, nesmí nápady studentů odsuzovat, zavrhovat. Musí je v jejich tvořivosti podpořit. Sám musí být do tématu zapálený, svojí energií pak strhne i své studenty. Učitel se prostě musí do procesu tvořivosti zapojit sám. Když se sám nezapojí, ani studenti se nebudou snažit rozvíjet svou tvořivost.\nČlověk vytvoří vše, v co věří, že dokáže vytvořit. Často největší překážkou pro lidskou tvořivost je nedůvěra ve vlastní schopnosti. (V angličtině označované self-efficacy). Úkolem učitele (ale i rodiče) je budovat ve studentovi důvěru ve své schopnosti. Podporovat ho a ujišťovat, že je v jeho silách něco nového vytvořit. Příkladem této strategie může být Pygmalion efekt - když učitel věří, že student je nadaný, daný člověk se opravdu projeví jako nadaný. Protože učitelova důvěra odstranila pomyslné hranice studentových schopností. Student díky učiteli věří, že tyto hranice již pro něj neplatí a tudíž mu nebrání v projevení tvořivosti.\nTvořivý člověk se nespokojí s obecnými ustanoveními, pravidly, předpoklady, se kterými ostatní přirozeně počítají. Tvořivý člověk se o tyto předpoklady zajímá, zpochybňuje je, vyptává se na jednotlivé aspekty těchto předpokladů. Učitel nesmí tuto tendenci potlačovat. Učitelé mohou reagovat 7 nejčastějšími způsoby (seřazeno od nejméně vhodného po nejlepší). Obecně se týkají komunikace se studenty. Čím větší komunikace probíhá mezi učitelem a studenty, tím účinnější způsob reakce učitel zvolil.\n\nV této strategii učitel vyzve své studenty, aby definovali či předefinovali problémy, projekty, kterými by se ve výuce společně zabývali. Díky tématům, problémům, způsobům řešení, které si zvolí sami studenti, se zvyšuje tvořivé myšlení. Samozřejmě se při výběru témat musí dodržovat cíl daného předmětu. Studenti mají ale možnost ukázat, kolik se toho naučili. A mají také možnost získat dobrou známku.\nPři tvoření projektů i jiných částech výuky nesmí být studenti kritizováni za své nápady. Samozřejmě, že některé nápady budou lepší, jiné horší. Učitel ale nesmí shazovat myšlenky studentů, už vůbec ne je zesměšňovat. Učitel by měl studenty pochválit za jakýkoli nápad, i když některé mohou být slabší.\nTvořiví lidé se při přemýšlení nesoustředí jen na jedinou oblast. Přínos tvořivosti spočívá právě v tom, že člověk myslí i mimo rámec dané oblasti. Proto je i lepší naučit studenty propojit znalosti z více předmětů, z více oborů. Propojení více oborů může studentovi v mnohém prospět. Například když má student problémy s dějepisem, ale baví ho literatura, je dobré určitou historickou událost propojit s literárním dílem. Díky tomuto propojení pak bude studenta historické téma bavit a zvýší se tak u něho i tvořivé myšlení. Student také může vzít své silné stránky z oblasti, ve které se mu daří, a použít je v oblasti, ve které je spíše slabší.\n\nV dnešní době lidem neustále chybí čas, jsou stále ve spěchu. Rychlé tempo se udržuje i při výuce. Jenže tato uspěchanost utlačuje tvořivost. Je proto dobré, aby učitel dopřál žákům určitý čas na přemýšlení, například po zadání úkolu. Je ale třeba studentům zdůraznit, že tato doba je vymezená pouze na přemýšlení a na nic jiného. Někomu se může tato doba zdát jako zbytečné plýtvání drahocenným časem. Ve skutečnosti ale uvažování před samotným plněním zadaného úkolu, zvyšuje kvalitu finálního řešení. Proto by si člověk měl před každým úkolem (testem, seminární prací apod.) nejdříve sednout a popřemýšlet o úkolu, pomůže tak tvořivému myšlení.\nOtázky s danými možnostmi je jednoduchá forma testů pro učitele. U studentů je také oblíbená, protože si vždycky při nejhorším mohou tipnout správnou odpověď. Ale tato forma otázek vůbec nepřispívá efektivnímu učení a kreativnímu myšlení. Učitelé by měly zadávat takové otázky, které u studenta podpoří tvořivé a analytické myšlení a které zjistí, co se doopravdy student naučil. Učitel by měl studenty podporovat, aby vymýšleli alternativní vysvětlení, hypotézy.\nVelmi důležité pro rozvíjení tvořivosti, je studenta něčím odměnit za jeho tvoření. Odměnou může být třeba jen slovní pochvala. Učitel by měl ocenit jakoukoli snahu, například když student předloží nápad, který už někdo vyslovil. Učitel by totiž měl uvažovat, co je tvořivé z pohledu studenta, ne z globálního pohledu. Neměl by tedy odměňovat jen ty nápady, které jsou opravdu originální a nikoho jiného ještě nenapadly.\nUčitel by také neměl zůstávat pouze u tradičních známek (1-5), ale měl by vlastním tvořivým způsobem ohodnotit tvořivé snahy svých studentů.\nTvořiví lidé se nebojí a jsou ochotní riskovat. Riziko ovšem musí být rozumné. Tvořiví člověk tím přijímá, že se občas může splést nebo že jeho plán může selhat. Učitel by měl studentům pomoct naučit se rozeznat \"rozumné\" riziko, podle čeho vlastně ohodnotit míru rizika. Učitel by měl také naučit studenty, aby se nebáli \"jít proti proudu\". Protože i to patří k rozumnému riziku a neodmyslitelně patří k tvořivosti.\nTvořiví lidé si uvědomují, že svět není černobílý. Ví, že spousta věcí není jednoznačná a jasná. A tento fakt přijímají a tolerují. Nejasnosti ve světě nejsou pro člověka příjemné. A proto jejich přijímání není snadné. Učitel by měl studentovi pomoct překonat tyto nepříjemné pocity. Měl by je podporovat ve vyhledávání nejasností ve světě, v přemýšlení o nich. Učitel by měl také pomáhat studentům v procesu přijímání těchto nejasností, ať už prostřednictvím svého příkladu nebo pomocí příběhu slavné tvořivé osobnosti.\nChybovat je lidské. To by měl přijmout každý tvořivý člověk. Učitel by neměl studenty za chyby trestat. Neměl by u studentů vyvolávat pocit, že chybovat je špatné a že se to nesmí. Měl by naučit studenty, jak své chyby rozpoznat, analyzovat je, prodiskutovat. Jak se ze svých chyb poučit. A jak je využít ve své budoucí tvořivosti.\nKaždý člověk ve svém životě naráží na překážky. Ani tvořivý člověk není výjimkou. Možná na ně naráží ještě častěji kvůli svým nekonvenčním, alternativním nápadům. Učitel by proto neměl chválit jen za dokončené úkoly, ale také za snahu. Může také pomoct s identifikováním překážky a vymyslením strategie pro její překonání. Nejlepší variantou je, když do identifikování překážky a vymýšlení různých strategií zapojí celou třídu. Například formou brainstormingu.\nTvořivý člověk nese odpovědnost za svoje chování, za své úspěchy i neúspěchy. Učitel by měl naučit studenty převzít tuto odpovědnost za sebe. To znamená, že student by měl porozumět procesu tvořivosti, dokázat se konstruktivně zkritizovat a přijmout kritiku ostatních a také být pyšný na své výsledky. Často pomůže, když učitel půjde sám příkladem. Učitel, který nenese odpovědnost sám za sebe, to nenaučí ani své studenty. Pokud ale bude vzorem, studenti ho budou napodobovat a sami se tak naučí odpovědnosti.\nUčitel ale nemůže být každou chvíli nablízku svým studentům, aby jim se vším v průběhu procesu tvořivosti pomohl. Proto je potřeba, aby učitel studenty naučil, jak mohou sami tento proces řídit. Měl by jim vysvětlit, jaké existují strategie. Jak člověk vyhodnotí, kterou strategii v dané situaci zvolit. A jak strategie použít.Na závěr je důležité, aby student zhodnotil efektivnost užití dané strategie a svůj celkový výkon.\nTvořiví člověk dokáže pracovat na určitém úkolu po delší dobu a dokáže si počkat na zaslouženou odměnu. Učitel musí studenty naučit, že ne vždy po splnění úkolu čeká na člověka odměna. Také jim může představit výhody, které spočívají v oddálení radosti, potěšení, odměny. Schopnost oddálit potěšení totiž souvisí s dlouhodobými cíli a úkoly. Pokud je člověk zvyklý získat odměnu ihned, nevydrží u úkolu, který vyžaduje práce po delší dobu.\nPro inspiraci studentů může učitel vyprávět o příběhu tvořivého člověka. Neměl by si ale vybírat jakýkoli příběh. Ideální je takový příběh, který obsahuje dostatečné informace o řešeném problému (případně problémech) postupech řešení daného problému a jak se tyto informace vztahují právě ke studentům, kterým učitel příběh představuje. Dobré je také příběh pouze nepředložit. Učitel by o něm měl se studenty diskutovat. Měl by se zajímat, co si studenti z příběhu odnesli, co jim přišlo zajímavé, co by například udělali jinak.\nAčkoli se většinou bavíme o tvořivých jednotlivcích, ve skutečnosti se tvořivé procesy odehrávají ve pracovních skupinách. Učitel by měl studenty naučit, jak spolupracovat ve skupině. Studenti se totiž mohou inspirovat tvořivostí svého kolegy, jeho přístupem, strategiemi. Studenti nemusí spolupracovat jen se svými vrstevníky. Učitel může pozvat dospělé tvořivé lidi, se kterými mohou studenti diskutovat, zkusit si s nimi práci ve skupině apod.\nTvořivý člověk se dokáže na daný problém podívat z různých pohledů, dokáže zapojit alternativní vysvětlení. Učitel musí pomoct žákům pochopit různé pohledy na jednu věc. Pochopení se musí odrazit i v chování studenta. Může se to týkat například kritiky. Člověk se často myslí, že jeho kritici se mýlí. Ale musí pochopit, že mýlit se nemusí jen kritici, ale i on. Této změny pohledu pak může využít při příštím tvořivém myšlení.\n\nTato strategie je důležitá pro učitele i pro studenty. Reflektuje skutečnost, že hodnocení kreativity není objektivní. Záleží na prostředí, ve kterém se člověk nachází, a na očekávání, které mají ostatní. Tyto dvě podmínky se nemusí shodovat se schopností tvořivosti daného člověka. Učitel by měl se studenty prodiskutovat, v jakých prostředích se cítí dobře, v jakých cítí podporu. A v jakých naopak se moc dobře necítí. Také je dobré prodiskutovat strategie, jak se těmito prostředími vyrovnat.\nUčitel musí pomoct studentům najít, co je pro ně vzrušující. Musí upustit od svého pohledu a zaměřit se pouze na daného studenta. Nesmí studenta ovlivňovat, musí s ním spolupracovat a najít shodu se zájmy, schopnostmi a příležitostmi studenta. Vzrušující témata totiž podporují a udržují schopnost tvořivosti. Učitelé se ale musí obrnit trpělivostí, protože nemusí být snadné najít něco, co by se studentovi líbilo.\n\nVe škole se učitel snaží, aby studenti měli, co nejlepší prostředí pro svoji tvořivost. Studenti ovšem netráví všechen svůj čas ve škole. Proto je důležité je naučit, že si mohou vybírat ta prostředí, které jim vyhovují, které v nich podporují tvořivost. Učitel může ukázat na příkladu, že vhodné prostředí může tvořivost výrazně zvýšit (například výlet do přírody, do galerie).\n\nPro úspěšné fungování ve světě se musí člověk naučit využívat své silné stránky. To je z dalších úkolů učitele. Opět může studentům prezentovat své silné stránky a v čem mu pomáhají, kdy se na ně může spolehnout, jak je využívá. Skrze příklad studenti spíše pochopí a úspěšněji přenesou tyto znalosti na sebe. Učitel může se studenty vést diskusi a společně mohou přijít na různé strategie, jak využít svých silných stránek.\n\nDůležité je nezakrnět. Nespoléhat se na svoje expertní znalosti. Občas je dobré nechat se vytlačit ze své oblasti, získáme tak nový pohled a můžeme objevit zcela nová řešení k problémům, které jsme v naší oblasti vůbec neřešili.\n\nNenechávat si svoje znalosti o rozvoji tvořivosti jen pro sebe. Naučit ho více lidí, kteří zase mohou ovlivnit tvořivost jiných.\n\n"}
{"id": "1102581", "url": "https://cs.wikipedia.org/wiki?curid=1102581", "title": "Transkraniální stimulace stejnosměrným proudem", "text": "Transkraniální stimulace stejnosměrným proudem\n\nTranskraniální stimulace stejnosměrným proudem (tDCS, anglicky \"transcranial direct-current stimulation\") je neurostimulační metoda, která pomocí slabého stejnosměrného proudu stimuluje danou část mozku. Metoda byla zpočátku používána k léčbě pacientů s cévní mozkovou příhodou. Testy na zdravých osobách ukázaly, že použití tDCS může zvýšit různé kognitivní schopnosti v závislosti na tom, která část mozku je stimulována.\n\nKoncept tDCS, tak jak ho v nejzákladnější podobě známe dnes, již existuje více než 100 let. První experimenty zkoumající lidskou a zvířecí elektrickou energii byly provedeny již koncem 18. století. Luigi Galvani a Alessandro Volta byli jedněmi z těch, kteří použili technologii tDCS ve svém výzkumu zdrojů elektřiny u zvířecích buněk. Díky tomuto výzkumu se začínalo tDCS využívat v klinické praxi. V roce 1801 započal synovec Galvaniho, Giovanni Aldini, studii, která úspěšně využila techniku tDCS ke zlepšení nálady melancholických pacientů. Aldini rovněž vyzkoušel a důkladně popsal aplikaci tDCS na své vlastní hlavě.\n\nV 60. letech 20. století vzrostl zájem o tDCS díky výzkumu D. J. Alberta, který dokázal, že stimulace může ovlivnit funkci mozku změnou excitability kortexu. Objevil rovněž, že pozitivní a negativní stimulace má na excitabilitu kortexu rozdílný účinek. Ač zájem o tDCS pozvolna rostl i před tímto objevem, představoval tento objev impuls pro širší výzkum funkcionality mozku, terapeutických aplikací, nových technik stimulace mozku a technik zobrazování, jako jsou TMS a fMRI. Dnes se tDCS využívá stále častěji a díky bezpečnostním normám jde o bezpečnou léčebnou metodu..\n\nTranskraniální stimulace stejnosměrným proudem funguje na principu vysílání malého stejnosměrného proudu přes elektrody do mozku. V závislosti na tom, jakou část mozku chceme stimulovat, umístíme na příslušná místa elektrody. Napětí na elektrodách vyvolá tok proudu mozkem. Tento proud může zvýšit či snížit excitabilitu neuronů v závislosti na tom, jaký typ stimulace je použit. Změna neuronální excitability vede k různým změnám funkcionality mozku, která se používá jak při rozličných terapiích, tak při studiu samotné funkcionality mozku.\n\ntDCS je relativně jednoduchá metoda, která se skládá pouze z několika částí. Nejdůležitějšími částmi jsou dvě elektrody a zařízení, které je napájeno baterií a je schopné dodávat stejnosměrný proud. Přístroj by měl být opatřen řídícím softwarem, kterým je možné generovat a měnit různé módy výstupního průběhu. Každé zařízení má anodu, kladně nabitou elektrodu, a katodu, záporně nabitou elektrodu. Elektrický proud protéká od anody přes mezilehlou pojivovou tkáň do katody a tvoří tak elektrický obvod. Je nutné podotknout, že v elektrických obvodech, složených převážně z kovových vodičů, je elektrický proud vytvářen pohybem záporně nabitých elektronů, které tečou od katody k anodě. Nicméně v živých organizmech je proud vytvářen tokem iontů, které jsou kladně a záporně nabité. Kladné ionty tečou ke katodě a záporné ionty tečou k anodě. Zařízení by mělo být schopno řídit protékající proud a rovněž dobu trvání stimulace.\n\nV prvním kroku aplikace tDCS je potřeba kvalitně připojit elektrody na kůži. Pro úspěšnou stimulaci je zásadní důkladné umístění elektrod. Elektrodové polštářky jsou různých rozměrů a velikostí, kde každý typ má dané použití. Elektrody menších rozměrů spíše soustřeďují stimulaci do konkrétního místa, zatímco elektrody větších rozměrů zajišťují, že je stimulována celá oblast jako celek. Pokud je některá z elektrod umístěna nesprávně, může se stát, že budou stimulována jiná místa než ta, která mají být stimulována, což povede ke špatným výsledkům stimulace. Jedna z elektrod je umístěna nad stimulovanou oblastí a druhá elektroda, referenční, je umístěna na jiné místo tak, aby byl uzavřen elektrický obvod. Referenční elektroda je většinou umístěna na krk či rameno na opačné straně těla, než je umístěna první elektroda. Pokud je stimulovaná oblast malá, používá se často pro lokalizaci technik zobrazování mozku jako je fMRI či PET. Mnoho zařízení má zabudovanou schopnost zvyšovat lineárně velikost proudu, dokud se nedosáhne požadované hodnoty. To snižuje nepříznivé fyziologické efekty způsobené stimulací. Po zahájení stimulace dodává zařízení do stimulované oblasti elektrický proud po dobu, která je nastavena v přístroji. Po uplynutí této doby se stimulace automaticky zastaví. V nedávné době byl představen nový přístup stimulace využívající mnoho malých gelových elektrod použitých k lepšímu zaměření stimulované oblasti. Tato metoda se nazývá High Definition tDCS (HD-tDCS). Byla provedena pilotní studie, která prokázala, že DH-tDCS má delší trvání excitability neuronů kortexu než klasická tDCS.\n\nPoužívají se tři typy stimulací – anodová, katodová a falešná. Anodová stimulace je kladná stimulace, která zvyšuje nervovou excitabilitu stimulované oblasti. Naproti tomu katodová stimulace je záporná stimulace, která snižuje nervovou excitabilitu stimulované oblasti. Katodová stimulace se využívá při léčbě psychických onemocnění, které jsou vyvolány hyperaktivitou. Falešná stimulace se používá ke kontrole experimentu. Falešná stimulace vyvolá krátký proud a poté zůstává neaktivní po celou nastavenou délku stimulace. Při aplikaci falešné stimulace osoba vystavená tDCS neví, že není stimulována. Porovnáním výsledků falešné a skutečné stimulace je možné na dané osobě zjistit účinek placebo efektu.\n\nJedním z aspektů tDCS je schopnost vyvolat změny v kortexu, které jsou platné i po té, co byla stimulace ukončena. Délka účinku těchto změn závisí na délce a intenzitě stimulace. Způsob, jakým stimulace ovlivňuje mozkovou funkcionalitu, je dán jednak depolarizací či hyperpolarizací klidového membránového potenciálu. Kladná (anodová) stimulace vyvolává depolarizaci klidového membránového potenciálu, což způsobuje zvýšení neuronové excitability a umožňuje jim generovat více spontánních akčních potenciálů. Záporná (katodová) stimulace vyvolává hyperpolarizaci klidového membránového potenciálu. To snižuje neuronovou excitabilitu a snižuje spontánní pálení neuronů.\nNeuroplasticita je schopnost mozku měnit se v závislosti na prožitých zkušenostech. Je dána dvěma jevy, dlouhodobou synaptickou potenciací (anglicky \"long-term potentiation\") a dlouhodobou synaptickou depresí (anglicky \"long-term depression\"). Dlouhodobá synaptická potenciace zesiluje vazbu mezi dvěma neurony, zatímco dlouhodobá synaptická deprese tuto vazbu zeslabuje. Těchto jevů je dosaženo zejména pomocí změny schopnosti synaptického přenosu. tDCS ovlivňuje změnu synaptického přenosu pomocí změny koncentrace nitrobuněčného cyklického adenosinmonofosfátu (cAMP) a vápníku.\n\nZatímco zájem o tDCS stále roste, nejpoužívanější metodou stimulace mozku je v současnosti transkraniální magnetická stimulace (TMS). Tato metoda využívá rychlou změnu magnetického pole generovaného pomocí cívky umístěné nad lebkou okolo stimulované oblasti. Pomocí magnetického pole se ve stimulované oblasti indukuje slabý elektrický proud. Existují dva typy TMS – repetitivní TMS a jednopulsní TMS. Obě metody se v terapii používají, avšak efekt delšího trvání, než je délka stimulace, je pouze u repetitivního TMS. Stejně jako u tDCS se pomocí TMS zvyžuje či snižuje aktivita neuronů, nicméně způsob, kterým se toho docílí, je odlišný. tDSC využívá dva různé směry toku proudu k vyvolání požadovaného efektu, zatímco repetitivní TMS pomocí vyšší frekvence vyvolává vyšší aktivitu neuronů a pomocí nižší frekvence naopak aktivitu neuronů potlačuje.\n\nJak tDCS tak TMS jsou bezbolestné a jsou považovány za bezpečné. Nicméně TMS je mnohem dražší, obtížně vyvolává falešnou stimulaci a klade vysoké nároky na konstrukci. tDCS je naopak jednoduchá na použití. TMS dokáže vyvolat vyšší aktivitu neuronů mající za následek silnější vliv na terapii. tDCS pouze zvyšuje spontánní pálení neuronů, což nemá na terapii takový efekt. Nicméně výhodou nižšího terapeutického efektu tDCS je významné snížení šance u pacienta vyvolat záchvat.\n\nVedle tDCS se používá ještě tACS (anglicky \"transcranial alternating current stimulation\"), využívající střídavý proud a tRNS (anglicky \"transcranial random noise stimulation\"), využívající šumu. Tyto metody se souhrnnně označují jako tCS (anglicky \"transcranial current stimulation\").\nVedle již zmíněných technik lze uvést i TES (anglicky \"transcranial electric stimulation\"). Tato technika rovněž ovlivňuje funkci neuronů pomocí elektrického proudu, ale oproti tDCS podněcuje k pálení i zbylé neurony a její použití je pro pacienta bolestivé. V současné době je tato metoda na ústupu.\n\nPokud se aplikují veškeré bezpečnostní normy, je transkraniální stimulace stejnosměrným proudem z krátkodobého hlediska naprosto bezpečná. Bezpečnostní normy omezují velikost proudu, délku jeho působení a frekvenci terapie, čímž se sníží jednak účinek terapie, ale hlavně riziko.\n\nZa posledních 10 let bylo v rámci výzkumu tDCS uděláno dostatečně práce, aby byly bezpečnostní normy kvalitně nastaveny. Mnoho studií se snažilo nalézt optimální parametry stimulace, aby se maximálně eliminovaly vedlejší účinky. Tyto standardy stále nejsou pevně dané a výzkum v této oblasti stále pokračuje. V současné době je maximální hodnota proudu člověkem u tDCS stanovena na 2 mA, nicméně běžně používané hodnoty jsou 1 mA a nižší. \n\nStudie na krysách zjišťovaly, jaké hustoty proudu způsobují poškození mozkové tkáně. Bylo zjištěno, že při katodové stimulaci je pro krysí mozek poškozující hustota proudu 142.9 A/m, která odpovídá hustotě náboje 52400 C/m. To je o více než dva řády větší hodnota, než ta, co se v současnosti používá. Žádné striktní omezení délky stimulace nebylo stanoveno, nicméně za ideální se považuje 20 minut. Čím déle je mozek stimulován, tím déle se projevují účinky stimulace po jejím ukončení. Desetiminutová stimulace doznívá ještě přibližně hodinu po jejím ukončení. Obecně se doporučuje vyčkat alespoň 48 hodin před opakováním stimulace. Rovněž je vhodné varovat stimulovanou osobu před možnými negativními účinky tDCS po ukončení stimulace. Tyto studie prokázaly, že tDCS je z krátkodobého hlediska naprosto bezpečná metoda. Nicméně zatím nebyla publikována žádná studie, která by se zaměřovala na použití repetitivního tDCS z hlediska dlouhodobého.\n\nJe známo několik menších vedlejších účinků stimulace, jako je podráždění kůže, fosfeny na počátku stimulace, nevolnost, bolest hlavy, zmatenost a svědění kůže pod elektrodami. Nevolnost se nejčastěji objevuje, jsou-li elektrody umístěny nad mastoidem u stimulace vestibulárního systému. Fosfen je krátký světelný záblesk, který se objevuje, jsou-li elektrody umístěny v blízkosti oka. Nedávná studie na více než 500 osobách určila za vedlejší účinky pouze lehké podráždění kůže a fosfen.\n\nJe známo několik způsobů, jak snížit podráždění kůže během stimulace. Elektrody by měly obsahovat slaný roztok a kůže by měla být ošetřena krémem. Pozvolná změna proudu rovněž snižuje podráždění kůže.\n\nZatím nejsou žádná známá rizika v používání tDCS. Není doporučeno stimulovat lidi, kteří jsou náchylní na záchvaty, jako jsou epileptici. U zdravých jedinců se považují záchvaty způsobené stimulací za bezpečné.\n\nBylo provedeno několik klinických studií, které se snažily zlepšit problémy s pamětí, jak u pacientů s Parkinsonovou a Alzheimerovou nemocí, tak i u zdravých jedinců, za použití tDCS. Výsledky byly různé.\n\nDo roku 2014 bylo provedeno několik klinických studií malého rozsahu ve vztahu k silné depresi. Většina z nich prokázala zmírnění příznaků deprese. Pouze dvě studie byly provedeny na pacientech vůči léčbě rezistentních. Jedna nalezla účinek při použití tDCS, druhá nikoliv. Jedna meta analýza, soustředící se na zmírnění příznaků deprese jistý účinek v porovnání s falešnou stimulací nalezla, nicméně druhá, soustředící se na relapsy, žádný účinek vůči falešné stimulaci nenašla.\n\nVýzkum v oblasti schizofrenie zpočátku nalezl velký účinek tDCS na léčbu, nicméně s postupem času se začalo objevovat více a více studií, u nichž byl tento účinek malý. Studie se většinou soustředily na pozitivní příznaky jako jsou sluchové halucinace. Výzkum v oblasti negativních příznaků chybí.\n\nVýzkum v oblasti léčby bolesti nebyl doposud proveden dostatečně kvalitně, aby mohla být metoda tDCS doporučena pro terapii při těchto obtížích. U chronické bolesti způsobené poraněním páteře byla léčba pomocí tDCS neúčinná.\n\ntDCS se rovněž ukázala jako neúčinná při zlepšování funkce horních končetin postižených cévní mozkovou příhodou. U afázie se jisté zlepšení stavu pacientů prokázalo. Rovněž u zrakových problémů, způsobených cévní mozkovou příhodou se předpokládá pozitivní účinek tDCS na léčbu.\n\nPoužití tDCS bylo rovněž testováno u psychiatrických onemocnění jako je deprese a schizofrenie. Někteří doporučují použití tDCS u zlepšení soustředění a koncentrace. tDCS bylo rovněž aplikováno při léčbě závislosti.\n\nV neurovědách se tDCS používá při přiřazování mozkových oblasti specifickým mozkovým funkcím.\n\nV roce 2014 byla provedena studie, která srovnala stovky experimentů s tDCS. Podle jejich závěrů není obecně statisticky metoda tDCS účinná. Nicméně kvalita této této studie byla později zpochybněna. Roku 2017 se objevila další studie, která zpochybňuje tuto metodu, jejíž komerční využití roste.\n\nDo roku 2015 nebyla metoda tDCS schválena US FDA. Podle oficiálního prohlášení z roku 2012 nejsou v účinnosti žádné směrnice pro použití tDCS.\n"}
{"id": "1102592", "url": "https://cs.wikipedia.org/wiki?curid=1102592", "title": "VTJ Kroměříž", "text": "VTJ Kroměříž\n\nVTJ Kroměříž byl moravský vojenský fotbalový klub, který byl založen roku 1957. V průběhu 80. a začátkem 90. let úžeji spolupracoval s menším oddílem TJ Počenice. Zanikl roku 1994 sloučením s SK Spartak Hulín. \n\nKlub působil nejprve na hřišti \"„Rejdišti“\" vybudovaném ve středu cyklistického velodromu, které bylo hřištěm Hanácké Slavie.\nPo krátkém působení na atletickém stadionu se přesunul na Stadion SK Hanácká Slavia Kroměříž vybudovaný v roce 1989. \n\nZdroj: \n\nMezi nejznámější hráče, kteří v oddílu během základní vojenské služby působili, patřili mj. Rostislav Vojáček, Dušan Liba, Richard Dostálek či Vít Baránek. Trenérem A-mužstva byl mj. Eduard Šabatka.\n\n"}
{"id": "1102602", "url": "https://cs.wikipedia.org/wiki?curid=1102602", "title": "Lesní botanická zahrada &quot;Marszewo&quot;", "text": "Lesní botanická zahrada &quot;Marszewo&quot;\n\nLesní botanická zahrada \"Marszewo\" je botanická zahrada na pozemcích Nadleśnictwo Gdańsk, vytvořená v souvislosti se vzdělávacím střediskem (Ośrodok Edukacji Leśnej) v Marszewie v Gdyni. Založení zahrady bylo povoleno 4. srpna 2010. Zahrada byla založena na ploše 49,69 ha. Koncept zahrady byl vytvořen na základě žádosti SPS Gdańsk vědeckými pracovníky na univerzitě v Gdaňsku. Z četných tematických sbírek rostlin, jako první byl založen sad starých odrůd ovocných stromů. Organizací je prováděna zdarma environmentální výchova v lesnictví a interaktivní vzdělávání. \n\nSbírka stromů a keřů začátkem roku 2014 čítala více než 230 druhů na ploše cca 5 ha.\n\n\n"}
{"id": "1102604", "url": "https://cs.wikipedia.org/wiki?curid=1102604", "title": "Kozma Dushi", "text": "Kozma Dushi\n\nKozma Dushi (* 1955, Berat) je albánský zpěvák.\n\nPěvecky je aktivní od útlého věku. Po střední veterinární škole byl přijat na uměleckou školu Instituti i Lartë i Arteve, kterou ukončil v roce 1984. Od roku 1985 byl zaměstnaný ve státní správě. Jako zpěvák poprvé vystoupil na 15. festivalu písně albánského Radio Televizionin Shqiptar a pokračuje v pěvecké kariéře dodnes. Jeho nejznámější písní je \"Eja o shoku ynë\".\n\nJeho bratr je zpěvák Dhimitraq Dushi.\n"}
{"id": "1102607", "url": "https://cs.wikipedia.org/wiki?curid=1102607", "title": "Jervand Otjan", "text": "Jervand Otjan\n\nJervand Otjan, arménsky Երվանդ Օտյան nebo Երուանդ Օտեան, (19. září 1869, Konstantinopol, Turecko – 3. října 1926 Káhira, Egypt) byl arménský satirik. \n\nV roce 1915 byl během arménské genocidy deportován z Istanbulu do syrské pouště. Byl schopen zachránit se tím, že překládal pro německé úředníky v Dajr az-Zaur, protože ovládal francouzštinu a turečtinu. V roce 1918, po 1. světové válce, začal vyhledávat sirotky, kteří zbyli z deportací v pouštích Sýrie a pomáhal je umisťovat v dětských domovech. Jeho jediným skutečným zdrojem příjmů bylo psaní. Odešel v roce 1922 z Konstantinopole a žil v Bukurešti a v různých částech Blízkého východu. Poslední dny svého života strávil v Káhiře, kde byl i pohřben.\n\nJe považován spolu s Hagopem Baronianem, za jednoho z nejvlivnějších arménských satiriků. Jeho spisy, které zahrnují romány a povídky, často vtipně poukazují na neřesti lidstva. \n\n"}
{"id": "1102610", "url": "https://cs.wikipedia.org/wiki?curid=1102610", "title": "Edmond Keosajan", "text": "Edmond Keosajan\n\nEdmond Keosajan, arménsky Էդմոնդ Քյոսայան, (9. října 1936, Gjumri - 21. dubna 1994, Moskva) byl sovětský filmový režisér a scenárista arménského původu. \n\nStudoval na moskevském ekonomickém institutu (1954-1956) a na jerevanském divadelním institutu (1956-1958). V roce 1964 dokončil studia na fakultě režie VGIK. Od roku 1964 pracoval jako režisér Mosfilm Studio. Příležitostně byl angažován pro Armenfilm Studio. Byl také moderátorem Sovětského státního varietního orchestru. Jeho filmy jsou hlavně v arménském a ruském jazyce.\n\nJeho syn je režisér a spisovatel Tigran Keosajan.\n\n\n"}
{"id": "1102614", "url": "https://cs.wikipedia.org/wiki?curid=1102614", "title": "Apostol Nikolajev-Strumskij", "text": "Apostol Nikolajev-Strumskij\n\nApostol Nikolajev-Strumskij ( \"Апостол Николаев-Струмски\", \"Николаев-Струмский\" \"Nikolaev-Stroumsky\", 1886–1971) byl bulharský hudební skladatel, sbormistr a dirigent. Jeho otec Nikolaj Nikolajev, rovněž hudebník, pocházel z Besarábie.\n\nDo roku 1935 byl Strumskij vedoucím sboru katedrály svatého Alexandra Něvského v Sofii a poté v chrámu svaté Nedelie tamtéž.\n\nStrumskij je autorem “Božské liturgie” a dalších vícehlasých vokálních skladeb na kanonické církevněslovanské texty. Jeho ”Velké slavosloví” patří mezi nejčastěji zpívané skladby “koncertní” pravoslavné hudby.\n"}
{"id": "1102615", "url": "https://cs.wikipedia.org/wiki?curid=1102615", "title": "Eurasia International University", "text": "Eurasia International University\n\nEurasia International University (EIU, arménsky Եվրասիա միջազգային համալսարան) je vysoká škola, která byla založena v Jerevanu v roce 1997 pod jménem \"Mchitar-Gosch\". V roce 2004 byl název změněn na současný Eurasia International University. Je to soukromá univerzita a byla jednou z prvních arménských univerzit, která provedla boloňskou reformu. Vyučuje se zde právo, ekonomie a cizí jazyky. Učitelé a instruktoři, kteří učí na univerzitě, jsou absolventi American University of Armenia a Státní univerzity. Univerzita nabízí také magisterské studium a spolupracuje se zahraničními univerzitami.\n\n"}
{"id": "1102620", "url": "https://cs.wikipedia.org/wiki?curid=1102620", "title": "Velké slavosloví", "text": "Velké slavosloví\n\nVelké slavosloví ( \"Вели́кое славосло́вие\", \"Ἡ μεγάλη δοξολογία\" / \"megali doxologia\") je modlitba v pravoslavné a řeckokatolické bohoslužbě, jejíž text je založen na biblickém textu (Luk 2:14) - \"”Sláva na výsostech Bohu a na zemi pokoj lidem dobré vůle” / “слава в вышних Богу, и на земле мир, в человеках благоволение!”\".\n\nJedná se o andělskou píseň, která se zpívá při blahoslavení pastýřů při svátcích narození Ježíše Krista. Jejím ekvivalentem v katolické církvi je hymnus Gloria in Excelsis Deo.\n\nVelké slavosloví se, na rozdíl od každodenního slavosloví, vyskytuje pouze při sváteční jitřní liturgii (nevykonává se po bohoslužbě od pondělí do pátku první-šesté a o Svatém týdnu při Velkém půstu). Ve všední (nesváteční) dny, při velkopostních svátečních jitřních a večerních se denní slavosloví pouze čte. V liturgické praxi se ustálil zvyk při Velikém slavosloví otevírat carská vrata, a kněz obléká felon.\n\n"}
{"id": "1102623", "url": "https://cs.wikipedia.org/wiki?curid=1102623", "title": "Bartolomeo Cristofori", "text": "Bartolomeo Cristofori\n\nBartolomeo Cristofori di Francesco (4. května 1655 Padova – 27. ledna 1731 Florencie) byl italský výrobce hudebních nástrojů, obvykle považovaný za vynálezce klavíru.\n\nO jeho mládí není mnoho známo. V roce 1688 vstoupil do služeb Ferdinanda de’Medici, dědice toskánského trůnu a známého mecenáše umění. Tam zřejmě začal vyvíjet klávesovou mechaniku, která by umožnila dynamické odstupňování síly tónu. Dosavadní klávesové nástroje totiž neumožňovaly ovládat hlasitost silou úhozu. K roku 1700 se tak na seznamu hudebních nástrojů knížete objevuje \"arpicembalo che fà il piano e il forte\" (cembalo, které může hrát tiše i hlasitě); nástroj bývá obvykle datován rokem 1698 a měl rozsah 4 oktávy. Cristofori zůstal ve službách medicejského dvora ve Florencii až do smrti a svůj vynález dále zdokonaloval.\n\n"}
{"id": "1102626", "url": "https://cs.wikipedia.org/wiki?curid=1102626", "title": "Biryani", "text": "Biryani\n\nBiryani je pokrm z rýže, typický pro Indický subkontinent.\n\nK přípravě se kromě rýže používá maso a zelenina, biryani může být i vegetariánské. Důležitá je kořenící směs, kde najdeme např. muškátový oříšek, muškátový květ, pepř, hřebíček, kardamom, skořici, bobkový list, koriandr, mátu, zázvor, cibuli a česnek.\n\nNěkdy se používají též rozinky a oříšky.\n\nRůzné obdoby biryani najdeme od Blízkého východu až po Jihovýchodní Asii. Existuje nespočet regionálních a místních variant.\n"}
{"id": "1102627", "url": "https://cs.wikipedia.org/wiki?curid=1102627", "title": "Anton Srbecký", "text": "Anton Srbecký\n\nAnton Srbecký (* 18. října 1940) je bývalý slovenský fotbalista, pravý obránce.\n\nV československé lize hrál za Dynamo/ZVL Žilina. Dal 3 ligové góly. Ze Žiliny přestoupil do ZVL Kysucké Nové Mesto.\n\n"}
{"id": "1102633", "url": "https://cs.wikipedia.org/wiki?curid=1102633", "title": "František Smak (1943)", "text": "František Smak (1943)\n\nFrantišek Smak (* 20. září 1943) je bývalý slovenský fotbalový brankář. Po skončení aktivní kariéry působil jako trenér. Fotbalový brankář byl i jeho syn František Smak.\n\nV československé lize chytal za ZVL Žilina. Nastoupil v 97 ligových utkáních. Ze Žiliny odešel v létě 1974 do Spartaku Dubnica.\n\n\n\n"}
{"id": "1102634", "url": "https://cs.wikipedia.org/wiki?curid=1102634", "title": "Marie Luv", "text": "Marie Luv\n\nMarie Luv (* 1. listopadu 1981, Hacienda Heights, Kalifornie), vlastním jménem Quiana Marie Bryant je americká pornoherečka.\n\n\n"}
{"id": "1102635", "url": "https://cs.wikipedia.org/wiki?curid=1102635", "title": "Milan Ďubek", "text": "Milan Ďubek\n\nMilan Ďubek (* 5. února 1948) je bývalý slovenský fotbalista, záložník.\n\nV československé lize hrál za ZVL Žilina. Gól nedal.\n\n\n"}
{"id": "1102637", "url": "https://cs.wikipedia.org/wiki?curid=1102637", "title": "Elektrokortikografie", "text": "Elektrokortikografie\n\nElektrokortikografie (ECoG) nebo také intrakraniální elektroencefalografie (iEEG) je metoda snímání elektrické aktivity pomocí elektrod umístěných na povrchu mozku. ECoG může být snímáno jak během operace (intraoperativní ECoG) tak mimo ni (extraoperativní ECoG). Z důvodu nutnosti chirurgického otevření lebky se ECoG řadí mezi invazivní vyšetření.\n\nECoG začalo být poprvé využíváno v Montrealském neurologickém institutu neurochirurgy Wilderem Penfieldem a Herbertem Jasperem. ECoG bylo vyvinuto jako část montrealské procedury, tedy chirurgické metody léčby epilepsie. Záznamy potenciálů byly použity k nalezení epileptogenních zón, které jsou oblastmi mozku, kde vznikají epileptické záchvaty. Tyto zóny byly následně chirurgicky odstraněny.\nPenfield a Jesper také využívali elektrické stimulace u pacientů v lokální anestezii. Tato metoda pomohla bližšímu zkoumání funkční anatomie mozku, mapování řečových center a identifikaci částí mozku, které neměly být během operace poškozeny či odstraněny.\n\nECoG signály jsou tvořeny synchronizovanými postsynaptickými potenciály snímanými přímo z povrchu obnaženého kortexu. Elektrické potenciály vznikají převážně v pyramidových buňkách a jsou vedeny přes několik vrstev mozkové kůry (mozkomíšní mok, omozečnice, pavučnice) než dosáhnou subdurálních elektrod, které jsou umístěny pod tvrdou plenou mozkovou. U běžného skalpového EEG musí potenciály navíc projít lebkou, kde jsou ale výrazně utlumeny kvůli nízké vodivosti kosti. Z tohoto důvodu je prostorové rozlišení ECoG výrazně vyšší než rozlišení skalpového EEG. ECoG nabízí prostorové rozlišení 1 cm a je jím možné snímat potenciály o frekvenci stovek Hz.\n\nSnímání ECoG se provádí elektrodami umístěnými na obnažené kůře mozkové. Pro přístup ke kortexu musí nejprve chirurg provést kraniotomii, při níž odstraní část lebky. Tato procedura je prováděna pod celkovou anestezií nebo pod lokální anestezií, pokud je vyžadována spolupráce pacienta pro mapování jednotlivých částí kortexu. Následně jsou na mozek umístěny elektrody. Umístění elektrod je určeno na základě předchozího EEG vyšetření a vyšetření na magnetické rezonanci. Elektrody mohou být umístěny pod tvrdou plenou mozkovou (epidurální) nebo pod ní (subdurální).\n\nElektrody bývají umístěny v pruzích nebo maticích různých rozměrů od 4 do 256 elektrod. Typický rozestup mezi elektrodami je 1 cm, každá elektroda má standardně průměr 5 mm. Elektrody jsou na povrchu mozku volně posazeny a jsou navrženy dostatečně ohebné, aby běžný pohyb mozku nemohl způsobit zranění. Hlavní výhodou polí elektrod je, že mohou být vsunuty pod tvrdou plenu mozkovou i do míst, která nebyla během kraniotomie odkryta.\n\nOd prvního použití v padesátých letech je elektrokortikografie používána k lokalizaci epileptogenních zón během předoperačního vyšetření epileptických pacientů. ECoG má oproti alternativním diagnostickým vyšetřením několik výhod:\n\n\nOmezení ECoG zahrnují:\n\nEpilepsie patří mezi nejběžněji neurologické onemocnění, které postihuje přibližně 1% populace. Epileptické záchvaty jsou v případě epilepsie chronickou záležitostí a jejich výskyt nesouvisí s vnějšími vlivy, ačkoliv jimi mohou být vyvolány. Intraktabilní nebo také farmakorezistentní epilepsie je formou epilepsie, u které není možné docílit přijatelného snížení počtu záchvatů přes léčbu antiepileptiky.\n\nPřed tím, než je možné určit pacienta jako vhodného k chirurgické léčbě epilepsie, je provedeno vyšetření magnetickou rezonancí a měření skalpového EEG, které má za úkol prokázat přítomnost epileptogenní tkáně. Ačkoliv je skalpové EEG důležitým diagnostickým nástrojem, postrádá přesnost nutnou k lokalizaci epileptogenní oblasti. Výsledek operace je závislý na přené lokalizaci a odstranění epileptogenní zóny. ECoG záznamy jsou hodnoceny s přihlédnutím k iktální aktivitě nahrané během záchvatu a interiktální epileptoformní aktivitě nahrané mezi záchvaty. ECoG se provádí také po samotné operaci kvůli zachycení zbývající epileptoformní aktivity a zhodnocení úspěšnosti operace.\n\nÚčelem resekční operace je odstranění epileptogenní tkáně, aniž by došlo k neakceptovatelným neorologickým následkům. Spolu s identifikací a lokalizací rozsahu epileptogenních zón tak ECoG, spolu s elektrickou mozkovou stimulací, slouží ke kortikálnímu mapování. To slouží k přesné lokalizaci kritických mozkových struktur, které chirurg nesmí během operace poškodit nebo odstranit, aby byly zachovány senzomotorické schopnosti. Funkční mapování vyžaduje spolupráci pacienta a je tak prováděno pod lokální anestezií. Intraoperativní ECoG může být také využito k monitorování epileptoformní aktivity a tak k určení, zda došlo k resekci celé epileptogenní oblasti.\n\n"}
{"id": "1102638", "url": "https://cs.wikipedia.org/wiki?curid=1102638", "title": "J. L. Topol", "text": "J. L. Topol\n\nJ. L. Topol (12. února 1878 Ústín - 31. ledna 1944 Brno) byl český spisovatel.\n\nJan Lakomý se narodil v obci Ústín nedaleko Olomouce. Studoval práva na Karlově univerzitě, od roku 1908 pracoval u policie jako kriminalista. V bojích první světové války přišel o nohu. Mezi lety 1917 a 1938 pracoval jako vrchní policejní rada v Brně.\n\n"}
{"id": "1102639", "url": "https://cs.wikipedia.org/wiki?curid=1102639", "title": "Viadukt v Chrástu", "text": "Viadukt v Chrástu\n\nViadukt v Chrástu je postaven na železniční trati Ejpovice – Radnice (trať číslo 176). Ve vzdálenosti 700 m od zastávky Chrást u Plzně překonává údolí Klabavy. Byl rekonstruován v letech 2002 až 2003 a v roce 2003 znovu uveden do provozu.\n\nMost tvoří dva krajní pilíře a dva střední pilíře, mezi nimi jsou tři pole příhradové konstrukce. \n\nVýška mostu je 25,7 m, celková délka mostu je 105 m.\nMost byl uveden do provozu v roce 1862 a železničnímu provozu slouží dodnes.\n\nPatří k několika stavbám na českém území, o kterých se traduje, že je postavil známý projektant Gustave Eiffel, ale není to tak.\n\n"}
{"id": "1102640", "url": "https://cs.wikipedia.org/wiki?curid=1102640", "title": "Mamajova mohyla", "text": "Mamajova mohyla\n\nMamajova mohyla (rusky Мамаев курган) je dominantní výšina, západně od města Volgograd (také známý jako Stalingrad) v jižním Rusku. Její jméno se odvíjí od Mamaji, chána tatarské Zlaté hordy. V současnosti je Mamajova mohyla památníkem Bitvy u Stalingradu se sochou Matka vlast volá stojící na vrcholu.\n\nV období před začátkem války byl kopec oblíbeným místem výletů obyvatel Stalingradu. Významným se stal za 2. světové války. Mamajova mohyla je v topografických a vojenských mapách jako kóta 102, měla v boji o Stalingrad a jeho okolí značný vojenský význam jako pozorovatelna s kruhovým výhledem po celém okolí. Boje o ní nastaly při boji o střed města. Pro obě dvě bojující strany byla natolik důležitá, že se pokoušely ovládnout její vrchol za každou cenu, co mělo za následek obrovské ztráty na životech.\n\nV září 1942 se boje stupňovaly, vrchol mohyly a její přilehlé okolí změnily svého pána několikrát. Mezi 16. září a 18. září na jeho svazích a okolí vykrvácela skoro celá 13. gardová střelecká divize. Podobný osud potkal všechny bojové útvary, které se pokoušely tuto holou, trávou porostlou výšinu obsadit. Do konce září se na jejím svahu povalovaly tisíce mrtvých těl vojáků zkosených kulomety, či dělostřeleckou palbou a bombardováním. Dne 27. září 1942 dobyly vrchol kopce německé jednotky. Sovětská 284. střelecká divize se však udržela v zákopech na východním svahu. Udržela tak čelo největšího sovětského předmostí v Stalingradu a výrazněji neustupovala. Německá vojska držela vrchol a důležité svahy mohyly do ledna 1943.\n\nPo skončení bojů byla krví nasáknutá půda skutečnou mohylou. Půda byla plná šrapnelů a zbytků bomb, granátů, min a lidských těl. Jeden čtvereční metr obsahoval 500 až 1 250 drobných kovových částic. Zem zůstala černá, dokonce i přes zimu, jelikož sníh kvůli silným explozím vydržel jen krátce. I dnes je možné jako i na jiných bojištích najít velkou část munice a lidských kostí.\n\nPo válce se zde začal stavět rozsáhlý areál, který se stal největším památníkem bitvy u Stalingradu. Autorem byl Jevgenij Viktorovič Vučetič a tato stavba byla dokončena roku 1967. Nejdůležitější místo památníku je socha Matka vlast volá stojící na vrcholu kopce. Tato socha ženy, držící meč, stojí v póze jako kdyby volala do boje. Je 85 metrů vysoká (to je téměř dvakrát tak vysoká než Socha Svobody). Jde o největší sochu ženy na světě. Součástí památníku je masový hrob neznámých sovětských vojáků a hřbitov. Zde jsou pohřbeni vojáci, kteří zahynuli v bojích o město ale i ti, kteří se bojů zúčastnili, ale zemřeli až po válce a jsou zde pochováni jako na čestném pohřebišti. Například Vasilij Ivanovič Čujkov, maršál Sovětského svazu či legendární stalingradský sniper Vasilij Zajcev oceněný Zlatou hvězdou Hrdiny Sovětského svazu.\n\n"}
{"id": "1102644", "url": "https://cs.wikipedia.org/wiki?curid=1102644", "title": "Eve Mayfair", "text": "Eve Mayfair\n\nEve Mayfair (* 21. ledna 1980, San Francisco, Kalifornie), vlastním jménem Anastasia Mendez je americká pornoherečka.\n\n\n"}
{"id": "1102650", "url": "https://cs.wikipedia.org/wiki?curid=1102650", "title": "Mandibulata", "text": "Mandibulata\n\nMandibulata (kusadlovci) je skupina (klad) členovců, do které se řadí šestinozí, korýši a stonožkovci. Kusadlovci jsou největší a nejrozmanitější skupinou členovců.\n\nKusadlovci jsou jako přirozený klad členovců dobře podpořeni molekulárními analýzami. Konkurenční hypotézy – např. přirozenost Schizoramia (korýši + klepítkatci) či Myriochelata (\"syn\". Paradoxopoda; stonožkovci + klepítkatci) – vycházely pouze z fosilního záznamu a zpravidla byly odhaleny jako artefakty vzniklé uvažováním konvergentních znaků. \n\nSkupina Mandibulata je sesterská ke skupině Arachnomorpha (klepítkatci, nohatky a několik skupin vymřelých členovců, zejména trilobiti a Megacheira), která však může být podle jiných studií jako celek nepřirozená – některé skupiny (Megacheira) se mohou odvětvovat bazálněji než klad klepítkatců a trilobitů (společné jméno Artiopoda), některé (Marellomorpha) naopak později od linie vedoucí ke kusadlovcům.\n"}
{"id": "1102651", "url": "https://cs.wikipedia.org/wiki?curid=1102651", "title": "Arachnomorpha", "text": "Arachnomorpha\n\nArachnomorpha je skupina (klad) členovců, kam řadíme vyhynulé trilobity, vyhynulou skupinu Megacheira, vymřelé skupiny příbuzné trilobitům (Helmetiidae, Xandarellidae, Naraoiidae, Liwiidae a Tegopeltidae). Ze žijících skupin sem řadíme jen klepítkatce. Problematickou skupinou z hledista systematiky jsou nohatky, které pravděpodobně patří do této skupiny. Sesterskou skupinou k této skupině je skupina Mandibulata. \n\n"}
{"id": "1102653", "url": "https://cs.wikipedia.org/wiki?curid=1102653", "title": "Ústavní církev", "text": "Ústavní církev\n\nÚstavní církev či konstituční církev (francouzsky \"Église constitutionnelle\") byla francouzská státní církev zřízená v roce 1790 během Velké francouzské revoluce na základě občanské ústavy duchovenstva. Byla náhradou za rozpuštěnou katolickou církev. Ústavní církev zanikla konkordátem mezi Napoleonem a papežem Piem VII. uzavřeným roku 1801. Duchovní církve se nazývali ústavní kněží a ústavní biskupové a museli složit přísahu na občanskou ústavu duchovenstva. Byli voleni občany ve volbách a placeni státem.\n\nÚstavodárné národní shromáždění odhlasovalo v roce 1790 občanskou ústavu duchovenstva, která znamenala, že kněží jsou placeni a podřízeni přímo státu a jsou zcela nezávislí na Svatém stolci. Tato reforma vycházela z myšlenek galikanismu.\n\nAsi 50 % duchovních starého režimu složilo přísahu ústavě. Tito se nazývali \"zapřisáhlí\" (jureurs) nebo \"přísežní\" (assermentés) oproti kněžím \"nepřisáhlým\" (insermentés) nebo \"vzdorným\" (réfractaires). Biskupové skládali přísahu v roce 1791. Většina původních biskupů, když obdržela rozhodnutí papeže o neuznání církve, emigrovala. Noví biskupové byli zvoleni ve volbách.\n\nV roce 1791 byl vydán dekret proti kněžím, kteří nepřísahali na ústavu. Ti, kteří neemigrovali, se skrývali ve svých bývalých farnostech a někdy i nadále nepovoleně sloužili mše a udělovali svátosti, což vedlo k rozdělení populace. Ústavní kněží byli někdy i odmítnání obyvatelstvem, zejména na západě Francie (Bretaň, Vendée). Také zrušení celibátu pro kněze nebylo přijímáno vždy se souhlasem farníků.\n\nPostupně, jak se revoluce radikalizovala, vzdorní kněží se stále více uchylovali do utajení ze strachu, že budou zatčeni.\n\nK nejvýznamnějším představitelům ústavní církve patřil Henri Grégoire, který chtěl už od počátku revoluce svolat národní koncil, aby stvrdil myšlenky galikanismu rozšířené především mezi nižším duchovenstvem. Nejednalo se ovšem o odštěpení se od římské církve. Ovšem zavržení civilní ústavy duchovenstva papežem Piem VI. tlačilo ústavní kněze k vytvoření autokefální církve. Nicméně nástup Hrůzovlády tyto myšlenky odsunul.\n\nJakobínský teror znamenal rozsáhlou více či méně organizovanou dechristianizaci. Kněží (přísežní i vzdorní) byli pronásledováni, popravováni nebo deportováni (zejména do Guyany). Jakákoli náboženská činnost byla zakázána. V roce 1794 Robespierre ustanovil Kult Nejvyšší bytosti, objevuje se theofilantropie.\n\nPo thermidorském převratu se proto ústavní církev nacházela v rozvratu. Následkem abdikací a persekucí zůstalo po období Hrůzovlády jen asi 30 ústavních biskupů. Na konci roku 1794 se v Paříži vytvořila skupina čtyř biskupů (Henri Grégoire, Jean-Baptiste Royer, Éléonore-Marie Desbois de Rochefort a Jean-Baptiste Pierre Saurine) a dvou kněží (Augustin Clément a Charles Saillant), kteří začali s obnovou ústavní církve.\n\nV únoru 1795 vydal Národní konvent dekret o náboženské svobodě, který potvrdil oddělení církve od státu. Dne 15. března 1795 vydali biskupové \"První encykliku\" (Première Lettre Encyclique), která určovala provizorní řád pro fungování církve. Téhož roku Henri Grégoire založil \"Společnost křesťanské filozofie\" (Société de philosophie chrétienne), která se zabývala teologickými otázkami galikanismu. Vydávala časopis \"Annales de la religion\", který propagoval její myšlenky mezi ústavním duchovenstvem.\n\nNejvyšším orgánem církve byl národní koncil. Poprvé se konal v květnu \"1797\" v Paříži a sešla se na něm většina ústavních biskupů. Koncil potvrdil principy ústavní církve, její organizaci a způsob volby biskupů a kněží. Papež koncil prohlásil za neplatný.\n\nDruhý národní koncil se odehrál v Paříži roku 1801 a pokoušel se formulovat hlavní principy galikanismu. V té době Napoleon právě projednával konkordát s papežem Piem VII. Napoleon proto prohlásil jeho jednání od počátku za neplatné. Po podpisu konkordátu byli ústavní biskupové vyzváni k demisi.\n\nVětšina ústavních duchovních souhlasila s podřízením se výsledkům konkordátu a mohli pokračovat ve své duchovní činnosti. Část se však odmítala s výsledky zcela smířit a vytvořila politickou a církevní opozici, která trvala až do generační výměny během 40. let 19. století. Tresty za nedodržování mohly vést až k zákazu dávat svěcení a sloužit mše. Nejvíce těchto odpůrců se nacházelo v diecézích Troyes, Sens a Paříž.\n\n"}
{"id": "1102660", "url": "https://cs.wikipedia.org/wiki?curid=1102660", "title": "Postranní právo", "text": "Postranní právo\n\nPostranní právo (také zvláštní místní právo) se označoval jev, kdy rozšiřující se město začlenilo do již dříve osídlené území podle patrimoniálního práva (světské či duchovní vrchnosti), přičemž dříve usedlí lidé se nadále řídili právem původním. Místa s postranními právy začala vznikat ve 13. století (zejména v 15. století). Mezi tyto patrimoniální vlastníky patřili například kláštery, řády, arcibiskup či dokonce jiné město. Obzvláště je to patrno v klášterním právu, kde bylo právo určováno samosprávou dle náboženského zaměření. Oblasti s postranním právem měly vlastní soudní i správní úředníky, kteří se řídili předpisy platnými na jimi vybraných územích, a to i když to byly předpisy platné pro jiné země. Po celou dobu existence postranních práv se zpravidla město snažilo o jejich zrušení a podrobení si míst vlastní jurisdikci (nejdříve bylo postranním právům odňato trestní právo, nicméně civilní právo jim zůstalo velmi dlouho), k zrušení postranních práv v Čechách došlo až při soudních reformách Josefa II. roku 1783.\n\n\n"}
{"id": "1102663", "url": "https://cs.wikipedia.org/wiki?curid=1102663", "title": "Garegin I.", "text": "Garegin I.\n\nGaregin I. (arménsky Գարեգին Ա. Սարգիսյան; 27. srpna 1932, Kessab – 29. června 1999, Vagharšapat) byl patriarcha Arménské apoštolské církve a Katolikos všech Arménů. V letech 1983 až 1994 působil jako Arménský katolikos Kilíkie, se jménem Garegin II.\n\nNarodil se v 27. srpna 1932 v syrském Kessabu a pokřtěn byl jako Neshan Sarkissian. Základní vzdělání získal ve svém rodném městě. Roku 1946 byl přijat do Teologického semináře arménského katolikátu Kilíkie a roku 1949 byl vysvěcen na jáhna. Roku 1952 po získání vysokoškolských titulů byl vysvěcen na kněze se jménem Garegin. Tím se připojil ke Katolikátu Kilíkie.\n\nRoku 1955 obhájil svou doktorskou práci na téma \"Teologie Arménské církve, podle liturgických hymnů Šarakans a byl povýšen do církevního supně vardapet. V příštím roce působil jako člen fakulty teologického semináře v Anteliasu v Libanonu. Dva roky studoval na Oxfordské univerzitě teologii a napsal dílo \"Chalkedonský koncil a Arménská církev\", publikované roku 1965 v Londýně. Po návratu do Libanonu sloužil jako děkan semináře.\n\nRoku 1963 se stal pobočníkem katolikose Khorena I. a v této funkci získal mnoho ekumenických zkušeností. Sloužil jako pozorovatel na Druhém vatikánském koncilu, roku 1968 na Konferenci v Lambethu a na Konferenci v Addis Abebě hlav Východních pravoslavných církví. Přednášel teologii, literaturu, historii a kulturu na univerzitách v Bejrútu, Rumunsku, Moskvě a Kottayamu.\n\nJeho církevní kariéra postupovala rychle. Roku 1963 byl povýšen na archimadritu a 19. ledna 1964 byl katolikosem Khorenem vysvěcen na biskupa.\n\nRoku 1971 byl zvolen prelátem eparchie New Julfa v Íránu.\n\nRoku 1973 byl povýšen na arcibiskupa a jmenován patriarchálním legátem východních prelátů Arménské Svaté apoštolské církve v Americe a roku 1975 se stal primasem.\n\nBěhem svého času v USA věnoval zvláštní péči o mladší generace Arménů a hrál klíčovou roli při získávání finančních prostředků pro Libanon 1976-1977.\n\nRoku 1977 byl zvolen katolikosem Kilíkie a sloužil jako katolikos koadjutor (arménsky Աթոռակից Կաթողիկոս) a to až do smrti katolikose Khorena I. roku 1983.\n\nRoku 1983 byl intronizován jako Katolikos Garegin II. velkého domu v Kilíkii. Nešetřil zvláštní pozornost náboženské výchově, modernizaci a podpoře teologického semináře. Při apoštolských cestách zavítal do Libanonu, Sýrie, Íránu, Kypru, USA a Kanady a také na Kuvajt a do dalších Arbaských států Perského zálivu.\n\nDalším důležitým aspektem jako katolikátu byly ekumenické vztahy. Navštívil papeže svatého Jana Pavla II., George Careye, arcbiskupa Canterbury, Šenudu III. koptského papeže ale také Švýcarskou reformovanou církev či Luteránské církve v Německu a Dánsku. Roku 1989 se stal čestným předsedou Rady církví Sředního východu.\n\nNapsal mnoho knih a brožur v arménštině, angličtině a francouzštině a publikoval mnoho článků a studií o teologii, armenologii, filosofii, etice a literatuře.\n\nČasto navštěvoval mateřské sídlo Arménské církve a při své návštěvě roku 1988 vyjádřil spolu s katolikosem Vazgenem I. solidaritu kvůli zemětřesení.\n\nPo smrti katolikose Vazgena I. roku 1994 byl Národním církevním shromážděním s zvolen Nejvyšším patriarchou a katolikosem všech Arménů a přijal jméno Garegin I.\n\nV listopadu 1998 podstoupil v New Yorku léčbu rakoviny. Zemřel 29. června 1999 ve Vagharšapatu.\n\nJeho nástupcem se stal Garegin II.\n\n"}
{"id": "1102665", "url": "https://cs.wikipedia.org/wiki?curid=1102665", "title": "Air Cargo Global", "text": "Air Cargo Global\n\nAIR CARGO GLOBAL, s. r. o. (ACG) je slovenská letecká společnost zaměřená na nákladní leteckou dopravu. Specializuje na charterovou přepravu zboží (včetně nebezpečných nákladů, které nejsou přepravitelné letadly společně s pasažéry) do Afriky, Asie a Jižní Ameriky. Provozuje nákladní Boeingy 747.\n\nAir Cargo Global byla založena v roce 2009 pod názvem \"GAA Private Limited\", v polovině roku 2011 se přejmenovala na ACG Slovakia a od konce roku 2013 nese současné jméno; právní formou je společnost s ručením omezeným. Koncem července 2014 získala provozní licenci na poskytování leteckých dopravních služeb, přepravy leteckého zboží.\n\nACG navázala v roce 2014 na činnost zkrachovalé německé společnosti Air Cargo Germany, od níž podědila jméno, jedno letadlo a část zaměstnanců. Většinovým vlastníkem je Slovák Igor Bondarenko, menšinovým pak Andrey Goryashko, bývalý ředitel nákladní sekce Aeroflotu. První komerční let ACG byl uskutečněn 26. srpna 2014 z Billundu do Monrovie na základě objednávky UNICEFu. Na palubě letadla se vezly tuny léků a zdravotnické techniky pro postižené epidemií eboly.\n\nOd roku 2017 ACG provozuje nepravidelnou nákladní linku Praha – Turkmenbaš – Hongkong.\n\nDo května roku 2017 bázovala některá svá letadla na letišti v Bruselu. Odsud ale v tomto roce odešla kvůli zdejším přísným hlukovým limitům. Jedno své letadlo tak tato společnost začala bázovat na letišti Václava Havla v Praze.\n\nV červenci 2017 flotila ACG čítala následující letadla.\n\n"}
{"id": "1102666", "url": "https://cs.wikipedia.org/wiki?curid=1102666", "title": "Ilia II.", "text": "Ilia II.\n\nIlia II. (gruzínsky ილია II; 4. ledna 1933, Vladikavkaz) je současný Katolikos patriarcha celé Gruzie a duchovní vůdce Gruzínské pravoslavné církve. Jeho oficiální titul je: Katolikos patriarcha celé Gruzie, arcibiskup Mcchety a Tbilisi a metropolitní biskup Abcházie a Picundy.\n\nNarodil se 4. ledna 1933 ve Vladikavkazu v Sovětském Rusku jako Irakli Ghudushauri-Shiolashvili (arménsky ირაკლი ღუდუშაური-შიოლაშვილი). Jeho rodiče pocházeli z Gruzie, okresu Kazbegi; jeho otec Giorgi Šiolašvili pocházel z vesnice Sno a matka Natalia Kobaidze z vesnice Sioni. Šiolašvili byla vlivná rodina v regionu Chevi.\n\nStudoval Moskevský teologický seminář, roku 1957 byl vysvěcen na hierodiakona a poté roku 1959 na jeromonacha; roku 1960 vystudoval Moskevskou teologickou akademii a poté se vrátil do Gruzie. Při svém návratu byl jmenován jako kněz do Katedrály v Batumi. Roku 1961 byl povýšen na igumena a později na archimandritu. Dne 26. srpna 1963 byl ustanoven biskupem Batumi a Shemokmedi a patriarchálním vikářem. V letech 1963 až 1972 byl prvním rektorem Teologického semináře Mccheta – v tom čase jediné církevní školy v Gruzii.\n\nRoku 1967 byl jmenován biskupem Tskhumi a Abkhazeti a roku 1969 byl povýšen na metropolitu. Po smrti kontroverzního patriarchy Davida V. byl 25. prosince 1977 zvolen novým katolikosem a patriarchou Gruzie.\n\nJako nový patriarcha začal s velkými reformami Gruzínské pravoslavné církve, jakmile skončila sovětská éra, znovu získala svůj bývalý vliv a prestiž. Roku 1988 působilo 180 kněží, 40 mnichů a 15 mnišek, existovalo 200 kostelů, jeden seminář, tři konventy a 4 monastýry.\n\nBěhem posledních let Sovětského svazu byl aktivně zapojen do gruzínského společenského života. Dne 9. dubna 1989 se připojil k lidem demonstrujícím v Tbilisi proti sovětské nadvládě a marně vyzval protestující, aby odstoupili od kostela Kashueti, aby se zabránilo krveprolití. Tato mírumilovná demonstrace byla potlačena sovětskými vojsky a zanechala za sebou 22 mrtvých a stovky zraněných. Během Gruzínské občanské války v 90. letech 20. století oslovoval soupeřící strany, aby nalezly mírové řešení krize.\n\nV letech 1978 až 1983 byl místopředsedou Světové rady církví. V květnu 1997 oznámil své odstoupení z této rady.\n\nJako patriarcha přijal nejvyšší církevní ocenění od patriarchů Antiochie, Jeruzaléma, Alexandrie, Ruska, Řecka, Bulharska, Rumunska a dalších.\n\nJako produktivní teolog a církevní historik získal čestný doktorát teologie z Pravoslavného teologického semináře svatého Vladimíra v New Yorku (1986), Akademie věd na Krétě (1997) a Pravoslavného teologického semináře svatého Tichona v Pensylvánii (1998).\n\nJe čestným akademikem Gruzínské národní akademie věd (2003). V únoru 2008 mu byla udělena cena Davita Guramishviliho.\n\nZa své názory o možné restauraci monarchie mu princ David Bagration-Mukhrani předal Velkou kolanu Řádu Orla Gruzie.\n\nJe znám jako zastánce konstituční monarchie jako formy vlády v Gruzii. Dne 7. října 2007 ve svém kázání vyzval, aby bylo zváženo obnovení konstituční monarchie s dynastií Bagration, která byla vyvlastněna Ruským impériem na počátku 19. století. Prohlášení se shodovalo s rostoucí konfrontací mezi vládou prezidenta Michaila Saakašviliho a opozicí.\n\n"}
{"id": "1102667", "url": "https://cs.wikipedia.org/wiki?curid=1102667", "title": "Útoky v Kodani 2015", "text": "Útoky v Kodani 2015\n\nÚtoky v Kodani 2015 se odehrály 14. a 15. února 2015 na různých místech dánské metropole Kodaň. Dva lidé a pachatel při nich byli zabiti a pět policistů bylo zraněno.\n\nPrvní střelba se odehrála odpoledně 14. února na události nazvané „Umění, rouhání a svoboda projevu“ v kulturním centru Krudttønden, kde útočník zabil jednoho civilistu a zranil tři policisty. Švédský karikaturista Lars Vilks, autor psí karikatury proroka Mohameda, byl mezi návštěvníky události a je považován za hlavní cíl útoku. Samotný Vilks vyvázl bez zranění. Pachatel útoku z místa uprchl a po půlnoci zahájil další útok před kodaňskou Velkou synagogou, kde zabil příslušníka židovské ochranky dohlížejícího na bezpečnost účastníků obřadu bar micva a zranil dva další policisty. O čtyři hodiny později byl útočník nalezen a zlikvidován dánskou policií poté, co zahájil střelbu na policejní hlídku poblíž vlakové stanice Nørrebro. Útočník byl identifikován jako Omar El-Hussein.\n\nK útoku byla použita útočná puška Colt Canada C7 používaná dánskou armádou s označením M/95, která byla ukradena při domovní loupeži členu dánské domobrany.\n\n"}
{"id": "1102670", "url": "https://cs.wikipedia.org/wiki?curid=1102670", "title": "Pravoslavná encyklopedie", "text": "Pravoslavná encyklopedie\n\nPravoslavná encyklopedie ( \"Православная энциклопедия\") je specializovaná encyklopedie, kterou vydává Církevně-naučné centrum Ruské pravoslavné církve. Vedoucím centra „Pravoslavná encyklopedie“ je Sergej Kravěc.\n\n\n"}
{"id": "1102671", "url": "https://cs.wikipedia.org/wiki?curid=1102671", "title": "Rudolf Podolák", "text": "Rudolf Podolák\n\nRudolf Podolák (* 12. září 1942) je bývalý slovenský fotbalista, záložník.\n\nV československé lize hrál za ZVL Žilina. Nastoupil v 203 ligových utkáních a dal 10 gólů.\n\n\n"}
{"id": "1102673", "url": "https://cs.wikipedia.org/wiki?curid=1102673", "title": "Seznam měst v Eritreji", "text": "Seznam měst v Eritreji\n\nToto je seznam měst v Eritreji.\nSeznam obsahuje všechna města s počtem obyvatel přesahujícím 10 000. Největší město je Asmara, ve které žije zhruba 650 000 obyvatel.\n\n"}
{"id": "1102675", "url": "https://cs.wikipedia.org/wiki?curid=1102675", "title": "Paul Stadler", "text": "Paul Stadler\n\nPaul Stadler (25. července 1875, Jeseník – 22. října 1955, Bad Wildungen) byl slezský sochař.\n\nStadler vystudoval odbornou řezbářskou školu ve Vrbně pod Pradědem a Uměleckoprůmyslovou školu ve Vídni. Poté studoval sedm let na vídeňské Akademii v mistrovském ateliéru Edmunda von Hellmera. Po ukončení studií učil jeden rok na reálce v Opavě, od roku 1905 byl učitelem a v letech 1920–1937 ředitelem na Zemské odborné škole pro mramorářský průmysl v Supíkovicích. \n\nStadler tvořil zprvu v duchu akademického realismu. Pozdější reliéfy ženských postav zahalených řízou byly ovlivněné antikou a Feidiovým stylem mokré drapérie. Vyznačují se živostí a smyslově bezprostředním uchopením skutečnosti.\nVětšina jeho prací byla provedena v carrarském nebo slezském mramoru.\n\nNejvýznamnějším dílem Paula Stadlera byl Goethův památník v Jeseníku. Tvořila ho jednoduchá, téměř funkcionalistická zeď, dělená rizality, s vyvýšenou střední částí a lavicemi a sloupy po stranách. Střední a postranní části byly zdobeny reliéfy, postranní sloupy maskami Komedie a Tragedie. Objekt zničili noví přistěhovalci do pohraničí v roce 1945, jeho části byly nalezeny v šatně tenisových kurtů..\n\nPlastiky Paula Stadlera jsou mimo severomoravský region také v Jihlavě, Praze a Vídni.\n\n\n\n"}
{"id": "1102676", "url": "https://cs.wikipedia.org/wiki?curid=1102676", "title": "Tibor Jančula (1945)", "text": "Tibor Jančula (1945)\n\nTibor Jančula (* 8. června 1945) je bývalý slovenský fotbalista, útočník. Jeho syn Tibor Jančula byl slovenským fotbalovým reprezentantem.\n\nV československé lize hrál za Jednotu Trenčín a Spartak Trnava. Nastoupil ve 109 ligových utkáních a dal 27 gólů. Z Trnavy odešel v zimní přestávce v roce 1977 do Spojů Bratislava. V sezonách 1968/69 a 1969/70 hrál druhou ligu za Zbrojovku Brno.\n\n\n"}
{"id": "1102679", "url": "https://cs.wikipedia.org/wiki?curid=1102679", "title": "Nádeník", "text": "Nádeník\n\nNádeník je označení pro člověka, který se živí jako pomocník, dělník, či pomocný dělník, anebo se takto může označit osoba bez trvalého zaměstnání, který se nechával každý den najímat na krátkodobé práce. Zpravidla nebývá vyučen žádnému řemeslu. Nádeníci často pracovali ve stavebnictví jako pomocní dělníci. Obvykle patřili do nejnižších společenských vrstev.\n\nV době vlády KSČ v Československé republice, bylo označení nádeník považováno za kapitalistický výraz, opovrhující fyzickou prací.\n\n"}
{"id": "1102680", "url": "https://cs.wikipedia.org/wiki?curid=1102680", "title": "Nádeník (příjmení)", "text": "Nádeník (příjmení)\n\nNádeník je české příjmení, se může vztahovat k následujícím osobnostem:\n\n"}
{"id": "1102684", "url": "https://cs.wikipedia.org/wiki?curid=1102684", "title": "Brslen Fortunův", "text": "Brslen Fortunův\n\nBrslen Fortunův (\"Euonymus fortunei\") je stálezelený keř nebo plazivá či popínavá dřevina. Je nejběžnější, nejrozšířenější a nejvíce polymorfní druh rodu brslen tvořeného asi 150  druhy. Nyní se tato neopadavá dřevina používá jako okrasná rostlina ve velké části mírného pásma; je ze všech stálezelených brslenů vůči mrazu nejvíce odolná.\n\nPůvodní areál této rostliny je rozlehlý, zabírá velký díl Číny, Jižní Koreu a velkou část jihovýchodní Asie, konkrétně Thajsko, Myanmar, Laos a Indonésii. Dřevina byla v Evropě představena roku 1860 skotským botanikem Robertem Fortunem a v roce 1895 byla uvedena v Novém světě ve Spojených státech.\n\nV současnosti je rostlinou rozšířenou a planě rostoucí v části Evropy (Bulharsko, Francie, Itálie, Slovensko, bývalá Jugoslávie), na severním Kavkazu, v části Spojených států a Kanady, dále v Africe a na ostrovech Pacifiku.\n\nRostlině se nejlépe daří v mírně kyselé a vlhčí hlinitohumózní půdě, při hojnosti živin znatelně rychleji roste. K vybarvování listů sice prospívá dostatek slunce, je ale tolerantní vůči stínu, projevuje se u ní účinné využití slabého světla a je vhodná i jako podrost pod vzrůstné a silně stínící dřeviny.\n\nPřestože se jedná o neopadavou rostlinu, může v případě drsné zimy shodit část nebo všechny listy a stonky zbarvit do fialova, s příchodem tepla vyrostou listy nové. Udává se její spolehlivá mrazuvzdornost do -25 až -29 °C. Květe v průběhu léta, plody dozrávají na podzim. Ploidie brslenu Fortunova je 2n = 32.\n\nStálezelený, šplhavý nebo plazivý keř s výhonky dlouhými až 5 m, které při vhodné opoře mohou vyrůst do výše 10 i 20 m, nebo se rozrůstají plazivě a k zemi přiléhají. Na pevných, houževnatých, nelámavých, zelených výhoncích (stoncích) rostliny vyrůstají tenké adventivní kořínky dlouhé až 5 mm; části stonků s květy tyto kořínky nemají. Při růstu u vertikální podpory se jí rostlina kořínky přichycuje, stonky přirůstají a směrem vzhůru se prodlužuji. Nemají-li vhodnou podporu vytváří keř, případně roste plazivě po terénu a adventivními kořínky koření. Přízemní rostliny bývají husté, málo osvětlené a jen výjimečně kvetou, také u pnoucích exemplářů pokvetou jen slunci vystavené starší rostliny. Výhonky jsou jemně bradavčité, zelenohnědé až hnědé, hustě porostlé vstřícně vyrůstajícími, tmavě zelenými listy s řapíky do 1 cm dlouhými. Čepele listů bývají obvejčité, vejčité, eliptické či kopinaté, dlouhé 3 až 6 cm, široké 1 až 3 cm, na bázi klínovité nebo uťaté, na konci tupé až špičaté, po obvodě jemně pilovité a někdy vlnité. Na rubu listů bývají výrazněji vyniklé čtyři až šest párů bělavých či stříbřitých žilek zpeřené žilnatiny. Listy jsou velice variabilní i barvou, která může být tmavě zelená, zeleno bílá, zeleno žlutá a některé odrůdy mívají spodní stranu purpurovou.\n\nMalé zelenobílé nebo zelenožluté květy s listenci na stopkách jsou po pěti až dvanácti sestaveny do úžlabních květenství vzpřímených vidlanů vyrůstajících na koncích stonků. Aby se aktivovalo kvetení musí být stonky tlusté minimálně 1 cm. Květy bývají velké do 3 mm, jsou čtyřčetné a oboupohlavné. Kališní lístky jsou malé, půlkulaté a na plodech vytrvávající. Zelenavé či bělavé korunní lístky jsou rozestálé, téměř okrouhlé a mívají v průměru asi 5 mm. V květu jsou čtyři tyčinky s prašníky, jednoduchá čnělka s bliznou a svrchní semeník se čtyřmi pouzdry a v každém má dvou vajíčkách. Protandrické květy obsahují nektar a opylují je mouchy, včely a různí brouci.\n\nPlod je vejčitá tobolka, jenž je červenavě hnědá a bývá 5 až 10 mm velká. Ve zralosti se vytrvalý kalich rozevírá a odhaluje až čtyři semena s červeným či oranžovým míškem, která často zůstávají na rostlině dlouho do zimy.\n\nRostliny se mohou reprodukovat vegetativně a vytvářet kořeny v uzlech, nebo tam kde se větve dotýkají země. Semena mají životnost i dva roky, jsou po okolí roznášena hlavně ptáky konzumující jejích míšek. Přes zimu se stratifikují chladem a na jaře vysévají do volné půdy nebo pod sklo. Pro spolehlivé přenesení vlastnosti původních dřevin (barvu, velikost) na potomstvo se množí kořenovými oddělky nebo hřížením, případně zelenými řízky nebo vzácnější druhy roubováním.\n\nBrslen Fortunův je ceněný druh brslenů, hlavně pro svou dekorativnost, používá se k pokrytí zdí, besídek, kmenů nebo jako podrost k jiným dřevinám nebo k zakrytí nevzhledných míst. Dobře snáší seřezávání a je proto vhodný pro tvorbu živých plotů, pro svou hustost skýtá dobrou ochranu proti větru. Nízké poléhavé druhy se používají jako pokryv půdy, méně vzrůstné se hodí na obruby a stálezelené plůtky, na skalky, květinové zídky, na terasové zahrady a také na hroby i do nádob. Je také vhodný pro stabilizaci půdy, dokáže zakrátko vytvořit hustý kořenový systém bránící sesuvům svažitého terénu.\n\nByly vyšlechtěné mnohé kultivary dorůstající s podporou do výše několika metrů nebo plazivé nepřevyšující výšku 50 cm. Jejich listy jsou různě pestře zbarvené, bývají směsici barev zelených, žlutých i bělavých, mnohé se na podzim zbarvují růžově, vínově či purpurově. Většinou se dají dobře tvarovat a jsou mrazuvzdorné.\n\n"}
{"id": "1102687", "url": "https://cs.wikipedia.org/wiki?curid=1102687", "title": "RD-0124", "text": "RD-0124\n\nRD-0124 je ruský raketový motor na kapalná paliva, používaný jako druhý nebo třetí stupeň středních a těžkých nosných raket. Tento motor má čtyři spalovací komory a jedno společné turbočerpadlo. Spaluje petrolej a kapalný kyslík.\n\nRaketový motor RD-0124 byl vyvinut pro nosnou raketu Sojuz 2.1b a má zhruba stejné rozměry a základní design jako jeho letitý předchůdce RD-0110 na třetím stupni předchozích nosičů Sojuz.\n\nHlavním rozdílem mezi oběma motory je použití tzv. uzavřeného cyklu v novém motoru, kde je plynné okysličovadlo (ve směsi s malým množstvím paliva) použito pro pohon turbočerpadel tohoto motoru, a které je potom vedeno přímo do spalovací komory, kde může být smícháno a využito se zbylým palivem, namísto toho aby bylo nevyužité vypouštěno do prostoru. Díky tomuto novému motoru je tak umožněno zvýšení nosnosti rakety o přibližně 950 kilogramů. Jeho verze RD-0124A je určena pro nosnou raketu Angara. K zažehnutí a řízení běhu motoru je použito speciální palivo a pyrotechnická zařízení.\n\nPočáteční testy motoru RD-0124 začaly v roce 1996 a byly dokončeny v únoru 2004 ve vývojovém středisku KBKhA ve Voroněži. V té době se zdálo, že by hromadná výroba motoru mohla začít již v roce 2005.\n\nDalší testy motoru (ve Voroněži) byly provedeny 27. prosince 2005, a otevřely tak cestu k plnohodnotným zkouškám celého druhého stupně (Block I) nosné rakety Sojuz 2.1b v zařízení NIIKhimmash v Sergiev Posad.\n\n3. května 2011 KBKhA oznámilo, že \"certifikační\" testy motoru RD-0124 byly ve Voroněži úspěšně završeny, a prohlašuje tento motor za funkční. Do té doby již motor RD-0124 uskutečnil čtyři mise společně s nosnou raketou Sojuz 2.1b. Bylo uskutečněno na 225 testů s celkovou dobou chodu tohoto motoru 55000 sekund, z nichž některé přesahovaly dobu reálného života za provozních podmínek motoru. Další zážehy charakterizované jako řídící a technické zkoušky, se konaly 10. září 2011. Šéf Roskosmosu Vladimir Popovkin osobně dohlížel na testy ve Voroněži.\n\nV dubnu 2012 motor RD-0124A, určený pro druhý stupeň (URM-2) nosných raket Angara, podstoupil klimatické testy ve speciální studené komoře konstrukční kanceláře KBKhA ve Voroněži, aby ji ověřil v provozních podmínkách ruských kosmodromů. V návaznosti na klimatické testy, bylo pro stejný motor naplánováno provést tři testovací zážehy.\n\nDne 25. prosince 2012, byl ve své klimatické zkušební komoře při KBKhA ve Voroněži na 753 sekund zažehnut motor RD-0124A, aby po devíti měsících klimatických testů potvrdil svoji spolehlivost. Další dva testy byly naplánovány ještě na rok 2013 a na následné meziagenturní certifikační zkoušky v roce 2014. Testovací zážehy programu byly třeba pro certifikaci pohonných systémů pro nosné rakety Sojuz 2.1b a Angara.\n\nPoslední dolaďovací zážeh motoru RD-0124A byl proveden ve Voroněži dne 10. června 2013, uzavírající samostatný testovací program. Od konce června 2013 KBKhA slíbil odstartovat meziresortní zkoušky motoru, což by otevřelo cestu k sériové výrobě motoru. Tři meziagenturní testy motoru RD-0124A se konaly od 16. do 27. srpna 2013, a počátkem roku 2014 tak otevřela cestu k jeho použití na nosné raketě Angara, vyhlásil KBKhA 3. září 2013.\n\nV roce 2013 zahájila konstrukční kancelář KBKhA počáteční vývojové práce na nahrazení čtyřkomorového motoru RD-0124A jednokomorovým motorem RD-0125A. Podle této společnosti bude mít nový motor nižší hmotnost a vyšší tah než jeho předchůdce, a také by ho mělo být jednodušší vyrobit.\n\n"}
{"id": "1102688", "url": "https://cs.wikipedia.org/wiki?curid=1102688", "title": "Alexandra Breckenridge", "text": "Alexandra Breckenridge\n\nAlexandra Hetherington Breckenridge (* 15. května 1982, Bridgeport, Connecticut, USA) je americká herečka, fotografka a dabérka. V seriálu \"Griffinovi\" dabovala několik postav. V roce 2011 hrála v seriálu od stanice FX - \"American Horror Story: Murder House\" Moiru O'Hara (mladší). Později v roce 2013 hrála v \"American Horror Story\" postavu jménem Kaylee. Roli Jessie Anderson si zahrála v seriálu \"Živí mrtví\". Od roku 2018 hraje roli Sophie v seriálu \"Tohle jsme my\".\n\nNarodila se v Bridgeport ve státě Connecticut. Žila v Darien, ale v 10 letech se odstěhovala do Los Angeles. Rok poté se opět stěhovala, a to do Mill Valley (Kalifornie). Když jí bylo 13, začala se zajímat o zpěv, herectví a fotografování. V 15 letech se znovu přestěhovala do Los Angeles a začala svoji kariéru herectví.\n\nV září 2015 se provdala za kytaristu Caseyho Hoopera. 3. září 2016 se jim narodilo syn, Jack Breckenridge Hooper a v prosinci roku 2017 se jim narodila dcera.\n\n"}
{"id": "1102691", "url": "https://cs.wikipedia.org/wiki?curid=1102691", "title": "Diana Višňova", "text": "Diana Višňova\n\nDiana Višňova, také \"Diana Višněva\" či \"Diana Vishneva\", (* 13. června 1976 Leningrad, SSSR) je ruská baletka, primabalerína Mariinského divadla v Petrohradě, národní umělkyně Ruska.\n\nDiana Višňova se narodila 13. června 1976 v Leningradu v rodině chemiků. Tanci se věnuje od šesti let, v jedenácti letech začala studovat v Leningradském baletním učilišti A. Vaganové (nyní Akademie ruského baletu A. Vaganové). V roce 1994 získala svoji první cenu, když zvítězila na Mezinárodní soutěži mladých umělců baletu v Lausanne (franc. Le Prix de Lausanne), kde získala zlatou medaili a Grand Prix současně.\nJeště během studia vystoupila jako stážistka v Mariinském divadle, kde ztvárnila Kitri v baletu \"Don Quijote\" a také hlavní roli v \"Popelce\" a Mášu v \"Louskáčkovi\". V roce 1995 po ukončení studií byla přijatá do Mariinského divadla, kde od roku 1996 působí jako sólistka.\n\nV roce 1995 Višňova poprvé vystoupila na scéně Velkého divadla v Moskvě v roli Carmen a později také v roli Kitri v baletu \"Don Quijote\" a nyní účinkuje jako sólistka v baletech \"Louskáček\", \"Labutí jezero\", \"Šipková Růženka\", \"Giselle\" a \"Ztracené iluze\". Za roli Kitri získala v roce 1996 cenu mezinárodního baletního festivalu \"Benois de la danse\" .\nV roce 1999 debutovala na scéně Metropolitní opery v New Yorku a v roce 2000 – na scéně Royal Opera House v Covent Garden v Londýně (hlavní role v baletu \"Šipková Růženka\").\nMezinárodní kariéra Diany Višňovy jako hostující sólistky začala v roce 2001 vystoupením v mnichovském Bavorském státním baletu (\"Manon\") a v milánském Teatro alla Scala (\"Šipková Růženka\"). Následovala (2002) vystoupení v berlínské Státní opeře (Giselle) a v Pařížské opeře (\"Don Quijote\", \"Manon\", \"Labutí jezero\"). Od r. 2003 Višňova – primabalerína Amerického baletního divadla (\"American Ballet Theatre\") v New Yorku, kde ztvárnila hlavní role v baletech \"Raymonda\" a \"Labutí jezero\", \"La Bayadère\" a \"Manon\", Giselle a \"Don Quijote\", \"Romeo a Julie\", \"Dáma s kaméliemi\" aj.\nV roce 2007 – národní umělkyně Ruska . V témž roce Višňova začala spolupracovat s americkým producentem Daniljanem a jeho agenturou \"Ardani Artists\" – společně pak připravili několik sólových baletních projektů jako např. \"Beauty in motion\" či \"F.L.O.W. — For Love of Women\". V následujících letech se objevily i další sólové projekty – \"Dialogy\", \"Labyrint\" či \"On the Edge\". V letech 2010–2011 spolupracovala se skupinou kanadského choreografa Édouarda Locka a také americké tanečnice a choreografky Marthy Grahamové.\nV roce 2010 byla založena Nadace Diany Višňovy – kulturní charitativní organizace, která působí v USA, Japonsku a Rusku a klade si za cíl popularizaci baletu, zahájení nových baletních projektů, pomoc dětem věnujícím se baletu atd.\nV letech 2013 a 2014 se Višňova stala jednou z organizátorek mezinárodního festivalu současné choreografie \"Context\" , v jehož rámci poprvé ztvárnila choreografii českého tanečního choreografa Jiřího Kyliána.\n\n\n\n"}
{"id": "1102692", "url": "https://cs.wikipedia.org/wiki?curid=1102692", "title": "Keren", "text": "Keren\n\nKeren je druhé největší město v Eritreji a zároveň hlavní město regionu Anseba. Město, dříve zvané Cheren nebo Sanhit, leží asi 91 kilometrů od Asmary. Rozprostírá se v široké kotlině, obklopené granitovými horami.\n\nMěsto vyrostlo kolem eritrejské železnice vedoucí do Asmary, která byla později demontována kvůli válce. Keren je důležité obchodní centrum, které bylo během 2. světové války a Eritrejské války za nezávislost dějištěm pravidelných bitev.\n\nMezi atrakce města patří egyptská pevnost z 19. století, kaple zabudovaná v baobabu, bývalá železniční stanice, stará mešita, mauzoleum, britské a italské vojenské hřbitovy a místní tržiště. Blízký klášter Debre Sina je známý pro své jeskynní příbytky.\n\n\n"}
{"id": "1102700", "url": "https://cs.wikipedia.org/wiki?curid=1102700", "title": "Hans Schwathe", "text": "Hans Schwathe\n\nHans (Johannes) Schwathe (28. května 1870 Strachovičky (Strachwitzthal), Slezsko – 27. října 1950 Vídeň) byl moravský a rakouský sochař a medailér.\n\nSchwathe pocházel z chudých poměrů a po ukončení základní školy se vyučil kameníkem v Supíkovicích. Odtud odešel na Uměleckoprůmyslovou školu do Vídně (1890-1898, K.k. Kunstgewerbeschule des k.k. Österreichischen Museums für Kunst und Industrie, profesoři Otto König, August Kühne). V letech 1898-1899 byl na studijním pobytu v Itálii a po návratu se usadil ve Vídni. Tam působil jako sochař, medailér a učitel kreslení na pokračovací škole a později na katolickém učitelském ústavu ve Wühringen. Udržoval kontakty s rodným krajem a získal zde některé zakázky. Roku 1902 mu ředitel Slezského zemského muzea v Opavě Edmund Wilhelm Braun zprostředkoval první velkou zakázku na náhrobek Dr. Otto Zinsmeishera.\n\nSchwathe se později proslavil jako sochař a medailér ve Vídni, kde vytvořil řadu mariánských soch pro tamější kostely. Vysoce ceněná byla také jeho medailérská tvorba. V závěru života pobýval několik týdnů v rodné obci Strachovičky. Na konci války byl jeho vídeňský ateliér zničen leteckou pumou. Schwathe je pochován na čestném místě na centrálním vídeňském hřbitově.\n\n"}
{"id": "1102710", "url": "https://cs.wikipedia.org/wiki?curid=1102710", "title": "Štěpánský zámeček", "text": "Štěpánský zámeček\n\nZámeček Na Štěpáně, či jen Štěpánský zámeček je historizující budova z doby kolem roku 1860 stojící na křižovatce ulic Na Štěpáně (Pražská) a Mělnická, v katastru obce Obříství, zhruba na půli cesty mezi obcemi Obříství a Libiš, v okrese Mělník. V těsném sousedství zámečku je silniční Štěpánský most přes Labe, postavený roku 1912.\n\nDříve než byl postaven most přes Labe, býval zde přívoz zvaný Na Štěpáně, stejně jako nejbližší okolí. Zámeček stojí na místě staršího stavení, o němž jsou zmínky z map z roku 1842. Nechal jej vybudovat pražský stavitel Jan Bělský.\n\n"}
{"id": "1102720", "url": "https://cs.wikipedia.org/wiki?curid=1102720", "title": "Moundou", "text": "Moundou\n\nMoundou je druhé největší město v Čadu a hlavní město regionu Logone Occidental. Město leží na řece Mbére, asi 475 kilometrů od N'Djameny. Moundou se stalo průmyslovým centrem, které je domovem pivovaru Gala, jenž produkuje nejznámější čadské pivo. Ve městě se také pěstuje bavlna a těží ropa.\n\nMoundou leží na jedné z hlavních silnic v jižním Čadu. Kousek od města stojí letiště s dlážděnou ranvejí.\n\n"}
{"id": "1102723", "url": "https://cs.wikipedia.org/wiki?curid=1102723", "title": "Adolf Franke", "text": "Adolf Franke\n\nAdolf Franke (4. dubna 1887 – 13. prosince 1962, Kolbermoor/Obb) byl moravský a po válce německý sochař a malíř.\n\nFranke se vyučil v kamenické škole v Supíkovicích a poté strávil dva roky na Vysoké škole užitého umění (Kunstgewerbeschule) v Mnichově u sochaře prof. Heinricha Waderé a architekta a designéra Richarda Berndtla. Po třech letech praxe ve Vídni se usadil v Jeseníku, kde se oženil. Za druhé světové války učil na zdejší měšťance. Po nuceném odsunu roku 1945 pracoval jako restaurátor v německé obci Mühldorf/Obb a učil kreslení na obchodní škole v Kolbermoor/Obb, kde roku 1962 zemřel.\n\nFranke se věnoval především sepulkrální skulptuře. Jeho díla jsou kromě Jesenicka také v Odrách, Karviné nebo Brně. Pro Českou Ves na Jesenicku vytvořil roku 1934 mramorový Památník obětem první světové války. Tvořilo ho sousoší matky s dětmi, které čekají na návrat svého otce z války. Součástí pomníku na vysokém soklu byly 2,5 m vysoké žulové desky se jmény padlých. Podobně jako řada jiných podobných památek byl roku 1945 zničen , ale fotografii sousoší uvádí Čep a také Martin a Zdeňka Brynychovi, 5. 7. 2007.\n\n\n"}
{"id": "1102726", "url": "https://cs.wikipedia.org/wiki?curid=1102726", "title": "Ant-Man", "text": "Ant-Man\n\nAnt-Man je fiktivní postava komiksových příběhů vydávaných nakladatelstvím Marvel Comics. Původním Ant-Manem byl Hank Pym, významný vědec, který vyvinul látku, jež mu umožňuje měnit svou velikost. Hank Pym byl stvořen tvůrčím triem, které tvořili Stan Lee, Larry Lieber a Jack Kirby. Poprvé se objevil v komiksu \"Tales to Astonish\" #27 (leden 1962); jako Ant-Man se poprvé objevil v \"Tales to Astonish\" #35 (září 1962).\n\nPo Pymovi převzali identitu Ant-Mana Scott Lang a Eric O'Grady, kteří využili Pymovi technologie, aby se mohli stát Ant-Manem.\n\nBiofyzik a expert na bezpečnostní systémy Dr. Henry 'Hank' Pym se rozhodl stát superhrdinou poté, co vyvinul speciální látku (Pymovy částice), které uživateli umožňují měnit tělesnou velikost. Vyzbrojen helmou, kterou dokáže komunikovat a kontrolovat mravence, se Pym zmenšoval na velikost hmyzu a stal se Ant-Manem. Svůj objev brzy předvedl své přítelkyni Janet Van Dyne, která se stala superhrdinkou Wasp. Duo se stalo zakládajícími členy Avengers a bojovali proti svým nepřátelům, jakými byli vědec Egghead, mutant Whirlwind a Pymem sestrojený robot s umělou inteligencí Ultron.\n\nI když je Pym původní Ant-Man, postupně přijal i jiné identity, jako jsou Giant-Man, Goliath, Yellowjacket, a Wasp (po předpokládané smrti Janet v \"Tajné invazi)\". Během působení pod těmito identitami, se role Ant-Mana zhostili jiní.\n\nScott Lang byl zlodějíček, který se poprvé stal Ant-Manem poté, co ukradl Pymův oblek Ant-Mana, aby zachránil scou dceru Cassie. Během své nápravy, s podporou Hanka Pyma, brzy přijal superhrdinskou roli Ant-Mana na plný úvazek. V průběhu let spolupracoval například s Fantastic Four a stal se také plnohodnotným členem Avengers. Nějaký čas se stýkal se superhrdinkou Jessicou Jones. Později byl zabit Scarlet Witch spolu s Visionem a Hawkeyem (v komiksu \"Avengers: Rozpad)\". Poté se jeho dcera Cassie stala superhrdinkou Stature (v komiksu \"Young Avengers)\". Scott Lang byl oživen v roce 2011 v minisérii \"The Children's Crusade\", ve které ale zároveň přišel o svou dceru, která se obětovala, aby zastavili Doctora Dooma, který ji později oživil během eventu \"AXIS\"(2014).\n\nEric O'Grady je třetí postavou, která si oblékla oblek Ant-Mana. Eric O'Grady je řadovým agentem organizace S.H.I.E.L.D., který nalezl oblek Ant-Mana na velitelství S.H.I.E.L.D.u. Ukradl oblek pro vlastní zištné cíle, mimo jiné se coby superhrdina chtěl zalíbit ženám a současně chtěl škodit jiným lidem. Brzy poté se objevil v týmovém titulu \"Avengers: The Initiative\" a později patřil k \"The Thunderbolts\", aktuálně je součástí týmu \"Secret Avengers\", kde se chová již více hrdinsky.\n\n\n"}
{"id": "1102735", "url": "https://cs.wikipedia.org/wiki?curid=1102735", "title": "Rodion Ščedrin", "text": "Rodion Ščedrin\n\nRodion Konstantinovič Ščedrin, rusky Родион Константинович Щедрин (16. prosinec 1932, Moskva) je ruský hudební skladatel a klavírista. Byl manželem baletky Maji Plisecké (od 1958). Proslul především jako autor baletů (\"Carmen\", \"Anna Kareninová\", \"Racek\"). Má i litevské občanství.\n\nV roce 1955 vystudoval Moskevskou konzervatoř, obor klavír (pod Jakovem Flierem).\n\nPrvním jeho skladatelským úspěchem byl balet \"Hrbatý koníček\", který měl premiéru ve Velkém divadle v Moskvě roku 1960. Speciálně pro svou ženu, primabalerínu Maju Pliseckou, poté adaptoval Bizetovu operu \"Carmen\" jako balet. Premiéra \"Carmen\" proběhla roku 1967, opět ve Velkém divadle. Dirigoval ji Gennadij Rožděstvenskij. \"Carmen\" měla obrovský úspěch, a to i mezinárodní. To Ščedrina přivedlo k nápadu přepracovat balet též do orchestrální suity o třinácti číslech. Na úkor vokálů Ščedrin v suitě přidal smyčcový orchestr a řadu neobvyklých bicích nástrojů, mj. vibrafon, marimbu či zvony.\n\nArchiv Národního divadla suitu hodnotí slovy: „Nekopíruje otrocky původní dramatický příběh o krásné a nezkrotné Carmen, a přesto prožíváme příběh milostné vášně k tragickému rozuzlení neméně sugestivně. Zásluhu na tom má nejen dramaticky cítěná mozaikovitá hudební tektonika, ale též mistrovsky instrumentovaná partitura, plná známých intonací, ale i překvapivých zvratů, hudba strhující rytmičností a muzikantským kouzlem. Bizetova hudba si v suitě musela nechat líbit i typické Ščedrinovo dělení motivů, které jsou znovu a znovu spojovány do překvapivých novotvarů. Doslova elektrizující zvukový materiál suity, který tak Ščedrinova hudba nabízí, otevírá brány bohaté škály výrazové sdělnosti, stává se zdrojem nepopsatelných uměleckých prožitků.“\n\nPět let po \"Carmen\" uvedlo Velké divadlo jeho balet \"Anna Kareninová\", premiéru tančila znovu Maja Plisecká. V roce 1980 napsal nový balet \"Racek\", na námět divadelní hry Antona Pavloviče Čechova.\n\nNapsal i řadu klavírních skladeb a tři klavírní koncerty. Roku 1963 uvedl první z nich, \"Nezbedné častušky\". Roku 1967 napsal klavírní koncert \"Zvony\", a to ke 125. výročí Newyorské filharmonie. Premiéru řídil Leonard Bernstein. Třetí klavírní koncert představil roku 1974.\n\nArchiv Národního divadla jeho dílo koncertní a symfonické hodnotí takto: „V partiturách hledá všude nové možnosti zvuku a formy. Zatímco v 1. koncertu pro orchestr se autor spokojil s virtuózním zpracováním populárních intonací, ve svém 2. koncertu pro orchestr využil netradičně jak soustavy zvonů, tak starých ruských církevních melodií. 3. klavírní koncert je zvláštní tím, že v něm inovoval klasický variační postup račím způsobem; nejdříve zazní variace a vlastní téma exponuje až po vyčerpání všech postupů na samém konci skladby. Netradiční stavební řešení uplatnil též ve 2. symfonii (1966); tvoří ji 25 preludií seskupených do pěti vět.“\n\nNapsal i několik oper, k nejúspěšnějším patří \"Nejen láska\" z roku 1961, kde významně využil folklórní motivy. Operní formu získalo u Ščedrinovo zhudebnění Gogolova románu \"Mrtvé duše\". Operu psal deset let. Oproti Gogolově předloze však hlavním hrdinou není nákupčí mrtvých duší, ale ruský lid, jenž je oslavován zejména kantilénovými zpěvy. Roku 1993 napsal svou třetí operu, i tentokrát s literárním námětem – Nabokovovým románem \"Lolita\".\n\nTvořil též scénickou a filmovou hudbu.\n\nRuský prezident Vladimir Putin skladatele vyznamenal řádem Za zásluhy před Vlastí 4. stupně.\n"}
{"id": "1102737", "url": "https://cs.wikipedia.org/wiki?curid=1102737", "title": "František Rasch", "text": "František Rasch\n\nFrantišek Rasch (9. prosince 1889 Přerov – 11. února 1918 Boka Kotorská - Černá Hora), námořník, revolucionář a účastník vzpoury námořníků rakouského válečného loďstva v Boce Kotorské (1. února 1918). Byl popraven 11. února 1918 v Boce Kotorské. Jeho jméno nese jedno z přerovských náměstí, na němž je umístěn i jeho památník.\n\nAdolf Rasch (narozen 27. srpna 1861 Sosnová u Bruntálu), otec, národnost německá, krejčí. Kateřina Raschová, roz. Petříková (narozena 1. dubna 1862 Kojetín), matka. Seznámili se ve Vídni a sezdáni byli 13. listopadu 1883 v Kojetíně. Měli 8 dětí - Adolf (Kroměříž), Marie (1886 Přerov), Karel (Přerov - 7. ledna 1893 Přerov), František (9. prosince 1889 Přerov - 11. února 1918 Boka Kotorská - Černá Hora), Antonín (1891 Přerov - 12. června 1893 Přerov), Antonína (1891 Přerov - 15. května 1892 Přerov), Leopold Jan (1892 Přerov) a Karel (15. října 1893 Přerov).\n\n\n"}
{"id": "1102738", "url": "https://cs.wikipedia.org/wiki?curid=1102738", "title": "Mistrovství světa juniorů v orientačním běhu 2006", "text": "Mistrovství světa juniorů v orientačním běhu 2006\n\n17. Mistrovství světa juniorů v orientačním běhu proběhlo v Litvě ve dnech 2. až 7. července 2006. Centrum závodů JMS bylo v lázeňském městě Druskininkai ležícím na soutoku řek Němen a Ratnyčia, nedaleko od hranic s Běloruskem.\n\n"}
{"id": "1102756", "url": "https://cs.wikipedia.org/wiki?curid=1102756", "title": "Karl Wallis", "text": "Karl Wallis\n\nKarl Olivier hrabě Wallis (26. července 1837 Praha – 3. listopadu 1917 Kolešovice) byl rakouský a český šlechtic z rodu Wallisů z Karighmainu a politik, v 2. polovině 19. století poslanec Říšské rady.\n\nPůsobil jako velkostatkář a majorátní pán v Kolešovicích. Od roku 1863 byl komořím. Byl členem Vlastenecko-hospodářské společnosti. V roce 1874 usedl do zemské zemědělské rady.\nV zemských volbách v roce 1872 byl zvolen na Český zemský sněm za kurii velkostatkářskou, nesvěřenecké velkostatky. Rezignoval před dubnem 1875. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy). Složil slib 10. května 1872. Uspěl i v prvních přímých volbách do Říšské rady roku 1873 za velkostatkářskou kurii v Čechách. Slib složil 10. listopadu 1873. Patřil do frakce ústavověrného velkostatku, která se profilovala centralisticky a provídeňsky.\n\nJeho otcem byl hrabě a poslanec zemského sněmu Friedrich Olivier Wallis (zemřel roku 1878).\n"}
{"id": "1102761", "url": "https://cs.wikipedia.org/wiki?curid=1102761", "title": "Josef Watzka", "text": "Josef Watzka\n\nJosef Watzka (cca 1820 Česká Lípa – ???) byl rakouský a český právník a politik německé národnosti, v 2. polovině 19. století poslanec Říšské rady.\n\nVystudoval práva na Karlo-Ferdinandově univerzitě v Praze. Druhé rigorózum složil roku 1849. Od roku 1870 působil jako okresní soudce v Horní Blatné, od roku 1874 v Boru. V období let 1879–1890 působil jako rada zemského soudu u krajského soudu v Chebu.\nV zemských volbách v roce 1870 byl zvolen na Český zemský sněm za kurii venkovských obcí, obvod Jáchymov, Horní Blatná. Mandát zde obhájil v zemských volbách v roce 1872. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy). Složil slib 10. května 1872. Patřil do tzv. Ústavní strany, která se profilovala liberálně, centralisticky a provídeňsky. V jejím rámci náležel k staroliberálnímu křídlu. V prvních přímých volbách do Říšské rady roku 1873 ho v kurii venkovských obcí (obvod Karlovy Vary, Jáchymov atd.) porazil mladoliberální kandidát Wenzl Löffler.\n"}
{"id": "1102764", "url": "https://cs.wikipedia.org/wiki?curid=1102764", "title": "Karolina Gudasová", "text": "Karolina Gudasová\n\nKarolina Gudasová (* 12. srpna 1992, Mnichov) je česká zpěvačka, muzikálová herečka a tanečnice, držitelka ceny Thalie pro rok 2015 za mimořádný jevištní výkon v oboru muzikál za Wendlu Bergmanovou v inscenaci Probuzení Jara. \n\nJe dcerou bývalého českého hokejového obránce Lea Gudase. V mládí chtěla být krasobruslařkou, ale pak se dala na zpěv a divadlo; studuje muzikálové herectví na konzervatoři Jaroslava Ježka \n\nPůsobí jako sólistka v Semaforu, v Divadle Broadway a v Divadle Josefa Kajetána Tyla. V březnu 2016 obdržela Cenu Thálie v kategorii opereta a muzikál za roli Wendly Bergmanové v muzikálu \"Probuzení jara\" (\"Spring Awakening\") plzeňského Divadla J. K. Tyla.\n\nJejím partnerem je od roku 2016 Michal Neuvirth, hokejový brankář působící v NHL ve Philadephii Flyers.\n\nKarolina Gudasová se narodila 12.8.1992 v německém Mnichově, kde její otec hrál hokej za Hedos München. Protože vyrůstala u ledu, věnovala se od malička krasobruslení. Od pěti let také hrála na klavír a hraje dodnes. \n\nPo návratu do Čech do Berouna v jedenácti letech vyměnila krasobruslařské boty za piškoty a začala se věnovat tanci. Stala se členkou taneční skupiny R.A.K. Beroun v kategorii Show dance formace, se kterou se zúčastnila několika mistrovství republiky, mistrovství Evropy a mistovství světa v osmi tanečních sezónách.\n\nBěhem studia na víceletém gymnáziu v Berouně objevila profesorka hudební výchovy v Karolíně její hudební a pěvecký talent. Díky tomu začala studovat zpěv nejprve v ZUŠ V.Talicha a poté u Lídy Nopové a následně u profesora Rybičky.\n\nNa jaře roku 2010 zkusila své štěstí na konkurzu do divadla Semafor do hry Mam'zelle Nitouche a uspěla.\n\nV roce 2011 získala roli v jazzovém muzikálu Hodiny jdou pozpátku, úspěšně odmaturovala na gymnáziu a rozhodla se pro studium umělecké školy.\n\nByla přijata na Konzervatoř Jaroslava Ježka na obor muzikál, kde studuje zpěv u profesorky Lenky Paulikové. Paralelně byla posluchačkou vysoké školy, kterou studovala formou dálkového studia. Studium nedokončila a naplno se začala věnovat muzikálovému herectví.\n\nV roce 2012 získala svou první příležitost v Company v muzikálu Nine v divadle J.K.Tyla v Plzni. Brzy na to jí čekaly další v muzikálech Footloose, Producenti.\n\nVelké role přišly v muzikálu Kočky a Hello Dolly. \n\nPrvní hlavní rolí byla Wendla v Probuzení Jara, Reno Sweeney v Děj se co děj, a Bonnie v Bonnie a Clyde.\n\nV Semaforu dál pokračovala hrou Laura a Oliver, kde hráli jen tři herci- Jitka Molavcová, Jiří Suchý a Karolina Gudasová. Dále pak byla obsazena do her: Kam se poděla Valerie, Levandule, Opera Betlém, Tiše a Ochotně, Kytice, Prsten pana Nibelunga, Nejveselejší tragedie v Česku. Posledním počinem je zatím Čochtanův divotvorný hrnec v režii Jiřího Menzela.\n\nV roce 2015 úspěšně vkročila na divadelní prkna v pražském divadle Broadway v muzikálu Mýdlový princ, kde hraje roli Marči Šafaříkové.\n\nV lednu roku 2015 také vydala svůj první singl s videoklipem \"Černá i bílá\", je autorkou hudby i textů. V říjnu 2015 se objevil další videoklip \"Nehledej\", oba videoklipy sama produkovala.\n\n\n\n\n"}
{"id": "1102765", "url": "https://cs.wikipedia.org/wiki?curid=1102765", "title": "Bryan Waller Procter", "text": "Bryan Waller Procter\n\nBryan Waller Procter (21. listopadu 1787 – 5. října 1874) byl anglický básník. Používal pseudonym Barry Cornwall.\n\nNarodil se v Leeds, Yorkshire. Vystudoval na škole v Harrow, kde byly jeho současníky např. Lord Byron a Robert Peel. Po opuštění školy pracoval v kanceláři advokáta v Calne ve Wiltshire, kde zůstal až do roku 1807, kdy se vrátil do Londýna studovat práva. Do smrti svého otce v roce 1816 vydělal menší majetek a mohl se tak stát partnerem v advokátní firmě. V roce 1820 ale partnerství ukončil a začal psát pod pseudonymem \"Barry Cornwall\".\n\nV roce 1824 ukončil své manželství se slečnou Skepper, dcerou paní Basil Montague. Jeho dcera Adelaide Anne byla také básnířka.\n\nJeho hlavní poetické práce byly: \"Dramatické scény a jiné básně\" (1819), \"Sicilská Story\" (1820), \"Marcian Colonna\" (1820), \"Mirandola,\" \"Povodeň v Thessaly\" (1823) a \"Anglické písně\" (1832). Byl také autorem podobizen \"Poetica\" (1824), \"Život Edmunda Keana\" (1835), \"Esejí a příběhů v próze\" (1851), \"Paměti Charlese Lamba\" (1866). Posmrtný autobiografický fragment s poznámkami jeho literárních přátel, kterých měl širokou škálu od Williama Lisle Bowlese k Robertovi Browningovi, byl vydán v roce 1877.\n\nCharles Lamb nanejvýš vynachválil jeho \"Dramatické skeče\", o nichž prohlásil, že kdyby je našel jako anonymní rukopis v Garrickově sbírce bez váhání by jej začlenil do svých Dramatických vzorků. Cornwallovy dramatické fragmenty mají nádech viktoriánského ducha. Výsledky jsou rozmanité, a postrádají jednotu, ale obsahují jakési světlo vyšší, ačkoliv neformální, inspirace.\n\nVe své době patřil v Británii spíše k neznámým autorům, do značné míry je považován za napodobitele větších romantických autorů. Barry Cornwall však inspiroval Alexandra Puškina. Jen několik hodin před jeho posledním duelem v roce 1837 poslal Puškin Cornwallovu sbírku své kolegyni, paní Ishimové, což naznačuje, že měl v úmyslu si nechat některé jeho básně přeložit.\n\n"}
{"id": "1102766", "url": "https://cs.wikipedia.org/wiki?curid=1102766", "title": "Jacobus Clemens non Papa", "text": "Jacobus Clemens non Papa\n\nJacobus Clemens non Papa (také Jacques Clément nebo Jacob Clemens non Papa, asi 1510 až 1515 – 1555 nebo 1556) byl nizozemský hudební skladatel renesance, který většinu života žil ve Flandrech. Byl plodným skladatelem mnoha tehdejších žánrů, zejména je známý pro polyfonní zhudebnění žalmů v nizozemštině známá jako \"Souterliedekens\".\n\nO Clemensově mládí není známo nic, a také informace z doby jeho tvůrčí zralosti jsou útržkovité. Snad se narodil v obci Middelburg v provincii Zeeland, i když to není jednoznačně dokázáno; určitě pocházel z území dnešní Belgie nebo Nizozemska. Poprvé je jednoznačně doložen koncem 30. let 16. století, kdy Pierre Attaingnant v Paříži uveřejnil sbírku jeho písní. Mezi březnem 1544 a červnem 1545 působil jako \"succentor\" při katedrále v Brugách a krátce poté zahájil obchodní vztah s Tielmanem Susatem, vydavatelem v Antverpách, který pak trval až do konce jeho života. V letech 1545 až 1549 pravděpodobně byl sbormistrem u Filipa de Croy, vévody z Aerschotu, jedhoho z nejvýznamnějších generálů Karla V., kde po něm nastoupil Nicolas Gombert. Roku 1550 byl zaměstnán jako \"sanger ende componist\" (\"zpěvák a skladatel\") Slavným bratrstvem Panny Marie v 's-Hertogenboschi. Je také doloženo, že žil a působil v Yprách a Leidenu. Je navíc možné, že působil i v Dordrechtu.\n\nO původu jeho přívlastku \"non Papa\" je několik teorií. Jedna tvrdí, že mu ho ze žertu připojil jeho vydavatel Susato, aby ho odlišil od papeže Klementa VII.: \"Jacob Clemens—ale ne Papa (papež).\" Jiná věří, že šlo o odlišení od básníka z Yper jménem Jacobus Papa. Protože však papež Klement VII. zemřel roku 1534, tedy před uveřejněním první Clemensovy skladby, a ani záměna s básníkem odlišného příjmení nebyla příliš pravděpodobná, je přídomek nejspíš šprýmem bez praktického důvodu. Přetrval však celá staletí.\n\nDetaily o Clemesově smrti nejsou známy, došlo k ní však nejspíš roku 1555 nebo 1556. Text Jacoba Vaeta z roku 1558 \"Continuo lacrimas\", nářek nad Clementovou smrtí, naznačuje, že zemřel násině, ale neuvádí podrobnosti. Podle pramene z roku 1644 byl Clemens pohřben v Diksmuide poblíž Yper na území dnešní Belgie.\n\nNa rozdíl od mnoha svých současníků Clemens nejspíš nikdy nebyl v Itálii, takže v jeho hudbě nejsou italské vlivy přítomné. Reprezentuje tak severoevropský dialekt franko-vlámského stylu.\n\nClemens patřil k hlavním představitelům generace mezi Josquinem a Palestrinou a Orlandem Lassem. Byl především skladatelem duchovní hudby, liturgické i pro soukromé použití. Ta tvoří kolem 80 procent jeho hudby. Z jeho asi 233 motetů mají jen tři světský text, jsou to hymny oslavující hudbu. Složil však také asi 100 světských skladem, zahrnující celou škálu poetických žánrů uživaných skladateli jeho generace. Uvážíme-li, že jeho skladatelská kariéra trvala jen dvě desetiletí, byl Clemens mimořádně plodný autor. Dochovalo se od něj:\nZe všech techto děly byly \"Souterliedekens\" asi nejslavnější a nejvlivnější. V letech 1556-1557 je uveřejnil Susato v jeho  \"Musyck Boexken\" (\"Knihách hudby\"), IV.-VII. a představují jedinou vícehlasou renesanční protestantskou hudbu v nizozemštině. Clemens se opíral o předchozí svazek \"Souterliedekens\" tištěný Symonem Cockem a obsahující monofonní zhudebnění žalmů v nizozemštině. Clemensovy \"Souterliedekens\" jsou zároveň prvním úplným polyfonním zhudebněním všech 150 žalmů v nizozemštině. Má se za to, že překlad žaltáře do nizozemštiny vytvořil Willem van Nievelt z Wittenbergu. Clemensovo vedení hlasů je obvykle jednoduché, aby si žalmy mohli lidé zpívat doma. Jako \"cantus firmus \"používá dobře známé světské melodie otištěné v Cockově edici včetně pijáckých a milostných písní, balad a jiných tehdy oblíbených popěvků. Většina je tříhlasých a objevuje se 26 různých kombinací hlasů. Někeré \"Souterliedekens\" jsou založeny na tanečních melodiích a jsou v zásadě homofonní a homorytmické, zatímco jiné používají imitaci. Je zajímavé, že tyto skladby přežily zákaz z roku 1569, kdy vláda vévody z Alby censurovala všechny knihy považované za heretické.\n\nPo Clemensově smrti se jeho díla šířila po Německu, Francii, španělsku a dokonce i v některých kruzích v Anglii. Clemensův vliv byl zvlášť silný v Německu. Franko-vlámský skladatel Orlando di Lasso znal Clemensovu hudbu zvlášť dobře a přejal některé prvky jeho stylu.\n\n\n"}
{"id": "1102768", "url": "https://cs.wikipedia.org/wiki?curid=1102768", "title": "Adolf Weiß", "text": "Adolf Weiß\n\nAdolf Weiß von Tessbach (4. března 1831 Velké Losiny – 21. května 1900) byl rakouský a český šlechtic z rodu Weissů z Tessebachu a politik, v 2. polovině 19. století poslanec Říšské rady.\n\nJeho otcem byl Ignác Weiss, knížecí lesní správce ve Velkých Losinách. Adolf vystudoval práva a získal titul doktora práv. Od roku 1879 byl členem advokátní a notářské komory ve Vídni. Za právní služby a politickou činnost mu byl udělen Řád železné koruny a Řád rytíře železného kříže. V době před rokem 1880 nabyl statky Pacov, Budislav u Soběslavi a Těchobuz u Pacova. V roce 1886 byl povýšen na rytíře (predikát z Tessbachu), přičemž předtím užíval z nejasných důvodů predikát ze Seidleru. Jeho synem byl Adolf Weiß mladší (1868–1925). Oba publikovali několik básnických sbírek.\n\nV zemských volbách v roce 1872 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se dostal v rámci majetkových machinací (tzv. chabrus), kdy se uměle zvyšoval počet oprávněných voličů ve velkostatkářské kurii ve prospěch provídeňských sil. Získal tehdy statky Těchobuz a Pacov. Do sněmu se vrátil roku 1880.\n\nZemský sněm ho roku 1872 delegoval i do Říšské rady (celostátní parlament, volený nepřímo zemskými sněmy). Složil slib 7. května 1872. Uspěl i v prvních přímých volbách do Říšské rady roku 1873 za velkostatkářskou kurii v Čechách. Mandát obhájil ve volbách do Říšské rady roku 1879. Patřil do frakce ústavověrného velkostatku, která se profilovala centralisticky a provídeňsky. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "1102770", "url": "https://cs.wikipedia.org/wiki?curid=1102770", "title": "Sarpsborg 08 FF", "text": "Sarpsborg 08 FF\n\nSarpsborg 08 FF (celým názvem Sarpsborg 08 Fotballforening, fotbalový klub Sarpsborg 08) je norský fotbalový klub z města Sarpsborg založený v roce 2008 fúzí klubů FK Sparta Sarpsborg a Sarpsborg FK (na což poukazuje číslice 08 v názvu). Klubové barvy jsou modrá a bílá. V klubovém emlému je fotbalový míč a dvě věže.\nSvá domácí utkání hraje na Sarpsborg stadionu s kapacitou cca 5 100 diváků. V sezóně 2015 hraje v norské nejvyšší lize Tippeligaen.\n\n\"Platí k 1. 9. 2014\n\n\n"}
{"id": "1102772", "url": "https://cs.wikipedia.org/wiki?curid=1102772", "title": "Hornokraňský region", "text": "Hornokraňský region\n\nHornokraňský region () je jedním ze statistických regionů Slovinska. Byl zřízen v květnu 2005. Rozkládá se v severozápadní časti Slovinska. V regionu je celkem 18 občin. Hlavním a také největším městem regionu je Kranj. Rozloha regionu je 2 136,5 km² a k 1. lednu 2016 zde žilo 203 808 lidí.\n"}
{"id": "1102773", "url": "https://cs.wikipedia.org/wiki?curid=1102773", "title": "Třída Sirio", "text": "Třída Sirio\n\nTřída Sirio je třída oceánských hlídkových lodí italského námořnictva. Mezi hlavní úkoly plavidla patří hlídkování, kontrola znečištění a záchranné operace. Obě postavené jednotky jsou stále v aktivní službě.\n\nLoděnice Fincantieri v Riva Trigoso postavila celkem dvě jednotky této třídy.\n\nJednotky třídy \"Sirio\":\nTrup a nástavby plavidla byly postaveny ze slitin oceli. Hlavní výzbrojí je jeden 76mm kanón OTO Melara Super Rapid v příďové dělové věži, který doplňují dva 25mm kanóny OTO Melara. Na zádi je přistávací plocha a hangár pro jeden střední vrtulník typu AB212, nebo NH90. Pohonný systém tvoří dva diesely Wartsila W12 V26XN, každý o výkonu 4320 kW, pohánějící dva lodní šrouby. Loď je vybavena třemi dieselgenerátory Isotta Fraschini 1708 T2 ME, každý o výkonu 600 kW. Nejvyšší rychlost lodí je 22+ uzlů. Dosah je 6000 námořních mil při ekonomické rychlosti 12 uzlů.\n"}
{"id": "1102776", "url": "https://cs.wikipedia.org/wiki?curid=1102776", "title": "Východní Bělorusko", "text": "Východní Bělorusko\n\nVýchodní Bělorusko je historická oblast, která obvykle odkazuje na tu část Běloruska, která byla součástí Sovětského svazu v letech 1919—1939, na rozdíl od západní Běloruska, které bylo v té době součástí Druhé polské republiky.\n\nÚzemí bylo v letech 1919—1920 známé jako Sovětská socialistická republika Bělorusko (SSRB) a v letech 1920—1939 nesla jméno Běloruská sovětská socialistická republika (BSSR).\n\nV roce 1939 bylo západní Bělorusko po sovětské invazi do Polska připojeno k SSSR a stalo se součástí Běloruské sovětské socialistické republiky.\n"}
{"id": "1102777", "url": "https://cs.wikipedia.org/wiki?curid=1102777", "title": "Oscar Straus", "text": "Oscar Straus\n\nOscar Straus, rodným jménem Oscar Nathan Strauss (6. dubna 1870, Vídeň, Rakousko – 11. ledna 1954, Bad Ischl) byl rakouský hudební skladatel, autor operet. Nebyl v příbuzenském vztahu ani k Johannu Straussovi mladšímu ani k Richardu Straussovi. Aby nedošlo k záměně s autory valčíků dynastie Straussových psal ve svém příjmení jen jedno „s“.\n\nNarodil se v rodině židovského bankéře Leopolda Strausse, ale od mládí měl zájem hlavně o hudbu. Začal ji studovat nejprve na vídeňské konzervatoři, poté jako dvacetiletý studoval v Berlíně na Staatlichen Musikakademie u Maxe Brucha. Pod jeho vlivem komponoval komorní hudbu a symfonická díla.\n\nZačalo jej však zajímat komické divadlo a proto se stal divadelním dirigentem. První úspěchy slavil v Mostě a Teplicích. Působil v divadlech v Brně, Mohuči, Hamburku a Berlíně. Jeho první divadelní dílo byla operní jednoaktovka \"Die Waise von Cordoba\", která měla premiéru v Bratislavě v roce 1894. V Berlíně se seznámil s Erichem von Wollzogen, který otevřel v roce 1901 kabaret Überbrettl a Strause tam zaměstnal jako domácího skladatele a klavíristu. Zde nějakou dobu pracoval s mladým Arnoldem Schoenbergem. Postupně se stal svými kabaretními písněmi (tzv. couplé) velmi populární. Lákalo jej však divadlo a snažil se najít nějakou vhodnou partituru. Nakonec mu ji nabídl advokát Ridemaus (vlastním jménem Dr. Fritz Oliven). První operetu \"Veselí Nibelungové\" (\"Die luistigen Nibelungen\") napsal jako parodii na Wagnera, premiéru měla 12. listopadu 1904 v Carltheater. Obecenstvo přijalo toto dílo i přes nesporné hudební kvality dost vlažně. Podobně ani opereta \"Zur indischen Witwe\" (1905), ani komická pohádková opereta \"Hugdietrichs Brautfahrt\" (1906) nezaznamenaly úspěch. Po návratu do Vídně, se stal vážným konkurentem Franze Lehára.\n\nNeúspěchy ale způsobily, že Oscar Straus zanevřel na svůj dosavadní hudební styl a v následující operetě \"Ein Waltzertraum\" se pokusil složit co nejpopulárnější hudbu. Premiéra se konala 2. března 1907. Opereta byla velmi úspěšná. Během následujících 23 let napsal 32 operet. I přesto, že některé (hlavně \"Der tapfere Soldat\", \"Die Ballnacht\" a \"Der letzte Waltzer\") se staly populárními, jejich úspěch měl jen krátké trvání.\n\nPo anšlusu a vypuknutí druhé světové války v roce 1939 odešel z Rakouska, působil nejprve v Paříži a poté v USA, v New Yorku a později v Hollywoodu. Věnoval se zde i skládání filmové hudby. Po skončení války se vrátil a v rodném Rakousku prožil poslední roky svého života. Zemřel v lázeňském městečku Bad Ischl, kde vlastnil vilu a kde je i pohřben.\n\nOscar Straus byl dvakrát ženat. Z prvního manželství s houslistkou Nelly Irmen vzešly děti Katharina (* 1898), Louis (* 1895) a Leo Straus (1897–1944), který pracoval jako dramaturg a libretista. V roce 1908 uzavřel Straus manželství se zpěvačkou Clarou Singer; z tohoto manželství měl dva syny; jedním byl Erwin Straus (1910–1966) a spisovatel a režisér Walter Straus (1913–1945).\n\n\n\n\n\n\n"}
{"id": "1102780", "url": "https://cs.wikipedia.org/wiki?curid=1102780", "title": "Protěž", "text": "Protěž\n\nProtěž (\"Gnaphalium\") je velmi rozšířený rod rostlin, které se vyskytují téměř ve všech částech světa. Je tvořen asi 80 druhy, z nichž více než polovina se vyskytuje jen ve Střední a Jižní Americe. Název rodu \"Gnaphalium\" pochází z řečtiny a znamená plst nebo srst. Odkazuje na jemné chloupky které jsou charakteristické pro většinu druhů.\n\nProtěže nejčastěji vyrůstají na vlhkých plochách s rozvolněnými porosty, např. v polích, světlých lesích, na mýtinách nebo pastvinách a v místech do určité míry ovlivňovaných lidskou činností. Objevují se jako plevelné pionýrské rostliny, které s postupným zarůstáním stanoviště ustupují konkurenčně úspěšnějším rostlinám. Mnohé druhy se vyskytují také v horských oblastech.\n\nRod protěž tvoří jednoleté, dvouleté nebo vytrvalé byliny a ojediněle i polokeře. Lodyhu mívají jednoduchou nebo větvenou, přímou neb poléhavou a následně vystoupavou. Jsou porostlé listy střídavými, jednoduchými a celokrajnými které bývají plstnaté až vlnaté. Drobné a nenápadné květní úbory vytvářejí různá květenství, může to být strboul, hrozen, klas či lata; jen zřídkakdy vyrůstají jednotlivě. Květní lůžko je ploché nebo vyklenuté a nese drobné květy. Méně početné střední květy jsou oboupohlavné a mají pětilaločnou, úzce nálevkovitou korunu. Vnější samičí květy jsou četnější a jejich vláknitá koruna je nahnědlá až červená či žlutá. Víceřadý zákrov mívá tvar vejčitý, zvonkovitý nebo trubkovitý. Zákrovní listeny, vejčité či podlouhlé, jsou průsvitné, bělavé, nažloutlé či nahnědlé.\n\nKvěty bývají opylovány hmyzem z řádů blanokřídlých a dvoukřídlých. Častá jsou také samoopylení nebo opylení geneticky identickým pylem z květů stejného úborů, ta ale nesnižují počty nasazených plodů. Poměrně malé nažky jsou světle hnědé, chlupaté nebo lysé a mají jednořadý chmýr. Lehké nažky jsou dobře rozšiřovány větrem nebo přichycením na zvířata, jedná rostlina jich mívá i tisíce. Vytrvalé druhy se do kratších vzdáleností rozrůstají i oddenky. Chromozomové číslo rodu je x = 7.\n\nV České republice rostou tyto čtyři druhy protěže:\nZ nich je v Česku nejvíce rozšířena protěž lesní, naopak protěž nízká je považována za kriticky ohrožený druh.\n\nMimo tyto druhy roste v české přírodě ještě\nTento druh který byl v minulosti přemístěn do nového rodu \"Pseudognaphalium\" který má shodné české pojmenování „protěž“ nebo nověji „protěžka“. Protěž žlutobílá je také hodnocena jako druh kriticky ohrožený.\n\nNěkteré druhy protěže bývají užívány v lidovém léčitelství. V rostlinách se nejčastěji nacházejí různé flavonoidy které jsou hlavními zdroji léčebných účinků. Odstraňují propustnost a křehkost stěn buněčných membrán, z toho plyne tradovaná účinnost proti krvácivosti, otokům a křečím. Mají také antibakteriální účinky, schopnost působit močopudně, zvyšovat vylučování žlučí a vázat volné radikály.\n\n \n"}
{"id": "1102785", "url": "https://cs.wikipedia.org/wiki?curid=1102785", "title": "NoteEdit", "text": "NoteEdit\n\nNoteEdit je zaniklý notační program pro Linux a jiné UN*X počítačové operační systémy.\n\nJe napsán v C++, používá knihovnu Qt, a je začleněn do KDE. Vydán je pod licencí GNU General Public License. NoteEdit je svobodný software.\n\nNoteEdit měl ve své době na rozdíl od některých linuxových notačních editorů GUI. Jeho vzhled byl oceněn ITworld, a Linux Journal ocenil jak rozhraní tak poměrně široký rozsah funkcí a aplikací programu.\n\nPodporuje neomezený počet a délku notových osnov, polyfonii, přehrávání MIDI napsaných not, značky akordů, texty písní a množství filtrů pro nahrávání a ukládání do mnoha formátů, jako jsou MIDI, MusicXML, ABC (Abc notation, MUP, PMX, MusiXTeX a LilyPond.\n\nLinux Magazine doporučuje NoteEdit používat společně s programem FluidSynth, což je softwarový syntetizátor, k rozšíření schopností NoteEditu. FluidSynth používá technologii SoundFont (na vzorcích založená syntéza) k napodobení zvuku notového zápisu NoteEditu hraného naživo nástroji.\n\nAčkoli je NoteEdit stále udržován, někteří z vývojářů začali nový projekt Canorus, aby jej nahradili, protože zdrojový kód NoteEditu má určitá omezení, jež činí obtížným jej udržovat a vyvíjet.\n\nPůvodní autor Jörg Anders také začal pracovat na novém WYSIWYG editoru notového zápisu pro Linux pojmenovaného NtEd. Tento editor je založen na Cairu a používá GTK+.\n\nNtEd pracuje dobře se softwarovým syntetizátorem TiMidity++.\n\nNtEd home page.\n\nNoteEdit byl po dlouhou dobu udržován Jörgem Andersem. Od srpna 2004 se utvořila nová skupina vývojářů. Následně za tímto projektem stálo poměrně dost lidí:\n\n\n"}
{"id": "1102790", "url": "https://cs.wikipedia.org/wiki?curid=1102790", "title": "Saint-Denis Pleyel (stanice metra v Paříži)", "text": "Saint-Denis Pleyel (stanice metra v Paříži)\n\nSaint-Denis Pleyel je plánovaná konečná stanice pařížského metra na lince 14, která by měla být do roku 2023 prodloužena ze stanice Saint-Lazare. Ve stanici budou rovněž končit plánované linky 16 a 17 a bude zde možný přestup na linku 15. Místo budoucí stanice se nachází severně od Paříže ve městě Saint-Denis na křižovatce ulic \"Rue Pleyel\" a \"Rue Francisque-Poulbot\" poblíž železničního nádraží, kde bude možný přestup podzemním koridorem na linku RER D a rovněž Transilien, pokud bude realizován projekt na výstavbu nového železničního spojení. Stanice bude rovněž propojena se stanicí Carrefour Pleyel na lince 13. Stanice bude umístěná v hloubce 27 m.\n\nPro realizaci stanice byl vybrán japonský architekt Kengo Kuma. Otevření stanice je plánováno na rok 2023.\n\nNázev stanice je odvozen od názvu města a ulice \"Rue Pleyel\".\n\n"}
{"id": "1102804", "url": "https://cs.wikipedia.org/wiki?curid=1102804", "title": "Rıfat Ilgaz", "text": "Rıfat Ilgaz\n\nRıfat Ilgaz (24. dubna 1911, Cide – 7. července 1993, Istanbul) byl turecký básník, a spisovatel. Jako autor více než šedesáti děl byl jedním z nejznámějších a nejplodnějších básníků a spisovatelů Turecka.\n\nZačal psát poezii během školních let a vyvinul se do jednoho z nejplodnějších tureckých sociálně-realistických spisovatelů 20. století. Nikdy nebyl stoupencem politických ideologií, ale skutečnost, že psal o utrpení lidí, ho zařadila mezi levicové autory. Stejně jako ostatní spisovatelé své doby byl uvězněn za jedno své dílo. Kromě psaní byl lektorem turecké literatury.\n\nZemřel v Istanbulu v roce 1993 na selhání plic.\n\n\n\n\n\n"}
{"id": "1102805", "url": "https://cs.wikipedia.org/wiki?curid=1102805", "title": "Victoria Seras", "text": "Victoria Seras\n\nVictoria Seras je fiktivní postava z japonského komiksu (mangy) a animovaného televizního seriálu (anime) Hellsing.\n\nJejí věk je 19 let, původně pracovala jako policistka u Londýnské metropolitní policie. V akci byla smrtelně zraněna a upír Alucard jí dal nabídku, že ji zachrání a stane se z ní upír. Pracuje pro tajnou britskou vládní organizaci Hellsing, založenou Abrahámem van Helsingem pro boj proti upírům.\n\nVictoria Seras je mladá žena se středně dlouhými blonďatě-zlatými vlasy a modrýma očima. Má poměrně velká prsa, ale zachovává si velmi smyslnou postavu , která je zesílena tím, že je podstatně menší než prakticky všichni její spojenci. Předtím než se stala plnohodnotnou upírkou, obvykle nosila žlutou uniformu organizace Hellsing s přiléhavou minisukní, dlouhé bílé podkolenky, kotníkové hnědé boty a hnědé rukavice. Občas se její oči zbarví do červena v momentech extrémního vzteku nebo krvežíznivosti.\n\nJako plnohodnotný upír její vlasy změnily barvu na platinovou a její oči se staly trvale červené. Její oblečení zůstalo stejné, ale žlutou barvu nahradila rudá.\n\nPřestože Victoria používá především pušku Harkonnen je i dobře trénovaná v souboji jeden na jednoho, kde využívá svých nadlidských schopností. Základy boje získala ještě jako policistka. Předvádí v soubojích útoky, které získala tréninkem bojových umění. \nDále má velmi rychlé a silné nohy, které jí umožňují běžet rychleji než kulka.\nPo smrti Pipa Bernadotteho a napití se jeho krve, se stala dokonalým upírem jako Alucard a získala stejné schopnosti jako on. \n"}
{"id": "1102807", "url": "https://cs.wikipedia.org/wiki?curid=1102807", "title": "Istanbulské kongresové centrum", "text": "Istanbulské kongresové centrum\n\nIstanbulské kongresové centrum (turecky İstanbul Kongre Merkezi) je konferenční centrum, které se nachází v městské části Harbiye okresu Sisli v Istanbulu v Turecku. Bylo otevřeno 17. října 2009 a je ve vlastnictví města Istanbul. Budova má foyer na úrovni přízemí, několik konferenčních sálů v různých velikostech v pěti podlažích a parkoviště.\n\nV patře B1 je sedm konferenční místností o celkové ploše 509 m² s celkovou kapacitou 488 osob. Největší prostor kongresového centra má rozlohu 3.028 m² a kapacitu 2192 až 3705 osob, zabírá tři patra. Vchod se nachází na patře B2. Na B2 je dalších 8 sálů o velikostech mezi 87-1,300 m² s kapacitou od 104 do 1404 osob. Čtyři z těchto sálů je dělitelných do dvou nebo tří menších prostorů pomocí zvukoizolačních panelů. Patro B3 má celkem 90 menších místností o ploše v rozmezí 20 do 100 m². Patra B4 a B5 jsou výstavní haly o ploše 4278 m² a 5753 m².\n\nPatra B6 a B7 jsou navržena jako parkoviště až pro 850 vozidel. Centrum je spojeno průchodem s İstanbul Lütfi Kırdar Uluslararası Kongre ve Sergi Sarayı.\n\n"}
{"id": "1102808", "url": "https://cs.wikipedia.org/wiki?curid=1102808", "title": "Miloš Szabo", "text": "Miloš Szabo\n\nMiloš Szabo (* 19. února 1964 Bojnice) je římskokatolický duchovní, původem ze Slovenska. Od roku 1995 žije v Praze, kde působil jako okrskový vikář IV. pražského vikariátu a farář u kostela sv. Prokopa na Žižkově, od července 2015 také jako \"administrátor excurrendo\" ve farnosti při kostele Povýšení sv. Kříže v Praze - Vinoři. Od října roku 2015 přednáší kanonické právo a jeho dějiny na Katolické teologické fakultě UK v Praze a zároveň působí jako farář kostela sv. Gotharda v Praze 6-Bubenči. Je soudcem Metropolitního církevního soudu v Praze, autorem mnoha knih a odborných článků. Dlouhá léta byl rovněž projektovým manažerem akce Noc kostelů, a členem týmu Posttraumatické intervenční péče Policie ČR v Praze.\n\nNarodil se ve slovenských Bojnicích. Vystudoval Teologickou fakultu Komenského univerzity v Bratislavě, na kněze byl vysvěcen roku 1988. Než mohl začít studovat bohoslovectví, živil se jako dělník v čistírně odpadních vod v Dusle Šaľa. Během svých studií se tajně stal členem Misijní společnosti sv. Vincence, kde působil do roku 1995, kdy odešel pracovat do Čech.\n\nDo té doby vystřídal na Slovensku několik farností (Levice, Vráble, Bratislava-Prievoz, Výčapy-Opatovce) a založil církevní školu sv. Vincence v Levicích a sv. Vojtěcha ve Vráblích. Stál u zrodu církevního školství v celé tehdejší trnavské arcidiecézi, když byl v letech 1991-1995 prvním ředitelem diecézního školního úřadu a církevním školním inspektorem.\n\nOproti původnímu plánu pracovat jako misionář v africkém Kamerunu nakonec zakotvil v pražské arcidiecézi: první roky ve spojených farnostech Štěchovice-Slapy-sv. Kilián (1995–1999). Při oslavách milénia kláštera na Ostrově u Davle si jeho organizátorských schopností všiml pražský arcibiskup kardinál Miloslav Vlk a jmenoval jej administrátorem farnosti Roudnice nad Labem. V té době studoval kanonické právo na Katolické univerzitě v polském Lublinu, kde roku 2000 získal licenciát s titulem ICLic. Následujícího roku byl jmenován nejdříve administrátorem, posléze farářem farností u sv. Prokopa, u sv. Anny a u sv. Rocha (po sloučení již jen farnost sv. Prokopa) na pražském Žižkově. \n\nV roce 2014 ukončil postgraduální studium na Katolické teologické fakultě Univerzity Karlovy a získal velký doktorát teologie (Th.D.). Od října roku 2015 je farářem u kostela sv. Gotharda v Praze-Bubenči a vyučuje kanonické právo na Katolické teologické fakultě Univerzity Karlovy. Stal se tváří a projektovým manažerem akce Noc kostelů v pražské arcidiecézi (do roku 2014) a jedním z prvních duchovních, působících u Policie ČR (člen týmu Posttraumatické intervenční péče do roku 2016).\n\nKromě své profese se věnuje i soupisu hrobů významných osobností na pražských hřbitovech, které publikoval již v pěti svazcích.\n\n\n\n"}
{"id": "1102809", "url": "https://cs.wikipedia.org/wiki?curid=1102809", "title": "Kanlho", "text": "Kanlho\n\nKanlho, nebo také Kan-nan, plným názvem Tibetská autonomní prefektura Kanlho, (tibetsky: ཀན་ལྷོ་བོད་རིགས་རང་སྐྱོང་ཁུལ་, Wylie: Kan-lho Bod-rigs rang-skyong-khul; ), je autonomní prefektura na jihu čínské provincie Kan-su. Má rozlohu 40 201 km², žije zde 697 800 obyvatel (2013), prefektura se skládá ze sedmi okresů a městského okresu Che-cuo, který je zároveň hlavním městem prefektury.\nOblast Kanlho patří k oblasti Tibetu nazývané Amdo. Díky blízkosti Hedvábné stezky zde žije množství národností. Na severozápadě prefektury leží známý klášter Labrang.\n\nPrefektura leží na severovýchodním okraji Tibetské náhorní plošiny, průměrná nadmořská výška se pohybuje okolo 3000 m n. m. Na jihu sousedí s tibetskou prefekturou Ngawa (S'-čchuan), na západě s prefekturami Chuang-nan a Golog, na severu a východě s městy Lung-nan, Ting-si a prefekturou Lin-sia.\nNadmořská výška prefektury se pohybuje mezi 1100-4900 m n. m., většina západní části se nachází ve výšce nad 3000 m n. m. a nachází se tu rozlehlé pastviny.\n\nOblast je bohatá na nerostné suroviny, těží se zde více než 45 druhů, z nejvýznamnějších např. zlato, uran, arsen, měď, bismut a rašelina.\n\nPrefekturou Kanlho protékají Žlutá řeka, její přítoky řeky Tao, Da-sia a řeka Bailong.\n\nOd roku 2012 se prefektura dělí na jeden městský okres Che-cuo a 7 okresů. Z toho okresy Mačhu, Lučhu, Sangčhu, Thewo a město Che-cuo jsou pastevecké, ostatní pastevecké a zemědělské.\n\nVětšina prefektury Kanlho je tradičně nomádská oblast (pastviny tvoří až 70 % rozlohy prefektury). V Kanlhu roste množství bylin užívaných v čínském a tibetském lékařství.\n\nV roce 2013 žilo v prefektuře 697 800 obyvatel, meziroční růst činí 4700 obyvatel. Ve městech žije 191 100 obyvatel, meziroční růst 11 000 obyvatel. Porodnost činí 14,79 %, úmrtnost 7 %. Dětí ve věku 0-14 let je 146 800 osob, 21 % z celkového počtu obyvatel. Lidí ve věku 15-64 let je 499 500, 71 % obyvatel. Osob starších 65 let je 51 500, 7,4 % z celkového počtu obyvatel.\n\nPrefekturou prochází dálnice G213, která vede z Lan-čou na jih provincie Jün-nan. Od roku 2013 operuje letiště Xiahe (IATA: GXH, ICAO: ZLXH), ležící asi 70 km jihozápadně od hlavního města Che-cuo. Obsluhuje lety především do města Si-an, dvakrát týdně také lety do Lhasy.\n\n"}
{"id": "1102810", "url": "https://cs.wikipedia.org/wiki?curid=1102810", "title": "Plamenné věže", "text": "Plamenné věže\n\nPlamenné věže (ázerbájdžánsky Alov Qüllələri) je nejvyšší mrakodrap v Baku, v Ázerbájdžánu s výškou 190 metrů. Objekt se skládá ze tří věží o výšce 182, 165 a 161 metrů. Fasáda je skleněná. V budovách jsou apartmány, hotel a kancelářské prostory. Odhadované náklady na stavbu byly 350 milionů dolarů. Stavba probíhala v letech 2007 až 2012 podle plánů americké architektonické firmy HOK. Majitelem objektu je Azinko Development MMC.\n\n"}
{"id": "1102815", "url": "https://cs.wikipedia.org/wiki?curid=1102815", "title": "Obyvatelstvo Řecka", "text": "Obyvatelstvo Řecka\n\nTento článek se zabývá tématem obyvatel Řecka. V roce 2012 mělo Řecko 10 816 286 obyvatel.\n\nPodle sčítání v roce 2001 mělo Řecko 10 964 020 obyvatel. Podle odhadů Eurostatu v lednu 2008 to bylo 11 214 992 obyvatel. Podle sčítání v roce 2011 mělo Řecko 10 816 286 obyvatel.\n\nŘecko je rozděleno na devě geografických regionů. Podle sčítání v roce 2001 byla populace jednotlivých regionů takováto:\n\nŘecko stejně jako mnoho jiných evropských států vykazuje stárnutí populace. Podle sčítání v roce 1961 bylo 10,9 % celkové populace starších než 65 let; jejich počet vzrost na 19 % v roce 2011. Naopak procento populace populace ve věku 0-14 let klesl mezi lety 1961 a 2011 o 10,2 %.\n\nOd začátku devadesátých let se v Řecku usídlilo velké množství imigrantů. Většina z nich pochází ze sousedních zemí. Největšími etnickými skupinami byli:\n"}
{"id": "1102818", "url": "https://cs.wikipedia.org/wiki?curid=1102818", "title": "Dušan Krásný", "text": "Dušan Krásný\n\nDušan Krásný (10. března 1929) je československý basketbalista, mistr Československa 1960 a architekt. Je zařazen na čestné listině mistrů sportu.\n\nV československé basketbalové lize odehrál celkem 12 sezón v letech (1954-1966). Hrál za tým Spartak Sokolovo / Sparta Praha, s nímž získal 8 medailí, jednu zlatou za titul mistra Československa 1960, tři stříbrné za druhá místa (1956, 1959, 1961) a čtyři bronzové za třetí místa (1957, 1962, 1964, 1966). V československé basketbalové lize po zavedení podrobných statistik zápasů (od sezóny 1962/63) zaznamenal 122 bodů. \n\nS týmem Spartak Sokolovo / Sparta Praha se zúčastnil Poháru evropských mistrů v basketbale 1961, v šesti zápasech zaznamenal 36 bodů. Vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů.\n\nPo skončení sportovní kariéry byl architekt. Dne 7.3.2019 převzal Čestné občanství městské části Prahy 5 . \n\n\n\n"}
{"id": "1102820", "url": "https://cs.wikipedia.org/wiki?curid=1102820", "title": "Alois Welz", "text": "Alois Welz\n\nAlois Welz (20. března 1821 Dobrá Voda – 2. června 1895 Královské Vinohrady) byl rakouský a český velkostatkář, podnikatel ve sklářském průmyslu a politik, v 2. polovině 19. století poslanec Říšské rady.\n\nByl majitelem sklárny, statkářem a majitelem domu. Jeho otcem byl Tomáš Welz. Alois později od svého otce odkoupil sklárnu v Dobré Vodě. Původní sortiment rozšířil o broušené lustry. Roku 1859 koupil panství Podhořany u Ronova od hraběte Županského. Během obchodní cesty do Antonínova se potkal se svou budoucí manželkou Emilií Riedlovou. Měli sedm dětí. Poté, co Emilie zemřela, se podruhé oženil s Johanou Weberovou. Toto manželství bylo bezdětné. Po Aloisově smrti roku 1895 zdědila podhořanské panství dcera Klára Riedlová, rozená Welzová.\n\nV zemských volbách v lednu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1870. Naposledy se pak zemským poslancem stal ve volbách roku 1883. Rezignoval roku 1884. Patřil do frakce Strany konzervativního velkostatku, která podporovala český státoprávní program. On sám přitom byl jazykově Němcem. Když ovšem v 60. letech dorazil do Podhořan císař František Josef, přivítal ho Welz v češtině.\n\nZemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). Složil slib 7. května 1872. Nedostavil se ale do sněmovny, proto byl jeho mandát 23. února 1872 prohlášen za zaniklý.\n\nZemřel v červnu 1895. Pohřben byl 4. června 1895 na Olšanských hřbitovech.\n"}
{"id": "1102822", "url": "https://cs.wikipedia.org/wiki?curid=1102822", "title": "Dušan Chlapík", "text": "Dušan Chlapík\n\nDušan Chlapík (* 22. února 1940) je bývalý slovenský fotbalista, záložník.\n\nV československé lize hrál za Jednotu Trenčín a ZVL Žilina. Dal 3 ligové góly. Ze Žiliny přestoupil do Spartaku Martin.\n\n"}
{"id": "1102826", "url": "https://cs.wikipedia.org/wiki?curid=1102826", "title": "Marián Kozinka", "text": "Marián Kozinka\n\nMarián Kozinka (22. září 1941 – 4. října 2005) byl slovenský fotbalista, který nejčastěji nastupoval na pravém kraji obrany nebo ve středu pole.\n\nV československé lize hrál za Spartak Trnava, Jednotu Trenčín a ZVL Žilina. Nastoupil v 88 ligových utkáních a dal 3 ligové góly. V nižší soutěží hrál i za VTJ Dukla Komárno a ZVK Kysucké Nové Mesto.\n\n"}
{"id": "1102829", "url": "https://cs.wikipedia.org/wiki?curid=1102829", "title": "Pero Budmani", "text": "Pero Budmani\n\nPetar Pero Budmani (cyrilicí Петар Перо Будмани, 27. října 1835 Dubrovník – 27. prosince 1914 Castelferretti), byl srbský lingvista a rakouský politik, v 2. polovině 19. století poslanec Říšské rady.\n\nVychodil školu v rodném Dubrovníku v letech 1841–1853. Studoval medicínu a pak práva ve Vídni, ale ani jeden obor nedokončil. Už během studií ve Vídni se zabýval lingvistikou. Roku 1867 vydal spis \"Grammatica della lingua serbo-croata (illirica)\". V roce 1869 složil učitelské zkoušky v oboru klasických jazyků. Do roku 1882 pracoval jako pedagog na gymnáziu v Dubrovníku. Během svého působení v Dubrovníku napsal několik jazykovědných studií, zejména spis o místním dubrovnickém nářečí (\"Dubrovački dijalekat kako se sada govori\"). Roku 1883 převzal po zesnulém Đuro Daničićovi vedení redakce velkého srbochorvatského slovníku, který vydávala akademie věd v Záhřebu a v této funkci působil až do roku 1907. Od roku 1883 byl dopisujícím, později řádným, členem Jihoslovanské akademie věd v Záhřebu. Byl rovněž členem Srbské královské akademie a akademie věd v Sankt Petěrburgu.\n\nByl zvolen na Dalmatský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady delegován roku 1872 za kurii městskou a obchodních a živnostenských komor v Dalmácii. Složil slib 30. ledna 1872.\n\nPoté, co roku 1907 opustil práci na srbochorvatském slovníku, přesídlil do italského Castelferretti, odkud se periodicky vracel do rodného Dubrovníku.\n"}
{"id": "1102832", "url": "https://cs.wikipedia.org/wiki?curid=1102832", "title": "Vitry Centre (stanice metra v Paříži)", "text": "Vitry Centre (stanice metra v Paříži)\n\nVitry Centre je plánovaná stanice pařížského metra na budoucí lince 15. Místo budoucí stanice se nachází jižně od Paříže ve městě Vitry-sur-Seine na křižovatce ulic \"Rue Édouard Tremblay\" a \"Avenue Maximilien Robespierre\", kde bude možný přestup na budovanou tramvajovou linku T9. Stanice bude umístěná v hloubce 27 m.\n\nPro realizaci stanice byla vybrána společnost SYSTRA a architektonická kancelář \"King Kong\". Vyhláška o zprovoznění tohoto úseku linky 15 byla zveřejněna 24. prosince 2014. Přípravné začaly v dubnu 2015 a budou pokračovat do konce roku 2016 a stavební práce začnou v roce 2017.\n\nOtevření stanice je plánováno na rok 2022, stejně jako zprovoznění tramvajové linky.\n\nNázev stanice je odvozen od města Vitry-sur-Seine.\n\n"}
{"id": "1102834", "url": "https://cs.wikipedia.org/wiki?curid=1102834", "title": "Assessment centrum", "text": "Assessment centrum\n\nAssessment centrum (z angl. „to assess“ – „měřit“) je specifická forma výběrového řízení na různé pozice. Jedná se většinou o celodenní komplexní diagnostický program, který zahrnuje kromě klasických ústních pohovorů známých z většiny firem také různé modelové situace, ukázky práce v týmu a čím dál častěji i psychodiagnostické testy. Všechna tato cvičení si kladou za cíl zmapovat uchazečovu schopnost zvládnout různé aspekty dané pozice jako je například týmová práce, komunikační schopnosti či schopnost efektivně nakládat s časem (time management) a delegovat úkoly.\n\nAssessment centra jsou doménou personalistiky a řízení lidských zdrojů. Mohou být organizována interně přímo organizací, která vypisuje výběrové řízení (to je běžné hlavně ve velkých firmách s vlastním HR oddělením), nebo bývají za účelem organizace assessment center najímány externí firmy. Běžnou praxí je spolupráce interního HR oddělení firmy s externí firmou, která dodává potřebné know-how a nezávislé hodnotitele.\n\nAssessment centrum má většinou následující rysy:\n\nAssessment centra jsou reakcí trhu na narůstající poptávku po lidech s vysokou úrovní tzv. měkkých dovedností. Konkurence mezi uchazeči na trhu práce od devatesátých let vytrvale narůstá a formální vzdělání již není automatickou vstupenkou do vedoucích pozic.\n\nRůzná assessment centra se mezi mohou výrazně lišit náplní. Jiné assessment centrum je zvoleno pro výběr obchodních zástupců, kde je cílem vybrat také jiné typy lidí, než je tomu například u assessment center pro výběr manažerů. Nicméně existují určitá typická cvičení a testy, se kterými se setkáme velmi často :\n\nV Česku se většina těchto metod využívá již od devadesátých let, kdy byly přebrány ze západní Evropy a USA. Novým trendem, který je patrný v českém prostředí, je využití online psychodiagnostiky a celková elektronizace různých částí assessment center.\n\nMezi výhody assessment centra patří jeho komplexnost a zaměření na praktickou ukázku schopností uchazeče, což se běžným pohovorem hodnotí jen obtížně. Dále assessment centrum šetří náklady a čas. Po prvotní selekci na základě životopisů je obvykle vybráno několik uchazečů, kteří mají nejvíce deklarovaných zkušeností s problematikou dané pracovní pozice. Samotné assessment centrum pak trvá několik hodin až celý den. Díky tomu, že je celý proces skupinový, trvá kratší dobu, než kdyby byly modelové situace řešeny individuálně a navíc umožňuje sledovat skupinovou dynamiku a jak ke skupinové práci přistupují jednotliví uchazeči. Samotný pohovor jednotlivých uchazečů s hodnotiteli pak může být řádově kratší a může se zaměřovat jen na nejasnosti, které během programu vznikly. Právě možnost pozorovat účastníky v reálných skupinových situacích je přidanou hodnotou, kterou jiný typ výběru zaměstnanců zatím neumožňuje.\n\nO assessment centrech lze také obecně říci, že jsou velmi validní a objektivní metodou výběru, což je důsledkem simulace reálných pracovních situací a několika na sobě ideálně nezávislých hodnotitelů.\n\nAssessment centra jsou jednou z nejnáročnějších metod výběru zaměstnanců. To může mít negativní vliv na určité skupiny potenciálních zaměstnanců a vést k diskriminaci. Assessment center se typicky obávají hlavně starší lidé. Dále jsou assessment centra poměrně finančně náročná. Cena se u externích dodavatelů pohybuje v řádech desítek tisíc v závislosti na typu pozice a počtu uchazečů. Obecně platí, že čím vyšší pozice a větší počet uchazečů, tím vyšší cena assessment centra. Někdy bývají assessment centrům taktéž vyčítány některé jejich „umělé“ aspekty, jako je např. psychodiagnostika. Tato kritika se opírá o to, že podstatou assessment centra je co nejlépe simulovat reálný pracovní den, kam vyplňování psychodiagnostiky většinou nepatří. Dalším problémem této metody je také nižší validita a prozkoušenost v případě některých speciálních pozic jako může být např. výběr vysokého manažera do specializované firmy, kde je třeba vytvořit unikátní kompetenční model, který není možné předem vyzkoušet.\n\nPři organizaci assessment centra je mimo jiné důležité zvážit výhody a nevýhody, které přinášejí externí a interní hodnotitelé do celého procesu. Interní pozorovatelé znají firemní kulturu a mohou lépe posoudit, zda se jedinec hodí do pracovního kolektivu, nicméně mohou být zaujatí, což je zvláště problematické v případě, kdy je v rámci assessment centra vybíráno ze stávajících zaměstnanců firmy, kteří mohou mít nějaké vazby na interní hodnotitele.\n\nExterní hodnotitelé bývají z firem, které se organizací assessment center zabývají. Jejich výhodou je obvykle rozsáhlá zkušenost s podobnými programy a schopnost je kvalitně zorganizovat. Dále jsou nezaujatí a zajišťují vysokou objektivitu při hodnocení. Tato objektivita je narůstá s větším počtem hodnotitelů. Obvyklé jsou kombinované skupiny hodnotitelů interních i externích, kteří se v závěru programu spolu dohodnou a vyberou nejvhodnějšího kandidáta.\n\nAčkoli jsou assessment centra v českých podmínkách relativně novou výběrovou metodou používanou až od 90. let 20. století, tak i tato metoda je neustále vyvíjena a zdokonalována. Konkurenční prostředí nutí firmy svoje metody kontinuálně vyvíjet a specializovat se. Metody se tak stávají propracovanějšími, specializovanějšími vzhledem k jednotlivým pozicím a na hodnotitele jsou kladeny vyšší nároky. Celý proces je také veden spíše koučovacím stylem, kdy se pracuje s motivací a sebenáhledem a má tak méně charakter zkoušky.\n\nRelativně novým a negativním trendem v rámci assessment center je omezení individuálních zpětných vazeb pro neúspěšné kandidáty. Dříve bylo standardem, že všichni kandidáti dostali nezávisle na svém úspěchu v assessment centrech zpětnou vazbu. V současnosti dostávají personalizovanou „face to face“ zpětnou vazbu s konzultantem pouze interní kandidáti či ti úspěšní externí.\n\nDalší velkou změnou v rámci assessment center bylo vytvoření kompetenčních modelů pro jednotlivé pozice, což je metodika výběru datující se už od práce McClelanda v 70. letech 20. století., který kritizoval v tehdejší době hojně využívané obecné testy inteligence s tím argumentem, že pokud budeme chtít vědět, jak někdo umí řídit, posadíme ho za volant a nebudeme mu dávat test. Podobný princip platí u všech pozic. V případě assessment center se vývoj posunul od „dojmologie“, kdy leckdy ad hoc vybraní hodnotitelé hodnotili uchazeče podle toho, jak se jim líbili či jaký z nich měli pocit, po podrobné a konkrétní kompetenční modely šité na míru pro danou pozici. Tím je dosaženo podstatně objektivnějšího hodnocení.\n\nDalším novým a výrazným trendem je široké využívání online psychodiagnostiky v rámci assessment center . Výhody těchto moderních metod spočívají především v rychlosti a minimalizaci nákladů. Online diagnostiku mohou respondentni vyplnit takřka kdekoli, kde je internet, což usnadňuje nábor na delší vzdálenosti . Ihned po vyplnění má respondent a/nebo personalista k dispozici výstupní zprávu. Náklady jsou nižší díky tomu, že již není nutno platit zaměstnance (nejčastěji drahého psychologa), který musí testy administrovat, vyhodnocovat a interpretovat. Na trhu je celá řada komerčních subjektů, které se věnují vývoji online psychodiagnostických metod. Jejich porovnáním se ve své diplomové práci zabývá Dana Pařízková.\n"}
{"id": "1102839", "url": "https://cs.wikipedia.org/wiki?curid=1102839", "title": "Romové v Rakousku", "text": "Romové v Rakousku\n\nRomové je etnická skupina žijící v Rakousku od středověku.\nPodle sčítání lidu z roku 2001 se v Rakousku nacházelo 6 273 Romů, to je méně než 0,1 % populace. Neoficiální odhady jsou 10 000 až 25 000. Většina původních Romů v Rakousku patří do skupiny v Burgenlandu ve východním Rakousku. Většina jich žije ve městě Oberwart nebo v obcích tohoto okresu. Tito Romové mluví romským olašským jazykem.\n\nV Horním Rakousku žijí také rodiny Sintů. 80 % Sintů hovoří sintskou romštinou, dialektem romského jazyka.\n\nOd roku 1960 je zde významná romská populace, která většinou původně pochází ze zemí bývalé Jugoslávie, zejména ze Srbska a Kosova.\n\nV Habsburské monarchii za vlády Marie Terezie (1740–1780), byly vydány série dekretů, které se pokusily přinutit Romy aby se usadili, byla jim vzata práva vlastnit koně a vůz (1754). Úřady je přejmenovaly na \"Nové občany\", nutily romské chlapce do vojenské služby (1761), donutily je registrovat se u místních úřadů (1767) a zakázaly manželství mezi Romy (1773). Josef II. pak zakázal nošení tradičního romského oděvu a používání romského jazyka, to vše se trestalo bičováním.\n\n"}
{"id": "1102841", "url": "https://cs.wikipedia.org/wiki?curid=1102841", "title": "Play framework", "text": "Play framework\n\nPlay je framework sloužící k tvorbě webových aplikací běžících nad JVM a postavených na architektuře MVC. Je založen na principech REST a důraz klade na bezstavovost jednotlivých aplikací. Jako jazyk umožňuje programátorům zvolit Javu nebo Scalu, o kterou programátor i při vývoji v Javě často zavadí, jelikož je na pozadí celého frameworku a je mimo jiné použita i jako šablonovací jazyk.\n\nProtože Scala je zpětně kompatibilní s Javou, lze jednotlivé Java objekty používat i ve Scale. Teoreticky je tak možné celou modelovou část aplikace napsat v Javě a na řadiče a pohledy použít Scalu.\n\nJedná se o kompletní framework, který přichází s vestavěnou databází H2, vlastním ORM nástrojem Ebean a vlastním serverem Netty, na kterém lze aplikace během vývoje spouštět. Díky svému charakteru je často srovnáván s podobně zaměřenými frameworky, jako jsou Nette Framework, Django, Symfony nebo Ruby on Rails, a díky svým vlastnostem se hodí pro vývoj menších a středně velkých aplikací. V Play je spojen charakter vývoje typický pro podobné frameworky - rychlost, jednoduchost a lehkost a svět Javy, který je dnes vedle .NET frameworku standardem pro enterprise aplikace.\n\nV praxi je framework používán kromě jiných firmami Linkedin nebo britským listem The Guardian.\n\nJedná se o open source nástroj, jehož vývoj zastřešuje společnost Typesafe. K dispozici je kromě dokumentace pro Javu i Scalu také množství ukázkových aplikací. Co se týče dalších zdrojů informací, je možné sáhnout po zahraniční literatuře. Příkladem publikací jsou Play for Java , Play for Scala a další.\n\nZákladním předpokladem pro používání frameworku je správně nainstalovaná Java. Jeho zprovoznění je pak otázkou několika minut. Celý framework má zhruba 1,17MB. Po jeho stažení je třeba celý archiv rozbalit na libovolné místo na disku. K tomuto adresáři je třeba nastavit práva pro čtení a zápis, protože během spuštění si zde framework ukládá pomocné soubory. Posledním krokem instalace je úprava systémové proměnné codice_1. Potom, co je v systému nastavena cesta k adresáři s frameworkem, je zpřístupněn také příkaz codice_2.\n\nPřestože Play nenutí programátory k používání konkrétního IDE, jeho volba je do jisté míry ovlivněna zvoleným jazykem. I tak je ale možné pracovat v prakticky jakémkoli textovém editoru. Co se týče třech nejpoužívanějších vývojových prostředí pro Javu, framework nalezne podporu v Eclipse, Netbeans i IntelliJ Idea, a to již přímo nebo po instalaci dodatečných pluginů. Pro práci se Scalou je možné použít i nástroj Scala IDE, který je postavený nad Eclipse.\n\nPro generování základní struktury projektu je možné z konzole spustit příkaz codice_3 za kterým se uvede název vytvářené aplikace. Následně je možné zvolit jazyk, ve kterém bude aplikace vytvářena. Vybrat je možné mezi Javou a Scalou. V aktuální složce je poté vytvořen adresář se zadaným názvem a základní strukturou aplikace.\n\nZákladním konfiguračním souborem aplikace je soubor codice_4 Jedná se o běžný textový soubor, používající formát codice_5 a jeho úpravou je možné měnit nastavení databázového připojení, konfiguraci nástroje Ebean, logování, nebo vlastnosti lokalizace. Základní konfiguraci databáze a ORM nástroje lze provést odkomentováním několika řádků.\n\nZa sestavení celé aplikace je odpovědný nástroj zvaný Scala Build Tool (sbt). Ten se stará o veškeré závislosti, jejich stažení, integraci a sestavení výsledné aplikace.\n\nJednou možností, jak framework používat je z příkazového řádku, druhou je pak webové rozhraní. V dřívějších verzích frameworku byl pro práci s ním vyhrazen příkaz codice_6. Ten je od verze 2.3.6 (v době psaní tohoto článku je nejnovější verze 2.3.9) nahrazen příkazem codice_2. Kompletní seznam příkazů lze pak vypsat pomocí codice_8.\n\nModelová část aplikace se odvíjí od zvoleného jazyka, v případě Javy jsou jednotlivé objekty modelu klasické Java soubory. Za kontroverzní vlastnost frameworku lze na první pohled označit to, že umožňuje deklarovat jednotlivé atributy tříd jako veřejně přístupné a dochází tak k porušení zapouzdření, jedné ze základních objektových vlastností.\n\nVe skutečnosti se ale autoři Play frameworku snažili programátorům maximálně ulehčit práci. V tomto případě zpřehlednit kód a zmenšit množství psaného / generovaného kódu. Přestože to tak nevypadá, při překladu jsou ke každému veřejnému atributu vygenerovány přístupové metody a práce s atributy je pak prováděna přes tyto metody. Některé frameworkzy (například Hibernate) přístupové metody vyžadují. Nic tak nebrání tomu, aby se od počátku v kódu tyto metody vyskytovaly a jednotlivé atributy byly označeny jako neveřejné (příp. soukromé).\n\nUvnitř modelových objektů je možné použít JPA anotace. ORM nástroj Ebean, který je součástí frameworku registruje mapované objekty s pomocí anotace codice_9. Aby mohly jednotlivé objekty využívat vlastností nástroje Ebean, měly by dědit ze třídy codice_10.\nControllery (Model-view-controller) jsou ve webových aplikacích postavených na architektuře MVC místem, kde jsou zpracovány jednotlivé HTTP požadavky. Jsou tak vstupním a výstupním místem aplikace a propojením dalších dvou vrstev - modelu a jednotlivých pohledů.\n\nVe frameworku Play jsou to pak objekty dědící od třídy codice_11. Každý takový objekt řadiče obsahuje několik statických metod, jejichž úkolem je zpracovat příchozí HTTP požadavek a vrátit instanci třídy codice_12. Mapování jednotlivých HTTP požadavků je prováděno uvnitř souboru codice_13. Uvnitř každé definice je HTTP požadavek na konkrétní adresu přiřazen ke konkrétní metodě konkrétního řadiče.\n\nJednotlivé definice mohou kromě statických částí obsahovat i další parametry. Protože je Scala silně typový jazyk, je nutné u každého parametru uvést i jeho datový typ.\n\nProces směrování jednotlivých požadavků je možné provádět i opačným směrem. Jedná se o situaci, kdy nejprve dojde k zavolání metody řadiče, která místo codice_12 vrátí objekt codice_15, čímž daný HTTP požadavek vyvolá. Po překladu je ze souboru codice_13 vygenerován objekt codice_17, který tyto obrácené definice obsahuje.\n\nProtokol HTTP je ze své podstaty bezstavový, takže data, která jsou uvnitř jednoho požadavku předávána, jsou po zpracování požadavku ztracena. Pro ukládání stavů aplikace mezi jednotlivými požadavky tak slouží soubory HTTP cookie. Soubory cookies jsou obyčejné textové soubory - obsahují text a jejich velikost je omezena na 4Kb, které HTTP server ukládá na straně klienta. Tyto soubory mohou obsahovat různé textové informace, na které se lze v případě potřeby odvolávat mezi jednotlivými HTTP požadavky. U jednotlivých cookies lze také nastavit dobu, po kterou je má server na straně klienta držet.\n\nDoba platnosti se liší podle potřeby. Nejkratším úsekem, který lze v Play definovat je codice_18. Data s touto platností jsou k dispozici přesně po dobu existence jednoho HTTP požadavku. Další možností je codice_19, která data udržuje při životě přesně po dobu dvou HTTP požadavků. To je například doba nutná k zaslání informačních výpisů při odesílání formulářů nebo přesměrování mezi dvěma stránkami. Doba platnosti codice_20 udržuje data do chvíle, než uživatel ukončí prohlížeč a jedná se o nejdelší časový úsek, který lze v Play aplikaci definovat. Poslední možností je pak doba platnosti codice_21, kterou lze použít například pro úpravu podoby odpovědi HTTP protokolu.\n\nPohledy (Views) jsou vrstvou MVC architektury, která má za úkol prezentovat data uživateli v čitelné a srozumitelné formě. Ve webových aplikacích jsou to často soubory s koncovkou codice_22, které lze ale díky použití dalších jazyků dynamicky generovat. V prvních verzích Play frameworku byl tímto šablonovacím jazykem Groovy, který byl později nahrazen Scalou.\n\nKaždá šablona může, kromě instrukcí značkovacího jazyka definujícího statickou strukturu stránky, obsahovat ještě sadu dalších jazykových konstrukcí pro generování dynamického obsahu. Jedná se o podmínky, cykly nebo části jiných šablon. Každá takto definovaná dynamická část je ve výsledku přegenerována na statický výstup. Nevýhodou takového přístupu je, že se tento proces generování provádí při každém požadavku o tuto stránku. Play tento nedostatek řeší tím, že každou stránku generuje pouze jednou již při překladu, čímž zobrazení jednotlivých stránek urychluje. Během překladu dochází také ke kontrole správnosti jednotlivých typů dat a případnou chybu lze tak odhalit již během překladu.\n\nŠablony ve frameworku Play jsou soubory s koncovkou codice_23 a jsou umístěné v adresáři codice_24. Každou šablonu je třeba chápat jako funkci a její použití lze provést zavoláním dané funkce.\n\nPráce s formulářem obvykle vyžaduje dva základní kroky. Prvním je formulář uživateli zobrazit, druhým potom zajistit jeho odeslání zpět do aplikace, včetně ověření jeho obsahu. Formuláře jsou ve frameworku Play objekty typu codice_25. Základem pro každý formulář je vždy některá třída z modelu, jehož data se mají s pomocí formuláře získat. K vytvoření formulářového objektu stačí v odpovídajícím řadiči implementovat metodu, která objekt formuláře pošle společně s dalšími požadovanými daty do dané šablony.\n\nPo zavolání metody render je dané šabloně předán objekt formuláře. Každou šablonu lze chápat jako objekt (funkci) - lze jí předávat parametry a volat její metody.\n\nVýše uvedený výpis je příkladem jednoduchého přihlašovacího formuláře. Znakem, který odděluje dynamické výpisy od statických je codice_26. Příkaz codice_27 importuje vše z balíku helper. Po tomto příkazu následuje seznam parametrů, které daná funkce přijímá. Jedná se o objekt formuláře a nadpis stránky, který je použit v šabloně codice_28. Do ní je vložen také objekt formuláře.\n\nHlavička formuláře obsahuje metodu, která se má zavolat po jeho odeslání. Po překladu odpovídá HTML kódu codice_29Adresa URL, na kterou se mají data z formuláře posílat je určena podle směrovacího souboru, který by v následujícím případě měl mít následující podobu.\n\nPro vytvoření formuláře je možné použít jednak klasické HTML elementy, jako je tomu v předchozím příkladu nebo využít formulářové konstruktory, které jsou součástí Play. Stejného výsledku jako v předchozím příkladu lze dosáhnout i touto cestou.\n\nPosledním krokem práce s formulářovými daty je jejich validace. Správnost dat lze ověřit buď na straně klienta nebo na straně serveru. Obecně platí, že by se tyto dva způsoby měly kombinovat. Ověření na straně serveru lze v Play provést například následujícím způsobem v metodě controlleru.\n\nPrvní řádek metody vytvoří odkaz na objekt formuláře získaného z příchozího HTTP požadavku. K tomu slouží metoda codice_30. Následuje první ověření. Na každý objekt typu codice_25 je možné zavolat metodu codice_32, která vrací hodnotu codice_33 v případě, že daný formulář obsahuje chyby. Může se například jednat o situaci, kdy uživatel nevyplnil povinné pole formuláře.\n\nV případě, že jsou data formuláře neúplná, lze na toto uživatele upozornit s použitím souborů codice_34. Metoda codice_35stanovuje dobu platnosti chybové hlášky na dva HTTP požadavky. Poté je uživatel přesměrován zpět na stránku s formulářem.\n\nMetoda codice_36, která je ve výpisu použita, má za úkol v databázi zákazníků najít toho, jehož přihlašovací údaje jsou shodná jako ty zadané do formuláře. Pokud takový není nalezen, dojde opět k přesměrování zpět na stránku s přihlašovacím formulářem. V opačném případě je vytvořen soubor cookies s přihlašovacími údaji zákazníka. Jeho doba platnosti je nastavena do chvíle, než je aplikace (prohlížeč) ukončena, nebo nedojde k odhlášení.\n"}
{"id": "1102842", "url": "https://cs.wikipedia.org/wiki?curid=1102842", "title": "Bartholomäus Carneri", "text": "Bartholomäus Carneri\n\nBartholomäus von Carneri (3. listopadu 1821 Trento – 18. května 1909 Maribor) byl rakouský spisovatel, filozof a politik ze Štýrska, v 2. polovině 19. století poslanec Říšské rady.\n\nJeho rod pocházel z Verony. Studoval filozofii a práva ve Vídni. V letech 1857–1883 se věnoval správě statku Wildhaus ve Štýrsku, pak v letech 1885–1891 žil ve Štýrském Hradci. Působil jako spisovatel a filozof. Byl též básníkem.\n\nRoku 1861 byl zvolen na Štýrský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady delegován roku 1871 za kurii velkostatkářskou ve Štýrsku. Uspěl rovněž v prvních přímých volbách do Říšské rady roku 1873 za velkostatkářskou kurii ve Štýrsku. Mandát obhájil ve volbách do Říšské rady roku 1879 a volbách do Říšské rady roku 1885.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Odmítal konzervativní vládu Eduarda Taaffeho. Po volbách v roce 1873 se uvádí coby jeden z 67 členů staroněmeckého Klubu levice, vedeného Eduardem Herbstem. Rovněž v říjnu 1879 se na Říšské radě uvádí jako člen staroněmeckého Klubu liberálů (\"Club der Liberalen\"). Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nPatřil mezi hlavní opoziční řečníky při parlamentních debatách o rozpočtu. Postupně se ale rozcházel s rostoucím radikalismem německých liberálů a stáhl se z politického života. Ve volbách do Říšské rady roku 1891 kandidoval, ale nebyl zvolen.\n\nZemřel v květnu 1909.\n"}
{"id": "1102844", "url": "https://cs.wikipedia.org/wiki?curid=1102844", "title": "Diecéze hamhŭngská", "text": "Diecéze hamhŭngská\n\nDiecéze hamhŭngská (lat. \"Dioecesis Hameungensis\", korejsky \"함흥 교구\") je severokorejská římskokatolická diecéze. Sídlo biskupství i původní katedrála se nachází v Hamhŭngu, veškerá činnost je ale znemožněna ze strany vlády Severní Koreje. Hamhŭngská diecéze je sufragánem soulské arcidiecéze. Diecéze je spravována apoštolským administrátorem, kvůli nemožnosti dosazení sídelního biskupa.\n\nOd roku 2010 je apoštolským administrátorem Mons. Luke Kim Woon-hoe, biskup čchunčchonský.\n\nApoštolský vikaritát ve Wonsanu byl zřízen 5. srpna 1920; 12. lednu 1940 došlo k jeho přejmenování na \"Kanko o Hamheung\". K další změně názvu došlo 12. června 1950 (\"apoštolský vikariát Hamheung\"). K povýšení vikariátu na diecézi došlo 10. března 1962, spolu se změnou názvu na \"diecéze hamhŭngská\".\n\nV roce 1949 bylo na příkaz Kim Ir-sena 166 diecézních kněží uneseno a deportováno do koncentračních táborů, kde byli umučeni. Diecéze neměla k dispozici žádné kněze, ani biskupa, protože Mons. Bonifatius Sauer, OSB, který zastával také funkci biskupa-opata v sousedním územním opatství Tŏkwon, a působil také jako apoštolský vikář diecéze, byl komunisty uvězněn a následky věznění zemřel 7. února 1950. V roce 1962 byl ustanoven apoštolským administrátorem hamhŭngské diecéze švýcarský kněz Mons. Timotheus Bitterli, OSB a současně také administrátorem Tŏkwonského opatství. Na svou pozici rezignoval k 22. květnu 1981. Od roku 2010 je apoštolským administrátorem Mons. Luke Kim Woon-hoe, biskup čchunčchonský.\n\nOd roku 1949 je kvůli perzekuci ze strany severokorejského režimu znemožněna činnost diecéze (resp. jakákoli náboženská činnost je potlačována a perzekvována).\n\n"}
{"id": "1102847", "url": "https://cs.wikipedia.org/wiki?curid=1102847", "title": "Vladimír Václavek", "text": "Vladimír Václavek\n\nVladimír Václavek (* 16. prosince 1959, Rýmařov) je český hudebník, jehož tvorba je ovlivněna alternativním rockem a world music. V osmdesátých letech působil jako kytarista a baskytarista brněnských rockových skupin Dunaj a E, později se vydal na sólovou dráhu. Jako instrumentalista, zpěvák, skladatel a autor textů (zhudebnil také poezii Bohuslava Reynka, Antonína Přidala a dalších autorů) vydal alba meditativní hudby \"Jsem hlína, jsem strom, jsem stroj\" (1994), \"Písně nepísně\" (2003) a \"Barvy Radugy\" (2015). Nahrál spolu s Ivou Bittovou dvojalbum \"Bílé inferno\" (1997) a s bubeníkem Milošem Dvořáčkem desku \"Život je pulsující píseň\" (2007). Byl spoluzakladatelem hudebních skupin Rale (s japonskou houslistkou Takumi Fukušima) a jazzové Čikori. Vydal básnické sbírky \"Stín stromu\" (1994) a \"Obrazy cesty\" (2000) a knihu \"Neviditelný svět\" (2013), inspirovanou jeho zkušenostmi s šamanismem. Žije v Broumově (okres Náchod).\n\n\n \n"}
{"id": "1102851", "url": "https://cs.wikipedia.org/wiki?curid=1102851", "title": "Alois Czedik von Bründelsberg", "text": "Alois Czedik von Bründelsberg\n\nAlois Czedik von Bründelsberg und Eysenberg (14. listopadu 1830 Záhřeb – 20. července 1924 Vídeň) byl rakouský politik z Dolních Rakous, v 2. polovině 19. století poslanec Říšské rady.\n\nStudoval ve Vídni, kde byl během revolučního roku 1848 hejtmanem legie studentů filozofie. V květnu 1848 ale z této funkce odešel. V roce 1849 byl důstojníkem a podílel se na útoku na Novi Sad a následném ústupu za řeku Drávu. Následně pracoval ve vojenském zeměměřičském ústavu. Roku 1852 složil zkoušky na práci v generálním štábu a učitelské zkoušky. Působil pak jako učitel dějepisu a zeměpisu na reálce ve Slezsku, pak na středních školách ve Vídni.\n\nRoku 1861 byl zvolen na Dolnorakouský zemský sněm a po dlouhou dobu byl i členem zemského výboru. Zasloužil se o rozvoj silniční sítě a regulaci vodních toků. Byl též referentem pro zřízení psychiatrické léčebny. Zemský sněm ho roku 1869 delegoval i do Říšské rady (celostátní parlament, volený nepřímo zemskými sněmy) za kurii měst a průmyslových míst v Dolních Rakousích. 11. prosince 1869 složil slib. Opětovně byl zemským sněmem do Říšské rady vyslán roku 1870 a 1871. Do vídeňského parlamentu se vrátil ve volbách do Říšské rady roku 1879 za městskou kurii, obvod Korneuburg, Stockerau, Zistersdorf atd.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). V únoru 1883 rezignoval na poslanecký mandát, protože byl jmenován za člena Panské sněmovny (horní komora Říšské rady). Zde politicky patřil k takzvané Mittelpartei (Straně středu). Byl jejím předákem v Panské sněmovně.\n\nV roce 1870 zastával po krátkou dobu post sekčního šéfa na ministerstvu kultu (školství), kde se zasadil o reformu středních a vysokých škol. V roce 1871 se stal ředitelem vídeňské obchodní akademie. V roce 1873 byl jmenován generálním ředitelem Rakouské západní dráhy. V roce 1882 nebo 1884 pak usedl do funkce generálního ředitele Rakouských státních drah. Zavedl pásmové přepravní tarify a podporoval zestátňování soukromých železničních společností. Vydal rovněž statut státních drah, který \"Národní listy\" v Czedikově nekrologu označily za \"centralisticko-germanizující\". Roku 1887 získal titul tajného rady. Zabýval se národohospodářskými tématy. V roce 1893 se angažoval v debatě o platech státních úředníků. V době odporu rakouských Němců proti Badeniho jazykovým nařízením sestavil v Panské sněmovně návrh na téma jazykové a školské politiky. Roku 1899 se stal předsedou společné komise obou komor Říšské rady pro kontrolu státního dluhu.\n\nJeště v roce 1917 ve věku 87 let přednesl v Panské sněmovně hodinový projev.\n\nZemřel v červenci 1924 ve vysokém věku téměř 94 let. Do poslední doby se těšil dobrému zdraví a pravidelně dojížděl z venkova do Vídně. Národní listy ho v nekrologu popisovaly jako \"vždy skromného, milého a snášenlivého na všechny strany\".\n"}
{"id": "1102857", "url": "https://cs.wikipedia.org/wiki?curid=1102857", "title": "Martín de Hinojosa", "text": "Martín de Hinojosa\n\nSvatý Martín de Hinojosa, O.Cist. (1140 – 16. září 1213) byl kastilský římskokatolický duchovní, cisterciák, opat kláštera Huerta a později biskup v Sigüenze.\n\nMartín pocházel ze šlechtické rodiny, asi ve svých 20 letech vstoupil do cisterciáckého řádu v opatství Cantávos, později přešel do opatství Huerta. V Huertě byl posléze pět nebo šest let opatem. Od roku 1191 byl biskupem diecéze Sigüenza. Po dvou letech na vlastní žádost z biskupského úřadu odešel a vrátil se do kláštera. V roce 1213 se účastnil vysvěcení nového kláštera v Óvile. Zemřel v Sotoce během zpáteční cesty do svého domovského kláštera. Pohřben byl v huertském klášteře, kde jsou jeho ostatky dodnes. Byl svatořečen, a jeho liturgická památka bývá slavena 17. září.\n\n\n\n"}
{"id": "1102859", "url": "https://cs.wikipedia.org/wiki?curid=1102859", "title": "Jozef Štolfa", "text": "Jozef Štolfa\n\nJozef Štolfa (* 4. ledna 1942) je bývalý slovenský fotbalista, obránce.\n\nV československé lize hrál za ZVL Žilina. Nastoupil ve 47 ligových utkáních a dal 1 gól.\n\n\n"}
{"id": "1102860", "url": "https://cs.wikipedia.org/wiki?curid=1102860", "title": "Ernst Edlmann", "text": "Ernst Edlmann\n\nErnst von Edlmann (17. června 1831 Klagenfurt – 24. listopadu 1916 Klagenfurt) byl rakouský agronom a politik z Korutan, v 2. polovině 19. století poslanec Říšské rady.\n\nStudoval na univerzitách ve Vídni, v Innsbrucku a Štýrském Hradci práva. V roce 1853 získal titul doktora práv. Do roku 1858 působil jako advokát. Věnoval se rovněž správě svého statku Pichlern-Marienhof poblíž Klagenfurtu. Roku 1865 se stal kanceléřem zemské zemědělské společnosti v Korutanech. V letech 1871–1899 byl jejím prezidentem. Podporoval rozvoj zemědělského školství. Roku 1866 díky němu vznikla rolnická škola, v roce 1872 kovářská škola a roku 1883 první rakouská mlékárenská dívčí škola. Roku 1896 se podílel na založení zemské rybářské školy ve Veldenu.\n\nRoku 1867 byl zvolen na Korutanský zemský sněm za velkostatkářskou kurii. Zemským poslancem byl až do roku 1881. I na sněmu se podílel na rozvoji zemědělství a budování zemědělských škol. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Do vídeňského parlamentu se vrátil v doplňovacích přímých volbách roku 1877, nyní za kurii venkovských obcí, obvod Klagenfurt, Völkermarkt atd. Slib složil 9. října 1877. Mandát obhájil ve volbách do Říšské rady roku 1879, podle některých zdrojů za kurii velkostatkářskou, podle rejstříku poslanců ovšem za kurii venkovských obcí. Na mandát rezignoval roku 1880.\n\nPatřil do centralistické a provídeňské Strany ústavověrného velkostatku. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "1102863", "url": "https://cs.wikipedia.org/wiki?curid=1102863", "title": "Fritz Wunderlich", "text": "Fritz Wunderlich\n\nFritz Wunderlich, celým jménem Friedrich Karl Otto Wunderlich (26. srpna 1930, Kusel − 17. srpna 1966, Heidelberg) byl německý operní pěvec (tenorista). Proslul zejména interpretací mozartovského repertoáru. Narodil se v falckém Kuselu v roce 1930. Zemřel při nehodě po pádu ze schodů ve věku nedožitých třicetišesti let.\n\n"}
{"id": "1102864", "url": "https://cs.wikipedia.org/wiki?curid=1102864", "title": "Tibor Takács", "text": "Tibor Takács\n\nTibor Takács (* 28. ledna 1944) je bývalý slovenský fotbalista, útočník.\n\nV československé lize hrál za ZVL Žilina a Tatran Prešov. Dal 22 ligových dólů. V Poháru UEFA nastoupil v 1 utkání.\n\n\n"}
{"id": "1102866", "url": "https://cs.wikipedia.org/wiki?curid=1102866", "title": "Canorus", "text": "Canorus\n\nCanorus je svobodný software a rozšiřitelný program pro zápis not pro různé operační systémy. Program, který vznikl v roce 2006, je oficiálním nástupcem NoteEditu.\n\nCanorus podporuje polyfonní hlasy. Jejich počet a délka nejsou omezeny. Uživatel může nahrávat hotové noty nebo pomocí myši a klávesnice vytvářet vlastní notovou sazbu. Grafické rozhraní podporuje sazbu not, nahrávání a ukládání v různých souborových formátech. Je přítomen vstup a výstup MIDI a skriptování. S pomocí Qt4 \"Canorus\" nabízí rychlé a moderní grafické uživatelské rozhraní stejně jako velkou nezávislost na platformě. \"Canorus\" v současnosti běží na operačních systémech Linux, Windows a OS X. Program zapsané noty nebo akordy převádí na signály MIDI. Data umí ukládat ve formátech XML, LilyPond a MIDI.\n\nPro tisk notových listů je volitelně možné nainstalovat svobodný notační program \"LilyPond\". \"LilyPond\" sám žádné vlastní grafické uživatelské rozhraní nemá, jeho obsluha je ale začleněna do rozhraní \"Canoru\", takže noty jde vytisknout přes nainstalovanou standardní tiskárnu.\n\n\"Canorus\" je licencován pod GNU General Public License. Znamená to, že program lze volně sdílet. Zdrojový kód je veřejně dostupný, a tak se každý může účastnit vývoje programu.\n\nJméno \"Canorus\" se odvozuje od latinského slova pro „sladký“, „bohatý“, „hluboký“, „teplý“, „přátelský“, „jemný“ a „plného zvuku a souladu“. Zakladatelé projektu \"Canorus\" a dlouholetí vývojáří \"NoteEditu\" Matevž Jekovec ze Slovinska a Reinhard Katzmann z Německa tento název zvolili, neboť nejlépe popisuje filosofii programu.\n\n"}
{"id": "1102873", "url": "https://cs.wikipedia.org/wiki?curid=1102873", "title": "Miroslav Protiva", "text": "Miroslav Protiva\n\nMiroslav Protiva (17. listopadu 1921 Praha – 6. března 1998 Praha) byl jeden z neproduktivnějších českých chemiků. Byl žákem V. Preloga. Jeho skupina na VŠCHT a ve Výzkumném ústavu pro farmacii a biochemii v Praze syntetizovala na 13 000 nových sloučenin, 26 z nich se stalo originálními léky. \n\nMimo jiné vyvinul exportně vůbec nejúspěšnější originální československý lék dosulepin (Prothiaden), známý i ve Spojeném království. Publikoval celkem 550 původních vědeckých sdělení a uděleno bylo cca 800 patentů. Především šlo o antihistaminika mefenhydramin (Alfadryl) nebo mebrofenhydramin (Bromadryl), analog dibenzo[\"b\",\"e\"]thiepinu antihistaminikum medosulepin (Methadien), thiofenový analog bisulepin (Dithiaden), už zmiňované antidepresivum dosulepin (Prothiaden), spasmolyticky účinné sulfoniové soli neboli hexadifensulfoniumjodid (Thiospasmin) a oxyfensulfoniumjodid (Thiospasmin inj.) neuroleptika, deriváty dibenzo[\"b\",\"f\"]thiepinu klorotepin (Clotepin) a oxyprothepin (Meclopin).\n\nMiroslav Protiva byl také agentem StB, ev. č. 8758, krycí jméno Miroslav.\n"}
{"id": "1102874", "url": "https://cs.wikipedia.org/wiki?curid=1102874", "title": "Sedlák Hlavatý", "text": "Sedlák Hlavatý\n\nSedlák Hlavatý je vesnický román, jehož autorem je Václav Kůrka, který se jako student v roce 1926 pokoušel napsat román, kde se řešil generační problém a pozemková reforma. Toto dílo vycházelo nejprve v časopise Náměstí roku 1930 a v knižní podobě vyšel v roce 1934 v nakladatelství Máj v Praze.\nJedná se o román dvou generací, který pojednává o groteskním případu mocného sedláka, který zatoužil po šlechtickém erbu. Za starých dob musel rytíř podstoupit celou torturu, nežli jej obdržel. Sedláku Hlavatému stačilo dostat zbytkový statek, k němuž se dostane šlechtický erb nádavkem. A kolem tohoto zbytkového statku se točí osudy všech hrdinů románu. Sedlák Hlavatý jede do Prahy s naivní představou, že si tam podmaže úředníka na Pozemkovém úřadě, který rozděluje zbytkové statky. Setkává se se statkářem Svítkem, prožívá celou řadu událostí, jediná dcera od něho utíká, vše se mu hroutí, jen jeho pýcha prochází neotřesena všemi těmito událostmi. V románu jsou dvě generace. Jedna prožila válku doma a nedovede pochopit změnu, kterou válka přinesla a druhá válku přehodnotila. V tomto boji dvou generací kolísá naivní figurka starého, mocného sedláka, který měl kdysi jako výkupní komisař v moci celé okresní hejtmanství, figurka směšná, ubohá, při tom však velice zajímavá.\n\nSpisovatel a kritik J. Říp napsal o knize, že ačkoliv jde o prvotinu autora a je to jeho první vesnický román, je zdařilý a měl by být čten ve všech českých veřejných knihovnách. Dílo Sedlák Hlavatý proto vřele doporučil všem čtenářům.\n"}
{"id": "1102876", "url": "https://cs.wikipedia.org/wiki?curid=1102876", "title": "Bílá krysa", "text": "Bílá krysa\n\nBílá krysa je román který napsal JUDr. Václav Kůrka a který poprvé vyšel v roce 1932. Jde o sociální román o chalupnících, kteří se chtějí vyrovnat sedlákům.\nV této knize se autor zabývá domkáři na vsi. Vyrostli skoro přes noc, uchvátili svoji moc a již se připravují k ovládnutí celé vsi. Autor si zvolil za svůj námět chudáka, který se celý život rval se svým osudem, který začal z ničeho a dřel se do noci, který mamonil a ani nejedl, jen aby se dostal výše, a aby zvítězil nad svým osudem. A zdá se,že se mu začíná dařit. A proto tím více mamoní, tím více lopotí. Aby rozšířil svoje panství, aby upevnil svoji moc, volí prostředek, jaký volívali imperátoři, když spojovali země a zároveň krev. Nejdříve chtěl spojit dvě chalupy a vytvořit statek, ale pak, když se začalo rozdávat z plné mísy, jeho snahy se pnuly ještě výše – domoci se toho velkostatku, kde otec ještě dřel jako robotník a děd hrbil svoje záda. Ale osud jakoby začínal nenávidět tu energii, která je skryta v takovém malém člověku, který je veliký svými činy, jako ji nenávidí celá ves. A proto volí pomstu čistě originální, kde mu nestačí ani to, že zničí jeden život, ale přímo životy dva. Jeden život kriminálem a druhý život vědomím, že nevědomky se viník dopustil strašného hříchu na své vlastní dceři. Úder za úderem dopadá na hlavu jednotlivcovu. Osud ho srazil k zemi, rozdupal v něm touhy, ale malý člověk vstává, zdvihá hlavu, roste. Roste z bolesti, roste z bídy, do jejího osvobození, do krásy.\n"}
{"id": "1102877", "url": "https://cs.wikipedia.org/wiki?curid=1102877", "title": "Aria Maestosa", "text": "Aria Maestosa\n\nAria Maestosa je svobodný editor MIDI a sekvencer, který je vyvíjen pod licencí GNU. Využívá se při skládání, aranžování nebo upravování souborů MIDI. Uživatelské rozhraní programu je jednoduché a intuitivní. Zobrazuje jednotlivé stopy MIDI díla. Tyto stopy mohou být podány v podobě not, klavíru (váleček), kytarové tabulatury nebo bicích. Má taktéž správu ovladačů MIDI.\n\n\n\n"}
{"id": "1102878", "url": "https://cs.wikipedia.org/wiki?curid=1102878", "title": "Příběh stávkokaze Hornera", "text": "Příběh stávkokaze Hornera\n\nPříběh stávkokaze Hornera je sociální román, který napsal JUDr. Václav Kůrka, v němž stávkokaz ruší solidaritu stávky z rodinných důvodů. Vydán byl poprvé v roce 1935.\n\nRomán \"Příběh stávkokaze Hornera\", který autor předložil veřejnosti jako třetí sociální román v cyklu svých populistických románů, se snaží vyřešit konflikt, který může nastat, když se člověk dostane do rozporu se svým vlastním svědomím a když začne dělat něco zcela opačného, nežli hlásal po dlouhou dobu svého života. Román tedy líčí takové vykolejení z normální polohy a ukazuje, jak je těžké se do normální polohy vrátit. Hrdinou románu je prostý městský dělník Horner. Člověk poctivý, který to myslí se všemi dobře. Není politikem, který by za politickou stranou hledal hmotný prospěch. Jde mu vždycky o prospěch celku, pro který je ochoten pracovat. Toho dobráka však potkává žena. Je to mazaná nevěstka. Náhoda tomu chce, že ona žena je pravým opakem Hornera. Vytáhl ji z bahna, zamiloval se do ní a je ochoten pro ni učinit všechno možné na světě. Ona však je lehkomyslná a život bere na lehkou váhu. Pro ni nakonec zradí Horner svoje zásady, které léta hlásal a přejde na druhý břeh, proti němuž brojil celý život. A dožije se velkého zklamání. Vykolejil ze své vlastní vrstvy a nemůže se již do ní vrátit. Stal se zrádcem svých spolupracovníků a má k nim již cestu zavátou. Ale také druhý břeh je mu nedosažitelný. Nemůže ani na tu stranu, ani na stranu druhou. Stává se trosečníkem. Dostává se mezi dva válce, které ho rozdrtí. Ztrácí ženu, důvěru svých kamarádů, práci i život.\n\n"}
{"id": "1102883", "url": "https://cs.wikipedia.org/wiki?curid=1102883", "title": "Amadeus de Bie", "text": "Amadeus de Bie\n\nAmadeus de Bie, O.Cist. (16. března 1844 – 25. června 1920) byl nizozemský římskokatolický duchovní, v letech 1900-1920 v pořadí 74. generální opat cisterciáckého řádu.\n\nNarodil se do zbožné katolické rodiny a pokřtěn byl jmény Gerard a František. V roce 1863 vstoupil do cisterciáckého řádu v opatství Bornem a přijal řeholní jméno Amadeus. V roce 1866 složil věčné sliby a v roce 1870 byl vysvěcen na kněze. Působil pak jako kaplan ve farnosti inkorporované jeho klášteru. V roce 1895 byl s několika dalšími mnichy poslán k založení nového kláštera do Kanady.\n\nV roce 1900 rezignoval dosavadní cisterciácký generální opat Leopold Wackarž a Amadeus de Bie byl zvolen jeho nástupcem v tomto úřadě. Vzhledem k tomu, že v Římě nebyla tehdy ještě pro generální opaty žádná rezidence (opat Wackarž žil během svého působení ve vedení řádu v klášteře v jihočeském Vyšším Brodě), bydlel de Bie prozatím v pronajatém bytě. S sebou do Říma si vzal jednoho laického bratra z kláštera Bornem. Ve funkci generálního opata byl dvacet let. Zemřel v Římě v roce 1920.\n\n\n"}
{"id": "1102884", "url": "https://cs.wikipedia.org/wiki?curid=1102884", "title": "Ferdinand Kinský", "text": "Ferdinand Kinský\n\nFerdinand Kinský celým jménem Ferdinand Eugen Franz von Assisi Bonaventura Maria Theresia hrabě Kinský (25. října 1934 Praha) je rakouský politolog a vysokoškolský profesor ze šlechtického rodu Kinských.\n\nNarodil se v Praze a do roku 1945 žil s rodiči na zámku v Horažďovicích, po té se rodina odstěhovala do Bavorska. Byl profesorem a prezidentem Evropského institutu mezinárodních vysokoškolských studií (\"Institut Européen des Hautes Etudes Internationales\") v Nice. Od roku 1995 je čestným členem Pěveckého spolku Prácheň. Dne 4. června 2002 mu byla udělena cena Jana Masaryka \"Gratias agit 2002\", která je udělována ministerstvem zahraničních věcí za šíření dobrého jména České republiky v zahraničí. Žije ve Vídni.\n\n"}
{"id": "1102888", "url": "https://cs.wikipedia.org/wiki?curid=1102888", "title": "Svoboda a přímá demokracie", "text": "Svoboda a přímá demokracie\n\nSvoboda a přímá demokracie (SPD) je české politické hnutí, založené v první polovině roku 2015 poslanci Tomiem Okamurou a Radimem Fialou, kteří odešli po roztržce v poslaneckém klubu z hnutí Úsvit přímé demokracie. V programu hnutí dominuje vlastenectví (nacionalismus), projevující se zejména odporem k nelegální imigraci a islámu, a požadavek přímé demokracie ve formě odvolatelnosti politiků a soudců a referend o důležitých otázkách. Zařazení strany na pravolevém spektru je diskutováno jako sporné. Často je hnutí charakterizováno jako populistické, radikální, nacionalistické či autoritářské.\n\nHnutí Svoboda a přímá demokracie vzniklo v důsledku několikaměsíční krize v předchozím působišti obou zakladatelů, jehož vedení převzal poslanec Marek Černoch. Obě znesvářené strany se vinily z údajného vyvádění peněz z hnutí, Tomio Okamura své oponenty označoval za pučisty, většina Úsvitu se však postavila proti němu. Okamura s Radimem Fialou, které v březnu 2015 zbytek hnutí ze svých řad vyloučil, založili vlastní hnutí a v květnu požádali o registraci Svobody a přímé demokracie u ministerstva vnitra. V přípravném výboru kromě této dvojice figuroval ještě Jaroslav Staník. Dne 16. června 2015 uvedli, že hnutí získalo registraci a zahájilo nábor členů. Tomio Okamura v té době prohlásil, že má tisíce zájemců o členství.\n\nHnutí programově navazuje na Úsvit přímé demokracie. V programu hnutí dominuje vlastenectví (patriotismus, nacionalismus), projevující se zejména odporem k nelegální imigraci, a požadavek přímé demokracie ve formě jednak odvolatelnosti politiků i soudců, jednak referend o důležitých otázkách, včetně například vystoupení z EU nebo NATO. Poslanec Fiala krátce po založení hnutí prohlásil, že je SPD pravicové hnutí s jasnými politickými cíli, neboť usiluje o zásadní změny v politickém systému ČR. Uvedl také, že jeho základním programem je „prosazení přímé demokracie a odpovědnosti politiků do politického systému České republiky a důsledná obhajoba národních zájmů naší země“. Hnutí chtělo také „důsledně vystupovat proti zvyšování daní a hájit zájmy lidí, kteří poctivě pracují nebo podnikají“. Hnutí usiluje mimo jiné o zavedení obecného referenda včetně těch o mezinárodních otázkách, jako je vystoupení České republiky z Evropské unie a podobně. V lednu 2016 se projednávala petice za referendum, návrh však byl Poslaneckou sněmovnou zamítnut.\n\nV pravo-levém politickém spektru je převážně řazeno ke krajní pravici, ostatně k pravici se hnutí samo od počátku hlásilo například ústy Radima Fialy. Podle sociologa Daniela Prokopa z agentury Median je obtížné hnutí zařadit v politickém spektru, neboť doleva se řadí „oslovováním ublížené části populace“, zatímco napravo „rétorikou proti takzvaným nepřizpůsobivým“. Právník a publicista Petr Kolman v roce 2017 označil údajnou pravicovost hnutí za klišé vzdálené realitě, například program odvolatelnosti politiků a soudců označil za programový bod jak od trockistů a i požadavek přímé demokracie (referenda takřka ke všemu) či zestátnění exekutorů považuje za typicky levicové prvky, přičemž levicovosti nasvědčuje i převzetí elektorátu převážně od ČSSD a KSČM. Kolman ovšem své argumenty relativizuje tím, že „politické spektrum je vlastně kruh, a ne přímka“, že dělení na pravici a levici v dnešní době ztrácí smysl a že de facto hnutí nepatří ani k levici, ale je to „propracovaný populismus jako z čítanky“. Studentka Iva Vránková jej ve své diplomové práci roku 2015 hodnotila jako pravicově populistické.\n\nZatímco sociolog Daniel Prokop považuje „oslovování ublížené části populace“ za levicovou charakteristiku, někteří politologové to hodnotí jako pravicový rys. Politolog Kamil Švec z Univerzity Karlovy ho řadil k extrémní pravici po bok DSSS. Podle něj hnutí cílí na „voliče extrémně nespokojené, názorově asi ne úplně konsenzuální“. Politolog Pavel Šaradín z Univerzity Palackého v Olomouci v době vzniku hnutí uvedl, že usiluje o radikálnější protestní voliče, o lidi nespokojené se společenským pořádkem, kteří chtějí „politiky silných slov a rychlých řešení“. Prezident republiky Miloš Zeman v červenci 2019 označil hnutí za radikální v tom smyslu, že radikalismus dle něj znamená cestu ke kořenům a radikální strany představují část politického spektra.\n\nCílem SPD je krom obecného zamezení nelegální imigrace také zakázat propagaci a šíření islámu, posílit cizineckou policii nebo zpřísnit imigrační zákony, které by zavedly nulovou toleranci vůči ilegálním imigrantům. V přistěhovalecké problematice má spolu s Národní demokracií na české politické scéně nejtvrdší rétoriku. Někteří komentátoři označují hnutí a jeho program za nacionalistické. Ze zahraničí vyjádřila SPD podporu například předsedkyně někdejší francouzské Národní fronty Marine Le Penová.\n\nVe vnitrostranických vztazích i ve vystupování strany k médií a veřejnosti bývají shledávány vůdcovské a autoritářské prvky. Jako postup obdobný autoritářským režimům bylo hodnoceno například náhlé zrušení novinářských akreditací nepohodlným novinářům pro vstup do volebního štábu SPD na podzim 2017, které postihlo například novináře Seznam Zprávy, Reportérů ČT či Info.cz, a odmítnuté novináře nechala strana vyvést policií. Vedení strany zrušilo moravskoslezský regionální klub, tedy krajskou organizaci, protože prý hrubě porušovala stanovy a krátila demokratická práva členů, ihned poté, co její šéf Lubomír Volný oznámil, že chce vyzvat Tomia Okamuru v boji o předsednictví SPD. Podle Jiřího Peheho je přitom Lubomír Volný politik ze stejného autoritářského těsta jako Okamura, soutěžit s ním může v demagogii i v obhroublosti, avšak ve straně tohoto typu není pro dva vůdce místo, protože ve vůdcovském projektu může být na dvoře kohout jen jeden. Stejně jako v případě Úsvitů političtí analytici varují rebely, že oni samotní onen typ voličstva, který přitahuje Okamura, příliš nezajímají, protože nejde o skutečné politické strany, ale jen o Okamurovy vůdcovské projekty, přičemž těmto voličům je jedno, jestli vůdce porušuje program nebo čachruje se stranickými financemi. Podle politologa Peheho si můžeme být jisti tím, že strana, která chce údajně zvyšovat kvalitu demokracie u nás důrazem na tu přímou, docela jistě nevypíše k otázce zrušené organizace stranické referendum.\n\nV červenci 2015 se členem hnutí stal poslanec Jaroslav Holík, původně zvolený jako nestraník za Úsvit, čímž rozšířil počet poslanců SPD na tři.\n\nV srpnu 2015 proběhla první volební konference SPD. Na základě hlasování členů byl zvolen předsedou hnutí Tomio Okamura a místopředsedou Radim Fiala. Členy předsednictva se stali poslanec Jaroslav Holík a místostarosta obce Všechlapy Radek Rozvoral.\nV polovině září 2015 při mimořádném projednávání evropské migrační krize v Poslanecké sněmovně avizovali zástupci hnutí, že budou požadovat ukončení členství ČR v schengenském systému, zahájení referenda o odchodu země z Evropské unie i referendum o odchodu z NATO.\n\nPočátkem října 2015 ohlásil předseda SPD Tomio Okamura záměr vyvolat hlasování o nedůvěře vládě kvůli tomu, že akceptovala hlasování v Evropské unii o přijetí uprchlíků a rozhodla se nebránit proti tomu žalobou. Kromě tří podpisů vlastních poslanců však žádné další nezískal.\n\nPředstavitelé hnutí pořádali nebo se účastnili různých protiislámských a protiimigračních demonstrací, např. 1. července na Václavském náměstí s následným pochodem k Úřadu vlády, 12. září a znovu i 17. listopadu 2015 na Václavském náměstí s mottem „Za naši kulturu a bezpečnou zem“, 28. října v Liberci nebo v únoru 2016 opět na Václavském náměstí, kde je podpořil senátor SPO Jan Veleba, zpěvák Aleš Brichta či herec Ivan Vyskočil.\n\nHnutí za rok 2015 dodalo kontrolnímu výboru Poslanecké sněmovny neúplnou výroční finanční zprávu. Výbor v květnu 2016 požádal vládu, aby Nejvyššímu správnímu soudu navrhla pozastavit činnost SPD.\n\nV lednu SPD vytvořila koalici pro krajské volby se Stranou práv občanů. SPD získala ve volbách celkem 18 mandátů v zastupitelstvech krajů, z toho 2 na samostatné kandidátce.\n\nDne 7. listopadu bylo potvrzeno, že koalice SPD-SPO bude vládnout v koalici s KSČM a ČSSD v Ústeckém kraji.\n\nDne 19. listopadu na své Celostátní konferenci přijalo hnutí usnesení, ve kterém mj. konstatuje, že do následujících voleb do PS PČR v roce 2017 půjde samostatně.\n\nDne 21. ledna se zúčastnili jako jediní političtí zástupci České republiky členové SPD mezinárodní konference frakce ENF konané v německém městě Koblenz. SPD se jako člen účastní každý měsíc i následujících pravidelných konferencí ENF.\n\nVe volbách do poslanecké sněmovny hnutí kandidovalo ve všech krajích a dostalo se s 10,64 % hlasů do poslanecké sněmovny, kde obsadilo 22 mandátů, a má tak poslanci zastoupeny všechny kraje.\n\nV prosinci 2017 SPD v Praze pořádalo konferenci pro evropskou stranu Hnutí pro Evropu národů a svobody, jíž je SPD členem. Na konferenci dorazili mimo jiné francouzská Národní fronta, nizozemská Strana pro svobodu, Svobodná strana Rakouska a italská Liga Severu.\n\nDne 14. července 2018 se v Praze konala 5. celostátní konference hnutí, na níž se volilo pětičlenné předsednictvo hnutí pro roky 2018 až 2021. Post předsedy hnutí obhájil Tomio Okamura (získal 150 ze 152 hlasů), místopředsedou zůstal Radim Fiala (získal 149 hlasů). Funkce řadových členů předsednictva hnutí obhájili Jaroslav Holík (získal 140 hlasů) a Radek Rozvoral (získal 137 hlasů). Nově se členem předsednictva stal Radovan Vích (získal 138 hlasů), který tak nahradil Miloslava Roznera, jenž už na funkci nekandidoval.\n\nV srpnu 2018 podal bývalý brněnský člen hnutí Kamil Papežík návrh Nejvyššímu správnímu soudu na pozastavení činnosti nebo rozpuštění hnutí. Důvodem mělo být porušení stanov a jednacího řádu při organizování volebních konferencí hnutí v několika krajích a v důsledku toho absence demokraticky ustanovených orgánů hnutí. Podle zákona však takový návrh může soudu podat jen vláda, případně prezident.\n\nPočet členů se v průběhu roku 2018 navýšil téměř čtyřnásobně a SPD tak předstihlo v početnosti členské základny i vládní hnutí ANO. Již počátkem června Tomio Okamura ohlásil, že má SPD 7 tisíc členů a celkem 13 tisíc žadatelů o členství. Mluvčí hnutí však upřesnila, že v té době mělo hnutí jen 1 400 členů a dalších 5 500 čekatelů na členství, což představovalo podle stanov hnutí značně odlišné statusy. Oněch 13 tisíc žadatelů pak představovaly vyplněné formuláře z webových stránek.\n\nV únoru 2019 předsednictvo hnutí zrušilo svůj regionální klub v Moravskoslezském kraji a odebralo mu licenci. Zdůvodnilo to porušováním stanov a krácením demokratických práv členů. Krajský klub vedl poslanec Lubomír Volný, kritizovaný v minulosti některými členy za „diktátorský“ způsob vedení. Zároveň však byla SPD v kraji volebně nejúspěšnější. Sám Volný oznámil svůj záměr kandidovat proti Okamurovi na předsedu hnutí a proti zrušení krajského klubu se chtěl bránit. V březnu 2019 poslanci Lubomír Volný, Marian Bojko a poslankyně Ivana Nevludová vystoupili z hnutí. Všichni byli do SPD zvoleni za Moravskoslezský kraj, odejít se prý rozhodli kvůli postupu nového vedení krajské organizace, která podle Volného přijala do svých řad usvědčeného rasistu a neonacistu. SPD Volného vyzvalo ke složení mandátu, on to však odmítl.\n\nPořad České televize \"Reportéři ČT\" v březnu 2019 uvedl, že vedení SPD v Moravskoslezském kraji nařizovalo svým členům, aby přispívali do diskusí na \"Novinkách.cz\" a \"Parlamentních listech\". Ve zveřejněných nahrávkách poslanec Marian Bojko tvrdil, že je to „neuvěřitelná mediální válka, která nám vyhrává voliče“. Lubomír Volný prohlásil, že se jednalo o několik let staré nahrávky.\n\nHnutí se také vrátilo k názvu „Svoboda a přímá demokracie (SPD)“ bez jména svého zakladatele, když od roku 2016 se nazývalo „Svoboda a přímá demokracie – Tomio Okamura (SPD)“.\n\nV souvislostí s podzimními sněmovními volbami 2017 společnost Transparency International posuzovala průhlednost financování významných kandidujících stran a jejich kampaní. SPD od ní dostala celkovou hodnotící známku 3,2 (podle školní škály), druhou nejhorší po Straně práv občanů (3,6). Předseda hnutí Tomio Okamura se proti hodnocení ohradil.\n\nPozději po volbách média informovala o tom, že SPD 2 dny před termínem pro vyúčtování předvolební kampaně zaplatila 7,4 milionu Kč za analýzy a public relations bez upřesnění, komu tyto peníze vyplatila. Suma odpovídala zhruba dvojnásobku částky, kterou na podobné účely zaplatilo vítězné hnutí ANO. Tomio Okamura uvedl, že platba směřovala společnosti Play Net zajišťující analýzy voličů a kampaně či strategické plánování. Podle serveru \"Info.cz\" byl prostřednictvím společnosti Astro Capital vlastníkem společnosti Jan Fulín, spojený s televizí Barrandov a agenturou pro výzkum veřejného mínění SANEP. Statutárním zástupcem Play Net byl navíc Radomír Pekárek, který zároveň řídil server \"První zprávy\". Oba také figurovali ve společnosti Easy Communications, v níž měla vlastnický podíl i firma Our Media provozující mimo jiné \"Parlamentní listy\". Televize se proti obchodnímu vztahu s SPD nebo agenturami ohradila s tím, že Fulín i Pekárek pro ni pracovali ještě před rokem 2013, kdy ji koupil podnikatel Jaromír Soukup.\n\nServer \"Seznam Zprávy\" v lednu 2018 informoval o tom, že hnutí vybralo ještě před koncem zákonné lhůty z transparentního účtu pro volební kampaň všechny peníze. Následně peníze zpět na účet vrátilo s vysvětlením, že došlo k omylu a tajemník peníze předčasně převedl pouze na běžný účet hnutí. Úřad pro dohled nad hospodařením politických stran a politických hnutí za porušení pravidel udělil hnutí pokutu.\n\nInvestigativní reportéři Jiří Kubík a Sabina Slonková v březnu 2018 na serveru \"Seznam Zprávy\" informovali o policejním vyšetřování z roku 2017, které se zabývalo stranickým e-shopem, vynucenými nákupy členy hnutí v Moravskoslezkém kraji a vedlejším netransparentním účtem, který má být údajně k potřebě předsedovi krajské organizace hnutí SPD Lubomíru Volnému.\n\nPro krajské volby 2016 hnutí oznámilo spolupráci se Stranou práv občanů, s níž vytvořilo koalice ve všech krajích, kromě Pardubického a Zlínského, v nichž SPO uspěla v předchozích volbách a vstoupila do koaličních krajských vlád. Okamura při ohlášení spojenectví uvedl, že i přes „drobné programové rozdíly“ obě politická uskupení spojuje kontinuální podpora pro prezidenta Miloše Zemana, boj proti „muslimské kolonizaci“ Evropy a Česka a proti ilegální migraci či prosazování přímé volby hejtmanů.\n\nHnutí se v koalici podařilo proniknout do 10 krajských zastupitelstev a získat celkově 34 mandátů. Největší úspěch zaznamenalo v krajích Olomouckém, kde získalo 7,33% a 5 mandátů a také v Moravskoslezském, kde obdrželo 7,02% a šest zastupitelských křesel. \n\nDo senátních voleb 2016 hnutí vyslalo tři kandidáty: podnikatele Jiřího Kobzu v obvodu Mělník, učitelku na penzi Věru Příhodovou v obvodu Praha 11 a jednatele společnosti Petra Paula v obvodu Jihlava. Žádnému z těchto kandidátů se nepodařilo postoupit do 2. kola.\n\nSe ziskem 10,64 % získalo hnutí 22 poslanců, přičemž pětiprocentní hranici překonalo ve všech krajích a společně s Piráty se tak stalo 3. nejsilnější politickou stranou.\n\nV senátních volbách roku 2018 hnutí SPD samostatně kandiduje ve všech 27 volebních obvodech.\n\nV komunálních volbách 2018 v Praze SPD slibuje například urychlenou organizaci výkupu potřebných pozemků a následnou výstavbu metra D. Zároveň chce každý rok na pozemcích města postavit tisíc nových bytů.\n\nSPD získala dominanci zejména na Moravě a v severozápadním pohraničí, což částečně kopíruje podporu ČSSD v předchozích volbách, a oproti některým očekáváním méně kopíruje výsledky pravicových extremistů, například DSSS, tedy SPD získala mnohem širší část voličstva. Víc voličů měla v oblastech, kde jsou četnější sociálně vyloučené lokality, tedy k volbě SPD zpočátku motivovaly spíše místní sociální problémy než mediální diskurz o uprchlících. V Čechách územní podpora SPD reflektuje periferní oblasti, kde jsou problémy se sociálním vyloučením a nezaměstnaností, avšak SPD není silná v tradičních periferiích, kde jsou jiné typy problémů a lidé volí spíše KSČM. SPD měla nejvyšší zisky na počátku sčítání hlasů, tedy v nejmenších obcích a na venkově obecně, kde více rezonují jak akcenty přímé demokracie, tak xenofobie. Dominance SPD na Moravě byla vysvětlována horším ekonomickým vývojem Moravy oproti Čechám i jako důsledek nespokojenosti s dosud vládnoucí ČSSD, které zde SPD přebrala významnou část elektorátu. Nikita, systém interního skóringového systému („umělé inteligence“) pro vyhodnocování solventnosti klienta v platební aplikaci Twisto, vyhodnocuje vyšší volební zisk SPD nebo KSČM v bydlišti klienta jako indikátor problému.\n\n\n\nKoalice SPD a SPO v říjnových volbách 2016 získala celkem 34 zastupitelských mandátů, z toho 18 kandidátů bylo navrženo hnutím SPD.\n\nK 8. květnu 2019 mělo hnutí SPD toto vedení:\n\n\n\nMinisterstvo vnitra České republiky ve své výroční zprávě k roku 2019 uvedlo stranu SPD jako hrozbu, jež šíří ve společnosti strach, podněcuje nenávist k jiným lidem, využívá dezinformace či konspirační teorie štěpící společnost. Napsalo také, že hnutí cílí na skupiny obyvatel, u kterých předpokládá, že manipulativní informace, které jim soustavně předkládá, nebudou podrobovat kritické reflexi. Stranické volební noviny SPD obsahují nepravdy, neověřitelná fakta, lži či manipulace. Předseda Tomio Okamura podle webu Demagog.cz v rozhovorech či debatách často argumentuje zavádějícími či nepravdivými fakty.\n\nPodporovatel SPD Jaromír Balda také spáchal Teroristické útoky na vlaky na Mladoboleslavsku 2017, při kterých dvakrát pokácel strom na železniční trať. Chtěl, aby z činu vyplynulo, že za ni mohou muslimští teroristé, chtěl způsobit ve společnosti strach v souvislosti s evropskou migrační krizí. Byl odsouzen na čtyři roky do vězení.\n\n"}
{"id": "1102890", "url": "https://cs.wikipedia.org/wiki?curid=1102890", "title": "Dotek anděla (kniha)", "text": "Dotek anděla (kniha)\n\nDotek anděla je kniha Thomase Breziny. Stejně jako většina knih z edice \"Dívčí tajemství\" je i tato určená dívkám od třinácti let. Knihu v češtině vydalo Nakladatelství Fragment.\n\nAmy je patnáctiletá dívka. Od chvíle co jí maminka vyhodila z okna panenku MISS BIXI má za svého zploditele anděla. Jako většina dívek v jejím věku má i Amy svého idola Matta M. a rozhodne se s ním vidět osobně. On za Amy příjde a poprosí jí aby mu nalila pití, jenže mu nalije nějaký alkohol. Matt se rozzuřil. Pohádali se a Matt odjel ve svém novém autě. Cestou, ale nabourá do svodidel. Jakmile se to Amy dozvěděl, byla jako vyměněná a nemluvila ani se svou nejlepší kamarádkou. Matt se proměnil v anděla s černými křídly. Pokaždé když pomyslel na někoho či na něco hned tam byl. Amy mu pomáhá, aby jeho křídla zbělela.\n\n"}
{"id": "1102893", "url": "https://cs.wikipedia.org/wiki?curid=1102893", "title": "Julian Klaczko", "text": "Julian Klaczko\n\nJulian Klaczko, původním jménem Jehuda Lejb (6. září 1825 Vilnius – 27. listopadu 1906 Krakov), byl polský spisovatel a novinář, působící převážně ve Francii, a rakouský politik z Haliče, v 2. polovině 19. století poslanec Říšské rady.\n\nNarodil se v židovské rodině ve Vilniusu. Už v mládí jevil literární nadání. Studoval na univerzitě v Královci a Heidelbergu. V roce 1846 získal titul doktora filozofie. Podle jiného zdroje mu byl titul v Královci udělen roku 1847. Odešel pak do Heidelbergu. Zde následně působil jako spolupracovník redakce \"Deutsche Zeitung\" Georga Gottfrieda Gervina. Psal sem články na téma polských a ruských záležitostí. Roku 1848 strávil jistou dobu v Poznaňském velkovévodství. Roku 1849 publikoval stať \"Die Deutschen Hegemonen\", která byla otištěna i v Havlíčkových \"Národních novinách\". V ní formou otevřeného dopisu odmítl začlenění Poznaňska do německého státu.\n\nNa přelomu 40. a 50. let se rozhodl konvertovat ke křesťanství. Tento krok ale déle odkládal s ohledem na nesouhlas rodičů. Jeho otec přišel o majetek a Klaczko se ocitl ve finanční tísni. Konverzi uskutečnil až po otcově smrti. Roku 1850, podle jiného zdroje už roku 1849, odešel do Paříže a byl tam spolupracovníkem \"Revue des deux Mondes\", \"Revue de Paris\" a knihovníkem v \"Corps legislatif\". Ve Francii si získal značnou pozornost svým publicistickým stylem. V letech 1857–1860 vydával spolu s Walerianem Kalinkou exilový měsíčník \"Wiadomości Polskie\", který byl zakázán postupně v Ruském impériu i v rakouské Haliči a od roku 1860 i v etnicky polských oblastech Pruska, načež zanikl pro nedostatek abonentů. Po polském povstání z roku 1863 vydal v roce 1866 \"Etudes de diplomatie\", ve kterém kritizoval postoj velmocí k polským národním aspiracím. Další spis \"Les preliminaires de Sadowa\" se věnoval diplomatickému zákulisí prusko-rakouské války. Obě studie vyvolaly značný ohlas.\n\nRoku 1869 ho Friedrich Ferdinand von Beust povolal na post dvorního a ministerského rady na ministerstvu zahraničních věcí. Na funkci na ministerstvu musel rezignovat 5. září 1870 kvůli svým frankofilským názorům (odmítal rakousko-uherskou neutralitu v prusko-francouzské válce).\n\nRoku 1870 byl zvolen na Haličský zemský sněm. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). 19. září 1870 složil slib. Opětovně ho zemský sněm do Říšské rady vyslal roku 1872 za velkostatkářskou kurii v Haliči. Složil slib 13. ledna 1872.\n\nPo odchodu z politiky přesídlil znovu dočasně do Paříže, kde se opětovně věnoval publicistice. Studie \"Causeries florentines\" je rozborem Dantova díla formou dialogu. \"Deux chanceliers\" z roku 1875 je studií politiky kancléře Bismarcka a ruského kancléře Alexandra Gorčakova. Rozpracoval rovněž rozsáhlou řadu profilů papežů \"La papaute et la renaissance\". V roce 1881 působil po kratší dobu jako správní rada v Zemské bance. Publikoval politické a kulturněhistorické spisy. Od roku 1877 byl dopisujícím členem Académie des sciences morales et politiques.\n\nZemřel v listopadu 1906.\n"}
{"id": "1102901", "url": "https://cs.wikipedia.org/wiki?curid=1102901", "title": "Zdeněk Krejčí (odbojář)", "text": "Zdeněk Krejčí (odbojář)\n\nZdeněk Krejčí (10. října 1903, Orlová – 30. dubna 1945, Ostrava) byl příslušníkem československého domácího odboje.\n\nNarodil se v Orlové v rodině kancelisty. 31. července 1921 se vyučil jako obchodní příručí. Vojenskou službu absolvoval u 3. pěšího pluku Jana Žižky z Trocnova v Kroměříži a ukončil ji v hodnosti desátníka. V letech 1927 až 1936 byl živnostníkem – vedl obchod s drogistickým zbožím v Lazech u Orlové. Poté pracoval jako důlní dělník na dole Doubrava a od začátku roku 1938 jako definitivní báňský úředník v Elektrických ústřednách Vítkovických kamenouhelných dolů. Byl členem Sokola Ostrava II.\n\nV roce 1931 se oženil, měl tři děti – dceru a dva syny.\n\nOd roku 1939 byl členem odbojových skupin Obrana národa a Slezský odboj. Ve Slezském odboji měl hodnost kapitána. Pracoval jako zbrojíř, organizátor a zpravodajec. Jeho zpravodajská značka pro odbojovou skupinu byla M.52. V letech 1939-1940 udržoval styk s ilegálními organizacemi na Slovensku a v Polsku (Organizacja Orzeł Biały, hlavně ve Varšavě).\nŠvagrem Karlem Dvořáčkem, byl nasměrován na Kraków - Male Bronowice, odkud byly dodávány výbušniny a kde se napojil na zpravodajskou službu Ludvíka Svobody. Rovněž zprostředkovával kontakty odbojové organizace Lvice.\n\nV roce 1943 navázal spojení s ilegální organizací RU-DA v Praze. Byl pověřen vedením její ostravské buňky. Byla mu přidělena výzvědná služba – prováděl fotografování míst, která měla být, jako důležité objekty pro válku, bombardována. Pro práci mu byla přidělena vysílací stanice. Za svou práci byl zařazen do Ústředí výboru ilegální organizace RU-DA.\n\nOrganizoval skupinu padesáti mužů, kteří měli při osvobozovacích bojích o Ostravsko za úkol zachránit mosty před zničením. Padl při obraně Žofinského mostu v Ostravě 30. dubna 1945 v odpoledních hodinách. Most byl zachráněn.\n\nUrna s jeho popelem je uložena v kulturní památce, mauzoleu - Památníku Rudé armády v Ostravě v Komenského sadech. Deska s jeho jménem je umístěna na symbolickém hřbitově u Památníku II. světové války v Hrabyni.\n\nIn memoriam\n\n\n"}
{"id": "1102906", "url": "https://cs.wikipedia.org/wiki?curid=1102906", "title": "Jana Semerádová", "text": "Jana Semerádová\n\nJana Semerádová (* 19. září 1975) je česká flétnistka, hudební dramaturgyně a umělecká vedoucí barokního souboru \"Collegium Marianum\".\n\nAbsolvovala Pražskou konzervatoř a Filozofickou fakultu Univerzity Karlovy v Praze, kde studovala Teorii a provozovací praxi staré hudby. Svá studia zakončila na Královské konzervatoři v Haagu ve třídě Wilberta Hazelzeta. Je laureátkou mezinárodních soutěží v Magdeburgu a Mnichově. \n\nOd roku 1999 je uměleckou vedoucí souboru barokní hudby \"Collegium Marianum\" a dramaturgyní koncertního cyklu Barokní podvečery. \n\nV letech 2008–2011 vyučovala hru na barokní příčnou flétnu na Univerzitě Karlově v Praze a vede interpretační kurzy.\n\n"}
{"id": "1102907", "url": "https://cs.wikipedia.org/wiki?curid=1102907", "title": "Zdeněk Krejčí", "text": "Zdeněk Krejčí\n\nJméno a příjmení Zdeněk Krejčí nese více osobností:\n\n"}
{"id": "1102914", "url": "https://cs.wikipedia.org/wiki?curid=1102914", "title": "Evan Peters", "text": "Evan Peters\n\nEvan Peters (* 20. ledna 1987, St. Louis) je americký herec. Nejznámější je ze seriálu \"American Horror Story\", kde hrál v každé řadě. Jeho další slavná role je superhrdina Quicksilver z filmu \"\" a \"\".\n\nEvan se narodil v St. Louis, Missouri, syn Julie a Phila Petersových. Chtěl jít na katolickou základní školu. Má dva sourozence, sestru Michelle a bratra Andrew. V roce 2001 se rodina Petersových přestěhovala do Grand Blanch, v Mitchiganu.\n\nPeters se zasnoubil s herečkou Emmou Roberts v prosinci 2013.\n"}
{"id": "1102915", "url": "https://cs.wikipedia.org/wiki?curid=1102915", "title": "Ludvík Dvořáček", "text": "Ludvík Dvořáček\n\nLudvík Dvořáček (6. srpna 1910 – ) byl československý basketbalista, účastník olympijských her 1936, Mistrovství Evropy 1937 a třikrát mistr Československa v basketbale.\n\nV basketbalové lize hrál za kluby YMCA Praha, Strakova akademie a AC Sparta Praha. Byl třikrát mistrem republiky, dvakrát vicemistrem a má čtyři třetí místa.\n\nČeskoslovensko reprezentoval na Olympijských hrách 1936 v Berlíně a na druhém Mistrovství Evropy v basketbale 1937 v Rize (7. místo). Za reprezentační družstvo Československa v letech 1933-1937 hrál celkem 14 zápasů. \n\n\n\n"}
{"id": "1102918", "url": "https://cs.wikipedia.org/wiki?curid=1102918", "title": "Alois Dvořáček", "text": "Alois Dvořáček\n\nAlois Dvořáček (26. ledna 1909 – ) byl československý basketbalista, účastník olympijských her 1936 a třikrát mistr Československa (1930, 1931, 1940).\n\nV basketbalové lize hrál za kluby YMCA Praha, Strakova akademie a AC Sparta Praha. Byl třikrát mistrem republiky, dvakrát vicemistrem a má čtyři třetí místa.\n\nČeskoslovensko reprezentoval na Olympijských hrách 1936 v Berlíně. Za reprezentační družstvo Československa v letech 1933-1937 hrál celkem 14 zápasů. \n\n\n\n"}
{"id": "1102921", "url": "https://cs.wikipedia.org/wiki?curid=1102921", "title": "Jiří Čtyřoký", "text": "Jiří Čtyřoký\n\nJiří Čtyroký (20. března 1911 – 2004) byl československý basketbalista, účastník olympijských her 1936, Mistrovství Evropy 1935 a mistr Československa 1940.\n\nV basketbalové lize hrál za kluby Strakova akademie a AC Sparta Praha. Byl jedenkrát mistrem republiky, dvakrát vicemistrem a má čtyři třetí místa.\n\nČeskoslovensko reprezentoval na Olympijských hrách 1936 v Berlíně a na prvním Mistrovství Evropy v basketbale 1935 v Ženevě (3. místo). Za reprezentační družstvo Československa v letech 1933-1937 hrál celkem 14 zápasů. \n\n\n\n"}
{"id": "1102922", "url": "https://cs.wikipedia.org/wiki?curid=1102922", "title": "Alfred Lenz", "text": "Alfred Lenz\n\nAlfred Lenz (16. ledna 1832 Neunkirchen – 26. listopadu 1907 Weidlingau) byl rakouský průmyslník a politik z Dolních Rakous, v 2. polovině 19. století poslanec Říšské rady.\n\nV roce 1852 absolvoval polytechniku ve Vídni. Po dvouleté praxi v Belgii a Francii nastoupil roku 1854 jako inženýr do státních služeb. Působil nejprve v letech 1855–1857 u Rakouských státních drah na Semmeringu. Podnikl studijní cesty do Anglie a Švédska, kde se seznamoval s železničními záležitostmi a rovněž poznával železářský a ocelářský průmysl. V roce 1859 převzal po otci po návratu do Rakouska vedení slévárny. Roku 1866 postavil spolu s bratrem ve Vídni slévárnu železa a dílny pro výrobu zbraňových komponentů. V roce 1894 získal i slévárnu v Traisenu. Ve svém vídeňském podniku vyráběl první rakouské bicykly.\n\nByl aktivní i veřejně a politicky. Od roku 1866 zasedal ve Vídeňské obecní radě. Roku 1867 byl zvolen na Dolnorakouský zemský sněm, kde zasedal až do roku 1878. Zemský sněm ho roku 1868 delegoval i do Říšské rady (celostátní parlament, volený nepřímo zemskými sněmy) za kurii venkovských obcí v Dolních Rakousích. 17. října 1868 složil slib. Opětovně byl zemským sněmem do Říšské rady vyslán roku 1870 a 1871. Do vídeňského parlamentu se vrátil ve volbách do Říšské rady roku 1879, nyní za městskou kurii, obvod Vídeň, III. okres.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V parlamentu roku 1879 navrhl zřízení sítě poštovních spořitelen v Rakousku, což bylo pak roku 1882 realizováno. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV roce 1888 byl povýšen do šlechtického stavu. Jeho syn Guido von Lenz byl rovněž činný v průmyslovém podnikání.\n"}
{"id": "1102923", "url": "https://cs.wikipedia.org/wiki?curid=1102923", "title": "Vítězslav Hloušek", "text": "Vítězslav Hloušek\n\nVítězslav Hloušek (20. října 1914 – ) byl československý basketbalista, účastník olympijských her 1936 a mistr Československa 1940.\n\nV basketbalová lize hrál za kluby Strakova akademie a AC Sparta Praha. Byl jedenkrát mistrem republiky, dvakrát vicemistrem a má tři třetí místa.\n\nČeskoslovensko reprezentoval na Olympijských hrách 1936 v Berlíně. Za reprezentační družstvo Československa v letech 1933-1937 hrál celkem 14 zápasů. \n\n\n\n"}
{"id": "1102925", "url": "https://cs.wikipedia.org/wiki?curid=1102925", "title": "Hinnøya", "text": "Hinnøya\n\nHinnøya (v severní sámštině \"Iinnasuolu\") je ostrov v Norském moři při pobřeží severního Norska. Je nejlidnatějším ostrovem Norska a největším v pevninské části země (tři větší ostrovy Západní Špicberk, Severovýchodní země a Edgeův ostrov jsou součástí nezařazeného území Svalbard). Má rozlohu 2 198 km² a žije na něm přes třicet tisíc obyvatel. Jediným městem na ostrově je Harstad se zhruba dvaceti tisíci obyvateli.\n\nNázev Hinnøya znamená norsky \"Rozpůlený ostrov\", protože ho dlouhé zálivy Gullesfjorden a Øksfjorden dělí na dvě části, spojené pouze 5 km širokou šíjí. Ostrov náleží čtyřem různým distriktům: Vesterålen, Lofoty, Ofoten (kraj Nordland) a Jižní Troms (kraj Troms). Vnitrozemí ostrova je hornaté, nejvyšším vrcholem je Møysalen (1262 metrů nad mořem), obklopený stejnojmenným národním parkem o rozloze 51 km². Dalším chráněným územím jsou starobylé borové lesy v údolí Forfjord. Podnebí je oceánské s malými rozdíly mezi létem a zimou, roční průměrná teplota činí 4 °C. Srážky dosahují na návětrné straně ostrova až 1 800 mm ročně.\n\nS pevninou spojuje ostrov most Tjeldsundbrua dlouhý 1007 metrů a zprovozněný v roce 1967. V roce 2007 byl dokončen systém tunelů a mostů Lofast, součást Evropské silnice E10, díky němuž je možno dostat se přes Hinnøya na souostroví Lofoty suchou nohou.\n\n"}
{"id": "1102926", "url": "https://cs.wikipedia.org/wiki?curid=1102926", "title": "Eduard Lipp", "text": "Eduard Lipp\n\nEduard Lipp (20. února 1831 Wundschuh – 30. prosince 1891 Štýrský Hradec) byl rakouský lékař a politik ze Štýrska, v 2. polovině 19. století poslanec Říšské rady.\n\nStudoval medicínu na Vídeňské univerzitě. Roku 1856 získal titul doktora lékařství. Od roku 1861 působil jako primář všeobecné nemocnice ve Štýrském Hradci a od roku 1871 byl jejím ředitelem. V roce 1865 se habilitoval v oboru dermatologie a pohlavních chorob na Univerzitě ve Štýrském Hradci se studií o zdravotních podmínkách pracovníků dolů v Idriji. Roku 1873 se stal mimořádným profesorem na Univerzitě ve Štýrském Hradci. Roku 1874 přešel na nově zřízenou kliniku dermatologie ve Štýrském Hradci. V letech 1890–1891 působil jako prezident dermatologické společnosti.\n\nByl aktivní i veřejně a politicky. V letech 1867–1870 zasedal v obecní radě ve Štýrském Hradci. Roku 1870 byl zvolen na Štýrský zemský sněm. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady vyslán roku 1872 za kurii měst a tržních osad ve Štýrsku. 17. prosince 1872 opětovně složil slib. Stranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nByl aktivní i ve štýrské pobočce organizace Deutscher Schulverein.\n"}
{"id": "1102935", "url": "https://cs.wikipedia.org/wiki?curid=1102935", "title": "Ryan Tedder", "text": "Ryan Tedder\n\nRyan Benjamin Tedder (* 26. června 1979) je americký skladatel a producent.\n\nJe známý jako hlavní zpěvák americké pop rockové skupiny OneRepublic, také spolupracoval s mnoha umělci (Madonna, U2, Adele, Beyoncé Knowles, Birdy, Maroon 5, Demi Lovato, Ellie Goulding, B.o.B, Ariana Grande, Kelly Clarkson, K'naan, Carrie Underwood, Logic, Jennifer Lopez, Jordin Sparks, Leona Lewis, James Blunt, Taylor Swift, Gwen Stefani, Far East Movement...).\n"}
{"id": "1102936", "url": "https://cs.wikipedia.org/wiki?curid=1102936", "title": "Société du Grand Paris", "text": "Société du Grand Paris\n\nSociété du Grand Paris (SGP) je společnost založená roku 2010 původně k realizaci dopravní sítě Métro Grand Paris. Po změnách v plánech je pověřená financováním a dohledem nad výstavbou sítě Grand Paris Express a koordinací vztahů mezi dalšími účastníky projektu (RATP, STIF, SNCF aj.). Společnost sídlí ve městě Saint-Denis.\n\nV roce 2009 prezident Nicolas Sarkozy oznámil projekt na vytvoření rozsáhlé sítě automatického metra. Poté, co byl projekt Grand Paris schválen parlamentem, byla 7. července 2010 založena Société du Grand Paris.\n\nHlavní úkol společnosti má dvě části. Jednak je pověřena zpracováním koncepcí a projektů pro dopravní síť, organizuje veřejné debaty a reaguje na námitky a připomínky. Druhou oblastí je zajištění samotné realizace projektu, tj. výstavby tratí, technologického vybavení stanic, depotů a dílen, objednávání a modernizace vozidel a další infrastruktury. Po dokončení projektu zůstane stavební část ve vlastnictví SGP a veškerý vozový park bude převeden do majetku STIF. RATP bude zajišťovat technickou správu.\n\nKromě toho se SGP podílí spolu se státem, regionem Île-de-France a obcemi na regionálním rozvoji v oblasti urbanismu, bydlení, dopravy, ekonomiky, sportu a kultury.\n\nSpolečnost má veřejnoprávní charakter, ale je organizována jako akciová společnost s ředitelstvím a dozorčí radou. Ředitelství je tříčlenné a je zodpovědné dozorčí radě. Sestavuje rozpočet společnosti a uzavírá všechny smlouvy.\n\nDozorčí rada dohlíží na ředitelství a má 21 členů (11 zástupců státu jmenovaných na 5 let, prezident regionální rady Île-de-France, prezidenti generálních rad osmi dotčených departementů a jeden zástupce obcí). Dozorčí rada se schází minimálně dvakrát za pololetí.\n\nPři dozorčí radě působí ještě strategický výbor (\"comité stratégique\"), který posuzuje návrhy a otázky, kterými se bude zabývat dozorčí rada. Ve výboru jsou zástupci obcí, dva poslanci a dva senátoři, zástupci obchodní a průmyslové komory, regionální živnostenské komory a šest členů ekonomické, sociální a ekologické rady regionu Île-de-France.\n\n"}
{"id": "1102937", "url": "https://cs.wikipedia.org/wiki?curid=1102937", "title": "Třída Cassiopea", "text": "Třída Cassiopea\n\nTřída Cassiopea je třída oceánských hlídkových lodí italského námořnictva. Hlavním úkolem plavidel je hlídkování, kontrola rybolovu, sledování znečištění a záchranná činnost. Všechny čtyři postavené jednotky jsou stále v aktivní službě.\n\nLoděnice Fincantieri postavila v Muggianu čtyři jednotky, které byly do služby přijaty v letech 1989–1992.\n\nJednotky třídy \"Cassiopea\":\nPlavidla nesou navigační radar SPN-748, vyhledávací radar SPS-702 a střelecký radar SPG-70. Hlavní výzbrojí je jeden 76mm kanón OTO Melara Super Compact v příďové dělové věži, který doplňují dva 20mm kanóny Oerlikon. Na zádi je přistávací plocha pro jeden střední vrtulník typu AB212. Pohonný systém tvoří dva diesely Wartsila o výkonu 8800 hp, pohánějící dva lodní šrouby. Nejvyšší rychlost lodí je 21 uzlů.\n"}
{"id": "1102939", "url": "https://cs.wikipedia.org/wiki?curid=1102939", "title": "Gorický region", "text": "Gorický region\n\nGorický region (slovinsky \"Goriška regija\") je jedním ze statistických regionů Slovinska. Byl zřízen v květnu 2005. Rozkládá se na západě Slovinska. V regionu je celkem 13 občin. Hlavním a také největším městem regionu je Nova Gorica. Rozloha regionu je 2325 km² a v lednu 2014 zde žilo 118 374 lidí.\n"}
{"id": "1102941", "url": "https://cs.wikipedia.org/wiki?curid=1102941", "title": "Brestský rajón", "text": "Brestský rajón\n\nBrestský rajón (bělorusky \"Брэсцкі раён\", \"Берасьцейскі раён\", ukrajinsky \"Берестейський район\", rusky \"Брестский район\") je územně-správní jednotkou na jihozápadě Brestské oblasti v Bělorusku. Administrativním centrem rajónu je město Brest (bělorusky \"Брэст\", rusky \"Брест\").\n\nRajón zaujímá rozlohu přibližně 1 544 km². Rajón se nachází v jihozápadní části Běloruska, hraničí se Žabinkaŭským, Kamjaněckým a Malaryckým rajónem v Brestské oblasti, sdílí 140 km hranic Polskem 37 km s Ukrajinou (Volyňská oblast).\n\nDélka rajónu od severu k jihu je 100 km, od západu na východ 35 km.\n\nVelká část území rajónu (asi 85 %) se nachází v Brestském Polesí, malá severní části leží na Prybužské rovině. Průměrná nadmořská výška se pohybuje od 130 do 150 m, nejvyšší bod měří 186,1 m a nachází se poblíž obce Zapollje.\n\nRajónem protéká řeka Západní Bug se svými přítoky Ljasnaja, Muchavec, Spanaŭka, Kapajeŭka, Sjeradovský potok a další. Významný ekonomický přínos má řeka Muchavec, která je součástí Dněpersko-bugské vodní cesty.\n\nNa území rajón leží jezera Sjeljachoŭskaje, Stradzjeckaje, Rahazňanskaje, Čornaje, Bjelaje, Tajnaje a Mjadňanskaje. V okolí Sjeljachoŭského jezera se rozkládá biologická rezervace Sjeljachy.\n\nLesy pokrývají celkem 34.9% území rajóny. Mezi dřevinami dominují borovice, olše lepkavé a břízy. K velkým lesním masivům patří Telminský, Machavjecký a Bjelaazjerský masiv. Bažiny zabírají 4 400 ha půdy (3,1% území rajónu). Celková výměra zemědělské půdy činí 72 300 ha, včetně 24 100 odvodněné půdy.\n\nMezi přírodní botanické památky státního významu patří Ljutaŭské buky v obci Ljuta, Mjadňanská jedle v Mjadňanském lesním hospodářství a dub se smrkrm nedaleko Brestu.\n\nV rajóně roste 685 druhů vyšších cévnatých rostlin včetně 25 druhů stromů a 32 druhů keřů. Nalezme zde 28 vzácných druhů rostlin a hub zahrnutých v Červené knize Běloruska, například Ptisana salicina, Dianthus carthusianorum, Melittis sarmatica, kosatec sibiřský (Iris sibirica), lilie kudrnatá, břečťan popínavý (Hedera helix), Prunus spinosa (trnka obecná), nepukalka vzplývající (Salvinia natans), leknín bílý (Nymphaea alba) nebo hadovka smrdutá (Phallus impudicus).\n\nPrůměrná teplota v lednu činí -4,5 °C a v červenci 18,4 °C. Objem srážek je 608 mm. Vegetační období trvá 208 dnů.\n\nRajón disponuje velkými prokazetelnými rezervami jílu a hlíny (Šebrinské, Vičulkovské a Heršono-Mitkovské ložisko), štěrku, kačíreku, písku (Muchavjecké ložisko), křídy a rašeliny.\n\nPodle sčítání lidu z roku 2009 žije v rajónu 39 426 obyvatel, což je v průměru 25,26 obyvatel /km². Počet obyvatel činil v roce 1959 — 49 857, v roce 1970 — 44 286, v roce 1979 — 43 195, v roce 1989 — 42 456, v roce 1999 — 45 287 a v roce 2009 — 39 429.\n\nZákladem obyvatelstva jsou Bělorusové (83,02 %), následují Rusové (8,13 %), Ukrajinci (6,93 %) a ostatní (1,92 %).\n\nRajón se skládá ze sídla městského typu Damčava a 148 venkovských sídel. Je rozdělen na 11 venkovských rad (selsovětů), mezi které patří Damačaŭský, Znamjenský, Kljejnikaŭský, Lyščycký, Matykalský, Muchavěcký, Radvanický, Tamašoŭský, Telminský, Čarnaŭčycký a Černinský.\n\nDne 21. prosince 2007 byly rozhodnutím Brestské oblastní rady (oblastsovětu) z Hjeršonské vesnické rady (selsovětu) vyloučeny vesnice Arkadzija, Bjarnady, Hjeršony, Kacjelňa-Bajarskaja, Micki. Vesnice byly následně zařazeny pod správu města Brest a selsovět byl přejmenován Stradzecký, jehož administrativní centrem se stala obec Stradzeč.\n\nDne 17. září 2013 byl Stradzecký selsovět zrušen a obce byly připojeny ke Znamjenskému selsovětu. Damačaŭský obecní selsovět byl přeměněn na selsovět bez územních změn.\n\nRajónem prochází železniční tratě Brest—Minsk—Moskva a Brest—Luniněc, Białystok—Brest, Brest—Kovel a je proťata 350 km silnic celostátního významu a více než 20 km silnic mezinárodního významu. Dálnice spojuje Brest s městy Baranavičy, Pinsk, Kamjeněc, Malaryta a obcí Tamašoŭka. Na jeho území se nacházejí tři hraniční přechody: Kazlovičy — Kukuryki (Polsko), Damačava — Sławatycze (Polsko) a Tamašoŭka — Pulumec (Ukrajina).\n\nRajónu disponuje mezinárodním letištěm v Brest. Brest je konečným bodem Dněpersko-bugského kanálu. Přepravu cestujících v rajónu poskytují dva státní podniky РУДТП «Автобусний парк № 1 м. Бреста» a РУТП «Брествантажавтосервіс». Rajón má jedno autobusové nádraží ve městě Brest a jedno automobilové nádraží v obci Čarnaŭčycy.\n\nPrůmyslový sektor v rajónu reprezentují 4 nejdůležitější společnosti — ААТ «Брэсцкае марожанае», ААТ «Чарнаўчыцкі завод ЖБВ», ІП ЗАТ «БЕЛС» a ПУП «Мясныя далікатэсы».\n\nNa území rajónu je provozována bezplatná ekonomická zóna „Brest“.\n\nHlavním ekonomickým a hospodářským partnerem rajónu v rámci zahraničního obchodu je Rusko (66,1 % z celkového vývozu rajónu). Vývozu dominuje potravinářský průmysl (39,5 %), následuje výrobní průmysl (27,3 %) a výrobky z minerálů (10,5 %). Největším vývozcem jsou obyvatelé ekonomické zóny „Brest“ (ВЕЗ «Брест»).\n\nV průmyslovém sektoru je zaměstnáno více než 3,0 milionu lidí.\n\nHlavním oborem zemědělství je pěstování obilí, cukrové řepy, zeleniny, mléka a chov dobytku pro maso (skot, prasata, ovce, koně).\n\nBrestský rajón je jedním z největších producentů zemědělských produktů. Její podíl na celkové zemědělské produkci Brestské oblasti činí asi 10 %. Zemědělská půda zabírá 59 tisíc hektarů, z čehož 37 600 ha připadá na ornou půdu, 20 200 hektarů na louky a pastviny.\n\nV zemědělské oblasti působí 5 akciových společností («Меднаўская», «За мір», «Агра-сад Світанак», ГК «Бярэсце»), dvě družstva («Астрамечава», «Чарнаўчыцы»), tři komunální unitární podniky («Маладая гвардыя», «Саўгас Брэсцкі», výběrové a hybridní centrum «Заходні») a státní unitární zemědělský podnik «Племзавод Мухавец». Agrochemický servis provádí zemědělská organizace ААТ «Брэсцкі райаграсэрвіс».\n\n\n\n\n\n\n\n\n\n\n\n\n\n\n\n\n"}
{"id": "1102942", "url": "https://cs.wikipedia.org/wiki?curid=1102942", "title": "Elina Duni", "text": "Elina Duni\n\nElina Duni (* březen 1981, Tirana, Albánie) je švýcarsko-albánská jazzová zpěvačka a skladatelka. Ve věku deseti let opustila Albánii. Studovala klasickou hudbu a jazz ve Švýcarsku, ale od roku 2004 je její tvorba ovlivněna albánskou lidovou hudbou. Vystupuje s \"Elina Duni Quartet\" (spoluhráči: Colin Vallon, Bänz Oester a Norbert Pfammatter). \n\n"}
{"id": "1102944", "url": "https://cs.wikipedia.org/wiki?curid=1102944", "title": "Árni Magnússon", "text": "Árni Magnússon\n\nÁrni Magnússon (13. listopadu 1663 – 7. ledna 1730 Kodaň) byl islandský učenec.\n\nStal se známý i pod latinizovanou podobou jména Arnas Magnaeus a dánskou podobou Arne Magnussen. Od roku 1683 studoval v Kodani u Thomase Bartholina, roku 1701 se stal se profesorem archeologie a filosofie na tamější univerzitě. V letech 1702–1712 se podílel na sčítání obyvatel na Islandu, přičemž hojně sbíral starožitnosti, zejména stala známá jeho bibliofilská sbírka rukopisů, která byla po jeho smrti odevzdána dánské královské knihovně (dnes Arnamagnæana byla částečně přesunuta do Reykjavíku). Podporoval také vydávání staronordských literárních památkek.\n\n"}
{"id": "1102945", "url": "https://cs.wikipedia.org/wiki?curid=1102945", "title": "Třída Esploratore", "text": "Třída Esploratore\n\nTřída Esploratore je třída pobřežních hlídkových lodí italského námořnictva. Všechny čtyři postavené jednotky jsou stále v aktivní službě.\n\nLoděnice Fincantieri postavila v Muggianu čtyři jednotky, které byly do služby přijaty v letech 1998–2000.\n\nJednotky třídy \"Cassiopea\":\nPlavidla jsou vybavena navigačním radarem SPS-753. Výzbroj tvoří jeden 20mm kanón Oerlikon a dva 7,62mm kulomety. Pohonný systém tvoří dva diesely Isotta-Fraschini M1712 T2 o výkonu 3810 hp, pohánějící dva lodní šrouby. Nejvyšší rychlost lodí je 22 uzlů. Dosah je 1200 námořních mil při rychlosti 20 uzlů.\n"}
{"id": "1102947", "url": "https://cs.wikipedia.org/wiki?curid=1102947", "title": "Sandefjord Fotball", "text": "Sandefjord Fotball\n\nSandefjord Fotball je norský fotbalový klub z města Sandefjord ve Vestfoldu založený 10. září 1998 sloučením klubu Sandefjord BK a IL Runar. Klubové barvy jsou modrá a bílá.\nSvá domácí utkání hraje na stadionu Komplett Arena s kapacitou cca 9 300 diváků. V sezóně 2015 hraje v norské nejvyšší lize Tippeligaen.\n\n\"Platí k 1. 1. 2015\n\n\n"}
{"id": "1102949", "url": "https://cs.wikipedia.org/wiki?curid=1102949", "title": "Sü", "text": "Sü\n\nSü je český přepis několika čínských příjmení. Příjmení bylo k roku 2007 jedenácté nejčastější příjmení v ČLR. Další, méně časté, čínské příjmení Sü je , bylo k roku 2007 šestadvacáté nejčastější příjmení v ČLR.\n\nZnámí nositelé příjmení Sü:\n"}
{"id": "1102956", "url": "https://cs.wikipedia.org/wiki?curid=1102956", "title": "Tomáš Troliga", "text": "Tomáš Troliga\n\nTomáš Troliga (* 24. dubna 1984 v Prešově) je slovenský hokejový útočník, od dubna 2016 bez angažmá. Mimo Slovensko působil na klubové úrovni v Kanadě, USA a Česku.\n\n\n\n"}
{"id": "1102957", "url": "https://cs.wikipedia.org/wiki?curid=1102957", "title": "Beaurevoir", "text": "Beaurevoir\n\nBeaurevoir je francouzská obec v departementu Aisne v regionu Hauts-de-France. V roce 2012 zde žilo 1 483 obyvatel.\n\nBrancourt-le-Grand, Estrées, Gouy, Joncourt, Malincourt (Nord), Montbrehain, Prémont, Ramicourt, Serain, Villers-Outréaux (Nord)\n\n\"Počet obyvatel\"\n"}
{"id": "1102964", "url": "https://cs.wikipedia.org/wiki?curid=1102964", "title": "Superhrubá mzda", "text": "Superhrubá mzda\n\nSuperhrubá mzda je pojem, kterým se v ČR označuje základ daně, ze kterého se následně vychází při výpočtu zálohy na daň z příjmů fyzických osob ze závislé činnosti. Samotná superhrubá mzda vstoupila v platnost v rámci reformy veřejných financí v roce 2008, avšak není v žádném zákoně takto označována, jedná se pouze o jiný název metody výpočtu daně ze mzdy. Právně je superhrubá mzda ukotvena v § 6 odst. 12 zákona č. 586/1992 Sb., o daních z příjmů.\n\nSuperhrubá mzda vychází z hrubé mzdy zaměstnance, ke které se přičítá zdravotní (9 %) a sociální pojištění (24.8 %) zaměstnavatele. Výsledkem je superhrubá mzda, která se po zaokrouhlení na stovky dle § 16 Zákona o daních z příjmů následně využije pro výpočet zálohy na daň z příjmů fyzických osob ze závislé činnosti (15 %). Superhrubá mzda je tedy přesným účetním nákladem zaměstnavatele na zaměstnance. Pokud by žádná ze stran neplatila státu žádné daně ani odvody, mohl by zaměstnavatel přesně tuto celou částku vyplácet zaměstnanci, aniž by to pro zaměstnavatele mělo oproti současnému stavu jakýkoliv negativní finanční efekt.\n\nV roce 2015 se vládnoucí koalice chystala na zrušení superhrubé mzdy. Hlavním zastáncem zrušení superhrubé mzdy byl Andrej Babiš (ANO), který se vůči ní kriticky vyjádřil na sněmu své strany. Samotné zrušení superhrubé mzdy se nacházelo také v koaliční smlouvě, kterou podepsali ANO, ČSSD a KDU-ČSL. Superhrubá mzda měla být nahrazena zavedením druhé sazby daně z příjmů fyzických osob, která by byla stanovena tak, aby nedošlo ke zvýšení daňového zatížení fyzických osob. V roce 2018 poslalo Ministerstvo financí do připomínkového řízení návrh, který počítá se zrušením superhrubé mzdy a zvýšením sazeb daně z příjmů fyzických osob na úroveň 19% a 24%.\n\nRoku 2018 předložila opoziční ODS návrh na zrušení superhrubé mzdy a její nahrazení 15% daní z hrubé mzdy, dle pravidel hrubé mzdy, jak to bylo do konce roku 2007. Premiér Babiš ale prohlásil, že návrh je nereálný a způsobil by výpadek příjmů státního rozpočtu ve výši 75 miliard korun. \n"}
{"id": "1102966", "url": "https://cs.wikipedia.org/wiki?curid=1102966", "title": "Pichl", "text": "Pichl\n\nPříjmení Pichl nese více osobností:\n\n\n"}
{"id": "1102967", "url": "https://cs.wikipedia.org/wiki?curid=1102967", "title": "Kassian Haid", "text": "Kassian Haid\n\nKassian Josef Haid (26. listopadu 1879, Oetz – 22. září 1949, Mehrerau) byl rakouský římskokatolický duchovní, opat cisterciáckého kláštera Mehrerau a v letech 1920–1927 generální opat cisterciáckého řádu.\n\nNarodil se jako Josef Haid v obci Oetz v Tyrolsku. V roce 1897 vstoupil do noviciátu v cisterciáckém územním opatství Mehrerau a při obláčce přijal řeholní jméno (Jan) Kassián. V roce 1903 byl po teologických studiích vysvěcen na kněze. Teologii studoval nadále, a tato studia ukončil doktorátem. Doktorskou práci psal na téma Volba brixenských biskupů ve středověku (německy \"Wahl der Brixener Bischöfe im Mittelalter\").\n\nV letech 1908–1909 působil jako odborný asistent na \"Rakouském historickém institutu\" v Římě. V roce 1909 se stal ředitelem klášterního gymnázia v Mehrerau. V roce 1917 byl v Mehrerau zvolen opatem. O pouhé tři roky později, po smrti Amadea de Bie, se stal generálním opatem cisterciáckého řádu. Obě funkce vykonával po sedm let souběžně. V roce 1927 na úřad generálního opata rezignoval. Mehrerau v té době několikrát navštívil Eugenio Pacelli, budoucí papež Pius XII., se kterým Haid udržoval přátelské kontakty.\n\nPo anšlusu Rakouska v roce 1938 uprchl opat Kassian Haid, jakožto osoba nacistům nepřátelská, do Švýcarska. Klášter místo něj řídil jmenovaný vikář Laurenz Göppel. O tři roky později nacisté mehrerauské opatství zrušili. K jeho obnově došlo až v roce 1945. Haid pak obnovený klášter řídil až do své smrti v roce 1949.\n\n\n"}
{"id": "1102969", "url": "https://cs.wikipedia.org/wiki?curid=1102969", "title": "Spinakr", "text": "Spinakr\n\nSpinakr (\"spinnaker\") je lodní plachta, která se používá při plavbě po větru a při bočním větru.\n\nRozlišujeme spinakr symetrický a asymetrický.\n\nPoužitý materiál (nylon) i charakteristický tvar spinakru mohou připomínat padák.\n\nManipulace se spinakrem může být vzhledem k jeho velké ploše poněkud obtížná.\n\nTypické je pestrobarevné provedení spinakrů.\n"}
{"id": "1102970", "url": "https://cs.wikipedia.org/wiki?curid=1102970", "title": "Třída Diciotti", "text": "Třída Diciotti\n\nTřída Diciotti je třída oceánských hlídkových lodí italské pobřežní stráže. Pro Itálii bylo postaveno šest jednotek této třídy ve verzích \"Saettia Mk1\" a \"Mk2\", přičemž další lodě byly postaveny na export. Pro Maltu byla postavena hlídková loď (P 61) ve verzi \"Saettia Mk3\", pro irácké námořnictvo byly postaveny čtyři jednotky ve verzi \"Saettia Mk4\". Z konstrukce této třídy vycházejí rovněž dva raketové čluny námořnictva SAE třídy \"Falaj 2\".\n\nHlídkové lodě této třídy staví italské loděnice Fincantieri.\n\nJednotky třídy \"Diciotti\":\n\nPlavidla verze \"Saettia Mk4\" mají dva navigační vyhledávací radary. Jejich výzbroj tvoří jeden 30mm kanón a dva kulomety. Na zádi nesou desetimetrový inspekční člun RHIB a jeden menší pětimetrový člun. Pohonný systém tvoří dva diesely Isotta Fraschini V1716T2MSD, každý o výkonu 2360 kW, pohánějící dva lodní šrouby. Zdrojem energie jsou tři diesel-generátory Isotta Fraschini L1306T3ME, každý o výkonu 220 kW. Nejvyšší rychlost dosahuje 20 uzlů. Dosah je 3000 námořních mil.\n\nOzbrojené síly Malty získaly hlídkovou loď P 61 typu \"Saettia Mk3\" jako náhradu za hlídkové lodě původně východoněmecké třídy \"Kondor\".\n\nZakázka na stavbu čtyř hlídkových lodí typu \"Saettia Mk4\" ze září 2006 je součástí obnovy iráckého námořnictva prakticky zcela zničeného za války v Zálivu. Plavidla slouží především k hlídkování, ochraně ložisek nerostů a záchranným misím. Dodání plavidel bylo naplánováno na roky 2009–2010.\n"}
{"id": "1102972", "url": "https://cs.wikipedia.org/wiki?curid=1102972", "title": "Květoslav Minařík", "text": "Květoslav Minařík\n\nKvětoslav Minařík (21. února 1908 Horní Litvínov – 4. července 1974, Praha Zbraslav) byl český jogín, mystik, buddhista, astrolog a autor duchovní literatury.\n\nKvětoslav Minařík se narodil 21. února 1908 v Litvínově, v části Horní Litvínov, okres Most. Jeho otec, František Minařík, byl horník a ateista, který se snažil bojovat za zlepšení podmínek dělníků. Zemřel, když bylo K. Minaříkovi osm let. Tím, že rodina přišla o živitele, dostala se do existenčních problémů. Matka Květoslava Minaříka, Josefa Minaříková, nebyla schopná řídit život rodiny, tj. devítiletého Květoslava a jeho sedmileté sestry Slavomily sama. Proto se znovu vdala. Její nový muž se však od ní nechával živit a nutil K. Minaříka žebrat a bil ho. Ten později musel přes zimu vyrábět bačkory a nesměl chodit do školy. Proto ve své biografii napsal, že doba jeho docházky na základní školu nepřesáhla čtyři roky. Rodinné poměry přiměly Květoslava Minaříka, aby ve čtrnácti letech utekl z domova do Jablonce nad Nisou kde pracoval jako nádeník na stavbách. Později se vrátil, ale ne k matce s otčímem, ale začal bydlet u svého staršího nevlastního bratra, Oldřicha Minaříka, který ho dal do učení. K. Minařík se na základě toho vyučil pekařem.\n\nV roce 1932 se Květoslav Minařík v Hradci Králové oženil s Annou Minaříkovou (rozenou Šedou), s níž měl syna Jaroslava. V 30. letech 20. století se Květoslav Minařík účastnil po nějakou dobu schůzek spolku Psyché, který založil v Československu v roce 1929 Karel Weinfurter.  Květoslav Minařík byl po okupaci Československa německou armádou v roce 1939 tzv. totálně nasazen ve válečném průmyslu v Pardubicích. V srpnu roku 1944 byla rodina Minaříků vybombardována spojeneckým náletem, který měl být zaměřen na průmyslové podniky v Pardubicích.\n\nPo válce žil Květoslav Minařík postupně v Hradci Králové, Jablonci nad Nisou, Liberci a Březové. Po únoru 1948 byl stejně jako většina českých ezoteriků a mystiků sledován komunistickou Státní tajnou bezpečností (StB) a byla mu, stejně jako během německé okupace, znemožněna jakákoli veřejná publikační činnost. Výjimku tvořilo období po pražském jaru 1968. Květoslav Minařík zemřel 4. července 1974 ve Všeobecné fakultní nemocnici na Zbraslavi a je pohřben v Praze na Olšanských hřbitovech.\n\nVelké životní strasti nutily Květoslava Minaříka, aby již v mládí hledal způsob jak je překonat a odstranit. Jeho podobně smýšlející přítel, Jaroslav Joneš, mu ve 20. letech 20. století dal knihu o józe s popisem tělesných cvičení, na jejímž konci byly zmínky o duchovním životě. Díky tomu Květoslav Minařík pochopil, že našel to, co hledal. Na základě další knihy - Praktický yoga od O Hašnu Hary se podřídil pravidlům jógy. Nevybral si však z jógy pouze pozice nebo tělesná a dechová cvičení, ale především se snažil plnit přísné mravní požadavky, které pochopil jako nedílnou součást jógické nauky.\n\nPřijetím všeobecné kázně (kázně učení) s důrazem na morální život dospěl podle svých slov 15. září 1926 v Hradci Králové k vrcholnému poznání v buddhistickém smyslu. Tento výsledek svého úsilí označil jako realizaci. Ve své biografii o tom napsal, že ze začátku nevěděl, kam zařadit poznání, které přitom získal. Teprve o několik let později zjistil, že je shodné s poznáním tibetského mahájánského buddhismu. Podle svých slov díky tomuto poznání pochopil duchovní vývoj lidí, jeho překážky i způsob jejich odstranění a také podstatu světových duchovních a náboženských nauk. Právě poznání, vzešlé z této realizace, se po zbytek svého života snažil sdílet se svými přáteli a žáky. Na základě tohoto poznání a na to navázaného dalšího úsilí dospěl K. M. podle svých slov v březnu 1946 a roku 1971 k dalším dvěma tzv. realizacím, které byly ve shodě s naukou severního buddhismu. Ve své biografii ovšem důrazně upozorňoval na to, že postup jeho úsilí nebyl správný, protože neměl učitele, který by ho varoval a sdělil mu, že mravní úsilí má předcházet použití technických cvičení. Podle svých slov dokázal přestát celou zátěž duchovního vývoje založeného na technických cvičeních (podle hathajógy) jen díky nekompromisnímu všestrannému dodržování morálních pravidel, tzn. ve fyzické i psychické rovině. Ve svém životopise také konstatoval, že právě to nesprávné pořadí úsilí mělo za následek poškození jeho zdraví. Proto před opakováním takové záměny varoval.\n\nKvětoslav Minařík napsal rozsáhlé literární dílo, v němž popisoval cesty duchovního vývoje. Podle svých slov se v něm snažil brát do úvahy psychologii a způsob myšlení Evropana 20. století. Na základě svých zkušeností se pokoušel popsat způsob života, který podle jeho slov vede k duchovnímu zdokonalení člověka a harmonicky rozvíjí všechny složky jeho bytosti (fyzickou, duševní i mentální). Květoslav Minařík se ve svých knihách snažil přiblížit problematiku duchovního vývoje, nauk a jejich praktického uplatňování z různých hledisek a různých duchovních tradic tak, aby tyto záležitosti byly přístupné co nejširšímu okruhu lidí. Z toho také vycházela šíře rozsahu jeho díla.\n\nKvětoslav Minařík ve shodě s klasickými představiteli buddhismu zdůrazňoval, že skutečným cílem duchovních nauk je odstranit utrpení a že jedinou skutečnou základnou duchovního úsilí je každodenní život. Aby bylo možné takový život správně žít, psal, že je nezbytné, aby usilující člověk respektoval v první řadě morální pravidla a kázeň, snažil se vyvolávat spásné myšlenky, pocity, duševní stavy a činy, tj. tzv. „spásné stavy“, a odstraňoval stavy a věci nespásné. Tyto požadavky vždy byly, jsou i budou podle K. Minaříka naprosto nezbytným předpokladem, aby člověk dosáhl šťastného pocitového života a později také osvícení, poznání a spásy.\n\nVýraznými znaky díla Květoslava Minaříka bylo jeho zdůrazňování prvořadosti snahy o morální zušlechtění člověka, sebepozorování v buddhistickém smyslu, dále záměrného udržování radostivé nálady (především tzv. bezpříčinné radostivosti) a také s tím spojeného uvědomování si povrchu nohou, především jejich spodních částí. Květoslav Minařík opakovaně napsal, že uvědomování, případně soustředění na nohy je pro člověka žijícího způsobem běžným ve 20. století bezpečnější než soustředění na jiné části těla doporučované různými směry a naukami.\n\nTím, že ve svém úsilí postupoval Květoslav Minařík podle jógických pouček, popisoval ve svém díle i jógu. Opakovaně upozorňoval na to, že tento systém v žádném případě nemá zastupovat roli tělocviku nebo prostředku, jak získat zdraví nebo novou energii, kterou by člověk mohl použít ke svému hmotnému prospěchu. Podle něj vždy platilo, že jóga je duchovní nauka, která má vést ke sjednocení člověka s božstvím. A právě proto, že označoval jógu za systém, psal, že se nemá zaměňovat pořadí jednotlivých částí jógy (podle Pataňdžaliho). Zdůrazňoval, že pokud se chce běžně žijící člověk západní civilizace zabývat jógou, měl by začít pouze prvními dvěma jejími částmi, tzn. jamou a nijamou. Tyto dvě části byly do jógického systému zařazeny proto, aby člověk nejprve dosáhl harmonického prožívání. Vyjadřoval názor, že další části měly a mají jiné účely, a nelze je s dobrým výsledkem použít, aniž člověk předtím dosáhl výsledku v předchozích dvou částech. Podobné postoje vyjadřoval v celém svém díle také u komentářů k jiným naukám. V návaznosti na kontakt se spolkem Psyché a tehdy obvyklou terminologii používal Květoslav Minařík pro označení systému duchovního úsilí i pojem mystika, jenž u něj částečně splýval s pojmem jóga.\n\nDalším výrazným rysem Květoslava Minaříka bylo, že ve svých dílech rozlišoval a upozorňoval na to, které postupy duchovní praxe a jógy je možné provádět v současné západní společnosti a které jsou pro ni naopak nevhodné (tj. jsou možné pouze v osamocení či za jiných specifických podmínek). Květoslav Minařík doporučoval používat výhradně takové postupy, které nevedou ke ztrátě kontaktu s občanským životem. V pozdějších pracích byla rovněž patrná autorova snaha o propojení duchovního poznání s vědou. Ke všem svým dílům se Květoslav Minařík v průběhu života vracel, doplňoval je a přepracovával. Tím u každého spisu vznikalo více postupně rozšiřovaných verzí. Květoslav Minařík psal originály svých prací převážně na psacích strojích, protože mu zánět nervů v ruce neumožňoval bezproblémové psaní tužkou nebo perem. Následné drobnější doplňky a korektury vpisoval většinou tužkou.\n\nVzhledem k obsahu však Květoslav Minařík nemohl své knihy publikovat za svého života. Proto se snažil spisy připravit na budoucí vydání. V roce 1968 celé své dílo na základě písemné smlouvy daroval PhDr. Zoře Šubrtové s právem vydat je knižně. Tato skutečnost se postupem doby ukázala jako velmi důležitá především proto, že se již po smrti autora začaly objevovat podvrhy a plagiáty jeho děl. Celé jeho dílo bylo a je vydáváno se svolením majitelky autorských práv od roku 1989 nakladatelstvím Canopus. Stejná organizace začala vydávat jeho knihy i v digitální podobě. Dílo Květoslava Minaříka je možné rozdělit na dva okruhy: původní tvorba a komentovaná díla jiných autorů.\n\nV původní tvorbě popisoval Květoslav Minařík duchovní vývoj z hlediska současného člověka, a snažil se jej zpřístupnit dnešní generaci.\n\n\"Přímá Stezka\" bylo první dílo, které se Květoslavu Minaříkovi podařilo vydat knižně nedlouho před okupací Československa v roce 1939. V knize mimo jiné popsal různé druhy jóg (džňánajóga, karmajóga, bhaktijóga) a postup jejich praktického uplatňování v každodenním životě. Indolog, publicista a překladatel Boris Merhaut tuto knihu v roce 1971 označil za první seriózní pokus o klasifikaci různých jóg a o jejich zasazení do kontextu jiných duchovních disciplín. Podklad k druhému vydání, které Květoslav Minařík připravil v roce 1954, se mu již v češtině za jeho života nepodařilo vydat. V 70. letech 20. století Květoslav Minařík text Přímé Stezky v utajení poslal do Rakouska, kde jej na jeho přání přeložil do němčiny a pod svým jménem vydal Roman Mandys.\n\nDílo \"Cesta k dokonalosti\" napsal Květoslav Minařík mezi léty 1942 – 1946. Její původní název byl \"O sjednocení duševních sil\". V knize popsal na základě svých zkušeností jak postupovat při proměně bytosti – především v psychické oblasti a zároveň upozornil na nebezpečí, kterým je nutno se vyhnout. Podal metodické pokyny jak soustavným sebepozorováním, sebekontrolou a sebeovládáním, kladnými zásahy vůle ve smyslu „vzhůru srdce“ zasáhnout do automatiky, v níž se jednotlivé psychické složky uplatňují u člověka individuálně odlišně.\n\n\"Světlo géniů\" dokončil Květoslav Minařík přibližně v roce 1951. Popsal v něm praktické uplatňování mystiky/jógy a věnoval se také vysvětlení některých termínů s těmito naukami spojených (např. karma, předpoklady duchovního vývoje a soustředění).\n\nDílo s názvem \"Beseda bohů\" autor považoval za své stěžejní dílo a „vysokoškolskou učebnici“ jógy. Vznikla mezi léty 1951 až 1953 jako rozhovor dvou bohů, kteří spolu hovoří o józe i jiných duchovních naukách a záležitostech. Květoslav Minařík v díle rozděleném do sedmi rozmluv podrobně popsal různé druhy jóg, které ve vztahu k evropskému životu a myšlení v poslední rozmluvě spojil do tzv. „integrální jógy“. V textu vyjádřil, že duchovní vývoj lze zahájit především mravním přepodstatněním, založeným kromě úsilí žít podle morálních pravidel duchovních nauk, také na vůlí vyvolaných a záměrně udržovaných kladných pocitech. Teprve potom je možné použít koncentrační a dechová cvičení.\n\n\"Malý mystický slovník\" naučný psal Květoslav Minařík přibližně v průběhu let 1956 – 1974 a vytvořil tak soubor více než 1 800 hesel vysvětlujících z jeho stanoviska základní pojmy duchovních nauk a jejich vztahy k vědám. Zahrnul sem styčné body mezi duchovními naukami a psychologií, fyziologií, neurologií a fyzikou. Zároveň do knihy začlenil také popis postupů k duchovní praxi a vysvětlení problémů, na něž narážejí lidé snažící se žít podle duchovních mravních zásad.\n\nSvůj životopis pod názvem \"Kéčara\" napsal teprve po delším váhání v roce 1956 a v průběhu dalších let k němu přidával dodatky. Spis vytvořil jako poslední ze svých základních děl. Nezaměřil se v něm výhradně na popis vnějších událostí a dat, ale spíše na život vnitřní. V předmluvě napsal, že se při popisu vlastního života, především vnitřních zkušeností ocitl v nebezpečí toho, že tím vzbudí závadné názory na sebe. Zároveň si však uvědomoval to, že pokud by o svém životě mlčel, mohlo by vzniknout přesvědčení, že jeho pokyny k duchovní praxi není možné uskutečnit v západní společnosti.\n\nSpis \"Spása\" vznikal pravděpodobně mezi léty 1965 – 1968. Autor tento spis považoval za velmi náročnou učebnici jógy. Poukázal v něm na vztahy mezi biologickými jevy na buněčných membránách živého lidského organismu a jeho psychickými složkami. V práci napsal, že lidský organismus je ovlivnitelný různými postoji člověka v běžném životě, a také speciálními jógickými metodami nebo zásahy do psychické oblasti podle pouček buddhismu a křesťanství.\n\nDílo \"Tajné zasvěcení\" vzniklo v roce 1973 jako shrnutí autorových zkušeností s vedením lidí po cestě duchovního vývoje. Květoslav Minařík zde popsal především překážky na duchovní cestě lidí. Ty viděl především ve sklonech, které jako podvědomé hnací síly ovlivňují chování lidí a tím i jejich myšlení a jednání a zakládají se především na pudech a emocích, nikoli na rozumu. Ovládnutí sklonů soustavnou sebevýchovou pak Květoslav Minařík označil za nezbytný předpoklad pro úspěšný postup na duchovní cestě.\n\nZa svého života vytvořil Květoslav Minařík také přes sto drobných prací, včetně některých nedokončených. V nich reagoval na konkrétní aktuální témata, se kterými se ve svém životě setkávat buď v širší společnosti, nebo u lidí, se kterými byl v osobním kontaktu. Tyto texty proto zahrnovaly širokou škálu námětů od podrobnějších popisů překážek na duchovní cestě až k vyjádřením o společenské situaci nebo aktuálně populárních duchovních směrech. Drobné práce byly také prvními texty, které se mu podařilo zveřejnit. Konkrétně šlo o několik prací v časopise Médium, který vycházel ve 30. letech 20. století a který se věnoval nejrůznějším duchovním a okultním směrům. Další drobné práce se Květoslavu Minaříkovi podařilo zveřejnit v přílohách deníku Lidová demokracie v průběhu let 1968 až 1969. Po roce 1989 byla většina z autorových drobných prací vydána v různých výborech nebo knihách.\n\nKomentovanou tvorbu tvoří autorovy komentáře k různým duchovním směrům, naukám a náboženstvím. Těmito komentáři chtěl K. Minařík zpřístupnit spirituální nauky minulosti, které považoval za hodnotné a které by mohly být dnešním lidem těžko srozumitelné. Květoslav Minařík se nedomníval, že jeho spisy a jeho nauka jsou jediné správné a nejlepší. Ve svých dílech i rozhovorech zdůrazňoval kvality buddhismu, křesťanství i jiných duchovních nauk. Poukazoval také na vzájemné souvislosti a nabádal k toleranci. Právě proto vybíral různá díla různých směrů a doprovázel je svými komentáři.\n\n\"Vnitřní smysl Nového Zákona\" je první komentovanou knihou Květoslava Minaříka. Vydal ji v Pardubicích v roce 1945 vlastním nákladem. V knize autor komentoval vybrané pasáže Nového Zákona. V knize autor popsal svůj svébytný výklad křesťanských témat. I zde Květoslav Minařík vyjádřil, že pouze skutečná vnější i duševní životospráva podle mravních pravidel, v tomto případě podle evangelií, působí spolehlivě na všeobecné ozdravění a individuální duchovní růst a že naopak každé náboženství nebo nauku, které by tyto hodnoty neuznávaly třeba jen tím, že by je považovaly za podružné v poměru k mentálním cvičením (provázeným případně orientálními pozicemi), lze označit za nauky falešné, které dovedou své stoupence na scestí a do zkázy. Druhé vydání této knihy připravil autor k vydání v roce 1957. Vzhledem k tehdejším politickým poměrům v Československu bylo však toto vydání možné teprve po roce 1989 - v roce 1992.\n\nVe svém díle Květoslav Minařík popularizoval také buddhistické myšlenky. Jako první z řady komentovaných děl zaměřených na buddhismus Květoslav Minařík komentoval Hlas Ticha Heleny Petrovny Blavatské, zakladatelky Teosofické společnosti. Hlas Ticha vznikl podle slov autorky jako výbor z Knihy zlatých předpisů. H. P. Blavacká jej přeložila do angličtiny a poprvé vydala v roce 1889. Květoslav Minařík pokládal tento text za jeden z nejhodnotnějších mystických spisů, a proto k němu připojil své komentáře. Bylo to v rozmezí let 1950 až 1955. Spis tvořily tři zlomky textů – Hlas Ticha, Dvě stezky a Sedm bran doplněné o komentáře Květoslava Minaříka a pro vydání byl nazván \"Mahájánské texty\".\n\nBuddhismus popularizovaly také tibetské texty shrnuté pod názvy \"Tajemství Tibetu (1 a 2)\" a \"Milaräpa\", ve kterých Květoslav Minařík komentoval překlady knih W. Y. Evans-Wentze Tibetská jóga a tajná učení (Tibetan yoga and secret doctrines), Tibetská kniha mrtvých (The Tibetan Book of the Dead) a Velký tibetský jogín Milaräpa (Tibet´s Great Yogi Milarepa). Na komentářích k těmto textům pracoval Květoslav Minařík mezi roky 1954 - 1957. V 70. letech komentoval z buddhistické literatury ještě dílo Alexandry David-Neelové (1868–1969), znalkyně tibetského náboženství a filozofie, \"Tajná učení tibetských buddhistů, pronikavý vhled\" (Les Enseignements Secrets des Bouddhistes Tibétains, la Vue Pénétrante) a \"Slovo Buddhovo\", které na základě buddhistických súter sestavil Nyánatiloka Maháthera.\n\nKvětoslav Minařík se nezabýval pouze buddhismem, ale komentoval také Tao-te-ťing od Lao´c. Květoslav Minařík pokládal Lao-c’ za mudrce, který popsal svět a upozornil na to, co jej dělá špatným nebo dobrým. Proto přibližně v roce 1958 k tomuto textu doplnil své komentáře. V nich mimo jiné napsal, že vnitřní příčiny zla, kterým trpí lidé a lidstvo lze odstranit dobrotou a nesobeckostí v jednání, pociťování i myšlení.\n\nVe spisu \"Pataňdžaliho jógasútra\" okomentoval Květoslav Minařík nejstarší klasickou učebnici jógy z doby asi 200 let př. Kr. s názvem „Jógasútra“. Ta bývá připisována „otci jógy“ Pataňdžalimu a čerpají z ní i např. publikace věnující se osobnímu i profesnímu rozvoji člověka dnešní společnosti. Květoslav Minařík si pro své komentáře zvolil překlad ze sanskrtu od německého učence J. W. Hauera, protože jej pokládal za nejsrozumitelnější. Tento překlad okomentoval přibližně v roce 1963.\n\nAutor vydal tyto knihy:\n\n\nDalší vydání proběhla rovněž v Rakousku, avšak knihy\nbyly vydány pod jménem Roman Mandys (jméno přímého žáka působícího již v té době v Rakousku), protože uvedení skutečného jména autora by bylo příliš nebezpečné vzhledem k tehdejším poměrům v Československu.\n\nDále byla vydána kniha\nv Kanadě.\n\nNakladatelství CANOPUS, které bylo založeno s cílem vydat posmrtně celé jeho dílo, prozatím vydalo v edici Přímá Stezka tyto knihy:\n\nA v edici Drahokamy vydalo tyto knihy:\n\nVzniklo více skupin, které se hlásí ke jménu Květoslava Minaříka, případně jeho žáků.\n\nJde mimo jiné o:\n\n"}
{"id": "1102973", "url": "https://cs.wikipedia.org/wiki?curid=1102973", "title": "Kostel svatého Petra a Pavla (Zderaz)", "text": "Kostel svatého Petra a Pavla (Zderaz)\n\nKostel svatého Petra a Pavla na Zderaze je zaniklý klášterní kostel v Praze. Kostel s klášterem řádu křižovníků – strážců Božího hrobu stál na Novém Městě v místě, které ohraničují ulice Na Zderaze, Na Zbořenci a Odborů. Byl to jediný klášter tohoto řádu v českých zemích.\n\nZ areálu se dochovalo proboštství, kaple Božího hrobu a v sousedních domech zbytky arkády a několik zděných prvků. Tyto stavby jsou nemovitou kulturní památkou.\n\nMístní název Zderaz se podle pověsti odvozuje od jména družiníka krále Vratislava, který zde roku 1115 založil kostel svatého Petra a Pavla a v něm byl i pochován. V letech 1180–90 osada patřila dvěma českým šlechticům Kojatovi a Všeborovi z rodu Hrabišiců. Ti darovali svůj majetek včetně kostela řádu křižovníků - strážců Božího hrobu řehole svatého Augustina. Jelikož ves tímto přišla o svůj farní kostel, založili bratři nedaleký románský kostel svatého Václava.\n\nŘád křižovníků postupně zbohatl a dal si postavit nový kostel s konventní budovou. Za husitských válek roku 1420 křižovnické proboštství zaniklo, řádoví bratři byli vyhnáni a konvent s kostelem byl pobořen. Po jejich návratu v roce 1440 zde žili jen dva mniši, probošt a kantor v klášterním škole (na místě domů čp. 270 a 271). V roce 1531 byla zderazská kanonie převedena na ženskou křižovnickou větev.\nPo Bílé hoře došlo k vzestupu řádu a po třicetileté válce pak k plné obnově konventu. Výstavbě kostela svatého Petra a Pavla předcházel nerealizovaný plán lenního advokáta Jana Stefanna postavit zde rozsáhlý poutní areál. Ten by propojoval mariánský a christologický kult s úctou k jednotlivým svatým. V jedné z částí ukryté za ambity uprostřed rajského dvora měla vzniknout křížová cesta.\n\nV roce 1715 byl za nového probošta Jana Bedřicha Josefa Steinmanna položen základ nového kostela, a to díky velkému soukromému odkazu pražského měšťana Mazánka (daroval 10 000 zlatých) a daru císaře Karla VI., který věnoval 20 000 zlatých. Základní kámen ke kostelu položil svatovítský děkan Bohumír Hebst 14. listopadu 1715, vysvěcení stavby proběhlo roku 1721.\n\nKostel přestavěl podle svého návrhu do barokní podoby Jan Blažej Santini. \n\nKaple Božího hrobu byla postavena podle vzoru kaple uvnitř Chrámu Božího hrobu v Jeruzalémě. Přimykala se ke kostelu ze severu: „Z kostela vchází se malou předsíní do kaple Božího hrobu, nízké a šeré klenuté kobky, jež představovala druhdy Boží hrob Spasitelův, v němž ve tvarech a velikosti napodoben byl hrob Kristův v Jeruzalémě, zřízený ve středověku od křížáků...“, to je svědectví Jana Heraina z roku 1901.\n\nStavebně se ale od svého vzoru odlišovala. Kromě toho, že nestála samostatně, byl prostor její vstupní Andělské kaple zvětšen oproti hrobové komoře. V dříve postavených kaplích vlastní hrobovou komoru obíhá slepá arkáda lomených oblouků, která komoru zvýrazňuje a zvětšuje na úkor přední části v Andělské kapli.\n\nKaple je zastřešena sedlovou střechou z pálených tašek se dvěma postranními vikýřky na západní a jedním na východní straně. Na středu střechy je pak na šestiboké základně baldachýnová edikula. Je to věžice se šesticí tesaných sloupků. Kaple je postavena ze smíšeného zdiva a je omítnuta. Do omítky jsou vyryty falešné rýhy imitující kvádříkové zdivo. Vstupní portál je tesaný, za ním se nachází obdélná předsíň klenutá valenou klenbou. Úroveň podlahy kaple je níže, proto se do ní sestupuje třemi stupni schodiště. Předsíň osvětlují dvě protilehlá lomená okénka v bočních stěnách. Vlastní místo Božího hrobu je klenuto valenou klenbou a osvětleno malým obdélným okénkem v západní zdi. V jižní stěně jsou dvě niky na svíčky, osvětlující hlavní oltář. Uprostřed klenby je proražen čtvercový vstupní otvor do podkroví. V kapli se nedochoval žádný inventář, chybí kamenná deska zapuštěná do stěny.\n\nProtože průčelí kaple bylo původně tvořeno severní zdí kostela, na počátku 20. století při rekonstrukci vznikla jeho nová podoba. Podle vzoru této kaple byla někdy ve třetí čtvrtině 18. století postavena i ta u kostela P. Marie Vítězné na Bílé hoře.\n\nJosefem II. byl klášter dne 24. července 1784 zrušen. Budovy a pozemky byly předány c. a k. eráru a využívány armádou jako kasárna. V letech 1871–1874 byl na místě kláštera postaven komplex budov ČVUT, který do svého využívání začlenil budovu proboštství. Roku 1904 byl kostel zbořen (v rámci pražské asanace) a spolu s ním nízké stavby k němu přiléhající, kromě kaple Božího hrobu. Poblíž kaple na dvoře jsou patrné části gotických lomených oblouků z původní křížové chodby.\n\nZ areálu kláštera jsou dochovány a památkově chráněny kaple Božího hrobu, bývalé proboštství čp. 269, bývalá škola kláštera čp. 270, dům na Červeném poli čp. 271 a Nigriniovský dům čp. 275, ve kterých jsou patrné ambity. Při rekonstrukci suterénních místností areálu ČVUT byla objevena původní klášterní studna, v níž je stále čistá voda.\n\n\n\n"}
{"id": "1102975", "url": "https://cs.wikipedia.org/wiki?curid=1102975", "title": "Jestřabina lékařská", "text": "Jestřabina lékařská\n\nJestřabina lékařská (\"Galega officinalis\") je vytrvalá rostlina s odstálými nebo nicími namodralými či nafialovělými květy v bohatém hroznu, jediný druh rodu jestřabina rostoucí v české přírodě. Je považována za naturalizovaný archeofyt, který na území České republiky připutoval od Středozemního moře.\n\nDruh pocházející z jižní a jihovýchodní Evropy je nyní rozšířen také ve velké části západní a střední Evropy až po střední Rusko a dále v Malé Asii, v oblasti Kavkazu i v Íránu a Iráku. Zavlečen byl i na sever i jih Ameriky. V Česku roste téměř po celém území, nejintenzivněji v teplých oblastech termofytika a mezofytika jižní Moravy.\n\nRoste na loukách a okrajích cest, na březích vodních toků nebo nádrží i na rumištích a skládkách. Vyskytuje se také na nitrofilních a zasolených místech, mnohdy na jaře po delší dobu zaplavených. Má ráda těžší hlinité a jílovité půdy bohaté na živiny. V minulosti byla záměrně vysévána jako krmná plodina a tehdy se rozšířila do mnoha míst.\n\nVytrvalá rostlina, vysoká 40 až 100 cm, která vyrůstá ze silného kořene s větevnatými oddenky. Lodyhy jsou přímé, početné, nevětvené nebo rozvětvené již od báze, v průřezu oblé, plytce rýhované a lysé. Nejspodnější listy s řapíky jsou celistvé a teprve výše se jejich čepele stávají lichozpeřenými, jsou složené z pěti až devíti párů lístků. Téměř přisedlé lístky bývají podlouhlé neb kopinaté, 1 až 4 cm dlouhé a do 1 cm široké, celokrajné, na koncích špičaté a obvykle lysé. Na lodyze u řapíků jsou polostřelovité zoubkaté palisty.\n\nZ úžlabí listů vyrůstají koncové hrozny s 15 až 35 oboupohlavnými květy na krátkých stopkách. Obvykle převislé květy mají zvonkovitý, asi 5 mm dlouhý pěticípý kalich, jeho trojúhelníkovité zuby jsou obvykle o něco delší než kališní trubka. Koruna, asi 10 mm dlouhá, má světle modrou pavézu a bělavě namodralá křídla i člunek. V květu je do jednoho svazku srostlých 10 tyčinek, jsou i s prašníky kratší než čnělka s bliznou. Rostlina kvete v červenci až září. Ploidie druhu je 2n = 16.\n\nPlodem je 3 až 4 cm dlouhý, přímo odstálý, válcovitý a na vrcholu v zobáček zúženy lusk, součást hroznovitého plodenství. Slabě článkovitý a lysý lusk s vyniklou žilnatinou obsahuje 4 až 7 semen, je obvykle nepukavý a většina semen se dostává do půdy až po jeho rozpadu v následujícím roce. Ledvinovitá, slabě zploštělá, asi 3,5 mm dlouhá semena mohou být olivově zelená až červeno hnědá.\n\nPo svém okolí se rozmnožuje oddenky a vytváří husté jednodruhové kolonie. Na větší vzdálenosti se šíří semeny která klíčí až v druhé půli jara.\n\nJestřabina lékařská má, jak napovídá druhové jméno, mnohé léčivé vlastnosti využívané v lidovém léčitelství, sbírá se hlavně její nať. Rostlina obsahuje glykosidy, aminokyseliny, sacharidy, saponiny, třísloviny a hořčiny. Usušená droga se podává formou nálevu a její hlavní léčebné vlastnosti spočívají ve snižování hladiny cukru v krvi, ke zvyšování činnosti mléčných žláz a působí také silně močopudně. Naopak její semena nejsou lidem prospěšná a ve větším množství mohou uškodit.\n\nV minulosti byla vysévána jako pícnina obsahující hodně bílkovin i sacharidů a pro zvýšení produkce mléka se přidávala dobytku do krmiva. V současnosti se od této praxe upustilo, neboť dojivost je sice výšší, ale mléko mívá nepříznivé organoleptické vlastnosti (hořkost). Při kombinaci s jinými krmivářskými surovinami dochází k poškozování trávicího traktu a ke snižování hmotnosti zvířat. V současnosti bývá tato rychle rostoucí rostlina používána jako zelené hnojení, obohacuje půdu o organickou hmotu i atmosférický dusík.\n\nV „Červeném seznamu cévnatých rostlin České republiky“ je jestřabina lékařská uvedena jako vzácnější druh vyžadující další pozornost (C4a).\n\n\n \n"}
{"id": "1102979", "url": "https://cs.wikipedia.org/wiki?curid=1102979", "title": "Daniel Teklehaimanot", "text": "Daniel Teklehaimanot\n\nDaniel Teklehaimanot Girmazion (* 10. listopadu 1988) je eritrejský cyklista, od roku 2014 člen jihoafrického profesionálního týmu Team Dimension Data. Je prvním eritrejským cyklistou, který se zúčastnil olympiády a jedné z Grand Tours. Absolvoval tréninkové centrum Mezinárodní cyklistické unie pro závodníky z rozvojových zemí. Byl členem eritrejského týmu, který pětkrát vyhrál mistrovství Afriky v časovce.\n\n\n"}
{"id": "1102982", "url": "https://cs.wikipedia.org/wiki?curid=1102982", "title": "Grand Prix Hassan II 2015", "text": "Grand Prix Hassan II 2015\n\nGrand Prix Hassan II 2015 byl tenisový turnaj pořádaný jako součást mužského okruhu ATP World Tour, který se hrál v areálu Complexe Al Amal na otevřených antukových dvorcích. Konal se mezi 6. až 12. dubnem 2015 v marocké Casablance jako 31. ročník turnaje.\n\nTurnaj s rozpočtem 439 405 eur patřil do kategorie ATP World Tour 250. Nejvýše nasazeným hráčem ve dvouhře se stal dvácátý pátý tenista světa a obhájce titulu Guillermo García-López ze Španělska, který po volném losu vypadl ve druhém kole s Maročanem Laminem Ouahabem.\n\nTřetí singlovou trofej na okruhu ATP Tour získal Slovák Martin Kližan. Deblovou soutěž ovládla australsko-kanadská dvojice Rameez Junaid a Adil Shamasdin.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1102983", "url": "https://cs.wikipedia.org/wiki?curid=1102983", "title": "Jakub Bílský z Bělé", "text": "Jakub Bílský z Bělé\n\nJakub Bílský z Bělé, O.Cist. († 29. srpna 1587) byl v letech 1572-1587 opatem cisterciáckého kláštera na Velehradě.\n\nDo úřadu velehradského opata byl postulován v prosinci roku 1572 a řídil tento klášter téměř patnáct let. Vedl vleklé majetkové spory s majitelem buchlovského panství, Jindřichem Prakšickým ze Zástřizl. Jindřich Prakšický například svým poddaným toleroval krádeže hroznů z vinic patřících velehradskému klášteru. Tento šlechtic byl v červenci roku 1582 zavražděn, a opat Jakub byl jedním z podezřelých ze zorganizování jeho vraždy. Je však pravděpodobné, že Prakšický byl zabit v souboji jiným šlechticem a opat tedy s jeho smrtí neměl nic společného. Spory o majetek ale šlechticovou smrtí ustaly. Jakub Bílský byl velehradským opatem až do své smrti v roce 1587.\n\n\n"}
{"id": "1102984", "url": "https://cs.wikipedia.org/wiki?curid=1102984", "title": "Lukáš Vantuch", "text": "Lukáš Vantuch\n\nLukáš Vantuch (* 20. července 1987 v Jihlavě) je český hokejový útočník, který je momentálně volný hráč. Mimo Česko působil na klubové úrovni v Kanadě a Německu.\n\n\n\n"}
{"id": "1102985", "url": "https://cs.wikipedia.org/wiki?curid=1102985", "title": "Mezinárodní den Falun Dafa", "text": "Mezinárodní den Falun Dafa\n\nMezinárodní den Falun Dafa připadá na 13. května. V tento den lidé po celém světě, kteří se věnují metodě pro rozvoj těla a mysli nazývané Falun Dafa (český přepis Fa-lun Ta-fa) nebo také Falun Gong (Fa-lun-kung), oslavují narození zakladatele metody pana Li Hongzhiho (Li Čchung-c') a zároveň den prvního zveřejnění této metody na území Číny v roce 1992 ve městě Čchang-čchunu.\n\nV tento den se pořádají slavnostní průvody v kostýmech a skupinové ukázky cvičení. Skupinová cvičení několika tisíc lidí jsou k vidění například na Tchaj-wanu v New Yorku, Kanadě, Německu nebo Austrálii.\n\nKromě oslav se také konají protestní shromáždění před čínskými konzuláty neboť v Číně jsou tamním režimem, Komunistickou stranou Číny, stoupenci Fa-lun-kungu tvrdě pronásledováni. \n\n"}
{"id": "1102986", "url": "https://cs.wikipedia.org/wiki?curid=1102986", "title": "U.S. Men's Clay Court Championships 2015", "text": "U.S. Men's Clay Court Championships 2015\n\nU.S. Men's Clay Court Championships 2015, oficiálním názvem se jménem sponzora Fayez Sarofim & Co. U.S. Men's Clay Court Championships, byl tenisový turnaj pořádaný jako součást mužského okruhu ATP World Tour, který se hrál v areálu River Oaks Country Club na otevřených antukových dvorcích. Konal se mezi 7. až 12. dubnem 2015 v texaském Houstonu jako 47. ročník turnaje.\n\nTurnaj s rozpočtem 488 425 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvanáctý hráč světa Feliciano López ze Španělska, který ve čtvrtfinále podlehl Samu Querreymu.\n\nSinglovou trofej vybojoval Američan Jack Sock a deblovou soutěž ovládl litevsko-ruský pár Ričardas Berankis a Teimuraz Gabašvili.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1102988", "url": "https://cs.wikipedia.org/wiki?curid=1102988", "title": "Dunaj-Ipeľ", "text": "Dunaj-Ipeľ\n\nNárodní park Dunaj-Ipeľ (maďarsky Duna–Ipoly Nemzeti Park) je jedním z nejvíce různorodých národních parků v Maďarsku. Byl vytvořen v roce 1997 z národních parků Pilis a Börzsöny s přidáním části nivy řeky Ipeľ. Národní park se rozkládá na území žup Budapešť, Pest, Komárom-Esztergom a Fejér. Kanceláře jsou v Budapešti a v Jókai zahradě (Budapešť XII) a jeho sídlo je v Ostřihomi.\n\nNěkteré druhy flóry i fauny se nacházejí pouze na území tohoto parku, existuje program pro záchranu těchto vzácných a ohrožených druhů.\n"}
{"id": "1102994", "url": "https://cs.wikipedia.org/wiki?curid=1102994", "title": "Monte-Carlo Rolex Masters 2015", "text": "Monte-Carlo Rolex Masters 2015\n\nMonte-Carlo Rolex Masters 2015 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Clubu na otevřených antukových dvorcích. Konal se mezi 12. až 19. dubnem 2015 ve francouzském příhraničním městě Roquebrune-Cap-Martin u Monte Carla jako 109. ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a jeho dotace činila 3 288 530 eur. Posedmé byla oficiálním generálním sponzorem švýcarská hodinářská společnost Rolex, jejíž název obsahoval pojmenování události.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovaly přidělování bodů a počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP World Tour 500, zatímco body byly přidělovány podle rozpisu kategorie Masters 1000.\n\nSinglový titul si připsala světová jednička Novak Djoković, když ve finále zdolala Tomáše Berdycha. Srbský tenista se tak stal prvním mužem, jenž dokázal v jediné sezóně vyhrát tři úvodní Mastersy roku. Celkově si v této „mistrovské sérii“ připsal 23. trofej, a současně čtvrtou v řadě. Deblovou soutěž opanovala bratrská dvojice nejlepšího světového páru Boba a Mika Bryanových, která tak obhájila monacký titul.\n\nNásledující hráčí obdrželi divokou kartu do hlavní soutěže:\n\nNásledující hráč nastoupil do hlavní soutěže v rámci žebříčkové ochrany:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastouply do čtyřhry z pozice náhradníka:\n\n\n\n\n"}
{"id": "1102995", "url": "https://cs.wikipedia.org/wiki?curid=1102995", "title": "Les Ardoines (stanice metra v Paříži)", "text": "Les Ardoines (stanice metra v Paříži)\n\nLes Ardoines je plánovaná stanice pařížského metra na budoucí lince 15 mezi stanicemi Vitry Centre a Le Vert de Maisons. Místo budoucí stanice se nachází jižně od Paříže ve městě Vitry-sur-Seine na ulici \"Rue Léon Geffroy\" poblíž železničního nádraží, kde bude možný přestup na linku RER C. Stanice bude umístěná v hloubce 24 m.\n\nPro realizaci stanice byla vybrána architektonická kancelář \"Valode et Pistre\". Otevření stanice je plánováno na rok 2022.\n\nV plánech rozvoje dopravní sítě po roce 2030 se počítá s prodloužením linky 10 až do této stanice, kde by končila.\n\nNázev stanice je prozatím provizorní a je odvozen od železničního nádraží.\n\n"}
{"id": "1102996", "url": "https://cs.wikipedia.org/wiki?curid=1102996", "title": "Le Vert de Maisons (stanice metra v Paříži)", "text": "Le Vert de Maisons (stanice metra v Paříži)\n\nLe Vert de Maisons je plánovaná stanice pařížského metra na budoucí lince 15 mezi stanicemi Les Ardoines a Créteil – L'Échat. Místo budoucí stanice se nachází jižně od Paříže na hranicích měst Maisons-Alfort a Alfortville na křižovatce ulic \"Avenue de la Liberté\" a \"Rue de Naples\" poblíž železničního nádraží, kde bude možný přestup na linku RER D. Stanice bude umístěná v hloubce 36 m.\n\nPro realizaci stanice byla vybrána architektonická kancelář \"Valode et Pistre\".\n\nOtevření stanice je plánováno na rok 2022.\n\n"}
{"id": "1102997", "url": "https://cs.wikipedia.org/wiki?curid=1102997", "title": "VLIW", "text": "VLIW\n\nVLIW () je procesorová architektura, která umožňuje instrukční paralelismus (vykonávání několik nezávislých instrukcí souběžně) aniž by CPU musela vyhodnocovat časovou návaznost jednotlivých operací a možné kolize. Paralelismu je dosaženo sloučením vzájemně nezávislých operací v jeden celek (instrukční paket). Mezi zástupce této architektury patří například procesory řady TMS320C6, SHARC, Itanium a některé grafické procesory (GPU).\n\n\nSnaha o zvýšení výpočetního výkonu procesorů postupně vedla k paralelnímu zpracování instrukcí, tedy k superskalárním mikroprocesorům i architektuře VLIW. Na rozdíl od procesorů architektury VLIW mají procesory s architekturou CISC instrukce s různou délkou instrukčního slova (různý počet bitů). To při paralelním zpracování instrukcí klade velké nároky na dekódování instrukčního toku. Mnohem jednodušší je dekódování instrukcí s pevnou délkou instrukčního slova. Tuto vlastnost mají například procesory s architekturou RISC. Ovšem samotná fixní délka instrukcí ještě neřeší rozdělování instrukcí do výpočetních jednotek a vzájemnou návaznost instrukcí, kdy libovolná instrukce potřebuje pro své řádné vykonání výsledek jiné paralelně zpracovávané instrukce. V takovém případě musí procesor vykonávání dané instrukce pozdržet až do doby, kdy jsou pro ni připravená data. Moderní procesory architektury CISC a RISC mohou toto řešit pomocí provádění instrukcí mimo pořadí (out of order) a pomocí přejmenovávání registrů (register renaming). To ovšem vyžaduje speciální a často i složité obvody v procesoru, což má vliv i na spotřebu energie. Vhodné uspořádání instrukcí může ovlivnit už překladač, ale i tak musí tyto procesory hlídat vzájemnou návaznost instrukcí.\n\nProblém párování instrukcí při paralelním zpracování řeší procesory architektury VLIW. Každá paralelně vykonávaná operace má přidělené své bitové pole v instrukčním paketu, který má stejnou délku. Struktura instrukčního paketu zároveň přiřazuje k dané operaci konkrétní výpočetní jednotku. Celý paket tak může sdružovat zároveň operace pro aritmeticko-logickou jednotku (ALU), operace pro matematický koprocesor (FPU), operace s pamětí a operaci skoku. Tato vlastnost umožňuje zjednodušit instrukční dekodér a tedy uspořit místo na čipu i snížit energetické nároky.\n\nNěkteré procesory mohou mít každé bitové pole pro operaci doplněné o bit, který určuje zda následující operace bude vykonána až v dalším hodinovém taktu. Tuto vlastnost mají například procesory rodiny TMS320C6.\n\nProcesory architektury VLIW se často uplatňují v úlohách zpracování signálů (digitální signálové procesory, DSP) nebo jako grafické procesory (GPU).\n\nVýpočetní výkon procesorů architektury VLIW je velmi závislý na optimalizaci programového kódu. Velmi záleží na tom, jak dobře dokáže překladač poskládat jednotlivé operace do instrukčního paketu. Překladač (kompilátor) sice může některá pole obsadit prázdnou instrukcí (NOP), což se ale projeví ve sníženém využití plného výpočetního potenciálu. Překladač dále musí zaručit posloupnost instrukcí, dodržet počet taktů pro vykonání jednotlivých operací, přiřadit správnou výpočetní jednotku a zamezit kolizím mezi operacemi. Samotný proces překladu programu může tedy ovlivnit i komerční úspěšnost daného procesoru.\n\nNeustálý vývoj výrobních technologií a vnitřních struktur procesorů způsobuje změny v časování některých instrukcí, změny ve výpočetních jednotkách i v počtu univerzálních registrů. U architektury VLIW pak v takovém případě program zkompilovaný pro předchozí typ procesoru není možné ve většině případů spustit na novějším typu procesoru. Příkladem mohou být grafické akcelerátory firmy AMD s architekturou VLIW5 a jejich novější čipy s architekturou VLIW4. Softwarová kompatibilita je zde řešena příslušným ovladačem pro daný typ grafické karty. Tento problém se ale nemusí příliš týkat vestavěných systémů (embedded system), které mají většinou stejný program po celou dobu své životnosti.\n\n\n"}
{"id": "1102999", "url": "https://cs.wikipedia.org/wiki?curid=1102999", "title": "Jozef Hrablík", "text": "Jozef Hrablík\n\nJozef Hrablík (* 7. prosince 1942) je bývalý slovenský fotbalista, útočník.\n\nV československé lize hrál za Spartak Plzeň a ZVL Žilina. Dal 6 ligových dólů.\n\n"}
{"id": "1103004", "url": "https://cs.wikipedia.org/wiki?curid=1103004", "title": "Elif Şafaková", "text": "Elif Şafaková\n\nElif Şafaková (* 25. října 1971, Štrasburk), narozená jako Elif Bilgin, je turecká spisovatelka. Píše v turečtině a angličtině.\n\nJako dcera diplomatky Şafak Ataymanové a profesora sociologie Nuri Bilgins vyrůstala mimo jiné v Madridu a Ammánu. Vystudovala mezinárodní vztahy na Orta Doğu Teknik Üniversitesi v Ankaře, obdržela magisterský titul v oboru genderu a ženských studií za práci \"The Deconstruction of Femininity Along the Cyclical Understanding of Heterodox Dervishes in Islam\" a na téže univerzitě promovala z politologie s prací \" An Analysis of Turkish Modernity Through Discourses of Masculinities\". Od roku 2006 pracovala jako odborný asistent na katedře blízkovýchodních studií na University of Arizona v Tucsonu. V současnosti působí na Kingston University v Londýně.\n\nLiterárně debutovala v roce 1994 povídkou \"Kem Gözlere Anadolu\". Její první román (\"Pinhan\") byl zveřejněn v roce 1997 a získala za něj \"cenu Mevlana\", která se uděluje za práce v oboru islámské mystiky. První průlom přišel s románem \"Şehrin Aynaları\" (Zrcadlo města), za který jí byla udělena \"Cenu unie tureckých spisovatelů\" v roce 2000.\n\nJe zakládajícím členem European Council on Foreign Relations. Jejím manželem je novinář Eyüp Can Saglik a mají dceru (* 2006) a syna (* 2008).\n\n\n\n\n"}
{"id": "1103005", "url": "https://cs.wikipedia.org/wiki?curid=1103005", "title": "Josef Anton Oelz", "text": "Josef Anton Oelz\n\nJosef Anton Oelz (24. ledna 1812 Dornbirn – 19. prosince 1893 Dornbirn) byl rakouský lékař a politik z Vorarlberska, v 2. polovině 19. století poslanec Říšské rady.\n\nByl synem koželuha. Studoval v letech 1833–1838 medicínu na Padovské univerzitě, na Římské univerzitě a na Vídeňské univerzitě. Roku 1850 získal titul doktora lékařství. Působil potom jako praktický lékař v rodném Dornbirnu.\n\nByl aktivní i veřejně a politicky. Byl členem katolických spolků. Roku 1870 byl zvolen na Vorarlberský zemský sněm. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady vyslán roku 1871 za kurii venkovských obcí ve Vorarlbersku. Rezignace oznámena na schůzi 15. února 1873. Do vídeňského parlamentu se ovšem krátce poté vrátil v prvních přímých volbách do Říšské rady roku 1873, kdy uspěl v kurii venkovských obcí, obvod Bregenz, Bregenzerwald, Dornbirn. Slib složil 21. listopadu 1873. Mandát zde obhájil i ve volbách do Říšské rady roku 1879 a volbách do Říšské rady roku 1885.\n\nStranicky se profiloval jako německý konzervativec (takzvaná Strana práva, neboli Hohenwartův klub). Patřil k umírněným politikům. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. V roce 1890 se uvádí jako poslanec bez klubové příslušnosti.\n\nZemřel v prosinci 1893.\n"}
{"id": "1103006", "url": "https://cs.wikipedia.org/wiki?curid=1103006", "title": "Adam Jánošík", "text": "Adam Jánošík\n\nAdam Jánošík (* 7. září 1992, Spišská Nová Ves, Slovensko) je slovenský lední hokejista.\n\nStatistiky reprezentace na Mistrovstvích světa a Olympijských hrách:\n"}
{"id": "1103011", "url": "https://cs.wikipedia.org/wiki?curid=1103011", "title": "Süreyya Ağaoğlu", "text": "Süreyya Ağaoğlu\n\nSüreyya Ağaoğlu (1903, Šuša – 29. prosince 1989, Istanbul) byla turecká právnička a spisovatelka ázerbájdžánského původu.Je první ženou právníkem v turecké historii.\n\nByla dcera Ahmeta Ağaoğlula, prominenta Ázerbájdžánu a později tureckého politika. Po pádu Ázerbájdžánské demokratické republiky v roce 1920 se rodina přestěhovala do Turecka, kde Sureyya vystudovala na Istanbulské univerzitě právnickou fakultu a pracovala jako právník od roku 1927 až do své smrti v roce 1989. Je autorkou knih \"Londra'da Gördüklerim\" a \"Bir Hayat Böyle Geçti\".\n\nZemřela na mrtvici v roce 1989.\n"}
{"id": "1103013", "url": "https://cs.wikipedia.org/wiki?curid=1103013", "title": "Mixxx", "text": "Mixxx\n\nMixxx je počítačový program s otevřeným zdrojovým kódem pro hudební diskžokeje. Program je obzvláště vhodný pro styl míchání známý jako plynulý přechod mezi skladbami. Mixxx je multiplatformní, přirozeně podporuje většinu běžných hudebních souborových formátů a lze jej ovládat pomocí řadičů MIDI a HID.\n\nProjekt byl spuštěn na začátku roku 2001 z důvodu psaní doktorské práce jako jeden z prvních systémů digitálního diskžokejování. Dnes jde o uhlazenou aplikaci, která je ročně stažena víc než milionkrát a obsahuje mnoho pro digitální diskžokejová řešení běžných funkcí, jakož i některé jedinečné: Podporuje pokročilé MIDI a HID DJ řadiče, je licencován pod GPL (v2.0 nebo novější) a běží na všech hlavních operačních systémech pro stolní počítače. Do vydání verze 1.10.0 s prací na Mixxxu pomohlo více než 100 vývojářů a uměleckých tvůrců.\n\nMixxx dokáže přečíst nejoblíbenější formáty zvuku včetně MP3, Ogg Vorbis, WAV, AIFF a FLAC. Verze 1.8 uvedla systém přídavných modulů, aby byl Mixx schopen přečíst jiné formáty včetně patentově chráněných, jejichž dekodéry nelze společně s Mixxem ve spustitelné podobě legálně šířit (např. M4A/AAC/MP4). Všechny takové přídavné moduly jsou, v případě že jsou přítomny, automaticky nahrávány za běhu programu.\n\nMixxx podporuje ASIO, WASAPI a DirectSound na Windows, OSS, ALSA a JACK na Linuxu, a CoreAudio na Mac OS X, vše toto přes PortAudio. Znamená to, že všechna zvuková zařízení podporovaná operačním systém jsou v Mixxxu použitelná.\n\nPro ovládání vnějšího vybavení Mixxx podporuje mnoho řadičů MIDI a HID a je jediným programem pro diskžokejování používajícím JavaScript pro pokročilou součinnost s řadiči a zpětnou vazbu (představeno ve verzi 1.7.0.)\n\nPřes podsystém ovládání vinylem, který je postaven na programu xwax, jsou podporovány také standardní analogové gramofonové talíře a přehrávače CD. To umožňuje, aby gramofonové talíře a přehrávače CD digitální hudbu ovládaly přes užití časově zakódovaného média.\n\nMixxx je jedním z prvních svobodných programů s otevřeným zdrojovým kódem dostupným v obchodu Mac App Store.\nZa méně než 48 hodin od okamžiku, kdy se v něm objevil v únoru 2011 Mixxx se stal číslem 1 mezi nejlepšími aplikacemi zdarma v USA, Německu a v Itálii.\nMixxx byl přijat jako vyučující organizace na GSoC v letech 2007, 2008, 2010, 2011, 2012, a 2013.\n\n"}
{"id": "1103014", "url": "https://cs.wikipedia.org/wiki?curid=1103014", "title": "Carlo Pascotini von Ehrenfels", "text": "Carlo Pascotini von Ehrenfels\n\nCarlo Pascotini von Ehrenfels (1. května 1797 Terst – 3. února 1879 Terst) byl rakouský státní úředník a politik z Terstu, v 2. polovině 19. století poslanec Říšské rady.\n\nJeho otec Giovanni Pascotini von Ehrenfels byl významným právníkem. Carlo absolvoval Tereziánskou akademii ve Vídni. Roku 1819 nastoupil jako konceptní praktikant na krajský úřad pro Istrii v Terstu. Později byl vicesekretářem gubernia v Milánu, prezidiálním tajemníkem a vládním radou v Benátkách a delegátem v Udine a Mantově. V roce 1849 se stal intendantem rakouské okupační armády v Papežském státu. Byl potom radou místodržitelství v Milánu a v období let 1853–1860 dvorním radou u místodržitelství v Terstu.\nPo odchodu ze státních služeb se zapojil do politiky. Roku 1863 byl zvolen na Terstský zemský sněm, kde zasedal do roku 1879. Zemský sněm ho roku 1868 delegoval i do Říšské rady (celostátní parlament, volený nepřímo zemskými sněmy). 17. října 1868 složil slib. Opětovně byl zemským sněmem do Říšské rady vyslán roku 1870 a 1871. Patřil k Straně ústavověrného velkostatku, která byla centralisticky a provídeňsky orientovaná. Národní listy ale uvádějí, že Pascotini do roku 1872 vystupoval na Říšské radě jako předseda federalistického klubu pravého středu a teprve následně se obrátil k ústavověrné (centralistické) linii.\n\nZastával funkci prezidenta organizace Società zoofila triestina.\n"}
{"id": "1103015", "url": "https://cs.wikipedia.org/wiki?curid=1103015", "title": "Libor Hudáček", "text": "Libor Hudáček\n\nLibor Hudáček (* 7. září 1990 Levoča, Československo) je slovenský lední hokejista.\n\n\nStatistiky reprezentace na Mistrovstvích světa a Olympijských hrách:\n"}
{"id": "1103024", "url": "https://cs.wikipedia.org/wiki?curid=1103024", "title": "Sevgi Soysal", "text": "Sevgi Soysal\n\nSevgi Soysal (30. září 1936, Istanbul – 22. listopadu 1976, Istanbul), narozená jako Sevgi Yenen, byla turecká spisovatelka. \n\nNarodila se jako třetí ze šesti dětí architekta Mithata Yenena a jeho německé manželky Anneliese Ruppové, která později přijala turecké jméno Aliye. Po ukončení střední školy v Ankaře studovala filologii na Ankarské univerzitě, ale studia nedokončila. Získala titul až na konci 60. let.\n\nV roce 1956 se provdala do básníka a překladatele Özdemira Nutku. Následovala svého manžela do Německa, kde navštěvovala jeden rok přednášky o archeologii a divadle na univerzitě v Göttingenu. Otěhotněla a vrátila se domů. V roce 1958 porodila syna jménem Korkuta. Mezi lety 1960 a 1961 pracovala v Kulturním centru německého velvyslanectví v Ankaře a pro Ankara Radyosu. Hrála v divadelní hře \"Zafer Madalyası\" uváděné v ankarském divadle Meydan a režírované Haldunem Dormenem. V roce 1965 se vdala za hereckého kolegu Başara Sabuncu.\n\nPo vojenském převratu 12. března 1971 byla obviněna z příslušnosti k levicové organizaci a vsazena do vězení. Během svého zadržení se setkala s Mümtazem Soysalou, profesorem ústavního práva, který byl také zadržen za propagandu. Uzavřeli spolu sňatek přímo ve vězení. Jejich dcera Defna se narodila v prosinci 1973 a dcera Funda v březnu 1975. Sevgi Soysal byla opět zatčena z politických důvodů. Strávila osm měsíců vězení a dva a půl měsíce v exilu v Adaně.\n\nZemřela na rakovinu prsu ve věku 40 let. Je pohřbena na Zincirlikuyu Mezarlığı v Istanbulu. \n\n"}
{"id": "1103026", "url": "https://cs.wikipedia.org/wiki?curid=1103026", "title": "Gustaw Piotrowski", "text": "Gustaw Piotrowski\n\nGustaw Piotrowski (1. března 1833 Tarnów – 31. prosince 1884 Krakov) byl rakouský lékař, fyziolog, vysokoškolský pedagog a politik polské národnosti z Haliče, v 2. polovině 19. století poslanec Říšské rady.\n\nStudoval v letech 1851–1856 medicínu na Vídeňské univerzitě, kde mezi jeho pedagogy patřil mj. Ernst Wilhelm von Brücke. V roce 1856/1857 byl asistentem u Johanna Nepomuka Czermaka v Krakově. V roce 1857 získal titul doktora lékařství. V roce 1857/1858 pobýval na univerzitě v Göttingenu, kde se u profesorů Wöhlera Webera specializoval na fyziologii. V roce 1858/1859 pak získával poznatky z chemie a fyziky u profesorů Bunsena a Helmholtze v Heidelbergu. Odmítl pozvání do Varšavy a nastoupil místo toho na Jagellonskou univerzitu v Krakově. Zde byl v roce 1859/1860 suplentem a v období let 1860–1884 profesorem fyziologie, přičemž v období 1864/1865, 1865/1866, 1868/1869, 1870/1871, 1876/1877, 1877/1878, 1880/1881 a 1883/1884 byl děkanem lékařské fakulty. V roce 1873/1874 působil jako rektor univerzity. V roce 1868 prosadil výstavbu nového ústavu fyziologie. Publikoval desítky odborných studií. Byl členem akademie věd v Krakově. Působil i jako kurátor zemědělské školy v Czernichówě u Krakova.\n\nByl aktivní i veřejně a politicky. Byl zvolen na Haličský zemský sněm. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady vyslán roku 1871 za kurii velkostatkářskou v Haliči. Mandát ale byl 21. dubna 1873 prohlášen pro dlouhodobou absenci za zaniklý.\n\nZemřel v prosinci 1884. Jeho syn Gustaw Piotrowski mladší byl rovněž významným lékařem.\n"}
{"id": "1103027", "url": "https://cs.wikipedia.org/wiki?curid=1103027", "title": "Pavol Majerčík", "text": "Pavol Majerčík\n\nPavol Majerčík (* 26. července 1937) je bývalý slovenský fotbalista, útočník.\n\nV československé lize hrál za Dynamo Žilina. Dal 23 ligových dólů. V Poháru vítězů pohárů nastoupil ve 4 utkáních a dal 1 gól.\n\n\n"}
{"id": "1103028", "url": "https://cs.wikipedia.org/wiki?curid=1103028", "title": "Skupina procesů", "text": "Skupina procesů\n\nSkupina procesů je v informatice prostředek pro označení (zastřešení) množiny jednoho nebo více procesů, zřízený kvůli možnosti odvolávat se na několik spolu souvisejících procesů jedním identifikátorem. Skupiny procesů jsou využívány k ovládání a distribuci signálů. Signál nasměrovaný do skupiny procesů je individuálně doručen všem procesům ve skupině. Skupiny procesů jsou dostupné v operačních systémech vycházejících ze standardu POSIX.\n\nSkupiny procesů jsou dále seskupovány do sessions (sezení). Skupiny procesů mohou migrovat do jiných sessions a proces smí vytvářet nové skupiny procesů pouze v rámci té session, kde se sám nachází. Nové obrazy procesů jsou vytvořené voláním funkce z rodiny exec, dědí členství ve skupině procesů a skupinové členství svého původního obrazu.\n\nRozdělení signálů skupinám procesů utváří základní správu řízení úloh využívaných programy shellu. Ovladač tty v sobě zahrnuje obecnou definici foreground skupiny procesů, ke kterým vysílá signály: SIGTSTP, SIGQUIT a SIGINT generované přerušeními z klávesnice. Posílá také SIGTTIN a SIGTTOU signály každému procesu, který se pokusí číst nebo zapisovat do terminálu a zároveň není ve foreground skupinou procesů. Shell okamžitě vytvoří oddělené roury skupin procesů a určuje, která skupina je foreground daný terminál, takto ovlivní, jaké procesy (a jaké roury) mohou zobrazovat na výstup terminálu a získávat vstupy z terminálu v konkrétním čase.\n\nKdyž shell rozdvojí proces (operací fork) pro příkazovou rouru, potomek i rodič se okamžitě pokusí stát se hlavním procesem skupiny. Oba procesy se pokusí provést to samé, aby se předešlo souběhu potomka, který se stává hlavním procesem skupiny procesů vykonávajícího obraz programu vykonávaného příkazu a rodiče nebo tty ovladače, snažícího se poslat signál řídící skupině. To ale může vyvolat jiný souběh, kdy potomek skončí akci před, než rodič začne. Rodič pak může nastavit špatný proces jako hlavní ve skupině. Nejbezpečnější je, nechat rodiče počkat, než se potomek stane hlavní ve skupině použitím vfork() nebo využitím komunikace skrz rouru.\n\nV případě textového terminálu na Unixovém systému se v rámci sezení implementují uživatelská sezení. Jediný proces, session leader, interaguje s ovládacím terminálem. Tak se dá zajistit, aby byly všechny programy ukončeny, když uživatel ukončí spojení s terminálem. Tam kde není session leader, očekává se u foreground skupiny procesů, že budou schopny zvládnout ukončení spojení samy.\n\nKoncept session je téměř nepoužitelný v případě grafických uživatelské rozhraní, kde je zapojen X display manager. Zde je pro uživatelská sezení potřeba využít jiné mechanismy.\n\nSystémové volání setsid() je využito k vytvoření nového session obsahující jedinou (novou) skupinu procesů. Skupiny procesů jsou identifikovány celým kladným číslem (integer), ID skupiny procesů je identifikátorem toho procesu, který je nebo byl hlavním ve skupině procesů. Skupiny procesů nemusí mít nutně hlavní proces, ačkoliv je vždy některý z nich první v pořadí. Sessions jsou identifikována pomocí ID skupiny procesů hlavního procesu v session. \n\nSystémové volání setpgid() se využívá pro nastavení ID skupiny procesů a to buď sloučením procesů do již existující skupiny procesů nebo vytvořením nové skupiny procesů v rámci session s procesem, který se pak stane hlavním procesem nově vzniklé skupiny. POSIX zakazuje opětovné využití ID procesů, pokud skupina s tímto identifikátorem stále existuje. Takto je garantováno, že se procesy nestanou hlavními procesy ve skupině omylem. \n\nSystémové volání kill je schopné směrovat signály buď k jednotlivým procesům, nebo skupinám procesů.\n"}
{"id": "1103030", "url": "https://cs.wikipedia.org/wiki?curid=1103030", "title": "Marko Daňo", "text": "Marko Daňo\n\nMarko Daňo (* 30. listopadu 1994, Eisenstadt, Rakousko) je slovenský lední hokejista a reprezentant, v současnosti hrající za klub Columbus Blue Jackets v National Hockey League (NHL). Jeho otec Jozef Daňo je bývalým ledním hokejistou a slovenským reprezentantem.\n\nStatistiky reprezentace na Mistrovstvích světa a Olympijských hrách:\n"}
{"id": "1103031", "url": "https://cs.wikipedia.org/wiki?curid=1103031", "title": "Semiha Berksoy", "text": "Semiha Berksoy\n\nSemiha Berksoy (1910, Istanbul - 15. srpna 2004) byla jednou z prvních tureckých operních pěvkyň, primadonou turecké opery, malířkou, a mezinárodně uznávanou umělkyní.\n\nNarodila se jako dcera malířky. Vystudovala malířství na istanbulské akademii výtvarných umění a zpěv na městské konzervatoři.\n\nSvou hereckou kariéru začala roku 1931 rolí \"Semihy\" v prvním tureckém zvukového filmu \"İstanbul Sokaklarında\" v režii Muhsina Ertuğrula. Poté byla obsazována do operetních představeních v istanbulských divadlech. Zpívala v první turecké opeře \"Özsoy\" v roce 1934 (vytvořenou na zakázku Kemala Atatürka skladatelem Adnanem Saygunem). Byla oceněna jako první turecká operní pěvkyně a získala možnost dalšího studia na berlínské hudební akademii. Od roku 1934 začala vystupovat v Turecku, Německu a Portugalsku, stávala se známou jako wágnerovský soprán. V roce 1939 při příležitosti oslavy 75. narozenin Richarda Strausse v Berlíně, zpívala roli Ariadny z Naxosu, a stala se první turecký primadonnou hrající na evropském jevišti. Po návratu do Turecka spolupracovala s Carlem Ebertem na vytvoření turecké státní opery a baletu.\n\nZ Istanbulské opery odešla v roce 1972. Po svém odchodu do důchodu zůstala aktivní především jako divadelní umělec. Zemřela v Istanbulu ve věku 94 na komplikace po operaci srdce. Její dcera Zeliha Berksoy je herečka.\n\n"}
{"id": "1103033", "url": "https://cs.wikipedia.org/wiki?curid=1103033", "title": "Štefan Pažický", "text": "Štefan Pažický\n\nŠtefan Pažičký (* 23. srpna 1940) je bývalý slovenský fotbalista, útočník.\n\nV československé lize hrál za Dynamo Žilina. Dal 15 ligových dólů.\n\n"}
{"id": "1103035", "url": "https://cs.wikipedia.org/wiki?curid=1103035", "title": "Kanton Essômes-sur-Marne", "text": "Kanton Essômes-sur-Marne\n\nKanton Essômes-sur-Marne (fr. \"d'Essômes-sur-Marne\") je francouzský kanton v departementu Aisne v regionu Hauts-de-France. Tvoří ho 47 obcí. Kanton vznikl v roce 2015.\n\n\n"}
{"id": "1103039", "url": "https://cs.wikipedia.org/wiki?curid=1103039", "title": "Bella Moretti", "text": "Bella Moretti\n\nBella Moretti (* 12. března 1989, Las Vegas, Nevada), vlastním jménem Arielle Myles je americká pornoherečka.\n\n"}
{"id": "1103041", "url": "https://cs.wikipedia.org/wiki?curid=1103041", "title": "Sojuz-TMA", "text": "Sojuz-TMA\n\nSojuz-TMA je řada ruských kosmických lodí využívaných v letech 2002–2012 agenturou Roskosmos k pilotovaným letům na oběžnou dráhu Země. Jedná se o jednu z modernizovaných variant lodí Sojuz.\n\nV roce 2002 nahradila předchozí verzi Sojuz-TM (poslední modul Sojuz TM-34, který přistál na Zemi 10. listopadu 2002) a sloužila především jako dopravní prostředek kosmonautů ze Země na Mezinárodní vesmírnou stanici (ISS) a zpět. Lodě Sojuz-TMA byly na ISS využívány také jako záchranný prostředek; ke stanici byly vždy připojeny dva kusy. Protože každá loď Sojuz-TMA byla schopná pojmout tři osoby, byl maximální počet kosmonautů omezen na šest lidí. Ve funkci záchranného modulu nahradily Sojuzy-TMA americký návratový letoun NASA X-38, jehož vývoj byl v roce 2002 zastaven. Do roku 2012 se uskutečnilo 22 letů lodí Sojuz-TMA.\n\nPrvní let Sojuzu-TMA byl Sojuz TMA-1, jehož start se uskutečnil 30. října 2002. Posledním letem pak byl Sojuz TMA-22, který přistál na Zemi 27. dubna 2012. Již v roce 2010 začal létat k ISS nový Sojuz TMA-M, který postupně úplně nahradil Sojuz-TMA.\n\n"}
{"id": "1103042", "url": "https://cs.wikipedia.org/wiki?curid=1103042", "title": "Annett Böhmová", "text": "Annett Böhmová\n\nAnnett Böhm, (* 8. leden 1980 Meerane, Německá demokratická republika) je bývalá reprezentantka Německa v judu. Je držitelkou bronzové olympijské medaile.\n\nS judem začala v 7 letech v rodném městě. V 15 letech se přesunula do Lipska, kde se připravovala pod vedením Norberta Littkopfa. Její hlavní rivalkou v německé reprezentaci byla Heide Wollertová.\n\nV reprezentaci nahradila ve střední váze po olympijských hrách v Sydney v roce 2000 Yvonne Wansartovou. V roce 2003 se kvalifikovala bronzovou medailí z mistrovství světa přímo na olympijské hry v Athénách v roce 2004. Na olympijský turnaj se připravila velmi dobře, nestačila pouze na Nizozemku Boschovou a získala bronzovou olympijskou medaili.\n\nPo olympijských hrách v Athénách se potýkala s častými zdravotními problémy, ale na olympijské hry v Pekingu v roce 2008 se opět připravila poctivě. Vybojovala 5. místo. Vzápětí ukončila sportovní kariéru. Věnuje se novinářské práci. Bývá spolukomentátorkou online přenosů z judistických turnajů.\n\n"}
{"id": "1103043", "url": "https://cs.wikipedia.org/wiki?curid=1103043", "title": "Wilhelm Schaup", "text": "Wilhelm Schaup\n\nWilhelm Schaup (4. dubna 1838 Vídeň – 28. listopadu 1899 Vídeň) byl rakouský podnikatel (majitel pivovaru Zipf) a politik z Horních Rakous, v 2. polovině 19. století poslanec Říšské rady.\n\nJeho otec Franz Schaup byl bankéřem, který roku 1858 získal pilu, mlýn a malý pivovar a později byl zakladatelem velkého pivovaru Zipf. Wilhelm vystudoval akademické gymnázium ve Vídni a v letech 1855–1859 práva na Vídeňské univetzitě, kde roku 1860 získal titul doktora práv. Nastoupil pak do otcova pivovaru, jehož vedení převzal roku 1864. V té době měl podnik výstav 14 206 hl. Nadále modernizoval a rozšiřoval výrobu. Od roku 1871 mu patřily velkostatky Frankenburg a Frein. V roce 1887 dosáhl pivovar výstavu 100 000 hl a byl největším pivovarem v Horních Rakousích. V roce 1892 zde bylo poprvé v Rakousku zavedeno umělé chlazení a roku 1894 tu vyrostla první elektrifikovaná železniční vlečka. Pro dělníky zřídil podnikovou nemocnici a roku 1886 systém dělnického zdravotního pojištění.\n\nByl aktivní i veřejně a politicky. Roku 1865 se stal starostou města Neukirchen an der Vöckla. Roku 1868 byl zvolen na Hornorakouský zemský sněm. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do Říšské rady vyslán roku 1871 za kurii obchodních a živnostenských komor v Horních Rakousích. Do vídeňského parlamentu se dostal i v prvních přímých volbách do Říšské rady roku 1873 (kurie obchodních a živnostenských komor, obvod Linec, Urfahr atd.). Mandát zde obhájil i ve volbách do Říšské rady roku 1879. Rezignace oznámena na schůzi 18. března 1884, 8. května 1884 po novém zvolení opětovně složil slib. Uspěl rovněž ve volbách do Říšské rady roku 1885 a volbách do Říšské rady roku 1891. Rezignaci oznámil dopisem 23. listopadu 1893. Důvodem k složení mandátu byl fakt, že při volbě předsedy rozpočtového výboru jeho poslanecký klub podpořil jiného kandidáta.\n\nPatřil k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. V roce 1879 již je řazen do mladoliberálního (mladoněmeckého) Klubu pokroku. Rovněž po volbách v říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV letech 1882–1889 zastupoval Říšskou radu v Státní železniční radě a zasedal po několik let i v ústředním výboru Hornorakouské zemědělské společnosti. Roku 1894 daroval 50 000 zlatých na pojištění živnostníků. V závěru života se ze zdravotních důvodů stáhl z politiky.\n"}
{"id": "1103046", "url": "https://cs.wikipedia.org/wiki?curid=1103046", "title": "Hořavka", "text": "Hořavka\n\nHořavka je český rodový název pro několik druhů kaprovitých ryb:\n"}
{"id": "1103047", "url": "https://cs.wikipedia.org/wiki?curid=1103047", "title": "Končiny (Hořičky)", "text": "Končiny (Hořičky)\n\nKončiny jsou malá osada, část obce Hořičky v okrese Náchod. Nacházejí se asi 1 km na jihozápadně od Hořiček. V roce 2015 zde byly 4 domy. Přístup do osady je možný pouze po polní cestě vedoucí z osady Nový Dvůr. Dominantou nejbližšího okolí osady je věžovitý vodojem.\n\nKončiny leží v katastrálním území Chlístov u Hořiček.\n"}
{"id": "1103049", "url": "https://cs.wikipedia.org/wiki?curid=1103049", "title": "Johann Schrems", "text": "Johann Schrems\n\nJohann Schrems (16. března 1824 Kirchdorf am Inn – 30. března 1905 Kirchdorf am Inn) byl rakouský politik z Horních Rakous, v 2. polovině 19. století poslanec Říšské rady.\n\nPocházel z rolnické rodiny. Byl členem katolických spolků ve městě Ried im Innkreis.\n\nByl aktivní i politicky. Roku 1870 byl zvolen na Hornorakouský zemský sněm za kurii venkovských obcí v okrese Ried. Patřil ke katolickým konzervativcům. Na sněmu prosazoval myšlenku zřízení zemské rolnické školy a zabýval se podporou zemědělců postižených od roku 1869 agrární krizí. Odmítl nicméně zřízení hypoteční banky, za což byl kritizován. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). 20. února 1871 složil slib. Do vídeňského parlamentu se vrátil v prvních přímých volbách do Říšské rady roku 1873 (kurie venkovských obcí, obvod Ried, Braunau atd.). V Říšské radě patřil mezi aktivní poslance.\n\nPo odchodu z Říšské rady byl zvolen za náhradníka zemské komise pro pozemkovou daň. Roku 1890 ze zdravotních důvodů rezignoval na mandát v zemském sněmu.\n"}
{"id": "1103051", "url": "https://cs.wikipedia.org/wiki?curid=1103051", "title": "Ndola", "text": "Ndola\n\nNdola je třetí největší město v Zambii a hlavní město provincie Copperbelt. Je to také důležité průmyslové a obchodní centrum s mezinárodním letištěm. Leží jen 10 kilometrů od hranice s Demokratickou republikou Kongo.\n\n"}
{"id": "1103052", "url": "https://cs.wikipedia.org/wiki?curid=1103052", "title": "Saint-Maur – Créteil (stanice metra v Paříži)", "text": "Saint-Maur – Créteil (stanice metra v Paříži)\n\nSaint-Maur – Créteil je plánovaná stanice pařížského metra na budoucí lince 15 mezi stanicemi Créteil – L'Échat a Champigny Centre. Místo budoucí stanice se nachází jižně od Paříže ve městě Saint-Maur-des-Fossés pod železničním nádražím, kde bude možný přestup na linku RER A. Stanice bude umístěná v hloubce 52,6 m, čímž se stane nejhlubší stanicí na tomto úseku.\n\nPro realizaci stanice byla vybrána architektonická kancelář ANMA. Přípravné začnou na počátku roku 2016. Otevření stanice je plánováno na rok 2022.\n\nNázev stanice je odvozen od železničního nádraží podle měst Saint-Maur-des-Fossés a Créteil.\n\n"}
{"id": "1103053", "url": "https://cs.wikipedia.org/wiki?curid=1103053", "title": "Nový Dvůr (Hořičky)", "text": "Nový Dvůr (Hořičky)\n\nNový Dvůr je malá osada, část obce Hořičky v okrese Náchod. Nachází se asi 1 km na jižně od Hořiček. V roce 2011 zde bylo 15 domů s 24 obyvateli. Přístup do osady je možný ze silnice spojující Újezdec s Hořičkami.\n\nNový Dvůr leží v katastrálním území Hořičky. Osada leží v nadmořské výšce téměř 400 m.\n\n"}
{"id": "1103054", "url": "https://cs.wikipedia.org/wiki?curid=1103054", "title": "Protoplanetární mlhovina", "text": "Protoplanetární mlhovina\n\nProtoplanetární mlhovina (PPM) je astronomický objekt, který je krátkodobou fází hvězdného vývoje mezi pozdní asymptotickou větví obrů (LAGB) a následnou planetární mlhovinou. PPM silně vyzařuje infračervené záření, podobá se reflexní mlhovině. Ve vývojovém cyklu hvězd střední velikosti (1-8 hmotností Slunce) je jejich předposlední fází, v níž dosahuje hvězda vysokého jasu. Vzhledem ke krátké době existence víme v naší Galaxii jen o několika stech takových objektech. Patří mezi ně například IRAS 13208-6020 či IRAS 20068+4051.\n"}
{"id": "1103059", "url": "https://cs.wikipedia.org/wiki?curid=1103059", "title": "Kanton Guignicourt", "text": "Kanton Guignicourt\n\nKanton Guignicourt (fr. \"Canton de Guignicourt\") je francouzský kanton v departementu Aisne v regionu Hauts-de-France. Tvoří ho 78 obcí. Kanton vznikl v roce 2015.\n\n\n\n"}
{"id": "1103061", "url": "https://cs.wikipedia.org/wiki?curid=1103061", "title": "Franz Coronini-Cronberg", "text": "Franz Coronini-Cronberg\n\nFranz Coronini-Cronberg (31. července 1830 Vídeň – 25. srpna 1901 Gorizia) byl rakouský politik, v 2. polovině 19. století poslanec Říšské rady a dlouholetý zemský hejtman Gorice a Gradišky; zakladatel tzv. Coroniniho klubu na Říšské radě.\n\nJeho otcem byl rakouský vysoký státní úředník Johann Baptist Coronini-Cronberg. Franz byl v mládí vychováván společně s pozdějším panovníkem Františkem Josefem a budoucím ministerským předsedou Eduardem Taaffem. Studoval filozofii a práva. V roce 1848 vstoupil do armády. Účastnil se válečných operací roku 1849, tažení v Itálii roku 1850 i prusko-rakouské války roku 1866. Roku 1867 odešel z vojska v hodnosti obersta. Věnoval se pak správě svého statku a politice.\n\nByl zvolen na Zemský sněm Gorice a Gradišky a v období let 1870–1899 byl zemským hejtmanem (předsedou sněmu a nejvyšším představitelem zemské samosprávy) v korunní zemi Gorice a Gradiška.\n\nZemský sněm ho roku 1871 delegoval i do Říšské rady (celostátní parlament, volený nepřímo zemskými sněmy) za kurii městskou a obchodních a živnostenských komor. Uspěl zde rovněž v prvních přímých volbách do Říšské rady roku 1873 (kurie městská a obchodních a živnostenských komor v Gorici a Gradišce). Mandát obhájil i ve volbách do Říšské rady roku 1879. V říjnu 1879 se navíc stal předsedou Poslanecké sněmovny Říšské rady, když získal 338 z 341 odevzdaných hlasů. Na poslanecký mandát rezignoval dopisem 11. března 1881, ale již 14. listopadu 1881 opětovně složil slib. Na post předsedy sněmovny ovšem místo něj již trvale usedl Franciszek Jan Smolka.\n\nV Říšské radě patřil od roku 1871 k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik), ale opakovaně se z jejich řad vyděloval kvůli své podpoře anexační politice ministra Gyuly Andrássyho. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. V roce 1878 je ovšem již uváděn jako člen mladoliberálního Klubu pokroku. Jeho rezignace na poslanecký mandát a s tím související zánik funkce předsedy Poslanecké sněmovny Říšské rady v roce 1881 souvisely s vyostřením rozporů mezi ním a ústavověrným politickým táborem. Po svém novém zvolení za poslance v doplňovací volbě roku 1881 již postupoval jako zcela samostatný aktér parlamentní politiky. Koncem roku 1881 se nepřipojil k nově založenému opozičnímu poslaneckému Klubu sjednocené levice, do kterého se sloučilo více ústavověrných politických proudů.\n\nV prosinci 1882 pak po delších přípravách a náznacích oficiálně oznámil vznik nového poslaneckého klubu, nazvaného formálně Klub liberálního středu, známějšího ovšem pod názvem Coroniniho klub, ke kterému se přihlásilo v první fázi necelých 20 poslanců. V parlamentní praxi se klub profiloval jako vstřícnější ke konzervativní a federalistické vládní většině kabinetu Eduarda Taaffeho. Hlásily se k němu zejména politici italského původu z jižních korunních zemí, dále někteří německorakouští i rusínští poslanci.\n\nZnovu se Coronini dostal do parlamentu i ve volbách do Říšské rady roku 1885. K jeho poslaneckému klubu se po volbách hlásilo 23 poslanců. Opětovně byl do vídeňského parlamentu zvolen i ve volbách roku 1891. Rezignaci oznámil na schůzi 22. října 1895. Do Říšské rady pak místo něj usedl Egon Hohenlohe-Waldenburg-Schillingsfürst.\n\nOpakovaně se o něm uvažovalo jako o předsedovi vlády. V roce 1897 se stal členem Panské sněmovny (horní komora Říšské rady). Roku 1899 rezignoval na funkci zemského hejtmana i zemského poslance.\n\nZemřel v srpnu 1901.\n\nKategorie:Zemští hejtmani Gorice a Gradišky\n"}
{"id": "1103064", "url": "https://cs.wikipedia.org/wiki?curid=1103064", "title": "Kamjaněcký rajón", "text": "Kamjaněcký rajón\n\nKamjaněcký rajón (bělorusky \"Камянецкі раён\", ukrajinsky \"Кам'янецький район\", rusky \"Каменецкий район\") je územně-správní jednotkou na západě Brestské oblasti v Bělorusku. Administrativním centrem rajónu je město Kamjaněc (bělorusky \"Камянец\", rusky \"Каменец\").\n\nRajón byl založen 15. ledna 1940 a 12. října toho roku byl rozdělen na 14 selsovětů: Aharadnický (v letech 1962—64 pod názvem „1-ы Агародніцкі“), Vidamljanský, Vojský, Dvarcoŭský, Dzmitravický, Mikalajeŭský, Navickavický, Padbjelský, Pašukoŭský, Pěliščanský, Pruskaŭský, Ratajčycký, Rečycký a Turnaŭský.\n\nDne 16. srpna 1945 byl Bjaloŭský selsovět spojen s bývalým Hajnaŭským rajónem. Dne 16. července 1954 byl zrušen Vojský, Dvarcoŭský, Mikalajeŭský, Navickavický, Padbjelský, Pruskaŭský a Turnaŭský selsovět, současně byl přejmenován Bjaloŭský selsovět na Ražkoŭský.\n\nDne 8. srpna 1959 bylo k rajónu připojeno město Žabinka spolu s Kryŭljanským, Macejevickým (13. října 1961 přejmenován na Jakaŭčycký), Sakským, Scjapankaŭským selsovětem zrušeného Žabinkaŭského rajónu.\n\nDne 17. listopadu 1959 byl zrušen Ražkoŭský selsovět. Dne 15. leden 1962 byl Pašukoŭský selsovět přejmenován na Navickavický.\n\nDne 17. dubna 1962 bylo připojeno území zrušeného Vysokaŭského rajónu, včetně města Vysokaje a Aharadnického (v letech 1962—64 pod názvem „2-і Агародніцкі“) Barščeŭského, Bušmického, Vjarchovického, Voŭčynského, Rasněnského selsovětu, současně byl Aharadnický selsovět přejmenován na „1-ы Агародніцкі“.\n\nDne 14. dubna 1964 byl vytvořen Vojský, Kamjaněcký a Kamjaňucký selsovět, současně byly zrušeny selsovět „1-ы Агародніцкі“ a „2-і Агародніцкі“, které byly zrušeny a přejmenovány na jednotný Aharadnický selsovět. Dne 30. července 1966 bylo z rajónu vyloučeno město Žabinka spolu s Kryŭljanským, Jakaŭčyckým, Sakským a Scjapankaŭským selsovětem. Dne 26. července 1968 byl Bušmický selsovět přejmenován na Kaljenkavický.\n\nDne 3. července 1972 byl Barščeŭský selosvět přejmenován Malazvodký, 18. října 1982 byl zrušen. Jeho severní část od vesnice Barščeva byla poustoupena Ratajčyckému selosvětu a jižní část byla přidělena k Brestskému rajónu.\n\nDne 19. května 1986 byl zrušen Kamjaněcký selsovět. Dne 18. srpna 1986 byl vytvořen Bjelavějský selsovět. Dne 11. prosince 2012 byl zrušen Kaljenkavický selsovět, jehož území bylo připojeno k Vjarchovickému selsovětu.\n\nV současnosti se rajón skládá z města Vysokaje a 234 venkovských sídel, která patří do 13 venkovských rad (selsovětů): Aharadnický, Bjelavějský, Vidamljanský, Vojský, Voŭčynský, Vjarchovický, Dzmitravický, Kamjaňucký, Navickavický, Pěliščanský, Rasněnský, Ratajčycký a Rečycký.\n\nRajón zaujímá rozlohu přibližně 1 687 km². Hraničí s Pružanským a Kobrynským rajónem na východě, Žabinkaŭským rajónem na jihovýchodě, s Brestským rajónem na jihu a s Polskem na západě a severu.\n\nLesy pokrývají 27 % území rajónu, močály jen 1,1 %. V severní části rajónu se nachází národní park „Bělověžský prales“, včetně správního centra parku Kamjaňuki. Hlavní vodní tepnou je řeka Západní Bug se svými přítoky Ljasnaja a Pulva, dalšími jsou Bjelaja, řeka Zubryca a Pěravaloka.\n\nReliéf je kopcově-rovinatý s průměrnou nadmořskou výškou 140 až 170 m nad mořem. Rajón se nachází v Prybužanské rovině. Nejvyšší bod, který měří 198 m nad mořem, leží 5 km severozápadně od obce Vojskaja. Rajón má 34 nádrží, z nich největší je jezero Sipurka o rozloze 29,7 ha.\n\nPrůměrná teplota v lednu činí -4,6 °C, v červenci 18,4 °C.\n\nNa území rajónu pracují závody na zpracování potravin, dřevozpracující průmysl a pro výrobu stavebních materiálů, ze kterých můžeme jmenovat ААТ «Белавескія сыры», kamjaněckou filiálku ААТ «Савушкін прадукт» a ААТ «Вярховіцкі крухмальны завод». V provozu je 18 zemědělských podniků, které se zaměřují především na chov skotu pro mléko nebo na maso, ze kterých jsou nejdůležitější ААТ «Белавескі», «Агра-Зарэчча» a «Камянецкая пушча».\n\nRajónem prochází železnice Brest — Vysokaje — Białystok a silniční spojení R83: Brest — Kamjaněc — Kamjaňuki, R85: Vysokaje — Pružany — Slonim, R7: Kamjaněc — Žabinka, R102: Kobryn — Kamjaněc — Vysokaje a R16: Brest — Vysokaje.\n\nPočet obyvatel rajónu čítá na 40 600 osob, z toho v městských oblastech žije 13 800 obyvatel (obyvatelstvo měst Kamjaněc a Vysokaje). Osoby v produktivním věku jsou zastoupeny 55.9 %, mladší a starší lidé v pracovním věku — 17.8 % a 26.3 %, kde má přirozený pokles počtu obyvatel koeficient 4,4. V roce 2009, podle sčítání lidu, bylo v rajónu nejvíce zastoupeno obyvatelstvo běloruské národnosti (82,4 %), následují Ukrajinci — 7,7 %, Rusové — 6,0 % a Poláci se 2,0 %.\n\nNa území rajónu je v provozu gymnázium, 18 středních, 8 základních, 3 primární školy, 5 školek, 2 internátní školy, 4 dětské hudební a umělecké školy, zemědělská odborná vysoká škola, 20 mateřských škol a 5 neškolní institucí.\n\nFunguje i 21 domů kultury, 11 venkovských klubů a 43 knihovny. Je možné navštívit muzeum přírody Bělověžského pralesa v obci Kamjaňuki, dceřinou společnost regionálního muzea „Kamjaněcká věž“ nebo muzeum chleba v obci Rasna. V roce 2003 bylo v Bělověžském pralese otevřeno bydliště běloruského Santa Clause.\n\nSystém zdravotní péče rajónu poskytuje 5 nemocnic, včetně těch rajónních ve městech Kamjaněc a Vysokaje, 4 ambulance, 21 lékařských stanic, 11 lékáren a kiosků. V rajóně je regionální nemocnice pro tuberkulózu „Vjarchovičy“ a sanatorium „Bílá věž“.\n\n\n\n\n\n\n\n\n\n\n\n"}
{"id": "1103065", "url": "https://cs.wikipedia.org/wiki?curid=1103065", "title": "Újezdec (Lhota pod Hořičkami)", "text": "Újezdec (Lhota pod Hořičkami)\n\nÚjezdec je malá vesnice, část obce Lhota pod Hořičkami v okrese Náchod. Nachází se asi 300 m západně od Lhoty pod Hořičkami a cca 1,5 km severovýchodně od obce Chvalkovice. V roce 2011 zde bylo 28 domů s 48 obyvateli.\n\nÚjezdec leží v katastrálním území Újezdec u Hořiček. Nadmořská výška osady je zhruba 350 m.\n\n"}
{"id": "1103066", "url": "https://cs.wikipedia.org/wiki?curid=1103066", "title": "Černá hvězda", "text": "Černá hvězda\n\nČerná hvězda je gravitační objekt složený z hmoty. Je teoretickou alternativou ke konceptu černé díry podle obecné teorie relativity. Teoretický konstrukt byl vytvořen pomocí semiklasické gravitační teorie. Podobná struktura by měla existovat i v systému Einstein-Maxwell-Diracových rovnic, kterou jsou (super) klasickou limitou kvantové elektrodynamiky, a Einstein-Yang-Mills-Diracova systému, což je (super) klasická limita standardního modelu.\n\nČerná díra nemusí mít horizont událostí a může i nemusí být přechodnou fází mezi kolabující hvězdou a singularitou. Černá díra je vytvořena, když se hmota stlačuje rychlostí výrazně nižší, než je rychlost volného pádu hypotetické částice padající do středu své hvězdy. Černá hvězda s poloměrem mírně vyšším, než předpokládaný u horizontu událostí rovnocenné hmotné černé díry, se jeví velmi tmavě, protože téměř všechno vyrobené světlo odčerpá zpět do hvězdy, a všechno uniklé světlo bude značně deformováno rudým posuvem. Bude vypadat téměř stejně jako černá díra.\n"}
{"id": "1103070", "url": "https://cs.wikipedia.org/wiki?curid=1103070", "title": "Obyvatelstvo Lotyšska", "text": "Obyvatelstvo Lotyšska\n\nTento článek se zabývá tématem obyvatel Loyšska. \n\nPodle průzkumu z roku 2005 se 24,1 % Lotyšů označilo za příslušející k pravoslavné církvi, 27,7 % se označilo za katolíky, 20,0 % vyznávalo luteránství, 4,4 % byli Starověrci, 10,6 % se označilo za věřící bez církevní příslušnosti a 15,8 % obyvatel bylo bez vyznání. Před II. světovou válkou bylo nejrozšířenějším náboženstvím luteránství.\n\n\nPodle sčítání v roce 2011 celkem 1 164 894 osob v Lotyšsku označilo lotyštinu za svůj mateřský jazyk; 698 757 osob označilo za svůj mateřský jazyk ruštinu, což činilo 37,2 % populace, zatímco lotyština byla mateřský jazyk pro 62,1 % populace. Lotyštinu jako druhý jazyk užívalo 20,8 % populace a 43,7 % používalo jako svůj druhý jazyk ruštinu. Podle sčítání v roce 2000 celkem 71 % etnických Lotyšů tvrdilo, že umějí rusky, a 52 % Rusů umělo lotyšsky.\n\nLotyši byli v minulém stoleti vždy největším etnikem, ale menšiny v Lotyšsku byly vždy početné. Před II. světovou válkou bylo v Lotyšsku asi 25 % lidí, kteří nebyli etničtí Lotyši, přičemž největší menšinou byli Rusové (asi 10 %), následovali Židé (asi 5 %), Němci a Poláci (2–3 %). \n\nPo II. světové válce v zemi zůstalo jen málo Židů a Němců a následkem masivní imigrace Rusů, Ukrajinců a Bělorusů se Lotyši téměř stali minoritou. V roce 1989 klesl podíl Lotyšů na populaci na jen 52 % (v roce 1935 to bylo 75,5 %). I přes klesající počet Lotyšů kvůli nízké porodnosti se v následujících dvou desetiletím jejich podíl na celkové populaci zvýšil na 62,1 % v roce 2011 (mírně vyšší číslo než 62,0 % v roce 1959). Bylo to dáno vysokou mírou emigrace Rusů, Ukrajinců a Bělorusů. Těch mezi lety 1989 a 2011 ubylo téměř o polovinu.\n"}
{"id": "1103073", "url": "https://cs.wikipedia.org/wiki?curid=1103073", "title": "Hnědý podtrpaslík", "text": "Hnědý podtrpaslík\n\nHnědý podtrpaslík či hnědý trpaslík s hmotností planety je astronomický objekt vytvořený stejným způsobem jako hvězdy a hnědí trpaslíci (tj. prostřednictvím kolapsu oblaka plynu), ale který má hmotnost pod limitem termojaderné fúze deuteria (asi 13 hmotnostní Jupitera). Obvykle bývá řazen do podhvězdných objektů.\n\nNěkteří výzkumníci je nazývají jako \"volně plující planety\", zatímco jiní jako \"hnědí trpaslíci s hmotností planety\".\n\nPřestože jsou hnědí potrpaslíci tvoření podobným průběhem jako klasické hvězdy (zhroucením plynového mraku), nepanuje dosud mezi astronomy shoda, zda má být proces formace brán v úvahu při klasifikaci objektu jako planety. Volně plující hnědí podtrpaslíci mohou být pozorováním nerozeznatelní od toulavých planet, které se sice původně vytvořily kolem hvězdy, byly však vyvrženy ze své oběžné dráhy, a hnědých podtrpaslíků tvořených volně v hvězdokupách, jen dodatečně zachycených na oběžnou dráhu kolem nějaké hvězdy.\n\nPracovní skupina Mezinárodní astronomická unie na WGESP (Working Group on Extrasolar Planets) přednesla v roce 2003 definici tohoto termínu. \n\n\n"}
{"id": "1103079", "url": "https://cs.wikipedia.org/wiki?curid=1103079", "title": "Světlá (Lhota pod Hořičkami)", "text": "Světlá (Lhota pod Hořičkami)\n\nSvětlá je malá vesnice, část obce Lhota pod Hořičkami v okrese Náchod. Nachází se asi 1,5 km severovýchodně od obce Lhota pod Hořičkami. V roce 2011 zde bylo 63 domů s 80 obyvateli.\n\nSvětlá leží v katastrálním území Světlá u Hořiček. Nadmořská výška osady je zhruba 350 m. Podél jižního okraje osady prochází silnice II/304, vedoucí z České Skalice do Úpice.\n\n"}
{"id": "1103085", "url": "https://cs.wikipedia.org/wiki?curid=1103085", "title": "Nikolaus Dumba", "text": "Nikolaus Dumba\n\nNikolaus Dumba, řecky Νικόλαος Δούμπας (24. července 1830 Vídeň – 23. března 1900 Budapešť), byl rakouský průmyslník a politik z Dolních Rakous, v 2. polovině 19. století poslanec Říšské rady.\n\nPocházel z rodiny řeckého původu. Jeho otec Sterio Dumba původně žil v severním Řecku. Nikolaus vystudoval akademické gymnázium ve Vídni. Věnoval se pak kupecké profesi. Podnikl studijní cesty do Orientu.\n\nByl aktivní i veřejně a politicky. V roce 1870 byl zvolen na Dolnorakouský zemský sněm, kde zasedal až do roku 1896. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy) za kurii venkovských obcí v Dolních Rakousích. Opětovně ho zemský sněm do Říšské rady vyslal i roku 1871. Do vídeňského parlamentu pronikl i v prvních přímých volbách do Říšské rady roku 1873, za kurii venkovských obcí, obvod Neustadt, Baden, Neunkirchen atd. Mandát obhájil i ve volbách do Říšské rady roku 1879.\n\nStranicky se profiloval jako německý staroliberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). V Říšské radě byl členem rakousko-uherských delegací, zasadil se o reformu živnostenského školství. V zemském sněmu fungoval jako prostředník při urovnávání sporů mezi liberály a křesťanskými sociály. Udržoval dobré vztahy s císařským dvorem. Později až do své smrti byl členem Panské sněmovny (horní komora Říšské rady).\n\nVe Vídni měl palác, který byl vyzdoben díly předních soudobých umělců. Byl čestným členem vídeňské akademie umění a působil v mnohých uměleckých spolcích. Město Vídeň mu udělilo čestné občanství.\n\nZemřel náhle v březnu 1900 v Pešti, kde několik dní pobýval na návštěvě, když byl \"raněn mrtvicí\" a ihned byl mrtev.\n"}
{"id": "1103086", "url": "https://cs.wikipedia.org/wiki?curid=1103086", "title": "Andrej Zvjagincev", "text": "Andrej Zvjagincev\n\nAndrej Zvjagincev (rusky \"Андре́й Петро́вич Звя́гинцев\", * 16. února 1964, Novosibirsk, SSSR) je ruský filmový režisér, scenárista, laureát mezinárodního filmového festivalu v Benátkách a Cannes, laureát ceny \"Zlatý glóbus\" a nominant na cenu \"Oscar\".\n\nAndrej Petrovič Zvjagincev se narodil 16. února 1964 v ruském Novosibirsku. V roce 1984 absolvoval Novosibirské divadelní učiliště (studio L. Belova). Roku 1986 byl přijat na hereckou fakultu nejstarší a největší divadelní školy v Rusku – Ruské akademie umění – GITIS (studio E. Lazarova), kterou v roce 1990 úspěšně absolvoval. \nPo několika divadelních a filmových rolích v roce 2000 debutoval jako režisér, když natočil tři díly patnáctidílné TV série \"Černý pokoj\" (rusky: \"Черная комната\") – \"Busido\" (\"Бусидо\"), \"Obscure\" a \"Výběr\" (\"Выбор\").\nV roce 2003 debutoval celovečerním hraným filmem \"Návrat\" (\"Возвращение\"), který se stal událostí několika festivalů. Film získal dvě ruské filmové ceny \"Nika\" a \"Zlatý orel\" a zároveň vyhrál dvě ceny v rámci Benátského filmového festivalu: \"Zlatý lev sv. Marka\" a \"Zlatý lev budoucnosti\" (nejlepší režisérský debut).\nDalší film Andreje Zvjaginceva, \"Vyhoštění\" (\"Изгнание\"), byl v roce 2007 vyznamenán na Mezinárodním filmovém festivalu v Cannes cenou pro Nejlepšího herce (Konstantin Lavroněnko). V roce 2011 vyšel další film, \"Jelena\" (\"Елена\"), který získal speciální cenu poroty na Mezinárodním filmovém festivalu v Cannes a také další ruské i mezinárodní ceny.\n\n\"Leviatan\" (\"Левиафан\") získal v roce 2014 v Cannes Cenu za nejlepší scénář a také byl nominován na Oscara (2015) jako Nejlepší cizojazyčný film. Kromě toho získal ceny Mnichovského filmového festivalu (Grand Prix), Zlatý glóbus (nejlepší cizojazyčný film), cenu Londýnské společnosti filmových kritiků (nejlepší cizojazyčný film) a další ocenění.\n\n\"Něljubov\" (\"Нелюбовь\") obdržel Cenu poroty na MFF Cannes 2017.\n\n\n"}
{"id": "1103094", "url": "https://cs.wikipedia.org/wiki?curid=1103094", "title": "Athanasios Diakos", "text": "Athanasios Diakos\n\nAthanasios Diakos (řecky Αθανάσιος Διάκος, vlastním jménem Athanasios Nikolaos Massavetas; 1788, Ano Mousounitsa - 24. dubna 1821, Lamia) byl jeden z nejvýznamnějších generálů Řecké osvobozenecké války. Je označován za novodobého Leónida.\n\nNarodil se roku 1788 v kraji Fokida ve vesnici Ano Mousounitsa. Pocházel ze zbojnické rodiny kleftů. Jako mladý se stal mnichem a později knězem. Jednou do kláštera vtrhl jeden ozbrojený paša, který se pohádal s Diakosem, který ho zabil a následně utekl do hor a stal se kleftem. Podle jiné verze se Diakos stal kleftem tak, že byl nespravedlivě obviněný z vraždy jednoho Řeka a musel se ukrýt do hor. Později se stal jedním z generálů Armatolů tureckého správce Epiru Aliho Paši z Tepeleny, který rebeloval proti Osmanské říši.\n\nPo vypuknutí povstání Řeků na Peloponése se k nim okamžitě přidali i Řekové z Rumélie, které vedl právě Diakos a také Odysseas Androutsos. Povstalci pod Diakosovým velením dobyli 1. dubna 1821 důležité město Livadii. Řekové zničili místní turecké pevnosti. Turci okamžitě na to vyslali vojska pod vedením Albánce Omera Vryonise, který měl proniknout až na Peloponés a porazit místní Řeky pod vedením Theodorose Kolokotronise, kteří ovládli celý poloostrov. Pokud chtěl Vryonis proniknout na Peloponés, musel nejdříve porazit Řeky v Rumélii.\n\nTurecká armáda Vryonise se střetla s řeckými povstalci pod vedením Diakose a jeho pobočníků, Panurjase a Dyovuniotise ve válce u Thermopyl, nedaleko starověkého válečného pole. Turků bylo 9 500, Řeků jen 1 500. Řekové však statečně bojovali a většina z nich zemřela v boji. Diakose zajal Omer Vryonis a za jeho statečnost mu nabídl místo v turecké armádě, ale jen když přestoupí k Islámu. Diakos tehdy řekl: Εγώ Γραικός γεννήθηκα, Γραικός θε να πεθάνω (Ego Grekos jennithika, Grekos the na pethano - Já jsem se Řekem narodil, jako Řek chci i zemřít!). Tak se i stalo, byl popraven ve městě Lamia. Když ho spoutaného vedli na popravu, řekl svoje poslední slova: Ja des more kero pu dialexe, o Charos na me pari, tora p´anthizun ta klaria ke vgazi i gis chortari (Dívej se na čas kdy se Cháron rozhodl odnést mě, teď, když kvetou větve a tráva roste).\n\nVryonis byl odhodlán vstoupit na Peloponés a zakročit proti povstalcům, ale překvapil ho nový odpor Řeků, které vedl Odysseas Andrutsos. Řekové jeho armádu zničili v bitvě u Vassilik a postavili tak Turky do těžké pozice.\n"}
{"id": "1103096", "url": "https://cs.wikipedia.org/wiki?curid=1103096", "title": "Anton Kochanowski von Stawczan", "text": "Anton Kochanowski von Stawczan\n\nAnton Kochanowski von Stawczan (17. listopadu 1817 Tarnopol – 10. září 1906 Černovice) byl rakouský politik, v 2. polovině 19. století poslanec Říšské rady, dlouholetý zemský hejtman Bukoviny a starosta Černovic.\n\nStudoval práva na Lvovské univerzitě a od roku 1850 působil v Černovicích jako advokát. Byl prezidentem advokátní komory v Bukovině. Získal četná vyznamenání a roku 1898 byl povýšen do baronského stavu.\n\nByl aktivní veřejně i politicky. Od roku 1864 byl členem obecní rady v Černovicích. V období let 1866–1874 a znovu 1887–1905 zastával úřad starosty tohoto města (celkem byl starostou zvolen devětkrát). Zasadil se o zřízení elektrárny a vodovodu, výstavbu kanalizační sítě a vznik sítě elektrických drah. Roku 1868 byl zvolen na Bukovinský zemský sněm, kde zasedal až do roku 1904. V období let 1874–1884 byl zemským hejtmanem (předsedou sněmu a nejvyšším představitelem zemské samosprávy) v korunní zemi Bukovina. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy) za zemské hlavní město Černovice. Uspěl rovněž v prvních přímých volbách do Říšské rady roku 1873 (kurie městská, obvod Černovice. Mandát zde obhájil i ve volbách do Říšské rady roku 1879.\n\nPatřil k liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nZemřel v září 1906.\n\n"}
{"id": "1103097", "url": "https://cs.wikipedia.org/wiki?curid=1103097", "title": "Mutsamudu", "text": "Mutsamudu\n\nMutsamudu je druhé největší město souostrovního státu Komory, založené roku 1482. Je to také hlavní a největší město ostrovu Anjouan. Ve městě je hluboký přístav, starověká katedrála a úzké uličky s mnoha obchody.\n"}
{"id": "1103101", "url": "https://cs.wikipedia.org/wiki?curid=1103101", "title": "Majlant", "text": "Majlant\n\nMajlant je malá vesnice, část obce Miřetice v okrese Chrudim. Nachází se asi 1,2 km severozápadně od Miřetic. V roce 2011 zde bylo 34 domů s 27 obyvateli.\n\nMajlant leží v katastrálním území Miřetice u Nasavrk.\n\nNázev souvisí s německým názvem lombardské metropole Milán\n\n"}
{"id": "1103102", "url": "https://cs.wikipedia.org/wiki?curid=1103102", "title": "Alexandr Malits", "text": "Alexandr Malits\n\nAlexandr Malits (* 1. června 1947 v Praze) je bývalý slovenský fotbalista, záložník.\n\nVyrůstal v Nových Zámcích, fotbal začal hrát až jako učeň v Blansku, předtím nebyl registrován. Na vojně hrál za Duklu Uherské Hradiště. V československé lize hrál za TJ Gottwaldov. Nastoupil ve 45 ligových utkáních a dal 7 gólů. V Poháru vítězů pohárů nastoupil v 1 utkání, 16. září 1970 byl u výhry nad PSV Eindhoven 2:1.\n\nJeho přezdívka „Osa“ vycházela z jeho střelecké pohotovosti, je slovenským ekvivalentem českého slova vosa. V sezoně 1969/70 byl nejlepším střelcem Gottwaldova v I. lize.\n\n"}
{"id": "1103103", "url": "https://cs.wikipedia.org/wiki?curid=1103103", "title": "Hugo Raimund von Lamberg", "text": "Hugo Raimund von Lamberg\n\nHugo Raimund von Lamberg (27. srpna 1833 Zámek Feistritz u Ilzu – 19. dubna 1884 Salzburg-Aigen) byl rakouský politik, v 2. polovině 19. století poslanec Říšské rady a zemský hejtman Salcburska.\n\nPocházel ze starého šlechtického rodu. Jeho bratr Carl Lamberg byl rovněž politikem. Hugo sloužil v roce 1859 v rakouské armádě při tažení v Itálii, v roce 1864 v dánsko-německé válce a v roce 1866 během prusko-rakouské války.\n\nNásledně se zapojil do politiky. Byl zvolen na Štýrský zemský sněm. Roku 1868 se přestěhoval do Salzburgu. Zde byl prezidentem zemědělské společnosti, uměleckého spolku a zemské banky. Zakládal zdejší pobočku turistického spolku Österreichischer Touristenklub a byl jejím předsedou. V roce 1871 byl zvolen na Salcburský zemský sněm a roku 1872 se stal zemským hejtmanem (předsedou sněmu a nejvyšším představitelem zemské samosprávy) v korunní zemi Salcbursko. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy) za velkostatkářskou kurii v Salcbursku.\n\nRoku 1880 se stáhl z politiky a věnoval se studiu místních nářečí.\n\nOd roku 1862 byla jeho manželkou spisovatelka Maria Bertha zu Stolberg-Stolberg.\n"}
{"id": "1103104", "url": "https://cs.wikipedia.org/wiki?curid=1103104", "title": "Lindsay Anderson", "text": "Lindsay Anderson\n\nLindsay Gordon Anderson (17. dubna 1923 Bengalúru — 30. srpna 1994 Angoulême) byl britský filmový režisér, představitel hnutí Svobodný film. Je autorem trilogie spojené postavou Micka Travise (hraje ho Malcolm McDowell), v níž satiricky zkoumá tradiční společenské instituce: \"Kdyby...\" (1968) se odehrává v prostředí prestižní internátní školy, \"Šťastný to muž\" (1973) je pohledem do zákulisí velké obchodní korporace a \"Nemocnice Britannia\" (1982) si bere na mušku komercionalizaci zdravotnictví.\n\nLindsay Anderson byl synem generála skotského původu působícího v koloniálních službách v Indii. Za druhé světové války sloužil jako šifrant pro Wireless Experimental Centre v Dillí, po válce studoval na oxfordské Wadham College. V roce 1947 založil spolu s Karlem Reiszem filmový časopis \"Sequence\". Svůj důraz na společenskokritické poslání filmu oba uplatnili v dokumentech, které natáčeli pro National Film Theatre. Anderson dostal za film \"Thursday's Children\", odehrávající se v ústavu pro hluchoněmé děti, v roce 1955 Oscara pro nejlepší krátkometrážní dokument. Věnoval se také divadelní režii pro londýnské Divadlo Royal Court, v roce 1963 natočil svůj první hraný film \"Ten sportovní život\", adaptaci románu Davida Storeyho o hráči ragby, který obětoval kariéře svůj soukromý život. Za film \"Kdyby...\", reflektující mládežnickou revoltu šedesátých let, obdržel roku 1969 Zlatou palmu. S rostoucím důrazem na finanční úspěch filmové tvorby dostával méně zakázek, posledním jeho celovečerním filmem byla v USA natočená psychologická studie rivality dvou stárnoucích sester \"Srpnové velryby\" (1987), později natáčel už jen pro televizi. Byl také hercem, menší role ztvárnil ve filmech \"Ohnivé vozy\" a \"Sveďte to na poslíčka\". Napsal knižní životopis svého režisérského vzoru Johna Forda.\n\n\n\n"}
{"id": "1103105", "url": "https://cs.wikipedia.org/wiki?curid=1103105", "title": "Rudolf Bárta", "text": "Rudolf Bárta\n\nRudolf Bárta (30. ledna 1897 Praha – 1. března 1985 Praha) byl profesor chemie na VŠCHT, badatel v oblasti chemie silikátů a zakladatel časopisu \"Silikáty\". Rudolf Bárta byl také děkanem chemické fakulty ČVUT.\n\n"}
{"id": "1103108", "url": "https://cs.wikipedia.org/wiki?curid=1103108", "title": "Dachovské Paseky", "text": "Dachovské Paseky\n\nDachovské Paseky jsou malá vesnice, část obce Miřetice v okrese Chrudim. Nacházejí se asi 0,5 km jižně od Miřetic. V roce 2011 zde bylo 25 domů s 45 obyvateli.\n\nDachovské Paseky leží v katastrálním území Miřetice u Nasavrk.\n\n"}
{"id": "1103109", "url": "https://cs.wikipedia.org/wiki?curid=1103109", "title": "DC Universe Animated Original Movies", "text": "DC Universe Animated Original Movies\n\nDC Universe Animated Original Movies, v českém překladu \"Původní animované filmy ze světa DC\", je filmový projekt vydávající animované filmy rovnou na DVD a Blu-ray, vytvořený společnostmi Warner Premiere, Warner Bros. Animation a DC Comics. Filmy pomáhá produkovat Bruce Timm.\n\nDC Showcase je série krátkometrážních animovaných filmů ze světa DC Comics.\n\n"}
{"id": "1103114", "url": "https://cs.wikipedia.org/wiki?curid=1103114", "title": "Bojana (jméno)", "text": "Bojana (jméno)\n\nBojana je ženská obdoba slovanského křestního jména Bojan.\n\nPodle českého kalendáře má svátek 5. září.\n\nDomácí podoby jména: \nBoja, Bojka, Bojina, Bojena, Bojanka, Jana \n"}
{"id": "1103123", "url": "https://cs.wikipedia.org/wiki?curid=1103123", "title": "Kusel", "text": "Kusel\n\nKusel je město v Německu, ve spolkové zemi Porýní-Falc. Rodiště tenoristy Fritze Wunderlicha.\n"}
{"id": "1103125", "url": "https://cs.wikipedia.org/wiki?curid=1103125", "title": "Xaver Antonín Falk", "text": "Xaver Antonín Falk\n\nThDr. Xaver Antonín Falk, O.Cist. (13. listopadu 1759, Vlachovo Březí – 20. června 1804, Praha) byl český římskokatolický duchovní, vyšebrodský cisterciák a profesor dogmatiky na pražské teologické fakultě, později děkan této fakulty.\n\nPocházel z Vlachova Březí z učitelské rodiny a civilním jménem se jmenoval Antonín. Studoval v Českých Budějovicích humanitní vědy a filosofii v Praze. V roce 1783 složil mnišské sliby v cisterciáckém opatství ve Vyšším Brodě, tehdy již nosil řeholní jméno Xaver. Dne 21. června 1787 získal doktorát z teologie a o osm dní později byl v Českých Budějovicích vysvěcen na kněze. V následujících pěti letech cestoval po evropských univerzitách a studoval orientální jazyky.\n\nV letech 1792-1793 učil své spolubratry mnichy na domácím teologickém studiu ve vyšebrodském klášteře. Od roku 1793 pak působil jako mimořádný profesor dogmatické teologie na pražské katolické teologické fakultě. V letech 1803-1804 byl děkanem této fakulty. Zemřel v Praze v červnu roku 1804.\n\n\n"}
{"id": "1103126", "url": "https://cs.wikipedia.org/wiki?curid=1103126", "title": "Verbum nobile", "text": "Verbum nobile\n\nVerbum nobile je jednoaktová opera polského skladatele Stanisława Moniuszka na libreto Jana Chęcińského z roku 1860. Poprvé byla uvedena dne 1. ledna 1861 ve varšavském Velkém divadle.\n\nStanisław Moniuszko byl od roku 1858 hlavním dirigentem polských oper ve varšavském Velkém divadle a uvedl v rychlém sledu a se značným úspěchem opery \"Halka\" (1858), \"Vorař\" (1858) a \"Hraběnka\" (1860). Brzy po premiéře poslední z nich začal připravovat novou operu na novou sezónu 1860/1861, s plánovanou premiérou na Nový rok 1861. Volba žánru komické jednoaktovky souvisela s provozními důvody (mohla být kombinována s různými jinými díly nebo jejich částmi podle potřeby) i s Moniuszkovou ambicí dosáhnout uvedení některé ze svých oper v pařížské Opéra-Comique, kde měla tato forma nejvíce šancí proniknout.\n\nLibreto Moniuszkovi tentokráte napsal Jan Chęciński, který se stal od té doby skladatelovým trvalým spolupracovníkem a dodal mu text ke všem jeho následujícím hudebně-dramatickým dílům (opery \"Strašný dvůr\" a \"Pária\", opereta \"Beata\"). Plodný literát Chęciński spolupracoval již dlouho s varšavským divadlem, psal divadelní hry i básně, zejména však překládal operní libreta z různých jazyků do polštiny a sám psal libreta pro polské skladatele, současně režíroval operní inscenace a vyučoval v divadelní škole. Ve své první spolupráci s Moniuszkem tematicky navázal zejména na úspěch, jehož dosáhlo idylické a vlastenecké líčení života tradiční polské šlechty v \"Hraběnce\"; zatímco tam bylo toto prostředí konfrontováno se satirickým obrazem „kosmopolitního“ života moderní varšavské šlechty, ve \"Verbum nobile\" romantické zpodobnění života na venkovském dvorci v době před dělením Polska žádné vnější vlivy nenarušují.\n\nDivadelní sezóna 1860/1861 ve Varšavě byla značně poznamenána napjatou politickou situací. V říjnu 1860 se ve Varšavě konala schůzka tří císařů provázená protesty a manifestacemi, plánovaný koncert ve Velkém divadle musel být zrušen kvůli diverzní akci, který vyvolala nutnost rekonstrukce hlediště. Přesto se v listopadu 1860 mohlo začít se zkouškami a 1. ledna 1861 mělo \"Verbum nobile\" skutečně premiéru, při níž bylo nadšeně přijato diváky i kritikou. V únoru 1861 vypukly nepokoje po smrti pěti demonstrantů, byl vyhlášen výjimečný stav a divadlo zavřeno (bylo v něm i ubytováno vojsko). Tím se počáteční rozlet \"Verba nobile\" poněkud zastavil, i tak se však v následujících sezónách hrálo poměrně hojně a za Moniuszkova života se dočkalo zhruba padesáti repríz.\n\nDobové obecenstvo i kritika přijaly \"Verbum nobile\" jako idylické líčení šťastnějších dávných časů a právě proto si jí cenily. Významný soudobý kritik Józef Sikorski v časopise \"Ruch muziczny\" psal: „Národnost našich předků byla již dříve předmětem divadelních her i románů, ale nejčastěji byla překrucována, přeháněna, znetvářena – tu hlavní dramatickou myšlenkou, tu nedokonalostí formy. \"Verbum nobile\" je zřejmě prvním dramatem, které se všem těmto vadám vyhnulo.“ Teprve po druhé světové válce začalo být v látce hledáno satirické vyznění ve smyslu kritiky aranžovaných sňatků a preferování „cti“ před lidskostí.\n\nPartituru opery \"Verbum nobile\" moderní bádání s odstupem označuje spíše za „bagatelu“, za „řádku pěkných drobností“. Již soudobá kritika si ostatně cenila Moniuszkovy hudby k \"Verbum nobile\" spíše pro roztomilost a přiléhavost tématu než pro hudební podstatu: „Pan Chęciński upletl tento koláček z ničeho a Moniuszko jej tak vybarvil a přioděl, tak vypiplal, že z něj před skrovné rozměry učinil jeden ze svých nejšťastnějších výtvorů.“ Skladatel se v hudebním zpracování přidržel starých konvencí, a to i vědomě, aby navodil atmosféru 18. století. Jako u mnoha Moniuszkových oper je nejzajímavější částí předehra, která má (podle muzikologa Zdzisława Jachimeckého) klasickou Mozartovskou podobu; charakterizuje ji verva, humor a lehkost. V jiných částech opery je zjevný vliv italské opery buffy, árie často spíše než přímo polskou hudbu připomínají její klasicistní italskou stylizaci \"alla polacca\", ale i tak vytvářejí přiléhavou charakterizaci osob i prostředí. Rovněž hojné užívání recitativu secco poukazuje na operu 18. století, kdy se děj \"Verba nobile\" odehrává. Zvláštností této opery je úplná nepřítomnost tenorového hlasu (milovníkem je zde baryton); taková „opera bez tenoru“ je v romantické opeře dosti řídkým jevem. Hudebně však tato opera nabízí málo osobitého a rozhodně zaostává za Moniuszkovými vrcholnými díly \"Halkou\" a \"Strašným dvorem\".\n\n\"Verbum nobile\" se od svého vzniku hraje na polských operních scénách poměrně často, i když ne tolik jako \"Halka\" nebo \"Strašný dvůr\". Libreto bylo považováno za poměrně nepolitické, proto o operu projevily brzy po premiéře zájem ruské scény a brzy byla uvedena ve Vilniusu, i když bez většího úspěchu. Divadlo ve Krakově ji uvedlo do repertoáru roku 1867, městské divadlo ve Lvově roku 1872 a opět roku 1900, roku 1880 pak divadlo v Poznani, roku 1920 v Bytomi, roku 1927 v Katovicích. V poválečné době bylo \"Verbum nobile\" inscenováno v Krakově (1945, 1960), Varšavě (1945, 2009), Vratislavi (1946, 1952, 1983), Poznani (1948, 1958, 1969, 1997), Bytomi (1948, 1972), Bydhošti (1958, 1988), Gdaňsku (1960), Lodži (1965) a ve Štětíně (2003). Z poznaňské inscenace roku 1969 a ze štětínské inscenace z roku 2003 pocházejí i obě dosud vydané nahrávky. V zahraničí se \"Verbum nobile\" hrálo především ve Spojených státech amerických z podnětu polské diaspory (Filadelfie 1929, New York 1946). Jako jednoaktovka bývá v divadelní praxi kombinováno s jinými díly, často s druhou Moniuszkovou komickou aktovkou \"Vorař\". Inscenace varšavského Velkého divadla z roku 2009 pod názvem \"Dvě slova\" zkombinovala \"Verbum nobile\" s operou \"Přísaha\" (\"Le Serment\") moderního polsko-francouzského skladatele Alexandra Tansmana.\n\nOdehrává se v 18. století před dvorem Serwace Łagody, na den svaté Zuzany (11. srpna).\n\nBartłomiej (Bartosz) pořádá Łagodovy poddané do špalíru a s obtížemi s nimi cvičí píseň, kterou mají zazpívat dceři pána domu, Zuzaně Łagodové. Lidé tak činí rádi, protože mají Zuzu v oblibě a protože – jak jim slibuje pan Serwacy – je dnes po práci na poli čeká slavnost s hojností tance a medoviny (introdukce a sbor \"Owoż każdy niech pamięta… Niech paninenkę naszą milą… Słonko świeci, hejże dzieci\").\n\nZ rozmluvy mezi Serwacem a Bartłomiejem se dozvídáme, že dnešní slavnost není jen k Zuziným jmeninám, ale i k rozloučení s Bartłomiejovým pánem, mladým Stanisławem (Stachem), který se právě někde se Zuzou toulá. Serwacy se při pomyšlení na dceru modlí za její štěstí, až ho tu nebude (recitativ a arioso \"A teraz z nami, mości Bartłomieju… Zanim utrudne oczy\"). Po odchodu pana Serwace Bartłomiej v monologu vypráví, co se přihodilo. Jeho pán měl spory se sousedem o hranice, a proto vypravil svého syna v Bartłomiejově doprovodu s listinami k podkomořímu, aby proti sousedovi zakročil. Marně otec syna napomínal, aby cestou nevěnoval pozornost dívčím půvabům. Mladík se ve městě na mši zakoukal do jakési dívky, pronásledoval ji v kočáře a tomu se zlomila osa. Vykloubil si přitom rameno, ale dívka a její otec ho přijali v domě a ošetřovali. Už dva měsíce tu pobývá – mnohem více, než bylo ze zdravotního hlediska třeba – a co na to jeho otec? darmo pomyslet (recitativ a píseň \"Ale gdzież Stacho?... Rodzic powiada: słuchaj no, wasze\").\n\nStanisław se vrací, vyptává se po úspěchu jmeninové zdravice a přiznává Bartłomiejovi to, co zen dávno ví: že je mladý pán zamilován do Zuzy. A příkazy a zákazy Stanisławova otce zde nic nezmohou (recitativ a Stanisławova árie \"Cóż, Bartosieńku, jakże się powiodło?... Nakaż, niech ożywcze słonko\"). Bartłomiej Stanisława vyzývá, aby se neprodleně vydal domů, protože již je zdráv, ale mladík se zdráhá. Když vidí přicházet Zuzu, posílá sluhu rychle pryč. Zuzia děkuje za obdržené blahopřání a ptá se, čím si ho zasloužila. Stanisław nejprve vyjadřuje vděčnost za to, že se o něj starala, ale za zhojení rány na těle mu zasadila ránu do srdce. Za takových okolností přece není možné se rozloučit (duet Stanisława a Zuzy \"Gdym prawie już z tym życiem hożem\").\n\nPři tomto hovoru je překvapí pan Serwacy. Vytušil, že se mladí do sebe zamilovali, a ti mu to přiznávají. Pan Serwacy je mírně kárá, ale hlavně jim sděluje, že jejich sňatek není možný. Kdysi dávno dal totiž svému příteli z mládí čestné slovo šlechtice – \"verbum nobile\" –, že dá svou dceru jeho synovi. A toto slovo nelze nijak zrušit. Stanisław rezignovaně hořekuje, Zuzia se ale vzpouzí, až se otec dopálí a dává nové slavnostní \"verbum nobile\": Zuzia si Stanisława nikdy nevezme! Stanisław a Zuzia se v slzách loučí, zatímco pan Serwacy jim radí podrobit se vyšší moci a zapomenout (tercet \"Bo gdy chłopak na dziewczynę…Jeszcześ maleńką dtieweczką była… Za gościnę dzięki składam\").\n\nZuzia myslí na odcházejícího Stanisława a v duchu mu vyčítá, že jí dal poznat lásku a blaženost, o kterou s tím větším smutkem nyní přišla (dumka \"Jak ty ująć żal na rodze\"). V tomto rozpoložení ji před domem nalézá cizí pán, který se představuje jak Marcin Pakuła z Pakułówa. Protože je dávným přítelem pana Serwace, poznává Zuzu a blahopřeje jí k jmeninám. Má pro ni dokonce výborný dárek – pěkného ptáka, třicetiletého s pěknými černými vousky (recitativ a árie \"Śliczna dzieweńko, ufam, że mi się zdarza… Dam ci ptaszka, jakich mało\"). Zuzu takto nevkusná nabídka dožene k slzám.\n\nPan Serwacy vítá pana Marcina a ten mu sděluje, že brzy tu bude jeho syn Michał. Hned mohou být ohlášky a do dvou týdnů svatba. Pan Serwacy je zaskočen a s ohledem na Zuzu žádá o posečkání, ale pan Marcin se nedá pohnout: platí Serwacovo \"verbum nobile\" nebo ne? Pochybování o své cti si pan Serwacy nenechá líbit a rozhovor rychle přechází v hádku. Pan Michał se v ní od Serwace dozví, že se Zuzia zamilovala do jakéhosi Stanisława, který je dosud přítomen; šel by mu uřezat obě uši, kdyby ho pan Serwacy nezadržoval (duet).\n\nZuzia přivádí Stanisława a pan Marcin v něm poznává svého syna Michała. Ten vysvětluje, že nechtěl, aby se k otci donesla zpráva o jeho zranění a příliš ho znepokojila, a proto vystupoval pod cizím jménem. Ale Bartłomiej poslal panu Marcinovi přesto zprávu a ten rychle přijel. Zuzia a Stanisław/Michał jsou si tedy odedávna zaslíbeni svými otci, takže jejich lásce a brzkému sňatku už nestojí v cestě žádné překážky – až na jednu, a to zásadní. Byť to panu Serwacovi rmoutí srdce, nemůže k sňatku dojít – vždyť dal před chvílí \"verbum nobile\", že si Zuzia svého milého nikdy nevezme. Ale Zuzia otci připomíná, že dané slovo znělo: nikdy si nevezmeš Stanisława. Ale ona přece žádného Stanisława nechce, nýbrž Michała. Tímto doslovným výkladem otcova slibu Zuzia zažehná další zklamání a všichni blahopřejí mladému páru, na nějž se usmálo štěstí (finále \"Śnidanie czeka… Wierzyć nie mogę tak nagłej zmianie… Hej, panienko, tu na gody… Zakończone nasze troski\").\n\n"}
{"id": "1103127", "url": "https://cs.wikipedia.org/wiki?curid=1103127", "title": "Uzávěr (logika)", "text": "Uzávěr (logika)\n\nUzávěr (operátor konsekvence) na množině \"S\" je v logice funkce formula_1 splňující podmínky \n\n\nPoužívá se v algebraické logice k formalizaci konceptu vyplývání, platí tedy\n\nformula_5\n\nNěkdy je vyžadována ještě kompaktnost, tedy\n\nformula_6\n\nMnožina všech tautologií je formula_7.\n\"T\" je sporná, pokud formula_8.\nPevné body funkce Cn se nazývají teoriemi. Bezesporná teorie T je úplná, pokud formula_9.\n"}
{"id": "1103128", "url": "https://cs.wikipedia.org/wiki?curid=1103128", "title": "FC Pro Vercelli 1892", "text": "FC Pro Vercelli 1892\n\nFC Pro Vercelli 1892 (obvykle jen Pro Vercelli) je fotbalový klub z italského města Vercelli. Se sedmi mistrovskými tituly patří k nejúspěšnějším týmům italské fotbalové historie. \nV roce 11. července 1892 byl založen klub \"Società Ginnastica Pro Vercelli\" a v roce 1902 vznikl v jeho rámci fotbalový oddíl. V roce 1908 tým vyhrál hned svou první sezónu v nejvyšší soutěži. V roce 1922, kdy se klub sloučil s \"GC Cappuccini\" a přijal jméno \"Unione Sportiva Pro Vercelli\", jeho hráči získali titul posedmé a naposledy. V tomtéž roku uhráli bezbrankovou remízu v přátelském zápase s Liverpool FC, pro který to byla jediná bodová ztráta na kontinentálním turné. Odchovanci klubu v této éře byli pozdější mistři světa Silvio Piola a Pietro Ferraris. V roce 1935 Vercelli sestoupilo z nejvyšší soutěže, do níž se dosud nedokázalo vrátit. V roce 1941 sestoupili i z druhé ligy, byli však zařazeni do jejího prvního poválečného ročníku. V roce 1948 sestoupili definitivně a pohybovali se v nižších soutěžích. V roce 2010 se klub dostal do těžkých dluhů a bankrotu předešel sloučením s městským rivalem \"AS Pro Belvedere Vercelli\". Klub přijal nový název FC Pro Vercelli 1892. V roce 2012 se mu po výhře v play-off nad FC Carpi 1909 podařilo po 64 letech postoupit zpět do druhé ligy. V následujícím ročníku skončil na 21. místě a sestoupil, ale za rok se do druhé ligy opět vrátil, tam vydržel až do sezony 2017/18.\n\nEvropské poháry ještě nehráli.\n\n"}
{"id": "1103131", "url": "https://cs.wikipedia.org/wiki?curid=1103131", "title": "Franz Halder", "text": "Franz Halder\n\nFranz Halder (30. červen 1884 Würzburg, Německé císařství – 2. duben 1972 Aschau im Chiemgau, Západní Německo) byl německý velitel, který byl za druhé světové války v letech 1938-1942 náčelník štábu hlavního velitelství pozemních sil (Oberkommando des Heeres - OKH). Sehrál významnou roli při plánování německých vojenských operací v úvodních letech druhé světové války. Ze své funkce byl odvolán kvůli častým neshodám s Adolfem Hitlerem.\n\nPocházel z vojenské rodiny. Jeho otec byl generálem bavorské armády. V roce 1902 vstoupil do armády. Po absolvování kadetní školy v roce 1904 získal hodnost poručíka. Následně navštěvoval dělostřeleckou školu. Před začátkem první světové války začal studovat na Bavorské vojenské akademii, kterou ukončil v roce 1914 a následně nastoupil do štábu bavorského 3. sboru.\n\nBěhem první světové války sloužil v štábních funkcích na západní západní i východní frontě. V srpnu 1915 byl povýšen do hodnosti kapitána (Hauptmann) a sloužil ve štábu 6. armády pod velením Bavorského korunního prince Rupprechta. Později sloužil ve štábu 2. a 4. armády.\n\nPo skončení války zpočátku sloužil na oddělení výcviku na ministerstvu Reichswehru. V letech 1921 až 1923 vyučoval v Mnichově taktiku ve vojenském obvodu Wehrkreis VII. V roce 1924 byl povýšen do hodnosti majora a od roku 1926 sloužil jako vedoucí operačního oddělení obvodu v Mnichově. V roce 1929 byl povýšen do hodnosti podplukovníka (\"Oberstleutnant\") a následně do roku 1931 pracoval v cvičném štábu na ministerstvu Reichswehru.\n\nV prosinci 1931 byl Halder povýšen do hodnosti plukovníka (\"Oberst\") a sloužil jako náčelník štábu obvodu Wehrkreis VI v Münsteru ve Vestfálsku, kde sloužil až do začátku roku 1934. V říjnu téhož roku byl povýšen do hodnosti generálmajora a zastával funkci velitele 7. pěší divize v Mnichově. V srpnu 1936 byl Halder povýšen do hodnosti generálporučíka. Zanedlouho byl pověřen vedením oddělení výcviku na nacisty znovuobnovém generálním štábu v Berlíně. V tomto období řídil několik velkých cvičení, která byla uskutečněna po zavedení branné povinnosti v zemi.\n\nV únoru 1938 získal hodnost generála dělostřelectva (\"General der Artillerie\"). V tomto období ho poprvé oslovil generál Wilhelm Keitel s otázkou, zda se nechce stát náčelníkem Hlavního velitelství ozbrojených sil (OKW), čímž by podléhal přímému velení generála Waltera von Reichenau. Halder však odmítl se slovy, že by s Reichenauem nedokázal pracovat. Následně byl na tento post dosazen Walter von Brauchitsch. 1. září 1938 se Halder náčelníkem štábu Hlavního velitelství pozemních sil (Oberkommando des Heeres - OKH), kde na tomto postu nahradil generála Ludwiga Becka, který dva týdny před tím rezignoval.\n\nV této funkci pokračoval v přípravě vojenského útoku na Československo, současně však byl ve styku se skupinou důstojníků a politiků, kteří chystanou válku odmítali a zvažovali svržení kancléře Hitlera. Po týdnu ve funkci náčelníka štábu předestřel na poradě s Hitlerem plán útoku na Československo počítající s dvojitým obchvatným úderem, který Hitler prosazující jeden hlavní úder na Prahu zamítl. 14. září měl být Hitler zatčen, ale když se Halder dozvěděl, že do Německa přicestoval britský premiér Neville Chamberlain, aby znovu jednal o Československu, odmítl rozkaz k převratu vydat. K útoku na Československo ani k převratu nakonec nedošlo v důsledku Mnichovské dohody.\n\nV první části druhé světové války se Halder podílel na plánování všech bojových operací německých pozemních sil a za svou roli v přípravě útoku na Polsko byl 27. října 1939 vyznamenán rytířským křížem. Podle záznamů z osobního deníku, již v této době Halder věděl o přípravách nacistických represí vůči Židům a polské inteligenci. Je také známo, že se von Brauchitsche pokoušel přesvědčit aby se společně pokusili okleštit Hitlerovu agresivní politiku vůči okolním zemím, na což ale Brauchitsch nepřistoupil. Halderovi se však v tomto období podařilo soustředit odpovědnost za vedení sil pod svou kontrolu.\n\nByl odpůrcem plánu vpádu do Norska, který považoval německými silami za neuskutečnitelný. Jeho organizací bylo nakonec pověřeno OKW a velení námořnictva OKM. V období podivné války se tajně setkal s Carlem Goerdelerem, který mu navrhoval zorganizování puče s cílem odstranit Hitlera a jednat s Británií a Francií o míru. Halder takový puč nepovažoval za proveditelný a odmítl ho. Následně se významnou měrou podílel na vypracování a realizaci plánu útoku na Francii, Belgie a Nizozemsko na jaře 1940. Po úspěšném obsazení Francie, díky von Mansteinově plánu útoku přes Ardeny, byl povýšen do hodnosti generál Generloberst. Následně se podílel na přípravě útoku na balkánské země.\n\nV srpnu 1940 začal pracovat na přípravě plánu útoku na německého spojence - Sovětský svaz, pod kódovým označením operace Barbarossa. Když Hitler na vojenské poradě v jeho přítomnosti prohlásil, že válka proti Sovětskému svazu bude muset být vedena bez jakýchkoliv zavedených pravidel, protože to bude vyhlazovací válka, Halder, který jinak běžně s Hitlerem ve vojenských záležitostech nahlas nesouhlasil, neprotestoval. Byl také zastáncem likvidace sovětských vojenských komisařů a tvrdého zacházení s projevy odporu na okupovaných územích.\n\nV prosinci 1941 sovětská vojska zastavila postup německých vojsk na Moskvu a zahájila protiofenzívu, která přinutila Němce k prvnímu rozsáhlému ústupu ve válce. Hitler následně odvolal velitele OKH von Brauchitsche a nastoupil do funkce Halderova nadřízeného osobně. Halder touto změnou sice nebyl nadšen, ale předpokládal, že Německo je přesto na nejlepší cestě vyhrát válku. V létě 1942 při diskusi s Hitlerem Halder vyslovil názor, že výrazně podcenili sílu sovětské Rudé armády. V tomto období přikročila německá armáda k realizaci operace Blau, což bylo kódové označení pro útok na jižní část Sovětského svazu. Halder si tehdy přečetl paměti bělogvardějského generála Antona Děnikina, který během ruské občanské války vedl neúspěšný útok na Caricyn (původní název města Stalingrad). Halder našel mezi německým postupem 6. armády a Denikinovou kampaní řadu paralel a svého nadřízeného na to upozorňoval. S Hitlerem také nesouhlasil v otázce rozdělení a přesunu části sil von Mansteinovy 11. armády na obležení Leningradu. Nesouhlasil také s rozdělením Skupiny armád Jih na dva celky pro současný útok na Stalingrad i Kavkaz a celkově s plánem postupu německých vojsk na Kavkaz. Když začal na podzim 1942 poukazovat na základě zjištění rozvědky, že sověti za Donem a Volhou připravují proti jeho jednotkám protiofenzívu, na kterou je třeba se připravit dostal se s Hitlerem do ostrého sporu. Ten ho 24. září 1942 odvolal z funkce. Halder následně odešel do zálohy. Německá vojska útočící na jižní část SSSR byla sovětskou zimní protiofenzívu u Stalingradu zaskočena. Skupina armád Jih byla v bojích téměř zničena. Ztráta německé 6. armády ale i rumunských, italských a maďarských armád měla za následek doposud největší německou porážku ve válce.\n\nMimo službu Halder udržoval styk s propuštěným generálem Beckem, který v tomto období připravil několik atentátů namířených na Hitlera. Po neúspěšném atentátu na Hitlera 20. července 1944 byl Halder jako podezřelý ze spiknutí vůči Hitlerovi zatčen gestapem a držen v koncentračním táboře Flossenbürg a Dachau. Spolu s ním byla dobrovolně uvězněna i jeho žena Gertruda. Koncem dubna 1945 bylo asi 120 prominentních vězňů (více s rodinami) převedených ze nacistických táborů do Tyrolska. 27. dubna 1945 u obce Niederdorf byly stráže SS zastaveny oddílem vojáků Wehrmachtu a vězni osvobozeni. Vojáci německé armády osvobodili vězně i kvůli faktu, že mezi nimi Haldera poznali. Většině z nich tak zachránili život, protože Himmler strážím nařídil, aby 29. dubna vězně zlikvidovali. 4. května 1945 byl spolu s ostatními vězni předán do rukou amerických vojsk a následné dva roky strávil v zajetí.\n\nMezi lety 1948 a 1961 pracoval jako velitel německé historické styčné skupiny pro historické oddělení americké armády jako válečný historik při zpracovávání německých válečných zkušeností z bojů, za což byl americkou vládou v roce 1961 vyznamenán. Během druhé světové války si vedl podrobný deník, který byl po válce knižně vydán a stal se důležitým zdrojem informací o nacistickém nejvyšším velení. Po válce zastával názor za znovuvyzbrojení Západního Německa. Zemřel v roce 1972 v Aschau im Chiemgau v Bavorsku.\n\n"}
{"id": "1103140", "url": "https://cs.wikipedia.org/wiki?curid=1103140", "title": "Centrální tolerance", "text": "Centrální tolerance\n\nCentrální tolerance patří mezi důležité imunitní mechanismy, bránící vzniku takzvaných autoreaktivních T a B lymfocytů, které reagují proti specifickým strukturám (buňkám, molekulám) organismu vlastní. \n\nCentrální tolerance byla definována americkým molekulárním biologem Joshuou Lederbergem, který předpokládal, že k navození imunitní tolerance vůči antigenům dochází v určitém vývojovém stádiu lymfocytů. Jeho hypotéza byla následně experimentálně potvrzena v roce 1980. \nMechanismy imunitní tolerance dělíme na dva základní typy: centrální a periferní. \nCentrální tolerance se ustanovuje pouze v lymfatických orgánech (thymus, kostní dřeň), kde dochází k zachování nebo eliminaci T a B buněkthymus (T cells). Na druhé straně periferní tolerance probíhá v sekundárních lymfatických orgánech a je udržována několika mechanismy: supresí, klonální anergií a delecí. \n\nVšechny prekurzory T a B lymfocytů mají identický genom. Avšak geny kódující řetězce receptorů T a B buněk (TCR, BCR) jsou složeny z několika variabilních segmentů, které při vývoji lymfocytů podléhají různým procesům přeskupování, rekombinace a izotypovému přesmyku. Tyto procesy, přeskupování, rekombinace a izotypový přesmyk následně vedou ke vzniku repertoáru antigenně specifických TCR a BCR. \nŘetězce TCR jsou složeny z αβ a γδ typu a BCR z těžkého H a lehkého L řetězce., které jsou tvořeny genovými komplexy obsahující několik set sekvenčně podobných segmentů V (variabilita), D (diversita), J (joining) a C (konstantní část). \nU savců probíhá centrální tolerance pro T lymfocyty v thymu a pro B lymfocyty v kostní dřeni. Během jejich maturace jsou jim prezentovány též tělu vlastní antigeny (autoantigeny). Reakce na autoantigeny v této fázi závisí na vlastnostech antigenu, na typu buněk (B či T lymfocyt) a jejich vývojovém stádium, což může vést k následné anergii, apoptóze nebo změně antigenní specificity receptoru a další.\n\nPřítomnost autoreaktivních lymfocytů v organismu nemusí nutně vést k rozvoji autoimunitního onemocnění. Nízké koncentrace těchto lymfocytů se v těle normálně za fyziologických podmínek vyskytují a napomáhají ke správné funkci imunitního systému. Autoimunitní onemocnění se objeví tehdy, dojde-li k prolomení mechanismů zabraňujících vzniku autoimunitních reakcí. To vede k tvorbě autoprotilátek či aktivaci efektorových buněk poškozujících tkáně organismu. K poškození mechanismů autotolerance dochází kombinací faktorů vnějších (zevní prostředí) a vnitřních (genetických).\n\nV thymu během diferenciace T lymfocytů dochází ke vzniku T buněk se širokým spektrem antigenní specificity. Tyto buňky poté podléhají negativní a pozitivní selekci. \n\nPozitivní selekci podléhají jen ty thymocyty jejichž TCR s nízkou afinitou rozeznávají komplexy MHC molekul s antigeny na povrchu epiteliálních medulárních buněk (mTEC). T buňky poté na svém povrchu zachovávají expresi buď CD4 nebo CD8, podle toho zda jejich TCR váží MHC glykoproteiny I. či II. třídy. Následně zralé buňky opouštějí thymus a putují do sekundárních lymfoidních orgánů. Naopak T lymfocyty, které nejsou schopny vázat MHC molekuly, podléhají apoptózethymus (T cells).. \n\nNegativní selekce je proces zajišťující odstranění autoreaktivních klonů T lymfocytů, jejichž TCR jsou schopny rozpoznat a dostatečně silně vázat komplexy MHC proteinů s autoantigeny přítomnými na povrchu mTEC či periferními antigeny na povrchu dendritických buněk(DC) .. Tyto lymfocyty také následně podléhají apoptotické smrti. \n\nKlíčovou funkci v produkci a regulaci thymové exprese tkáňově specifických antigenů na povrchu mTEC má gen pro autoimunitní regulátor (AIRE), jehož porucha vede k celkovému selhání centrální tolerance a úniku autoreaktivních T lymfocytů do oběhu. \n\nEliminace nezralých B lymfocytů nesoucích autoreaktivní receptory BCR a produkujících autoprotilátky probíhá v kostní dřeni. Dojde-li k setkání a následnému vzniku vysokoafinitní vazby mezi BCR nezralého lymfocytu a auto-antigenem, dostane B lymfocyt silný negativní signál vedoucí k apoptotické smrti. Tímto procesem dochází k dozrání a uvolnění pouze těch B buněk, které rozeznávají a váží povrchové antigeny patogenů. \n\nPokud nezralý B lymfocyt exprimující na svém povrchu IgM molekuly rozezná a naváže povrchový buněčný autoantigen (multivalenční), dojde k jeho odstranění procesem tzv. klonální delece. B lymfocyt dostane cílený signál vedoucí k apoptóze. Rozeznání a navázání autoantigenu nemusí nutně vést u všech B lymfocytů k apoptóze, neboť v určitém mezidobí před vysláním apoptotického signálu B buňce může dojít k rekombinaci daného autoreaktivního receptoru a následného vzniku nového receptoru, který již autoreaktivní není. \n\nDojde-li k navázání BCR nezralého B lymfocytu s rozpustným autoantigenem (nízkovalenční), buňka nepodléhá apoptotickému signálu, ale ztrácí schopnost exprimovat na svém povrchu IgM. Z kostní dřeně pak do periferie putují B lymfocyty exprimující pouze IgD, které nejsou schopny dále reagovat s přítomnými antigeny. Tyto B lymfocyty nazýváme anergními. V oběhu jsou aktivovány jen B buňky, u nichž nedošlo během jejich diferenciace v kostní dřeni k interakci s autoantigeny. Tyto buňky nesou na svém povrchu IgM i IgD molekuly a tvoří tak repertoár B lymfocytů, které rozpoznávají cizí antigeny proniklé do organismu a aktivují následnou kaskádu imunitních reakcí.\n\nPokud se autoreaktivní B lymfocyty i přes výše zmiňované obranné mechanismy dostanou do periferie a dozrají zde, většinou se však jejich autoreaktivita neprojeví, protože v organismu chybí k jejich plné aktivaci pomocné autoreaktivní Th lymfocyty. \n\nAutoimunitní polyendokrinní syndrom typu I je způsoben mutací v lidském genu AIRE. V thymu nedochází k expresi tkáňově specifických antigenů, a proto tak nedochází k dostatečné negativní selekci. Do oběhu se následně dostávají autoreaktivní klony T lymfocytů.\n"}
{"id": "1103143", "url": "https://cs.wikipedia.org/wiki?curid=1103143", "title": "Katowice Open 2015 – ženská dvouhra", "text": "Katowice Open 2015 – ženská dvouhra\n\nDo soutěže ženské dvouhry na tenisovém turnaji Katowice Open 2015 nastoupilo třicet dva hráček. Obhájkyní titulu byla nejvýše postavená francouzská tenistka v žebříčku Alizé Cornetová, kterou ve čtvrtfinále vyřadila Schmiedlová.\n\nVítězkou dvouhry se stala osmá sazená Slovenka Anna Karolína Schmiedlová, jež ve finále zdolala italskou turnajovou trojku Camilu Giorgiovou po dvousetovém průběhu 6–4 a 6–3. V rámci okruhu WTA Tour si připsala premiérové turnajové vítězství kariéry.\n\n"}
{"id": "1103148", "url": "https://cs.wikipedia.org/wiki?curid=1103148", "title": "Champigny Centre (stanice metra v Paříži)", "text": "Champigny Centre (stanice metra v Paříži)\n\nChampigny Centre je plánovaná stanice pařížského metra na budoucí lince 15 mezi stanicemi Saint-Maur – Créteil a Bry-Villiers-Champigny. Místo budoucí stanice se nachází jižně od Paříže ve městě Champigny-sur-Marne mezi ulicemi \"Avenue Roger-Salengro\", \"Rue Jean-Jaurès\" a \"Rue du Cimetière\". Stanice bude umístěná v hloubce 21 m.\n\nPro realizaci stanice byly vybrány společnost SYSTRA a architektonická kancelář \"Richez Associés\". Vyhláška o zprovoznění tohoto úseku linky 15 byla zveřejněna 24. prosince 2014. Přípravné začaly v polovině dubna 2015 a budou pokračovat do konce roku 2016 a stavební práce začnou v roce 2017. Stanice vznikne na místě bývalého technického centra. Pozemek pro výstavbu zakoupila Société du Grand Paris na konci roku 2012 za 4 milióny €.\n\nOtevření stanice je plánováno na rok 2022. Po dokončení celé linky 15 do roku 2030 zde bude konečná stanice východní větve a linka 15 se stane okružní.\n\nNázev stanice je odvozen od města Champigny-sur-Marne.\n\n"}
{"id": "1103160", "url": "https://cs.wikipedia.org/wiki?curid=1103160", "title": "Laterální myšlení", "text": "Laterální myšlení\n\nLaterální myšlení je způsob myšlení zaměřený především na kreativní řešení problémů. Podstatou laterálního myšlení je nepřímý postup, který klade důraz na vykročení z existujících modelů a rámců myšlení za cílem vyvinout nové nápady, které by nebyly dosažitelné sekvenčním logickým myšlením. Koncept laterálního myšlení zavedl maltský psycholog a kognitivní vědec Edward de Bono. Konceptem laterálního myšlení se zabývá od 70. let a stále vytváří a propaguje tréninkové programy zaměřené na rozvoj laterálního myšlení a kreativního řešení problémů.\n\nDe Bono definuje vertikální myšlení jako opak myšlení laterálního.\n\nJeho koncepce vertikálního myšlení vychází z tradičního kritického myšlení založeném na metodách Sokrata, Platóna a Aristotela. De Bono považuje tento způsob myšlení za založený na dichotomiích typu pravda/nepravda či buď/nebo, které podle něj vytváří vzájemně kontradiktorní argumentaci, ve které se vždy jedna strana snaží co nejvíce posílit vlastní pozici a oslabit pozici druhého. Tento postup podle de Bona nutně vyúsťuje v situaci, kdy se diskutující stávají protivníky, a která vyúsťuje v jediné pravdivé řešení.\n\nOproti tomu laterální myšlení vychází z paralelního modelu myšlení, ve kterém je kladen na důraz na spolupráci jedinců a jejich nápadů a je odmítán konfrontační styl vertikálního myšlení. Jednotlivá tvrzení jsou prezentována jako paralelní možnosti, nikoliv jako oponující si pozice. Podle de Bona je v paralelním modelu závěr či řešení konstruováno, zatímco v kritickém modelu jsou jednotlivá tvrzení posuzována a je vybíráno jedno správné.\n\nAčkoliv de Bono přiznává důležitost vertikálního myšlení a považuje jej za komplementární k laterálnímu, zastává také názor, že v myšlení založené na paralelním modelu lépe odpovídá požadavkům moderního světa charakteristického vysokou mírou komplexity.\n\n\nDe Bono považuje laterální způsob myšlení za schopnost, kterou je možné se naučit a tím zároveň rozvíjet svou kreativitu. Sám de Bono také vytvořil několik tréninkových programů zaměřených na rozvoj laterálního myšlení.\n\nPrvním programem na rozvoj laterálního myšlení je program CoRT, jehož hlavním cílem je seznámit studující s dvanácti mentálními nástroji a naučit je tyto nástroje v praxi používat. Program obsahuje 60 lekcí rozdělených do 6 bloků po 10 lekcích.\n\nNásleduje výčet jednotlivých mentálních nástrojů:\n\nTechnika \"Six Thinking Hats\" (\"Šest myslících kloubouků\") se zaměřuje na rozvoj a aplikaci paralelního modelu myšlení. Zdůrazňuje především, že je důležité při řešení používat různé způsoby myšlení, které by spolu neměly soupeřit, ale vzájemně spolupracovat. Technika je postavena na metafoře šesti klobouků, které symbolizují různé způsoby myšlení a jedinec je v průběhu řešení problému může nasazovat a sundávat.\n\nDva základní pilíře této techniky jsou:\nKoncept laterálního myšlení se neobešel bez jisté dávky kritiky.\n\nKritici de Bonových konceptů a metod mu nejčastěji vytýkají, že jeho pojetí je pouze slabě teoreticky a výzkumně podloženo. Ačkoliv de Bono tvrdí, že jeho metody se staly oblíbenými právě proto, že v praxi fungují, podle mnoha kritiků neexistuje dostatek výzkumné podpory pro jejich efektivitu. Jedním z takovýchto kritiků je kognitivní psycholog Robert Weisberg, který uvádí, že neexistuje dostatek důkazů efektivitě laterálního myšlení. Tvrdí, že kreativní proces lépe popisují mechanismy logického myšlení, pokusu a omylu, zpětné vazby a reflexe.\n\nDalší kritika laterálního myšlení spočívá v tom, že koncept laterálního a vertikálního myšlení se do značné míry překrývá s koncepty konvergentního a divergentního myšlení a je tedy nadbytečný. Často bývá také kritizováno de Bonovo vnímání tradičního myšlení založeného na Sókratovské tradici jako čistě konfrontační – kritikové poukazují na případy, kde tento způsob myšlení naopak vede ke spolupráci.\n\n"}
{"id": "1103161", "url": "https://cs.wikipedia.org/wiki?curid=1103161", "title": "Family Circle Cup 2015 – ženská dvouhra", "text": "Family Circle Cup 2015 – ženská dvouhra\n\nDo soutěže ženské dvouhry na tenisovém turnaji Family Circle Cup 2015 nastoupilo padesát šest hráček. Obhájkyní titulu byla německá tenistka Andrea Petkovicová, kterou v semifinále vyřadila Kerberová.\n\nVítězkou dvouhry se stala pátá nasazená Němka Angelique Kerberová, jež ve finále zdolala americkou turnajovou sedmičku Madison Keysovou po třísetovém průběhu 6–2, 4–6 a 7–5. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour. Po čtyřech finálových porážkách v řadě triumfovala na události WTA poprvé po roce a půl, kdy vyhrála linecký turnaj v říjnu 2013.\n\nOsm nejvýše nasazených hráček mělo volný los do druhého kola.\n\n"}
{"id": "1103163", "url": "https://cs.wikipedia.org/wiki?curid=1103163", "title": "Keto a Kote", "text": "Keto a Kote\n\nKeto a Kote (v gruzínském originále , Keto da Kote) je komická opera o třech (původně čtyřech) dějstvích gruzínského skladatele Viktora Dolidzeho (1890–1933) na vlastní libreto (literárně upravené Iosebem Grišašvilim, 1889–1965) podle komedie \"Chanuma\" Avksenti Cagareliho (1852–1902). Premiéru měla 11. prosince 1919 v Divadle opery a baletu v Tbilisi. Je považována za první a nejlepší gruzínskou komickou operu, hrají ji také operetní divadla. V současnosti je známa v úpravách, které pořídili Grigori Kiladze (1937) a Vano Muradeli (1950), a v podobě stejnojmenného filmu Vachtanga Tabliašviliho a Šalva Gedevanišviliho z roku 1948.\n\nAutor hudby k opeře \"Keto a Kote\", skladatel Viktor Dolidze, byl v hudbě samouk, navštěvoval nejprve tbiliskou obchodní akademii a v letech 1910–1917 Kyjevský obchodní ústav; přitom se učil hře na housle a kompozici na hudební škole. Po návratu do Tbilisi se věnoval už jen hudbě a ihned začal skládat komickou operu na gruzínské téma. Za látku mu posloužila komedie Avksentije Cagareliho \"Chanuma\" z roku 1882 s tradiční zápletkou, v níž mladí milenci obelstí nepřejícího rodiče i nemilovaného starého nápadníka; hlavní osoby doplňují barvité postavy dvou dohazovaček a dvou „kintů“, tradičních postav lidového divadla podobných harlekýnovi.\n\nOpera vznikla v době první světové války a ruské revoluce, v letech 1917–1918, a poprvé ji uvedlo Tbiliské divadlo opery a baletu 11. prosince 1919, dirigoval Sergej Stolerman, režii měl Cucunava, výpravu navrhl Salcman.\n\nPodle posouzení Sigrid Neefové „dějová zápletka je přesvědčivá, situace vtipné, charaktery výstižně profilované“. \"Grove Dictionary of Music\" jí přičítá „rychlý a energický spád, hojnost komických situací, šťastné a neočekávané zvraty děje a živý lidový humor“. V hudbě Dolidze umně zkombinoval gruzínský městský folklór (jako vůbec jeden z prvních skladatelů), východní – zejména arménská – melismata a italské belcanto, jak je známo z Rossiniho a Donizettiho komických oper. Formou se jedná o komickou operu s mluvenými dialogy; v poválečné době ji uváděla často operetní divadla.\n\nTbiliské divadlo operu uvedlo v obnovené formě roku 1924 a téhož roku ji hrála i Svobodná Ziminova opera v Moskvě.\n\nV roce 1937 byla komická opera \"Keto a Kote\" představena souborem tbiliského divadla opery a baletu v Moskvě na tzv. dekádě gruzínského umění. Protože Dolidze byl již mrtev (zemřel roku 1933), přepracovali ji pro tuto příležitost spisovatel Joseb Grišašvili (1889–1966) a skladatel Grigori Kiladze (1902–1962). Doplnili především instrumentaci a spojili poslední dva akty v jeden. Je to právě Kiladzeho úprava, v níž se \"Keto a Kote\" převážně hraje dodnes.\n\nOd této inscenace se \"Keto a Kote\" rozšířil do dalších operních a operetních divadel Sovětského svazu: Kyjev 1938, Sverdlovsk 1940, Voroněž 1940, Taškent 1941, Jerevan 1948, Leningrad 1950, Kujbyšev 1950, Oděsa 1955 atd.\n\nV roce 1950 \"Keta a Kote\" výrazně přepracovali libretisté Samuil Bolotin a Taťjana Sikorskaja a původěm gruzínský skladatel Vano Muradeli pro Moskevské akademické hudební divadlo K. S. Stanislavského a V. I. Němiroviče-Dančenka, premiéra této verze se konala 26. dubna. Libreto přejmenovalo některé postavy a upravilo děj podle dobových požadavků jako satiru na šlechtu, podnikatele a carskou policii. Kníže Levan se stal zruinovaným, lstivým šlechticem, Makar hamižným továrníkem, hlavní hrdina Keto se nakonec vzdává dědictvím získaných pozemků ve prospěch rolníků a chystá se pracovat s nimi. Muradeli přepracoval a doplnil řadu hudebních čísel.\n\n\"Keto a Kote\" zůstává v Gruzii populární hudební komedií. Značný úspěch zaznamenala adaptace na muzikál, kterou provedl skladatel Nika Memanišvili a která měla premiéru v Batumi roku 2011.\n\nNa zahraniční scény, přesněji řečeno na scény bývalého sovětského bloku, se \"Keto a Kote\" dostal v operetní úpravě Vana Muradeliho. Byl uveden v Bulharsku (Veliko Tarnovo 1954), v Maďarsku a v Polsku (Operetka Gliwice, 1967).\n\nNejvíce však byla tato opereta hrána v Československu. Poprvé k ní sáhl známý režisér Jiří Frejka; byla to jeho čtvrtá a předposlední inscenace v Hudebním divadle v Karlíně. Premiéru měla 4. dubna 1952, výpravu pořídil František Tröster, dirigoval Karel Vlach a překlad hry pořídil Jiří Aplt. Hráli mimo jiné Rudolf Cortés, Soňa Červená, Stanislava Součková, Ljuba Hermanová, Jaroslava Adamová, Václav Trégl, Karel Effa, František Černý. Inscenace byla přes Frejkovo velké úsilí neúspěšná, dosáhla jen 24 repríz, z nichž mnohé neměly ani poloviční návštěvnost. 29. listopadu 1952 \"Keta a Kote\" poprvé uvedl operetní soubor Státního divadla Ostrava, tentokrát v překladu Zdeny Čížkové. V roce 1953 se dále hrála v Národním divadle v Košicích a ve Slovenském národním divadle v Bratislavě.\n\n\"Keto a Kote\" je první gruzínská komická opera a mnohými považována za nejlepší. Dolidze před svou předčasnou smrtí napsal ještě další opery (\"Leila\" 1922, \"Cizana\" 1923), ty však popularity jeho prvního úspěchu zdaleka nedosáhly.\n\n\nV paláci gruzínského knížete Levana Palavandišviliho se odehrává hostina. Hosté zpívají, tančí, hrají a pijí víno. Levan sám teprve přijíždí z lovu, a protože má vždy rád zábavu, hned návštěvníky pobaví pijáckou písní. Zábava je znovu v plném proudu.\n\nLevan je přes svůj věk ještě starým mládencem, a proto je v hledáčku všech tbiliských dohazovaček. Tentokrát, a zdá se úspěšně, se mu vemlouvá Babusi a vychvaluje mu mladou a krásnou Keto, dceru bohatého kupce Makara Tkuilkotriašviliho. Knížete chvála potenciální nevěsty zaujme, ale než o ní stačí více uvažovat, strhne ho veselá společnost opět do středu radovánek.\n\nTy ještě zpestří nečekaný návrat Levanova synovce Koteho Palavandišviliho. Kníže ho radostně vítá a představuje celé společnosti. Kote je rád, že se po dlouhém pobytu v cizině vrátil do vlasti a ke známým a příbuzným; zatím však drží v tajnosti, že nejvíce spěchal, aby se znovu shledal s Keto, do níž je dávno zamilován.\n\nRadostná zpráva strýce Levana o jeho chystaném sňatku s Makarovou dcerou jej proto zcela vyvede z míry. Před společností na sobě nedává nic znát, ale o samotě si zoufá. Tak ho nalezne jiná z dohazovaček točících se kolem knížete Levana, a to ta nejráznější a nejmazanější – Barbale. Ta se rozhodne mladým milencům svým důvtipem pomoci – zčásti z dobroty srdce, zčásti proto, aby si vyřídila staré účty se svou soupeřkou Babusi.\n\nSalón kupce Makara je vybaven honosně, byť nepříliš vkusně, a právě je nablýskán k přivítání vznešeného nápadníka Makarovy dcery. Kupec je polichocen myšlenkou, že se jeho dcera stane kněžnou, ale Keto je nešťastná. Se svou láskou ke Kotemu se však svéhlavému otci neodvažuje přiznat.\n\nDo situace se vloží Barbale, která zprostředkuje setkání mladých milenců a předloží jim svůj plán, jak Makara i Levana ošálit. K jeho uskutečnění si přivedla z tržiště dva zdatné pomocníky – kinty Saka a Sika, chudé, veselé a neúnavné poslíčky.\n\nKníže Levan přijíždí pro nevěstu s celým průvodem příbuzných, jemuž vévodí jeho svérázná sestra Maro. Makar je uctivě vítá a hostí. Nápadník se nemůže dočkat toho, až uvidí nevěstu Keto a přesvědčí se, zda je skutečně tak krásná, jak mu ji Babusi vymalovala. Sako a Siko na poslední chvíli odlákají Makara pod záminkou jakési falešné směnky, a když se objeví nevěsta, je to – vyšňořená a nalíčená, pod závojem cudně skrytá – Barbale.\n\nLevan je ohromen a rozzloben: takovou babiznu mu namluvili za nevěstu! Vytahuje kinžál a přísahá pomstu těm, kdo ho podvedli. Hosté se ze strachu rozutečou.\n\nKupec Makar se vrátil do prázdného salónu a je mu záhadou, jak mohl kníže opovrhnout jeho krásnou dcerou. Jako na zavolanou se objeví Barbale a nabízí se, že nedorozumění napraví. Potřebuje jen od Makara písemný závazek, že svou dceru provdá za knížete Palavandišviliho. To je koneckonců i Koteho jméno a Sako a Siko dokáží rozrušeného kupce zmást natolik, že do listiny napíše i Kote místo Levan, a tím nevědomky udělí svolení se sňatkem své dcery s Kotem.\n\nBarbale s úpisem spěchá do kostela, kde se měla konat svatba. Kote už tam předem dorazil a čeká, brzy je tu i Keto a obřad začíná. Rozzlobená Babusi, jejíž plán byl zhacen, vysvětlí všechno Makarovi a ten rozhněvaně přibíhá, ale Keto a Kote už jsou svoji.\n\nNovomanželé se v početném průvodu svatebčanů vracejí do domu nevěsty. Kupec ale nechce nechat věci tak a oběma ještě hrozí, ale kníže Levan, který jako ženich vyšel naprázdno, se se situací lehce smiřuje. Jednak má smysl pro humor a jednak už mu Barbale namlouvá jinou krásnou a bohatou nevěstu. Blahopřeje tedy novomanželům a uklidňuje Makara – kupec je přece teď tak jako tak spřízněn s knížecím rodem. Makar nakonec své dceři a zeťovi odpouští a dává jim požehnání, zato Barbusi je vyhnána s posměchem, k Barbalině velkému zadostiučinění.\n\nVelké svatební veselí v sadu Ortačaky, oblíbeném místě tbiliské smetánky. Vyšňořená Barbale přivádí svatební průvod. Mezy hosty nechybějí ani kintové. Všichni tančí, zpívají a radují se nad štěstím obou mladých lidí.\n\n"}
{"id": "1103171", "url": "https://cs.wikipedia.org/wiki?curid=1103171", "title": "Žabinkaŭský rajón", "text": "Žabinkaŭský rajón\n\nŽabinkaŭský rajón (bělorusky \"Жабінкаўскі раён\", ukrajinsky \"Жабинківський район\", rusky \"Жабинковский район\") je územně-správní jednotkou na západě Brestské oblasti v Bělorusku. Administrativním centrem rajónu je město Žabinka (bělorusky \"Жабінка\", rusky \"Жабинка\").\n\nRajón zaujímá rozlohu přibližně 684 km², čímž je nejmenším rajónem v Brestské oblasti. Hraničí s Brestským rajónem na západě, s Kamjaněckým rajónem na severu, s Kobrynským rajónem na východě a s Malaryckým rajónem na jihu.\n\nRajón leží v horní části řeky Muchavec. Jeho území je mírně lesněné. Severní část rajónu se nachází na Prybužanské rovině s maximální nadmořskou výškou do 200 metrů, zatímco jižní část leží v nižší nadmořské výšce Brestského Polesí s maximální výškou 150 metrů.\n\nV roce 1319 se rajón stal součástí Litevského velkoknížectví. Od roku 1921 do září 1939 byla začleněna do Druhé Polské republiky, konkrétně rajón ležel v Poleském vojvodství. Během druhé světové války (1939—1945) byla v rajónu aktivní Zemská armáda.\n\nRejon byl původně založen dne 15. ledna 1940, ale dne 8. srpna 1959 byl zrušen. Ve svých současných hranicích byl znovu obnoven byl 30. července 1966.\n\nRajónem prochází silniční komunikace E30: Brest (Kazlovičy) — hranice Ruské federace (Rjeďki), R7: Kamjaněc — Žabinka — Fjedźkavičy, R102: Vysokaje — Kamjaněc — Kobryn, R104: Žabinka — Kobryn.\n\nRajón je rozdělen do 8 vesnických rad (selsovětů): Azjacký, Žabinkaŭský, Kryŭljanský, Leninský, Rakitnický, Scjapankaŭský, Chmjelěŭský a Jakaŭčycký selosvět.\n\n\n\n\n\n\n\n\n\n\n"}
{"id": "1103173", "url": "https://cs.wikipedia.org/wiki?curid=1103173", "title": "Adam z Ebrachu", "text": "Adam z Ebrachu\n\nAdam z Ebrachu († 23. listopadu 1166) byl německý cisterciácký mnich, v letech 1127-1166 byl prvním opatem cisterciáckého opatství Ebrach.\n\nAdam byl zřejmě původně mnichem v klášteře Citeaux, později přešel do Morimondu a roku 1127 se stal prvním opatem nově založeného kláštera v německém Ebrachu. Jako opat inicioval založení dalších šesti cisterciáckých klášterů, mezi nimi i českého Nepomuku. Velmi se též angažoval při svolání druhé křížové výpravy. Fungoval jako prostředník při řešení sporů papeže Evžena III. (také cisterciáka) s Fridrichem Barbarossou.\n\nZemřel v roce 1166.\n\n\n"}
{"id": "1103182", "url": "https://cs.wikipedia.org/wiki?curid=1103182", "title": "Usť-Ilimsk", "text": "Usť-Ilimsk\n\nUsť-Ilimsk () je město v Irkutské oblasti, nacházející se na levém břehu Angary. Podle údajů z dubna 2015, ve městě žije 83 023 obyvatel.\n\nPevnost ležící na místě dnešního města, byla postavená již v 17. století, avšak moderní město bylo založeno až roku 1966, během stavby Usť-Ilimské přehrady. Poblíž města byl jeden z nejznámějších gulagů 30. let, ve kterém zemřely tisíce lidí.\n\n"}
{"id": "1103186", "url": "https://cs.wikipedia.org/wiki?curid=1103186", "title": "P 61", "text": "P 61\n\nP 61 je oceánská hlídková loď ozbrojených sil Malty. Jedná se o modifikaci italské třídy \"Diciotti\", nazývanou \"Saettia Mk3\". Loď byla postavena jako náhrada hlídkových lodí \"P29\", \"P30\" a \"P31\", patřících k východoněmecké třídě \"Kondor\".\n\nStavba plavidla byla objednána 12. března 2004 v italské loděnici Fincantieri. Hotové plavidlo bylo do služby přijato 3. listopadu 2005.\n\nPlavidla je nese jeden vyhledávací a jeden navigační radar. Výzbroj tvoří jeden 25mm kanón Otobreda a dva 12,7mm kulomety. Na zádi se nachází přistávací plocha pro jeden střední vrtulník a jeden sedmimetrový inspekční člun RHIB. Pohonný systém tvoří dva diesely Isotta Fraschini V1716T2 MSD, o výkonu 6335 hp, pohánějící dva lodní šrouby. Nejvyšší rychlost dosahuje 23 uzlů.\n\nV lednu 2017 loděnice Fincantieri získala kontrakt na modernizaci palubních systému plavidla v ceně 7 milionů eur. Šestiměsíční modernizace byla dokončena v listopadu 2017.\n"}
{"id": "1103193", "url": "https://cs.wikipedia.org/wiki?curid=1103193", "title": "Porsche Tennis Grand Prix 2015 – ženská dvouhra", "text": "Porsche Tennis Grand Prix 2015 – ženská dvouhra\n\nDo soutěže ženské dvouhry na tenisovém turnaji Porsche Tennis Grand Prix 2015 nastoupilo dvacet osm hráček. Trojnásobnou obhájkyní titulu byla ruská světová dvojka Maria Šarapovová, kterou ve druhém kole vyřadila Kerberová.\n\nVítězkou dvouhry se stala nenasazená Němka Angelique Kerberová, jež ve finále zdolala turnajovou Caroline Wozniackou po třísetovém průběhu 3–6, 6–1 a 7–5. V probíhající sezóně si připsala druhé turnajové vítězství, když o dva týdny dříve triumfovala na zelené antuce charlestonského Family Circle Cupu 2015. Stuttgartský titul představoval pátou singlovou trofej na okruhu WTA Tour.\n\nČtyři nejvýše nasazené hráčky měly volný los do druhého kola.\n\n"}
{"id": "1103194", "url": "https://cs.wikipedia.org/wiki?curid=1103194", "title": "Čchi Paj-š’", "text": "Čchi Paj-š’\n\nČchi Paj-š’ (; 1. ledna 1864 Siang-tchan – 16. září 1957 Peking) byl čínský malíř. Pocházel z rolnické rodiny, vyučil se tesařem a v malbě se zdokonaloval jako samouk. Po dosažení 40. roku života začal cestovat po Číně a po roce 1917 se usadil v Pekingu. Maloval širokou škálu témat, například zvířata, přírodu, lidi, hračky, zeleninu a jiné. V pozdní fázi tvorby často zobrazoval myši, krevety a ptáky. Roku 1953 byl zvolen předsedou Sdružení čínských umělců. Měl mimořádný vliv na formování čínského malířského stylu 20. století.\n\n\n"}
{"id": "1103195", "url": "https://cs.wikipedia.org/wiki?curid=1103195", "title": "Arcidiecéze soulská", "text": "Arcidiecéze soulská\n\nArcidiecéze soulská (lat. \"Archidioecesis Seulum\", korejsky \"서울 대교구\") je korejská římskokatolická arcidiecéze. Sídlo arcibiskupství i katedrála se nachází v Soulu v Jižní Koreji, velká část území arcidiecéze se nachází také na území Severní Koreje. Arcidiecéze je hlavou soulské církevní provincie.\n\nOd roku 2012 je arcibiskupem soulským Andrew kardinál Yeom Soo-jung. Kvůli nemožnosti obsadit biskupství v Severní Koreji, spravuje jakožto apoštolský administrátor také pchjongjangskou diecézi.\n\nDne 9. září 1831 byl vyčleněním z pekingské arcidiecéze zřízen apoštolský vikariát Korea; 8. dubna 1911 došlo k jeho přejmenování na \"apoštolský vikariát seoulský\". K druhé změně v názvu došlo 12. července 1950, kdy byl apoštolský vikariát přejmenován na \"seulský\".\n\nNa metropolitní arcidiecézi byl vikariát povýšen 10. března 1962. Arcidiecéze ztratila část území 24. června 2004, kdy byla zřízena diecéze Uijeongbu vyčleněním ze soulské arcidiecéze.\n\nPodstatná část území arcidiecéze se nachází na území Severní Koreje. Toto území není možné přímo spravovat, protože vláda Severní Koreje soustavně potlačuje a perzekuuje jakoukoli náboženskou činnost; z tohoto důvodu zde není možné obsadit žádné biskupství, která jsou proto spravována biskupy z Jižní Koreje. Arcibiskup soulský je ustanoven jako apoštolský administrátor pchjongjangské diecéze.\n\nArcidiecéze soulská sousedí na severu (severokorejská část) s pchjongjangskou diecézí, na severovýchodu (severokorejská část) s Územním opatstvím Tŏkwon, na východu (severokorejská část) s čchunčchonskou diecézí, na severu (jihokorejská část) s diecézí Uijeongbu (která leží mezi oběma částmi arcidiecéze), na západu (jihokorejská část) s inčchonskou diecézí, na jihu (jihokorejská část) s diecézí suwonskou.\n\nSoulská církevní provincie sestává z devíti diecézí.\n\n"}
{"id": "1103196", "url": "https://cs.wikipedia.org/wiki?curid=1103196", "title": "Abram Ioffe", "text": "Abram Ioffe\n\nAbram Fjodorovič Ioffe (psáno též Joffe) (29. října 1880, Romny – 14. října 1960, Leningrad) byl ruský fyzik. Zabýval se mechanickými vlastnostmi krystalů a elektrickými vlastnostmi dielektrik a polovodičů. Vědec-experimentátor, pedagog, organizátor a zakladatel Leningradského fyzikálně-technického institutu. \n\nIoffe se narodil ve středostavovské židovské rodině v Poltavské gubernii na Ukrajině (tehdy území Ruské říše). Byl nejstarší z pěti dětí. Po maturitě na reálném gymnáziu studoval na Petrohradském technologickém institutu (Санкт-Петербургский Технологический Институт), absolvoval v roce 1902. Poté pokračoval ve studiu na univerzitě v Mnichově. Působil jako asistent Wilhelma Röntgena a získal zde doktorát (PhD) roku 1905. Zabýval se zde hlavně piezoelektrickým jevem, objevil tzv. vnitřní fotoelektrický jev krystalů ozářených rentgenovými paprsky. Poté se vrátil do Ruska, ale často se do Mnichova vracel, neboť Röntgen si ho velmi oblíbil. Roku 1906 začal pracovat na Petrohradské polytechnické univerzitě (Санкт-Петербургский Государственный Политехнический Университет), kde se nakonec stal profesorem. Zasloužil se o vznik fyzikálně-mechanické fakulty (Fizměch) v r. 1919. \n\nRoku 1910 se oženil s knihovnicí Věrou Kravcovou, měli spolu dceru Valentinu. Podruhé se oženil v roce 1928 se svou bývalou studentkou, fyzičkou Annou Ječejstovou.\n\nMěl velkou zásluhu na vzniku moderní sovětské fyzikální školy, která dostala sovětské fyziku na světovou úroveň. Roku 1921 se stal ředitelem Leningradského fyzikálně-technologického ústavu (LPTI), zvaného obvykle Fiztěch, který se stal špičkovým centrem sovětské fyziky. Podobná pracoviště vznikla také v Charkově, Dněpropetrovsku, Tomsku , Sverdlovsku. Od roku 1920 byl akademikem ruské Akademie věd. Na začátku velké vlastenecké války byl jmenován předsedou komise pro vojenskou techniku. Sehrál klíčovou úlohu v rozvoji jaderného výzkumu v SSSR a nepřímo ovlivnil i vývoj sovětské atomové bomby. Když mu roku 1942 Kaftonov nabídl řídit sovětský projekt na výrobu bomby, odmítl, neboť se cítil starý, ale doporučil za sebe svého žáka, mladého nadějného fyzika Igora Kurčatova, který se pak stal klíčovou osobností při vývoji bomby. V letech 1932 až 1960 řídil i Agrofyzikální institut. \n\nRoku 1950 vypukla Stalinova kampaň proti kosmopolitismu, která měla antisemitský nádech. Ioffe byl, patrně kvůli židovskému původu, odvolán z pozice ředitele LPTI, ale roku 1952 se pro něj našlo nové uplatnění, když se postavil do čela laboratoře polovodičů sovětské akademie věd (roku 1954 z ní vznikl samostatný institut). Po Ioffeho smrti v roce 1960 byl LPTI přejmenován na Ioffeho fyzikálně-technologický ústav (Физико-технический институт имени А. Ф. Иоффе РАН). Ioffeho jméno nese dodnes a jde o jednu z nejprestižnějších výzkumných institucí v Rusku, pyšnící se pěti Nobelovými cenami.\n\nBezprostředními Ioffeho žáky byli např. Lev Sergejevič Těrmen (Léon Theremin), Alexandr Danilovič Alexandrov, Pjotr Leonidovič Kapica (Nobelova cena 1978), Nikolaj Nikolajevič Semjonov (Nobelova cena 1956) či Lev Andrejevič Arcimovič. Byl vedoucím redaktorem několika odborných časopisů, napsal přes 200 článků, učebnic a monografií. Mezi ně patří např. \"Základní pojmy moderní fyziky (Основные представления современной физики\" ) z r. 1949 nebo \"Fyzika polovodičů\" \"(Физика полупроводников\") z r. 1957. Měl mnoho přátel mezi světovými fyziky (např. Nielse Bohra) a často přednášel v zahraničí. Koncem roku 1925 měl v Praze přednášku o organizaci a financování vědecké práce v SSSR. Sborník Ioffeho vzpomínek na význačné osobnosti světové fyziky, s nimiž se stýkal v letech 1906-1960 byl vydán pod názvem \"Setkání s fyziky (Встречи с физиками - Мои воспоминания о зарубежных физиках\") v roce 1960, krátce po jeho smrti.\n\nZemřel ve své pracovně, dva týdny před osmdesátými narozeninami. Je pochován na Volkovském hřbitově v Petrohradě, v části Literární mosty (Литераторские мостки), kde odpočívají mnohé významné osobnosti vědy a umění.\n\n"}
{"id": "1103197", "url": "https://cs.wikipedia.org/wiki?curid=1103197", "title": "Sü Pej-chung", "text": "Sü Pej-chung\n\nSü Pej-chung (, 19. července 1895 I-sing, provincie Ťiang-su – 26. září 1953 Peking) byl první významný čínský malíř, který ve svém umění uplatňoval prvky západního malířství. \n\nStudoval v Japonsku a na několika místech v Evropě. Roku 1928 se vrátil do Číny a byl profesorem malby v Nankingu a poté v Pekingu. Jeho nejznámějším tématem jsou cválající koně, chápaní i jako alegorie znovu nabyté síly čínského národa. \n"}
{"id": "1103198", "url": "https://cs.wikipedia.org/wiki?curid=1103198", "title": "Katowice Open 2015 – ženská čtyřhra", "text": "Katowice Open 2015 – ženská čtyřhra\n\nDo soutěže ženské čtyřhry na tenisovém turnaji Katowice Open 2015 nastoupilo šestnáct dvojic. Obhájcem titulu byl pár Julia Bejgelzimerová a Olga Savčuková, jehož členky nestartovaly společně. Savčuková nastoupila do paralelně probíhajícího Family Circle Cupu 2015. Spoluhráčkou Bejgelzimerové se stala Eva Hrdinová, s níž skončila v úvodním kole na raketách Bonaventureové se Schuursovou.\n\nVítězem čtyřhry se stal nenasazený belgicko-nizozemský pár Ysaline Bonaventureová a Demi Schuursová, který ve finále zdolal italskou dvojici Gioia Barbieriová a Karin Knappová výsledkem 7–5, 4–6 a [10–6]. Obě šampionky si do žebříčku WTA připsaly 280 bodů.\n\n"}
{"id": "1103200", "url": "https://cs.wikipedia.org/wiki?curid=1103200", "title": "Dobývání renty", "text": "Dobývání renty\n\nDobývání renty (anglicky \"rent-seeking\") je v ekonomice politická činnost skupiny či jednotlivce, kteří věnují své zdroje na zajištění monopolních práv. Tato činnost brání volnému trhu a vede ke ztrátám u ostatních, kteří danou výhodu nemají. (Existence rent v ekonomice je tak vlastně příznakem a důkazem předešlé aktivity zájmových skupin.) \n\nV roce 1980 formuloval zjednodušený model dobývání renty Gordon Tullock.\n"}
{"id": "1103201", "url": "https://cs.wikipedia.org/wiki?curid=1103201", "title": "Liang Čchen-jü", "text": "Liang Čchen-jü\n\nLiang Čchen-jü (; asi 1519 – asi 1593), byl čínský dramatik v žánru kchun-čchü, přední představitel kultury mingské Číny.\n\nLiang Čchen-jü používal zdvořilostní jméno Po-lung () a pseudonym Šao-paj ().\n\nLiang Čchen-jü pocházel z okresu Kchun-šan (dnes část Su-čou v provincii Ťiang-su). Byl talentovaným básníkem a kaligrafem. Poté co Wej Liang-fu zreformoval kchunšanský hudební styl, \"kchun-čchü\", Liang Čchen-jü jej dále upravil a použil jako hudební složku svého dramatu \"Chuan-ša-ťi\" (). Spojení hudby \"kchun-čchü\" s dramatickou formou \"čchuan-čchi\" mělo mimořádný úspěch, rozšířilo se a pojmy \"čchuan-čchi\" a \"kchun-čchü\" poté prakticky splynuly.\n"}
{"id": "1103202", "url": "https://cs.wikipedia.org/wiki?curid=1103202", "title": "Family Circle Cup 2015 – ženská čtyřhra", "text": "Family Circle Cup 2015 – ženská čtyřhra\n\nDo soutěže ženské čtyřhry na tenisovém turnaji Family Circle Cup 2015 nastoupilo šestnáct dvojic. Obhájcem titulu byl pár Anabel Medinaová Garriguesová a Jaroslava Švedovová, jehož členky skončily ve čtvrtfinále na raketách Hingisové s Mirzaovou.\n\nVítězem čtyřhry se stal nejvýše nasazený švýcarsko-indický pár Martina Hingisová a Sania Mirzaová, který ve finále zdolal australsko-chorvatskou dvojici Casey Dellacquová a Darija Juraková výsledkem 6–0 a 6–4. Obě šampionky si do žebříčku WTA připsaly 470 bodů. Po triumfech na Indian Wells Masters a Miami Masters získaly vítězky třetí titul v řadě. V následné pondělní aktualizaci deblového žebříčku WTA z 13. dubna 2015 se Mirzaová stala vůbec první indickou světovou jedničkou v tenise mezi ženami.\n\n"}
{"id": "1103206", "url": "https://cs.wikipedia.org/wiki?curid=1103206", "title": "Zasávský region", "text": "Zasávský region\n\nZasávský region (slovinsky \"Zasavska statistična regija\") je jedním ze statistických regionů Slovinska. Byl zřízen v květnu 2005. Nachází se ve střední části Slovinska. Je nejmenším regionem Slovinska, protože jsou v něm jen 4 občiny. Hlavním městem je Trbovlje. Rozloha regionu je 485,1 km² a k 1. lednu 2016 v něm žilo 57 404 obyvatel.\n\nObčina Litija byla 1. 1. 2015 přeřazena ze Středoslovinského regionu do Zasávského regionu, jehož rozloha se tak zvětšila o 221 km a rozloha Středoslovinského regionu se zmenšila o 221 km.\n"}
{"id": "1103207", "url": "https://cs.wikipedia.org/wiki?curid=1103207", "title": "Li Kche-žan", "text": "Li Kche-žan\n\nLi Kche-žan (李可染 23. července 1907 Sü-čou – 5. prosince 1989 Peking) byl čínský malíř.\n\nPocházel z chudé rodiny, jeho otec byl nádeník a později rybář. Roku 1923 odešel Li Kche-žan studovat na umělecké škole do Šanghaje, roku 1929 přešel na státní uměleckou akademii v Chang-čou, kde se seznámil se západním malířstvím. Populární jsou zejména jeho obrazy vodních buvolů, jež vnímal jako symboly pokoření Číny, které v sobě spojují podrobenost a sílu. Je také považován za novátora v oblasti čínské krajinomalby.\n"}
{"id": "1103209", "url": "https://cs.wikipedia.org/wiki?curid=1103209", "title": "Anýzovník vonný", "text": "Anýzovník vonný\n\nAnýzovník vonný (\"Gloeophyllum odoratum\" (Wulfen) Imazeki) je nejedlý druh houby. Roste především na trouchnivějících pařezech smrků. Vyznačuje se intenzivní a výraznou anýzovou vůní.\n\n\nKlobouk 30-180 mm, zpočátku hlízovitý, pak polokruhovitý, často nepravidelný. Je bokem přirostlý nebo polorozlitý, vytrvalý, 3-12 cm široký.\n\nPovrch je žlutě až skořicově hnědý, hrbolatý, v mládí plstnatý a ve stáří holý. Staré přezimující plodnice jsou tmavohnědé až černé. \n\nHymenofor: Rourky 5-15 mm dlouhé, vrstevnaté, s hranatými, 1,5-1 mm velkými, okrově hnědými póry. Póry, žluté až nahnědlé, 1-2 na mm, oblé. \n\nDužnina čerstvých plodnic je šťavnatá. Rezavohnědá, silná, korkovitá, později tuhne až dřevnatí.\n\nVýtrusný prach je bílý. Výtrusy mají elipsovitý tvar, povrch hladký, bezbarvý nebo slabě nažloutlý.\n\nVůně čerstvé plodnice intenzivně voní po anýzu, vanilce či fenyklu.\n\nRoste velmi hojně na pařezech smrků, vzácněji i na jiných jehličnanech, řidčeji na jedlích. Anýzovník upřednostňuje kyselé půdy od nížin po pahorkatiny. Vyskytuje se také v horských deštných pralesích Malajsie. \n\nJeho výtrusy přenáší pilořitky, které nakazí dřevo. Abnormální plodnice se vyskytují na důlním dřevu, které obsahuje hnědočervený pigment zvaný trametin. Anýzovník vyvolává hnědou hnilobu dřeva. \n\nVzhledem k vůni a místu je snadno určitelný.\n\n"}
{"id": "1103210", "url": "https://cs.wikipedia.org/wiki?curid=1103210", "title": "Malarycký rajón", "text": "Malarycký rajón\n\nMalarycký rajón (bělorusky \"Маларыцкі раён\", ukrajinsky \"Малоритський район\", rusky \"Малоритский район\") je územně-správní jednotkou na jihozápadě Brestské oblasti v Bělorusku. Administrativním centrem rajónu je město Malaryta (bělorusky \"Маларыта\", rusky \"Малорита\").\n\nRajón zaujímá rozlohu přibližně necelých 1 374 km², na zemědělskou půdu připadá na 597 km², lesy zabírají 608 km². Na jihu má hranici s Ukrajinou, na západě s Brestským rajónem, na severu s Žabinkaŭským rajónem a na východě s Kobrynským rajónem.\n\nRajón se nachází na území Brestského Polesí, v nízké a bažinaté oblasti. Nejvyšší bod měří 189 m a leží 4 km jižně od rajónního centra Malaryta. Celkem 99 % území rajónu se nachází v nadmořské výšce 150 až 170 metrů nad mořem. Rajón má ložiska rašeliny, křídy, silikátových a maltových písků a jílu.\n\nPrůměrná měsíční teplota v lednu je -4,4 °C, v červenci 18,7 °C. Roční úhrn srážek je 543 mm. Nejdůležitějšími řekami jsou Ryta a Malaryta. K hlavním jezerům patří Arechaŭskaje, Altušskaje a Maloje. V rajónu leží Lukaŭské nádrže a síť odvodňovacích kanálů.\n\nLesy pokrývají 45 % území rajónu, na močály připadá méně než 20 %. Většina z těchto močálů je odvodněna. V rajónu leží státní biologická rezervace Lukava, botanická rezervace rajónního významu Husaki a Bahuslaŭka.\n\nRajón byl vytvořen 15. ledna 1940 jako součást Brestské oblasti. Dne 12. října 1940 byl rozdělen na 11 venkovských rad (selsovětů): Arechaŭský, Vjalikarycký, Hvoznický, Zburacký, Lukaŭský, Ljachavjecký, Masjevický, Makranský, Oltuský, Radzecký a Chacislaŭský.\n\nOd počátku v červenci 1941 do července 1944 byl rajón okupován nacistickými vojáky. Ve městě Malaryta a v celém rajónu pod rukama nacistů zahynulo 3 349 lidí, zcela nebo částečně byly vypáleny některé vesnice.\n\nNa území rajónu působily partyzánské brigády pojmenované po Leninovi, po Stalinovi, skupina „Pro vlast“, po Flegantovovi, samostatné jednotky Vorošilova, po Volkovi, zvláštní skupina „Iskra“, Malarycko-Damačavský podzemní rajónní výbor komunistické strany Běloruska, podzemní rajónní výbor komunistické strany Běloruska a Komsomolu.\n\nDne 16. července 1954 byl zrušen Zburacký, Ljachavjecký, Masjevický a Radzecký selsovět. Dne 8. srpna 1959 byl k rajónu připojen Valosaŭský a Čarňanský selsovět Dzivinského rajónu.\n\nDne 25. prosince 1962 byl Malarycký rajón zrušen. Město Malaryta spolu s Arechaŭským, Vjalikaryckým, Hvoznickým, Lukaŭským, Makranským, Oltuským a Chacislaŭským selsovětem se stalo součástí Brestského rajónu. Valosaŭský a Čarňanský selsovět přešel pod správu Kobrynského rajónu.\n\nDne 1. června 1965 byl rajón obnoven. Dne 23. prosince 1970 byla Malaryta povýšena na město rajónní podřízenosti.\n\nV současnosti je na území rajónu 78 osad a 9 vesnických rad (selsovětů): Vjalikarycký, Hvoznický, Lukaŭský, Malarycký, Makranský, Oltuský, Arechaŭský, Chacislaŭský a Čarňanský.\n\nRajónem prochází železniční trať Brest — Kovel a silniční spojení E85: Kobryn — hranice Ukrajiny (hraniční přechod Makrany) a R17: Brest — hranice Ukrajiny (hraniční přechod Oltuš).\n\nNa území rajóny jsou dva hraniční přechody: Makrany a Oltuš.\n\n\n\n\n\n\n\n\n"}
{"id": "1103212", "url": "https://cs.wikipedia.org/wiki?curid=1103212", "title": "Korutanský region", "text": "Korutanský region\n\nKorutanský region ( ) je jedním ze statistických regionů Slovinska. Byl zřízen v květnu 2005. Nachází se na severu státu. V regionu je celkem 12 občin. Hlavním a také největším městem je Slovenj Gradec. Rozloha regionu je 1 040,8 km²; v lednu 2016 zde žilo 71 040 lidí.\n\nKorutanský region leží na severu Slovinska u hranice s Rakouskem. Nachází se v krajině se zalesněnými kopci a horami, jmenovitě tedy v Pohorje, Karavankách, Kamnických Alpách a v údolí tří řek: Drávy, Mežice a Mislinja. V důsledku toho je území špatně přístupné. Těžký průmysl v minulosti silně ovlivnil životní prostředí, zejména v údolí Mežice, které je ekonomicky rozvinuté. Regionální centrum tvoří souměstí Ravne na Koroškem – Slovenj Gradec – Dravograd, v němž jsou soustředěny některé regionální instituce. Kromě toho je také větší průmysl v občině Črna na Koroškem.\n\nNejvětší koncentrace obyvatelstva je v oblasti občiny Občina Ravne na Koroškem, která je propojena se sousední občinou Prevalje. Podle údajů Statistického úřadu je zde ekonomicky významné zemědělství. Jsou zde velké zemědělské podniky. Chovem hospodářských zvířat se zabývá více než 90 % podniků. Míra registrované nezaměstnanosti v tomto regionu byla v roce 2012 zhruba na úrovni státního průměru.\n\nRegionem prochází jediná (a nepříliš využívaná) železniční trať někdejší Drávské dráhy (\"Drautalbahn\"), a to v trase Maribor – Dravograd – Ravne na Koroškem – Prevalje – Bleiburg (Rakousko).\n"}
{"id": "1103213", "url": "https://cs.wikipedia.org/wiki?curid=1103213", "title": "Ťiang Čao-che", "text": "Ťiang Čao-che\n\nŤiang Čao-che (蒋兆和 9. května 1904 – 15. dubna 1986) byl čínský malíř, významný především jako inovátor v oblasti figurální malby, prostředkující do čínské malby západní vlivy. Od roku 1927 přednášel na univerzitě v Nankingu, od roku 1937 v Pekingu. Jeho malby se vyznačují vysokou sociální citlivostí, v rozporu s dosavadní domácí malířskou tradicí se často zabývá tématem utrpení.\n"}
{"id": "1103217", "url": "https://cs.wikipedia.org/wiki?curid=1103217", "title": "Karel Palivec", "text": "Karel Palivec\n\nKarel Palivec (* 18. května 1935) je bývalý český fotbalový útočník. Pochází z Olomouce.\n\nV československé lize hrál za Dynamo Žilina a Baník Ostrava. Nastoupil ve 33 ligových utkáních a dal 9 gólů. V nižších soutěžích hrál také za Chemosvit Svit.\n\n"}
{"id": "1103219", "url": "https://cs.wikipedia.org/wiki?curid=1103219", "title": "Porsche Tennis Grand Prix 2015 – ženská čtyřhra", "text": "Porsche Tennis Grand Prix 2015 – ženská čtyřhra\n\nDo soutěže ženské čtyřhry na tenisovém turnaji Porsche Tennis Grand Prix 2015 nastoupilo šestnáct dvojic. Obhájcem titulu byl nejlepsší světový pár Sara Erraniová a Roberta Vinciová, jehož členky se rozhodly nestartovat.\n\nVítězem čtyřhry se stal třetí nasazený americko-český pár Bethanie Matteková-Sandsová a Lucie Šafářová, který ve finále zdolal francouzsko-slovinské turnajové dvojky Caroline Garciaovou s Katarinou Srebotnikovou výsledkem 6–4 a 6–3. Obě šampionky si do žebříčku WTA připsaly 470 bodů a po Australian Open 2015 vybojovaly druhou společnou trofej.\n\n"}
{"id": "1103220", "url": "https://cs.wikipedia.org/wiki?curid=1103220", "title": "Koruna Sudet", "text": "Koruna Sudet\n\nKoruna Sudet ( ) je název polského turistického odznaku ustanoveného v roce 2001 Komisí horské turistiky Vratislavského oddílu PTTK. Smyslem odznaku je popularizace Sudet (Krkonošsko-jesenické soustavy) jakožto hor ležících na pomezí tří států – Polska, Česka a Německa. Pro získání odznaku je nutné zdolat nejvyšší vrcholy 22 sudetských pohoří.\n\nDo konce roku 2011 bylo rozdáno 467 odznaků, některé z nich však znovu stejným lidem.\n\n\n"}
{"id": "1103221", "url": "https://cs.wikipedia.org/wiki?curid=1103221", "title": "Cecilie Løveidová", "text": "Cecilie Løveidová\n\nCecilie Løveidová (* 21. srpna 1951 Mysen) je norská lyrička, prozaička, autorka dětských knih, operní libretistka a dramatička, která se pro řadu ocenění a zhruba tři desítky textů řadí v současnosti mezi přední norské dramatiky. Vyrůstala v Bergenu, který je dodnes jejím zázemím, kde je uchycena svými poetickými kořeny. V současné době žije v Kodani. \n\nVystudovala uměleckoprůmyslovou školu a divadelní vědu na univerzitě v Oslu. V roce 1972 debutovala románem \"Mošt\" (Most). Její první hrou byla jednoaktovka \"Muž, který chtěl mít vše\" (Mannen som ville ha alt). Na Národní scéně v Bergenu působila zprvu jako statistka, nápověda a inspicientka. Zde roku 1982 debutovala jako dramatička hrou \"Zima propuká\" (Vinteren revner). Roku 1986 založila společně s tehdejším uměleckým ředitelem Tomem Remlovem dílnu současného dramatu, která se označuje jako Bergenský projekt. Mezinárodní cenu Prix Italia jí přinesla rozhlasová hra \"Pojídači racků\" (Måkespisere) roku 1983. V roce 2013 byla v Aftenposten otištěna její nejnovější báseň \"Trest\" (Straff), která je podle autorčiných slov o norském extremistovi vraždícím v roce 2011, ale nevynáší žádný soud o jeho činech. \n\nJejí hry byly inscenovány mnohokrát jak v Norsku, tak v zahraničí, a to na divadelních scénách, v rádiu i v televizi. V 70. letech psala převážně fragmentární modernistické romány na hranici mezi prózou a poezií. Zabývala se v nich z ženského hlediska otázkami hledání štěstí, svobody a seberealizace. K divadlu se dostala přes psaní televizních a rozhlasových her. Od 80. let se věnuje výhradně dramatu, kam přenesla většinu témat ze svých románů. Důležitou roli v její tvorbě hrají poetičnost a hudebnost, které mají důležitější úlohu než samotný děj. V její tvorbě velmi často dochází k prolínání různých žánrů. Mísí dohromady poetickou formu se snem i realitou. V centru jejích her stojí téměř bez výjimky ženy, které se rozhodly následovat své instinkty, ať už sexuální, intelektuální, tvůrčí či biologické. Løveidová zkoumá jejich osobní život ve snaze pochopit, kým opravdu jsou. \n\nCecilie Løveidová je držitelkou těchto ocenění:\n\n\n"}
{"id": "1103223", "url": "https://cs.wikipedia.org/wiki?curid=1103223", "title": "Koruna polských Sudet", "text": "Koruna polských Sudet\n\nKoruna polských Sudet ( ) je soubor nejvyšších vrcholů 31 geomorfologických celků (mezoregionů) polské části Sudet (Krkonošsko-jesenické soustavy).\n\nK získání titulu Dobyvatel Koruny polských Sudet je nutné zdolat v libovolném pořadí všechny vrcholy pěším výstupem a potvrdit tuto skutečnost v příslušné brožuře.\n\n\n"}
{"id": "1103224", "url": "https://cs.wikipedia.org/wiki?curid=1103224", "title": "Richard Genée", "text": "Richard Genée\n\nRichard Franz Friedrich Genée (7. února 1823, Gdaňsk, Polsko – 15. června 1895, Baden, Rakousko) byl rakouský operetní libretista a skladatel.\n\nRichard Genée se narodil v rodině operního zpěváka a pozdějšího ředitele gdaňského divadla Friedricha Genée. Mládí prožil v Berlíně, kde navštěvoval místní gymnázium a po jeho skončení začal studovat medicínu. Studium nedokončil, rozhodl se studovat hudbu a pak skladbu u Adolfa Stahlknechta (1813-1887).\n\nV roce 1847 se stal dirigentem v gdaňském městském divadle (\"Danziger Stadttheater\"), které v od roku 1841 řídil jeho otec. Ten však, na rozdíl od úspěšné operní kariéry, řízení divadla ekonomicky nezvládl a přivedl ho k bankrotu, vedení poté převzal jeho syn Richard.\n\nRichard jako dirigent pracoval od roku 1848 v Tallinnu (tehdy německy zvaném „Reval“), poté v Rize, na přelomu let 1852/1853 v Kolíně nad Rýnem, Cáchách a Düsseldorfu a Gdaňsku. V roce 1857 působil v Mohuči, 1864/1865 v Praze a poté v dvorní opeře ve Schwerinu a německé opeře v Amsterdamu.\n\nKomponovat začal nejprve opery, \"Polyphem, oder ein Abenteuer auf Martinique\" (1856) a \"Geiger aus Tirol\" (1857). Později začal psát i krátké operety, z nichž nejúspěšnější byla \"Der Musikfeind\" (1862). V roce 1868 nastoupil jako dirigent do Theater an der Wien, které bylo centrem vídeňské operety, a kde rok předtím měla premiéru jeho komická opery \"Der schwartze Prinz\". Libreta svých děl si psal většinou sám. Brzy se díky této zkušenosti stal překladatelem francouzských operet od J. Offenbacha, Hervého, či Ch. Lecocqa.\n\nV roku 1874 napsal libreto k Straussově operetě Netopýr (\"Fledermaus\"), což byl začátek jeho kariéry jednoho z nejslavnějších libretistů klasické vídeňské operety. Ve spolupráci s F. Zellem napsal dalších 38 libret pro vícero skladatelů, např. \"Noc v Benátkách\" (\"Eine Nacht in Venedig\") pre Straussa, \"Boccaccio\" pro F. von Suppého, \"Žebravého studenta\" (\"Ein Bettelstudent\") či \"Gasparoneho\" pro Karla Millöckera, \"Carbonari\" pro Carla Zellera, \"Ein Deutschmeister\" pro C. M. Ziehrera a podobně. Kromě toho napsal více než 20 překladů francouzských, či anglických operet. Zell ani Genée nebyli sice žádní literární géniové, ale jejich schopnost spolupráce s hudebními skladateli jakož i zohlednění jejich požadavků a stylu hudby značně dopomohly ke vzniku a následnému světovému úspěchu vídeňské operety.\n\nGenée trávíval zimní měsíce v Berlíně, v letních měsících pobýval ve Vídni, Pressbaumu, nebo ve svém domě v lázeňském městě Badenu, kde také během jednoho z pobytů zemřel.\n\nGenée byl protestant, byl pohřben 17. června 1895 na městském hřbitově. Mezi smutečními hosty byli Johann Strauss mladší, Karl Millöcker a Karl Komzák.\n\n\n\n"}
{"id": "1103230", "url": "https://cs.wikipedia.org/wiki?curid=1103230", "title": "Zvonek řepkovitý", "text": "Zvonek řepkovitý\n\nZvonek řepkovitý (\"Campanula rapunculoides\") je vytrvalá bylina kvetoucí velkými modrofialovými květy zvonkovitého tvaru. Je v české přírodě nejběžnější druh rodu zvonek a často bývá považován za plevel.\n\nŠiroce rozšířený druh rostoucí téměř v celé Evropě. Vyskytuje se od Velké Británie a Španělska na západě až po západní Sibiř na východě. Jeho severní hranice rozšíření sahá do poloviny Skandinávského poloostrova, jižní k břehům Středozemního a Černého moře. Byl zavlečen do Severní Ameriky, Austrálie, na Nový Zéland i Tichomořské ostrovy kde je považován za potenciálně invazní rostlinu. Na mnoha místa se dostal lidským přičiněním jako okrasná rostlina.\n\nV České republice je hojnou rostlinou, hlavně v teplejších oblastech na místech s intenzivním zemědělství. Mimo to se vyskytuje i ve světlých lesích, křovinách, na skládkách i podél cest. Nejlépe roste ve výživných půdách které zůstávají mírně vlhké a jsou slabě kyselé. Vyskytuje se až do nadmořské výšky 1500 m.\n\nVytrvalá, řídce chlupatá rostlina, vysoká 30 až 100 cm, která vyrůstá z hlízovitě zhrublých kořenů s dlouhými podzemními výběžky uloženými v ornici. Lodyhu má 30 až 80 cm vysokou, tupě hranatou, přímou, jednoduchou nebo jen chudě rozvětvenou. Ve spodní části je nafialovělá a chlupatá, v horní zelená a lysá.\n\nListy v přízemní růžici mají dlouhé řapíky (až 3 cm), ve spodní části lodyhy jsou řapíky kratší (asi 1 cm) a v horní části jsou listy přisedlé. Čepele jsou srdčité nebo vejčité, po obvodě nestejně pilovité a na vrcholu tupě špičaté. Bývají dlouhé 3 až 10 cm a široké 2 až 3 cm, směrem vzhůru se zmenšují a přecházejí v úzké listeny. Listy jsou na líci holé a na rubu žilnaté a roztroušeně chlupaté. Přízemní listy jsou v době kvetení již odumřelé.\n\nV úžlabí listenů jednotlivě vyrůstají pětičetné květy a vytvářejí jednostranný hrozen. Oboupohlavné květy mají krátké svěšené stopky se dvěma listenci. Stopky se v době kvetení vztyčují, před deštěm a večer se opět sklání. Srostlý vytrvalý kalich má pět krátkých, čárkovitých, špičatých a nazpět ohnutých cípů. Nálevkovitě zvonkovitá koruna, dlouhá 2 až 3 cm, je modře fialová, zřídka bělavá a je do poloviny rozeklána v pět cípů. Pět volných tyčinek nese prašníky. Ze spodního kuželovitého semeníku tvořeného třemi plodolisty vyrůstá čnělka s podvinutou trojlaločnou bliznou čnící z koruny. Květy kvetoucí od června do září jsou protandrické. Prašníky dozrávají mnohem dříve než blizny a ty se opylují pylem z jiného květu doneseným létajícím hmyzem hledajícím a nacházejícím v květech nektar.\n\nPlod je vejčitá až polokulovitá, trojpouzdrá tobolka obalena vytrvalým kalichem. Obsahuje četná asi 1,5 mm velká, medově hnědá, podlouhlá, na jedné straně vypouklá semena s drobným blanitým lemem. Z tobolky se vysypávají třemi drobnými otvory otvírající se nejčastěji za větrného počasí usnadňující rozptýlení semen. Je to druh se dvěma cytotypy, tetraploidní 2n = 4x = 68 a hexaploidní 2n = 6x = 102.\n\nRostliny se rozmnožuje vegetativně i pohlavně. Vegetativně se šíří svými nehlubokými kořenovými výhonky a vytváří velké kolonie. V prvém roce se vytvoří jen drobná listová růžice a hlavní kořen, ten druhým rokem zduří a vyrostou z něj plodné lodyhy. Zároveň na něm druhým rokem vzniknou pupeny z nichž rostou další plazivé oddenky nesoucí listové růžice s kořeny a vznikají tak nové rostliny. Na obdělávaných půdách se rozmnožují hlavně vegetativně, při orbě se kořeny roztrhají a rozšíří po celém poli.\n\nStejně intenzivní je i pohlavní rozmnožování, jedná statná rostlina vytvoří i několik tisíc semen. Ta nejlépe klíčí na světle nebo v nejsvrchnější vrstvě půdy, v hloubce pod 2 cm jsou již většinou mrtvá. Mají dlouhou dormanci a obvykle klíčí po přezimování až na jaře dalšího roku, bývají poměrně krátkověká. Jsou roznášena větrem, vodou, s jiným osivem nebo i s kompostem.\n\nTato rostlina se mnohdy vyskytuje jako nežádoucí plevel, zapleveluje jednoleté, víceleté i vytrvalé kultury a má vysokou konkurenční schopnost, mimo polí a luk roste také v zahradnictvích i školkách. Nejvíce jí vyhovují místa na kterých po několik let zůstává půda v klidu a může si tam vytvořit zásobu dobře regenerujících oddenků. Neprospívá ji časté sečení a hluboké zpracovávání půdy. V poslední době rozšíření zvonku řepkovitého v ČR stoupá a bývá řazen mezi potenciálně nebezpečné plevele.\n\n\n \n"}
{"id": "1103233", "url": "https://cs.wikipedia.org/wiki?curid=1103233", "title": "CAB (souborový formát)", "text": "CAB (souborový formát)\n\nCAB ([kæb]; z angl. cabinet [ˈkæbinit]; ) je v softwarových produktech firmy Microsoft nativně používaný kompresní algoritmus pro instalační balíčky a současně přípona souboru pro tímto algoritmem vzniklé archivy. Formát, jehož soubory Microsoft nenazývá \"archivy\", nýbrž \"balíčky\", je využíván na instalačních médiích jeho operačních systémů i aplikací.\n\nAlgoritmus je optimalizován pro co nejúčinnější kompresi souborů obsahujících strojový kód (spustitelných souborů a samostatných knihoven), ale velmi dobrých výsledků dosahuje také v případě textových souborů; o poznání horší výstupy zaznamenává stran multimediálního obsahu. Přestože se jedná o proprietární technologii, metoda komprese a dekomprese není obchodním tajemstvím – byla zveřejněna.\n\nZ důvodu zachování zpětné kompatibility do již vytvořeného archivu nelze přidávat další soubory – pro změnu obsahu je nutné celý archiv vytvořit znovu. I proto – jelikož rozšiřování obsahu je typickou vlastností archivů – Microsoft tyto soubory jako archivy neoznačuje (jinou příčinou je přizpůsobení terminologii užívané konkurenčními operačními systémy a programy, konkrétně názvosloví linuxových distribucí).\n\nBalíček může být rozprostřen přes více souborů.\n\nAlgoritmus nepodporuje šifrování.\n\nKaždá verze systému Windows ve své standardní výbavě disponuje prostředky, jimiž lze k obsahu .cab souboru přistupovat – bez ohledu na to, zda tyto nástroje zpřístupňuje uživateli. V novějších verzích ke komprimovaným souborům uživatel může přistoupit prostřednictvím výchozího správce souborů, kterým je shell Průzkumník – archivy lze otevírat jako složky. Alternativu představuje systémový nástroj msconfig.\n\nJako příklady programů třetích stran pro práci s formátem .cab je možno jmenovat PowerArchiver nebo Cab File Maker; obě tyto aplikace balíčky dokáží vytvářet i rozbalovat.\n\nAlgoritmus byl využíván již v systémech MS-DOS (předchůdce MS Windows), ale jeho výstupy se neukládaly do souborů s příponou .cab. V prostředí MS-DOSu platilo, že v jednom archivu byl obsažen pouze jeden komprimovaný soubor, a jmenná konvence byla taková, že archiv (tehdy ne balíček) se jmenoval jako pojmutý soubor s tím, že místo třetího (posledního) znaku přípony měl znak podtržítka.\n\nArchivy s jedním souborem a příponou končící podtržítkem se extrahovaly programem \"expand\", jenž patřil do základní výbavy DOSu. Program se standardně volal se dvěma parametry: prvním byl název archivu, druhým jméno souboru, do něhož se měl zapsat výstup. Utilita expand.exe byla pevnou součástí softwarového vybavení operačních systémů firmy Microsoft od MS-DOSu verze 5.0 do Windows Millenium Edition.\n\nPřípona \".cab\" je používána taktéž jinými vývojáři softwaru než společností Microsoft; obvyklé je to u tvůrců počítačových her. Proto se může stát, že se najde soubor s touto příponou, jejž nástrojem pro práci s formátem .cab firmy Microsoft nebude možné zpracovat, ačkoli tento soubor bude konzistentní.\n\n"}
{"id": "1103235", "url": "https://cs.wikipedia.org/wiki?curid=1103235", "title": "Klášter Admont", "text": "Klášter Admont\n\nOpatství Admont (německy \"Stift Admont\") je benediktinský klášter, situovaný ve vysokohorském alpském údolí řeky Enže v rakouském městě Admont. Je nejstarším a jediným dosud živým klášterem ve Štýrsku, obsahuje největší klášterní knihovnu na světě a rozsáhlé sbírky přírodovědecké a umělecké. Je známý zejména svou barokní architekturou.\n\nPoloha opatství je na hranicích hornatého Národního parku Gesäuse. Jméno Admont seodvozuje buď z latinského výrazu \"Ad montes \", tj. \"v horách\", nebo ze slovanského výrazu pro zurčící potok, který byl v této lokalitě přítokem Enže \"Adamonse\".\n\nOpatství Panny Marie a sv. Blažeje založil na den sv. Michaela 29. září roku 1074 arcibiskup Gebhard ze Salzburgu spolu se třemi biskupy a salzburským benediktinským opatem Arnem za hojné účasti štýrské šlechty, kléru i laiků. Fundaci umožnil odkaz dědictví korutanské hraběnky, později svatořečené Hemmy, alias Emy z Gurku. Usídlila se zde komunita mnichů z opatství svatého Petra v Salzburgu pod vedením prvního opata Isingrina. Druhý opat Giselbert zde zavedl Clunyjskou reformu. Další z časných opatů byl Wolfhold z Freisingu (1115-1137), který přestavěl klášterní kostel na trojlodní baziliku s mramorovými sloupy a roku 1121 založil nedaleký ženský konvent benediktinek, především jako \"Damenstift\" pro vzdělávání dívek z bohatých rodin. Tato vzdělávací tradice zůstala v klášteře silná dodnes.\n\nRománské stavby padly za oběť požáru z roku 1152, zůstalo po nich jen zdivo západního podvěží, dva portály druhotně vezděné na severní a na jižní straně kostela, a socha ležícího lva, požírajícího člověka, v současnosti instalovaná při vchodu do knihovny a do expozice Přírodovědného muzea a uměleckých sbírek, vpravo od pokladny.\n\nKlášter prosperoval během celého středověku, zejména písařská a ilumnátorská dílna ve skriptoriu. Opat Engelbert z Admontu (1297–1327) byl slavný učenec a autor mnoha literárních děl. Dostavbu kostela o dlouhou hlavní loď a kaple s Božím hrobem vedl opat Wilhelm von Reissberg (1384-1391). Ve 14. století proslula zdejší stavební huť Niklase Velbachera.\n\nVálky proti Turkům a reformace vedly opata Valentina k rezignaci kvůli jeho reformním názorům; politické změny způsobily zdlouhavý pokles, ale s protireformací opatství kolem roku 1600 znovu vzkvétalo. Roku 1619 měl kostel 18 oltářů a monumentální náhrobek opata Gebharta . Kromě základní školy, později přestěhované do Judenburgu, zde byla činná řádová fakulta teologie a filosofie. Opat Albert z Mucharu byl dobře známý jako historik přednášející na Univerzitě ve Štýrském Hradci. Gymnázium bylo založeno roku 1644, a je činné po reformách do současnosti. Pro učební účely bylo založeno Přírodovědecké muzeum.\n\nV letech 1628 - 1659 vládl uměnímilovný opat Urban Weber, který roku 1659 dosáhl infule preláta jako nejvyššího stupně pontifikálií. Rozšířil knihovnu o stovky svazků knih. Založil nedaleký zámek Röthelstein, užívaný jako opatská rezidence, a upravil mariánské poutní místo Frauenberg na návrší asi 8 kilometrů od kláštera. Klášter byl nadále nejvýznamnějším ve Štýrsku. Během 17 a v 18. století opatství bylo stavebně uzavřeno a kostel vyzdoben bohatými štukaturami a nástěnnými malbami. Výtvarná a hudební tvorba zde dosáhla vysoké kvality a šíře umělecké produktivity. Dochovaná paramenta, antependia a tapisérie patří k pracím světoznámé vyšívačské dílny laického bratra Benno Haana (1631-1720). Výzdobu kostela a kláštera obstarali malíři otec Martin Altomonte (1657 - 1745) a syn Bartolomeo Altomonte (1694 - 1783), Oltářní obrazy vytvořili Georg Bachmann (oltář s Umučením sv. Barbory) a Martin Johann Schmidt zvaný Kremser-Schmidt, a sochy Joseph Thaddäus Stammel, po požáru z roku 1865 jen z malé části dochovanou.\n\nDne 27. dubna 1865 se rozhořel katastrofální čtyřdenní požár, který téměř zničil celý klášter. Zatímco konvent, umělecké sbírky a klášterní archiv byly v drtivé většině spáleny, knihovna byla zachráněna. Rekonstrukce byla započata v následujícím roce, projekt a stále nebyla úplná roku 1890.\n\nEkonomická krize v 30. letech 20. století donutila opatství prodat mnoho jeho uměleckých děl a během období nacismu byl klášter zrušen a mniši vystěhováni. Vrátili se roku 1946 a benediktinská komunita zde žije dodnes.\n\nOd roku 1641 bylo opatství členem Salzburské kongregace, která byla roku 1930 sloučena s Rakouskou kongregací Benediktinské konfederace.\n\nNynější stavba kostela Panny Marie a svatého Blažeje je již pátá v pořadí. Předchozí stavby jsou doloženy archeologickými a stavebně historickými průzkumy a v expozici klášterního muzea prezentovány pomocí modelů.\n\nNejstarší chrám nahradila kolem roku 1121 románská trojlodní sloupová bazilika, kterou poničil požár z roku 1152. K její opravě došlo ještě za opata Gottfrieda I. do roku 1165. Opat Berthold II. dal kolem roku 1250 ke kostelu přistavět jako boční křídla dvě sakristie, první pro preciosa a paramenta, a druhou pro knihy a archiv. Obě se zčásti dochovaly a byly pojaty do současné stavby.\n\nGotickou přestavbu kostela zahájil roku 1276 opat Heinrich II. a jeho následovníci vedli admontskou stavební huť až do 15.století. Pozdně renesanční podoba kostela s novými štukovými klenbami, opatskou kryptou pod presbytářem a budovou konventu byla dokončena společně s dovršením náboženské protireformace za opata Matthiase Preiningera roku 1626, také hlavní oltář byl tehdy štukový. V barokním slohu přibylo několik oltářů a prospekt varhan.\n\nNovostavbu trojlodní baziliky navrhl a zahájil štýrský architekt Wilhelm Bücher (1824 - 1888) na místě zničeného kostela po požáru ze 24. dubna 1865 ještě téhož roku. Je inspirována Řezenskou katedrálou a byla první církevní stavbou v Rakousku, postavenou v novogotickém stylu a s využitím moderních stavebních materiálů (portlandského cementu). Zdi shořelé stavby byly strženy s výjimkou závěru chóru a románského bočního portálu z 12. století. Dvě hranolové věže při západním průčelí chrámu jsou 75 a 74 metrů vysoké. Trojosá fasáda průčelí má po stranách trojbokého štítu sochy svatých Benedikta a jeho sestry Scholastiky, a v jeho vrcholu sochu svatého Blažeje, patrona kostela a opatství.\n\nInteriér trojlodí člení bohatě profilované pilíře na střední loď s lichými arkádami v patře, a na dvě nižší boční lodi, zaklenuté křížovými klenbami. Obě boční lodi mají po pěti bočních kaplích a šesti oltářích. Kostel má 13 oltářů:\n\nSamostatně stojící barokní stavbou je kaple sv. Blažeje.\n\nOd roku 1958 byla ve zbytku příčného křídla kláštera, přiléhajícího z jižní strany k bazilice, adaptována moderní kaple sv. Benedikta a po té zdvižen sloup se sochou sv. Hemmy.\nKomunitu tvoří kolem 27 mnichů a 54 laických zaměstnanců. Opatství je zodpovědné za 27 farností, provozuje základní školu s asi 600 žáky a domov důchodců ve Frauenbergu. Jeho různé podniky zahrnují vodní a lesní hospodářství, stavební oddělení, malířské a restaurátorské dílny, dvě restaurace, vinotéku, zahradnictví, lékárnu, aj. Mniší s praktikujícími studenty a starají se o správu klášterního muzea, knihovny a archivu, sbírek a o celoroční průvodcovskou službu.\n\nSál knihovny byl projektován a postaven roku 1776 architektem Josephem Hueberem. Je 70 metrů dlouhý, 14 metrů široký a 13 metrů vysoký, a je největší klášterní knihovnou na světě. Má podélnou dispozici ze sedmi navazujících prostor na půdorysu elips a kružnic, klenby s pasy jsou zaklenuty mělkými kupolemi a vyzdobeny štukaturami, zlaceném a freskami Bartolomea Altomonteho, zobrazujícími etapy lidského poznání, bvědění až do Božího zjevení. Knihy jsou v patrových skříních podél stěn, jejich druhé patro je přístupno čtyřmi točitými schodišti, skrytými za dveřmi s maskou ze hřbetů knih. Obíhá je balkon s kovovým zábradlím. Osvětlení je zajištěno 48 okny a odráží se od barevnosti bílých stěn a skříní se zlatými motivy. Architektonické uspořádání a design vyjadřují ideály osvícenství a všeobecné přístupnosti vzdělávání. V knihovně je umístěno 70 000 svazků knih, celkový počet titulů je 200 000. Pod knihovním sálem je oddělení rukopisů a inkunábulí (prvotisků). Těch má opatství více než 1400. Nejstarší z nich pocházejí z opatství svatého Petra v Salcburku, odkud byly věnovány zakladatelem kláštera arcibiskupem Gebhardem.\n\n\nOd barokního období opati nashromažďovali různé sbírky \"kuriozit\", školní vyučovací a vědecké vzory přírodnin, které byly z větší části zničeny v ohni roku 1865. V rámci rekonstrukce otec Gabriel Strobl od roku 1840 začal nahrazovat ztracené sbírky, a vytvořil jádro moderních muzeí. Otec Strobl byl botanik, ale také systematicky zpracoval sbírky evropských savců, ptáků, hadů a sbírku hmyzu, jíž proslul jako jeden z největších entomologů své doby. Muzeum přírodní historie nyní obsahuje nejen zoologickou sbírku, více než 250 000 exemplářů hmyzu, včetně jedné ze tří největších sbírek dvoukřídlých v Evropě. Posledním přírůstkem je vycpaný africký lev, který obohatil bírky jako exponát roku 2016.\n\nOpatství dále vystavuje dvě umělecké sbírky sakrálního historického umění a moderního umění. Historická umělecká sbírka byla pro veřejnost zpřístupněna v roce 1959 otcem Adalbertem Krausem a od roku 1980 byla významně rozšířena. Současné muzeum bylo otevřeno v roce 2003. Základem jsou obrazy, sochy a klenotnice s preciosy a paramenty od doby románské do poloviny 20. století. Vynikají mezi nimi románská berla sv. Gebharda s hlavicí ze slonoviny z 11.století, gotický stříbrný cestovní oltářík biskupa Albrechta ze Šternberka s ametystovou deskou a konskeračním nápisem z roku 1375, gotická desková malba Ukřižování se sv. Rochem a donátory, barokní sluncová monstrance, několik kalichů, ciboria a procesní kříž s relikvií z roku 1503. Z parament vyniká gotická tzv. Gebhartova mitra s malbami ze 14.století, pozdně gotická smuteční kasule z černého sametu s aplikovaným krucifixem a dvojicí aliančních erbů z roku 1519, barokní baldachýn s výšivkami a skládací trůn (faldistorium). Barokní malbu zastupují zejména díla bratří Altomonte.\n\nOd roku 1997 opatství také buduje sbírku současného umění, z velké části vytvořenou mladými rakouskými umělci.\n\n\n"}
{"id": "1103236", "url": "https://cs.wikipedia.org/wiki?curid=1103236", "title": "Adam-ondi-Ahman", "text": "Adam-ondi-Ahman\n\nMormonský zakladatel Joseph Smith pojmenoval americké údolí ve státu Missouri názvem Adam-ondi-Ahman. Nejde o oficiální název tohoto místa.\n\nJde údajně o místo, kde první člověk na zemi, Adam, dával poslední požehnání před svým nanebevzetím.\n\nJoseph Smith o tom v jednom zjevení napsal: \"\"Tři roky před smrtí svou Adam svolal Seta, Enose, Kainana, Mahalaleela, Jareda, Enocha a Matuzaléma, kteřížto byli všichni vysocí kněží, se zbytkem potomstva svého, jež bylo spravedlivé, do údolí Adam-ondi-Ahman a tam jim udělil své poslední požehnání.A ukázal se jim Pán a oni povstali a velebili Adama a nazývali ho Michalem, knížetem, archandělem. A Pán poskytl Adamovi útěchu a pravil mu: Ustanovil jsem tě, abys byl v čele; vzejde z tebe množství národů a ty jsi kníže nad nimi na věky.\"\" Zjevení o Adam-ondi-Ahman\n\nMormonský zakladatel Joseph Smith pojmenoval americké údolí ve státě Missouri názvem Adam-ondi-Ahman. Mormoni berou toto místo jako posvátné.\n\n"}
{"id": "1103237", "url": "https://cs.wikipedia.org/wiki?curid=1103237", "title": "Bush (album)", "text": "Bush (album)\n\nBush je třinácté studiové album amerického rappera Snoop Dogga, které vyšlo 12. května 2015 pod i am OTHER, Doggystyle Records a Columbia Records. Celé album produkoval Pharrell Williams. Jako hosté se zde objeví Stevie Wonder, Charlie Wilson, Gwen Stefani, Kendrick Lamar, T.I. a Rick Ross\n"}
{"id": "1103238", "url": "https://cs.wikipedia.org/wiki?curid=1103238", "title": "Annabelle Euranieová", "text": "Annabelle Euranieová\n\nAnnabelle Euranie (* 4. září 1982 Gonesse) je francouzská zápasnice – judistka afro-karibského původu.\n\nS judem začala ve 13 letech. V počátcích své krátké vrcholové kariéty trénovala pod Laurentem Callejou. Patřila vždy mezi nejvyšší (172) judistky v pololehké váze a s touto výhodou umí pracovat. Má nepříjemný ostrý levý úchop.\n\nSvětový respekt si získala v roce 2003 a bez větších potíží si zajistila nominaci na olympijské hry v Athénách v roce 2004. Dostala se až do semifinále, kde nestačila na silné paže Číňanky Sian Tung-mej. Souboj o třetí místo prohrála v prodloužení na koku a zůstala bez medaile.\n\nV roce 2007 se cítila psychické unavená po problematickém roce 2006 (váha). Vzala si pauzu, která se protáhla na 7 let. Pracovala na letišti, narodily se jí dvě děti. Po olympijských hrách v Londýně v roce 2012 dostala opět chuť trénovat a koncem roku 2013 byla povolaná zpátky do reprezentace.\n\n\n"}
{"id": "1103239", "url": "https://cs.wikipedia.org/wiki?curid=1103239", "title": "Fatma Neslişah", "text": "Fatma Neslişah\n\nPrincezna Fatma Neslişah Sultan, Císařská princezna Osmanské říše a princezna Egypta (nebo celým názvem \"Devletlu İsmetlu Fatma Neslişah Sultan Aliyyetü'ş-Şân Hazretleri\"; 4. února 1921, Istanbul - 2. února 2012, Istanbul) byla vnučka posledního Osmanského chalífy Abdulmecida II. a jeho první ženy Şehsuvar Kadınefendi, a dcera prince Omera Faruka Efendiho a jeho první ženy princezny Rukiye Sabiha Sultan.\n\nVyrůstala ve francouzském Nice, protože když jí byly 3 roky příslušníci Osmanské dynastie byli vyhoštěni z Turecka v souladu s republikánskými předpisy a zákony.\n\nRoku 1940 se vdala za prince Muhammada Abdela Moneima, syna posledního egyptského chediva Abbáse II. Hilmího. Tím se stala princeznou Egypta. O dva roky dříve, Abdel Moneim dědic 50 000 000 amerických dolarů získal povolení od svého druhého bratrance krále Farúka I. ke svatbě s princeznou Myzejen (1909–1969) sestrou krále Zoga I. Albánského. Nicméně, manželství se nikdy neuzavřelo a namísto ní se oženil s Fatmou Neslişah. Když egyptské Hnutí svobodných důstojníků v červenci 1952 sesadily krále Farúka, vybraly si prince Abdela Moneima, aby se stal předsedou Rady Egyptské vlády, založeného převzít pravomoci Farúkova malého syna Fuada II. Dne 7. září 1952 byla společenství rozpuštěno, a Abdel Moneim se stal princem regentem. Neslişah de facto sloužila na základě svého postavení jako manželka prince regenta. Její málo oficiální vystoupení během manželova regentství se zaměřilo na charitativní práci. Stejně jako královské choti, které jí předcházeli navštěvovala sportovní akce, jako jsou polo zápasy a v konečném znění mezinárodní tenisové turnaje.\n\nRegentství prince Abdela Moneima trvalo 10 měsíců. Egyptská rada revolučního velení dne 18. června 1953 formálně zrušila monarchii. Roku 1957 byli Abdel Moneim a Neslişah zatčeni a obviněni z účasti na spiknutí proti prezidentovi Gamálovi Násirovi. Opět byli donuceni k exilu, Neslişah byla propuštěna z vězení poté co Turecký prezident zasáhl a požadoval její propuštění. Následně žila krátký čas v Evropě a poté se vrátila do rodného Turecka. Princ Abdel Moneim zemřel roku 1979 v Istanbulu, kde princezna Neslişah pokračovala žít se svou dcerou Iqbal. V době její smrti byla služebně nejstarší Osmanskou princeznou. Po smrti prince Burhaneddin Cema roku 2008 a prince Ertuğrul Osmana roku 2009 byla poslední žijící člen Osmanské dynastie, narozeného v Osmanské éře.\n\nNeslişah a Abdel Moneim měli dvě děti, dceru a syna:\n\n"}
{"id": "1103244", "url": "https://cs.wikipedia.org/wiki?curid=1103244", "title": "Porsche Tennis Grand Prix 2015", "text": "Porsche Tennis Grand Prix 2015\n\nPorsche Tennis Grand Prix 2015 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 20. a 26. dubnem 2015 v německém Stuttgartu jako 38. ročník turnaje.\n\nRozpočet turnaje činil 731 000 dolarů. V rámci WTA Tour se řadil do kategorie WTA Premier Tournaments. Byl to jediný ženský turnaj v sezóně 2015, který se hrál na krytých antukových dvorcích.\n\nNejvýše nasazenou hráčkou ve dvouhře se stala ruská světová a trojnásobná obhájkyně Maria Šarapovová, kterou vyřadila vítězka Angelique Kerberová z Německa. Deblovou část opanovala americko-česká dvojice Bethanie Matteková-Sandsová a Lucie Šafářová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1103245", "url": "https://cs.wikipedia.org/wiki?curid=1103245", "title": "Camillo Walzel", "text": "Camillo Walzel\n\nCamillo Walzel (11. února 1829, Magdeburg, Německo – 17. března 1895, Vídeň, Rakousko), známější pod pseudonymem „F Zell“, přičemž není jednoznačné, zda písmeno „F“ je zkratkou jména „Franz“ nebo „Friedrich“, byl rakouský operetní libretista. V letech 1884 až 1889 byl také uměleckým ředitelem v Theater an der Wien.\n\nCamillo Walzel se narodil v Magdeburgu. V mládí pracoval v litografické dílně svého otce, poté, před vstupem do armády, studoval na Akademii umění ve Vídni. Později působil jako editor v novinách. Od roku 1847 žil ve Vídni. Od roku 1856 byl kapitánem parníku Dunajské paroplavební společnosti na Dunaji. V letech 1884 až 1889 byl uměleckým ředitelem Theater an der Wien. Společně s ním divadlo vedli Alexandrine von Schönerer a Franz Jauner. „Miláček publika“, herec Alexander Girardi, v té době zaručoval divadlu stálou diváckou přízeň.\n\nCamillo Walzel, jeden z „nejlepších aranžérů francouzských kusů“, a Richard Genée tvořili ve světě operety kongeniální tým. Společně napsali 38 libret pro vícero skladatelů, například \"Noc v Benátkách\" (\"Eine Nacht in Venedig\") pro Johanna Strausse, \"Boccaccia\" pro F. von Suppé, \"Žebravého studenta\" (\"Ein Bettelstudent\") či \"Gasparoneho\" pro Karla Millöckera, \"Carbonari\" pro Carla Zellera, \"Ein Deutschmeister\" pro K. M. Ziehrera a podobně.\n\nKromě toho napsal více než 20 překladů francouzských či anglických operet. Zell ani Genée nebyli sice žádní literární géniové, ale jejich schopnost spolupráce s hudebními skladateli jakož i zohlednění jejich požadavků a stylu hudby značně dopomohly ke vzniku a následnému světovému úspěchu vídeňské operety.\n\nJeho letní vila (v ulici na jeho počest pojmenované na \"Zellgasse\") i rodinná hrobka se nachází v jeho oblíbeném městečku Weissenbach an der Triesting v Dolních Rakousích. Společně s malíři Franzem a Heinrichem Leflerovými organizoval na popud podnikatele Adolpha von Pittel ve Weissenbachu v poslední třetině 19. století letní festival.\n\nJeho syn Oskar Walzel byl literárním kritikem a univerzitním profesorem.\n\n\nspolečně a pro Richarda Genée\n\ns Richardem Genée pro Karla Millöckera\n\ns Richardem Genée pro Johanna Strausse ml.\n\ns Richardem Genée pro Franze von Suppé\n\npro Carla Zellera\n\n\n"}
{"id": "1103248", "url": "https://cs.wikipedia.org/wiki?curid=1103248", "title": "Georgina Singletonová", "text": "Georgina Singletonová\n\nGeorgina Singleton, provdaná Bevan (* 11. října 1977 Ascot, Spojené království) je bývalá reprezentantka Spojeného království v judu.\n\nS judem začala v 5 letech v klubu Pinewood (Wokingham). Jejím trenérem byl Don Werner.\n\nV roce 1998 dostala poprvé možnost startu na velké akci ve váze, kterou leta zastupovala Sharon Rendleová. V roce 1999 však její místo zaujala Deborah Allanová. V olympijské roce objížděla světový pohár, kde dosahovala kvalitních výsledků. V nominaci na olympijské hry v Sydney však dostala opět přednost Allanová, která problematicky do pololehké váhy shazovala. Trenéři tohoto kroku následně litovali, protože Allanová se na olympijském turnaji nedokázala vejít pod požadovanou váhu a byla diskvalifikována.\n\nPo olympijským hrách v Sydney si doma upevnila pozici a s přehledem si zajistila účast na olympijských hrách v Athénách v roce 2004. Nedokázala však vyladit formu a prohrála ve čtvrtfinále v boji na zemi s Japonkou Jokosawa. Z oprav do bojů o medaile nepostoupila.\n\nV dalších letech šla se sportovní úrovní níž a objížděla hlavně turnaje evropského poháru v lehké váze. Důvodem byl bankrot tréninkové centra v Bishamu, kde se vrcholově připravovala. S blížícími olympijskými hrami v Pekingu našla sponozory pro přípravu, ale na kvalifikaci to nakonec nestačilo. Následně ukončila sportovní kariéru. Řadu let pracovala jako učitelka matematiky.\n\n"}
{"id": "1103249", "url": "https://cs.wikipedia.org/wiki?curid=1103249", "title": "Monte-Carlo Rolex Masters 2015 – mužská dvouhra", "text": "Monte-Carlo Rolex Masters 2015 – mužská dvouhra\n\nDo soutěže mužské dvouhry na tenisovém turnaji Monte-Carlo Rolex Masters 2015 nastoupilo padesát šest hráčů. Z kvalifikace postoupilo devět tenistů, z toho sedm po výhrách ve dvou kvalifikačních kolech a dva jako šťastní poražení. Obhájcem titulu byl švýcarský tenista Stan Wawrinka, kterého ve třetím kole vyřadil Bulhar Grigor Dimitrov.\n\nVítězem dvouhry se stal nejvýše nasazený Srb Novak Djoković, jenž ve finále zdolal českou turnajovou šestku Tomáše Berdycha po třísetovém průběhu 7–5, 4–6 a 6–3. Srbský tenista se tak stal prvním mužem, jenž dokázal v jediné sezóně vyhrát tři úvodní Mastersy roku. Celkově si v této „mistrovské sérii“ připsal 23. trofej, a současně čtvrtou v řadě. V rámci okruhu ATP Tour se jednalo o padesátý druhý singlový titul.\n\nOsm nejvýše nasazených hráčů mělo volný los do druhého kola.\n\n\n"}
{"id": "1103250", "url": "https://cs.wikipedia.org/wiki?curid=1103250", "title": "Muhammad Abdel Moneim", "text": "Muhammad Abdel Moneim\n\nPrinc Muhammad Abdel Moneim Beyefendi (20. února 1899, Alexandrie – 1. prosince 1979, Istanbul) byl egyptský princ a bývalý dědic trůnu Egypta a Súdánu v letech 1899 až 1914. Po abdikaci krále Farúka I. a následující Egyptské revoluci v roce 1952, sloužil jako regent za krále Fuada II. a to až do vyhlášení Egyptské republiky a zrušení Egyptské a Súdánské monarchie roku 1953.\n\nNarodil se 20. února 1899 v Paláci Montaza poblíž Alexandrie. Jeho otec Abbás II. Hilmí panoval jako chediv a tak Muhammad Abdul Moneim se stal dědicem trůnu a po jeho narození získal titul dědičného prince. Vzdělával se ve švýcarském Fribourgu. Následně při vstupu Osmanské říše do 1. světové války jeho otec Abbás II. byl 18. prosince 1914 sesazen Británií. Jeho otce nahradil na trůně jeho strýc Hussein Kamel, který obešel Muhammadovo následnictví a byl degradován v řadě posloupnosti. Roku 1922 získal titul Jeho Výsost. Sloužil jako předseda Egyptského olympijského výboru (1934 až 1938). Roku 1939 byl jmenován předsedou Arabské delegace na Palestinkou konferenci v Londýně.\n\nPo abdikaci Farúka I. sloužil jako předseda Rady Egyptské vlády (1952–1953). Roku 1952 získal pozdější král Fuad II. titul Jeho královská Výsost. Regentství přišlo ke konci, kdy se generálmajor Muhammad Nadžíb chopil moci a prohlásil Egypt republikou a to znamenalo konec vlády dynastie Muhammada Alího.\n\nZemřel 1. prosince 1979 v Istanbulu a je pohřben v Káhiře.\n\nMuhammad Abdul Moneim se 26. září 1940 oženil se svou druhou sestřenicí Fatmou Neslişah Osmanoğlu Sultan. Byla dcerou prince Şehzade Omera Faruka a jeho první ženy a sestřenice princezny Rukiye Sabiha Sultan. Byla vnučkou posledního Osmanského chalífi Abdulmecida II.\n\nS Fatmou Neslişah měl jednoho syna a jednu dceru:\n\n\"Jeho Výsost dědičný princ Egypta a Súdánu\" (20. února 1899 – 18. prosince 1914)\n\"Jeho Výsost princ Muhammad Abdul Moneim z Egypta a Súdánu\" (18. prosince 1914 – 23. července 1952)\n\"Jeho královská Výsost princ Muhammad Abdul Moneim z Egypta a Súdánu\" (23. července 1952 – 1. prosince 1979)\n\n"}
{"id": "1103251", "url": "https://cs.wikipedia.org/wiki?curid=1103251", "title": "Vojenská přehlídka na Rudém náměstí (2015)", "text": "Vojenská přehlídka na Rudém náměstí (2015)\n\nPřehlídka ke Dni vítězství proběhla na Rudém náměstí v Moskvě 9. května 2015 k 70. výročí konce druhé světové války od 10:00 místního času.\n\nPřehlídky se mělo zúčastnit 15 tisíc vojáků včetně 1,3 tisíce zahraničních, účast potvrdilo deset zemí.\n\nVojenské přehlídky k výročí ukončení druhé světové války proběhnou ve 26 městech včetně devíti měst-hrdinů (Moskvě, Sankt Petěrburgu, Smolensku, Murmansku, Tule, Novorossijsku, Volgogradě a Kerči a sporného krymského Sevastopolu).\nPříprava přehlídky začala v listopadu 2014.\n\n\n\n\n\n\n\n\n\n\n\n\nPodle sdělení ministra zahraničí Ruska Sergeje Lavrova, pozvánka na oslavy byla odeslána vrcholným představitelům 68 států a hlavám OSN, UNESCO, Rady Evropy a Evropské unie. Podle údajů ze 4. května 2015 se přehlídky zúčastní:\n\núčast na přehlídce odmítli:\n\núčast nepotvrdili:\n\n"}
{"id": "1103252", "url": "https://cs.wikipedia.org/wiki?curid=1103252", "title": "Mehisti Kadınefendi", "text": "Mehisti Kadınefendi\n\nMehisti Kadınefendi (27. ledna 1892, Adapazarı – 1964, Londýn) byla třetí manželka Abdulmecida II., posledního Islámského chalífy. Byla matkou Hatice Hayriye Ayşe Dürrüşehvar Sultan.\n\nNarodila se jako dcera Hacımafa Bey Akalsba a jeho ženy Safiye Hanım. Její rodina přišla do Istanbulu z Abcházie a usadili se v Adapazarı. Do provozu paláce byla dána ve velmi mladém věku a to spolu se svými sestrami Mihr-i Dil Hanım a Mihr-i Vefa Hanım a mladším bratrem Fevzi Beyem, kterého si hluboce zamiloval Abdulmecid II. Byla vysoká a měla světle hnědé vlasy a modré oči.\n\nBěhem své služby v paláci si jí chalífa Abdulmecid II. všiml a 16. dubna 1912 se s ní v Paláci Çamlica oženil. Dva roky po svatbě mu porodila jeho jedinou dceru Hatice Hayriye Ayşe Dürrüşehvar Sultan. Roku 1924 odešla s dalšími členy rodiny do exilu.\n\nPo smrti jejího manžela, se její dcera Dürrüşehvar vdala za prince Azama Jaha, nejstaršího syna a posledního dědice Nizam Hajdarábádu Asafa Jaha VII. Sestřenice Dürrüşehvar Sultan princezna Niloufer Farhat Begum Sahiba se vdala za prince Moazzama Jaha druhého syna Asafa Jaha VII. Její dcera se usadila v Indii a ona sama v Londýně. Po smrti manžela Dürrüşehvar Sultan odešla za matkou do Londýna.\n\nKdyž žila v Londýně, utrpěla mrtvici a roku 1964 zemřela. Byla pohřbena na Hřbitově v Brookwoodu. Roku 2006 její dcera zemřela a byla pohřbena k ní.\n"}
{"id": "1103253", "url": "https://cs.wikipedia.org/wiki?curid=1103253", "title": "Kirtland", "text": "Kirtland\n\nKirtland je město ve státě Ohio, které má dnes téměř 7000 obyvatel. Není nijak rozlehlým městem, ale sehrálo důležitou roli v dějinách USA.\n\nJe známé především díky tomu, že bylo střediskem mormonského náboženství. Pod vedením Josepha Smithe zde byl postaven Chrám, který je ústředním symbolem města. Budova ve správě Kristovy Komunity.\n\n\n"}
{"id": "1103256", "url": "https://cs.wikipedia.org/wiki?curid=1103256", "title": "Markos Botsaris", "text": "Markos Botsaris\n\nMarkos Botsaris (řecky Μάρκος Μπότσαρης; 1790, Souli - 21. srpna 1823, Kefalovryso) byl řecký suliotský generál Řecké osvobozenecké války.\n\nNarodil se ve vesnici Souli, která byla obývaná Sulióty, albánsky hovořícími Řeky. Oblast Souli byla jedna z nezávislých řeckých území v neustálém boji s Turky a Sulióti byli známí pro svůj bojovný život. Narodil se do rodiny Kitsosea Botsarise. Rodina Botsarisovců patřila k nejvýznamnějším a nejbohatším Suliótům a podle tradice byli příbuzní se slavným protitureckým albánským bojovníkem Gjergj Kastrioti Skanderbegem. Markos vstoupil do tajného řeckého protiosmanského spolku Filiki Eteria. Zpočátku však pomáhal osmanským vojskům potlačit epirského uzurpátora Ali Pašu z Tepeleny, později se s ním dohodl a spojil se proti Turkúm. Ali Paša byl sice poražen a v březnu 1821 vypukla Řecká osvobozenecká válka, do které se Sulióti s Markem hned přidali a Turky mnohokrát porazili. Zasloužil se též za vítězství a záchranu obyvatel během prvního tureckého obléhání města Mesolongi.\n\nDne 21. srpna 1823 byl Botsaris zastřelen jedním z Albánců během řecko-osmanské bitvy u Karpenisi. Postava Markose Botsarise a jeho hrdinská smrt se však stala známá po celé západní Evropě, mnozí známí evropští spisovatelé mu věnovali své dílo. O Botsarisovi vzniklo mnoho lidových řeckých a albánských písní. Nejznámější je řecká píseň o jeho smrti - Thrinos Megalos (Velký smutek). Byl velmi inteligentní a sám je autorem řecko-albánského slovníku.\n\n"}
{"id": "1103257", "url": "https://cs.wikipedia.org/wiki?curid=1103257", "title": "Lóránt Majthényi", "text": "Lóránt Majthényi\n\nLóránt Majthényi (* 7. února 1947 Dobrohošť) je bývalý československý fotbalový brankář maďarské národnosti.\n\nZačínal v rodném Dobrohošti, dále hrál v Šamoríně. Hráčem Interu Bratislava se stal v roce 1965, v sezonách 1966/67 a 1967/68 byl na ZVS v Dukle Banská Bystrica. V československé lize hrál za Duklu Banská Bystrica (podzim 1968) a Inter Bratislava (jaro 1969 - podzim 1974). V lednu 1975 přestoupil do DAC Poľnohospodár Dunajská Streda, kde působil až do podzimu 1981 a zažil s ním postup z mistrovství kraje až do druhé ligy. Kariéru ukončil v mateřském oddílu ve věku 40 let.\n\nZdroje: \nJako hlavní trenér vedl např. Kostolné Kračany.\n\n"}
{"id": "1103259", "url": "https://cs.wikipedia.org/wiki?curid=1103259", "title": "Kristova komunita", "text": "Kristova komunita\n\nKristova komunita (anglicky Community of Christ), nazývaná dříve RLDS (Reorganised Church of Latter-Day Saints), je mezinárodní církev odštěpená od Církve Ježíše Krista Svatých posledních dnů, kterou na základě Božího nařízení založil Joseph Smith. V průběhu 20. století se stala silným zastáncem progresivních kroků, jako například svěcení žen, demokratické fungování nebo LGBT svatby. Pořádá každé 3 roky celosvětové setkání, nazvané Světová konference, kde se zástupci všech sborů na světě radí o budoucím postupu a spolu s vedoucími proroky přijímají nová zjevení, usnesení či rezoluce. V České republice existuje od roku 2017. Počet členů této církve se odhaduje na 250 000.\n\nTrvající principy jsou teologické základy, na nichž Kristova komunita stojí. Vytyčují hlavní body a cíle.\n\nSvětová konference je nejvyšším zákonodárným orgánem Kristovy komunity. Koná se každé 3 roky (naposledy v roce 2016) a je složena z členů, zájemců a \"přátel\" Kristovy Komunity (spříznění lidé jiných vyznání). Během několikadenního setkání se po diskuzních kruzích hlasuje o rezolucích, které tvoří aktuální pravidla Kristovy komunity. Rezoluce by měly být v souladu s Trvajícími principy.\n\nČeská odnož Kristovy komunity vydala 5 základních článků víry, které definují základní poselství této církve:\n\nV původní podobě se církev jmenovala Reorganizovaná Církev Ježíše Krista Svatých Posledních dnů, zkráceně RLDS (Reorganised Latter-day Saints). Byla \"reorganizována\" Josephem Smithem III. 6. dubna 1860, přesně 30 let po \"znovuzřízení\" původní církve jeho otcem Josephem Smithem. 6. dubna 1830. Stojí v mnoha věcech v ostrém protikladu k mainstreamové mormonské církvi – CJKSPD.\n\nRLDS byla pro rané i pozdější mormony výrazná tím, že již od počátku udělovala kněžství osobám černošského původu, zatímco Církev Ježíše Krista Svatých Posledních dnů tuto možnost zavedla až v roce 1978. RLDS také již v roce 1984 uznala právo žen ke kněžství, má několik apoštolek a oddala několik homosexuálních párů.\n\nRLDS prošla ve 20. století mnoha změnami a v roce 2001 přijala nové jméno Kristova komunita. Vedoucími církve již nejsou pokrevní potomci Josepha Smithe. V roce 2008 zmocnila Světová konference proroka Veazeyho, aby ustanovil zásady o vztahu komunity a historie:\n\nSpolu s Biblí a Knihou Mormonovou používá Kristova komunita také Nauku a Smlouvu, která není dávným dokumentem, ale je novodobého původu. Kdykoliv se při Světové konferenci běžní členové dohodnou na novém kroku, přijímá se zjevení nebo deklarace a dojde k pokroku ve směřování Kristovy komunity.\n\nV kratší verzi CJKSPD obsahuje kromě více než 130 zjevení Josepha Smithe také 1 zjevení Brighama Younga, 1 zjevení Johna Taylora, 1. oficiální deklaraci WIlforda Woodruffa, 1 zjevení Josepha F. Smithe a 2. oficiální deklaraci Spencera W. Kimballa.\n\nVerze Kristovy komunity obsahuje 17 oddílů od syna Josepha Smithe, Josepha Smithe III. Dále 7 oddílů od jeho syna, Fredericka M. Smithe a následně ještě 15 dalších zjevení od jeho bratrů, Israela A. Smithe a W. Wallace Smithe. Kniha obsahuje také 12 dalších zjevení jejich pokračovatelů.\n\nKristova komunita ponechala Kvoru 12 apoštolů stejné role, jaké mělo během života mormonského proroka Josepha Smithe. Staralo se o šíření evangelia světu, tj. misionářské šíření \"radostné zvěsti\".\n\nZa dnů Josepha Smithe byli apoštolové vždy vedoucími misií a byli často na dlouhou dobu mimo Ameriku – Oddíly Nauky a Smluv 114 a 118 mluví například o vyslání apoštolů do Británie. Tito a další apoštolové nejezdili do Evropy nebo jiných částí světa na několik dní, během nichž by spali v hotelu, nýbrž odjeli do cizí země, aby tam na 2 roky žili. Církev Ježíše Krista Svatých Posledních dnů tento prvek zachovala u misijních prezidentů a sedmdesátníků, avšak u samotného Kvora 12 apoštolů nikoliv. Důvod může spočívat ve změnách, které provedl Smithův nástupce Brigham Young.\n\nKaždý z 12 apoštolů Kristovy komunity má tedy na starost určitou oblast světa, s níž je spjat. Kupříkladu apoštolem pro tichomořské ostrovy je apoštolka Mareva Arnaud Tchong, žena, pocházející z Tahiti. Africkou misii vede Bunda Chibwe, muž, pocházející ze Zambie.\n\n\n"}
{"id": "1103260", "url": "https://cs.wikipedia.org/wiki?curid=1103260", "title": "Giuseppe de Morpurgo", "text": "Giuseppe de Morpurgo\n\nGiuseppe de Morpurgo (4. února 1816 Terst – 28. února 1898 Terst) byl rakouský bankéř a politik italské národnosti z Terstu, v 2. polovině 19. století poslanec Říšské rady.\n\nPocházel ze starobylého židovského rodu, který se již v 18. století významně podílel na ekonomickém životě v regionu Terstu. Jeho bratrem byl lodní podnikatel Elio de Morpurgo. Giuseppe se po ukončení studií věnoval kupecké profesi a působil v bankovnictví. Po smrti otce v roce 1830 se začal připravovat na převzetí správy rodinných firem, v čemž mu pomáhal strýc i starší bratr Elio. V roce 1833 se podílel s dalšími členy rodiny na založení rejdařské společnosti Österreichischer Lloyd. Patřil mezi zakladatele banky Morpurgo & Parente a podílel se na založení terstské obchodní banky, jejímž prezidentem byl po dlouhou dobu. Po 48 let zasedal na postu v dozorčí radě Assicurazioni Generali a byl viceprezidentem burzovní společnosti. Byl činný i v charitativních spolcích. Zasloužil se o rozvoj terstské lodní dopravy.\nBěhem revolučního roku 1848 vystupoval jako stoupenec federativního uspořádání státu, odmítal ale slovanské nároky na Terst. Roku 1861 byl zvolen na Terstský zemský sněm (ten zároveň fungoval jako obecní rada pro město Terst). Patřil k italské národně liberální straně. Snažil se vystupovat v národnostních otázkách smířlivě. Coby místopředseda obecní rady a zemského sněmu v letech 1861–1870 podporoval výuku němčiny na italských školách a naopak. Prosazoval koncepci Terstu coby města, které je kulturně orientováno na Itálii, ale je loajální vůči monarchii. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). 18. dubna 1871 složil slib. Opětovně byl zemským sněmem do Říšské rady vyslán znovu roku 1871. V Říšské radě patřil mezi první poslance, kteří v parlamentních projevech používali italštinu.\n\nV roce 1867 (podle jiného zdroje roku 1869) byl povýšen do baronského stavu. Roku 1875 získal Řád Františka Josefa, roku 1880 Řád italské koruny a roku 1881 Řád Isabely Katolické.\n\nOd počátku 90. let zažívala banka Morpurgo & Parente postupný úpadek, který vyvrcholil její likvidací roku 1894. Morpurgo zemřel v únoru 1898 po krátké nemoci.\n"}
{"id": "1103262", "url": "https://cs.wikipedia.org/wiki?curid=1103262", "title": "Josip Poklukar", "text": "Josip Poklukar\n\nJosip Poklukar (7. března 1837 Zgornje Gorje – 17. března 1891 Lublaň) byl rakouský politik slovinské národnosti, v 2. polovině 19. století poslanec Říšské rady a zemský hejtman Kraňska.\n\nVychodil gymnázium v Lublani. V letech 1857–1861 studoval práva na Vídeňské univerzitě a roku 1864 získal titul doktora práv. Působil pak jako koncipient v Lublani. V roce 1875 opustil právní praxi a téhož roku převzal vedení tiskárny Blasnik, později byl jejím spolumajitelem.\nByl veřejně a politicky aktivní. Náležel ke staroslovinskému politickému směru okolo Janeze Bleiweise. V roce 1870 byl zvolen na Kraňský zemský sněm, kde zasedal až do své smrti roku 1891. V roce 1888 se stal prvním etnickým Slovincem, který zastával funkci zemského hejtmana (předsedy sněmu a nejvyššího představitele zemské samosprávy) v korunní zemi Kraňsko. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy) za kurii venkovských obcí v Kraňsku. Složil slib 13. ledna 1872, ale jeho mandát byl 15. února 1873 pro dlouhodobou absenci prohlášen za zaniklý. Do vídeňského parlamentu se vrátil v přímých volbách do Říšské rady 1879, nyní za kurii městskou a obchodních a živnostenských komor v Kraňsku, obvod Postojna, Idrija atd. Mandát obhájil ve volbách do Říšské rady 1885 a volbách do Říšské rady 1891, ale ještě před složením poslaneckého slibu zemřel v březnu 1891.\n\nOd roku 1890 byl členem Kraňské zemědělské společnosti, od roku 1889 i obchodní a živnostenské komory a v roce 1890 se stal předsedou sjezdu slovinských a istrijských poslanců v Lublani, kde se rozhodovalo o koordinaci politické činnosti Slovinců a Chorvatů na zemských sněmech a v Říšské radě.\n\nZemřel po delší nemoci v březnu 1891. \"Národní politika\" ho v nekrologu označila za přítele českého národa.\n"}
{"id": "1103263", "url": "https://cs.wikipedia.org/wiki?curid=1103263", "title": "Bry-Villiers-Champigny (stanice metra v Paříži)", "text": "Bry-Villiers-Champigny (stanice metra v Paříži)\n\nBry-Villiers-Champigny je plánovaná stanice pařížského metra na budoucí lince 15 mezi stanicemi Champigny Centre a Noisy – Champs. Místo budoucí stanice se nachází jižně od Paříže na hranicích měst Bry-sur-Marne, Villiers-sur-Marne a Champigny-sur-Marne. Vznikne zde i nové nádraží, kde bude možný přestup na linky RER E a Transilien. Stanice bude umístěná v hloubce 21 m.\n\nPro realizaci stanice byla vybrána architektonická kancelář \"Richez Associés\". Vyhláška o zprovoznění tohoto úseku linky 15 byla zveřejněna 24. prosince 2014. Přípravné začnou v lednu 2016 a stavební práce začnou v roce 2017.\n\nOtevření stanice je plánováno na rok 2022.\n\nNázev stanice je složen z názvů měst Bry-sur-Marne, Villiers-sur-Marne a Champigny-sur-Marne.\n\n"}
{"id": "1103264", "url": "https://cs.wikipedia.org/wiki?curid=1103264", "title": "Julius Riccabona von Reichenfels", "text": "Julius Riccabona von Reichenfels\n\nJulius Riccabona von Reichenfels (10. dubna 1835 Innsbruck – 24. dubna 1924 Gries) byl rakouský politik z Tyrolska, v 2. polovině 19. století poslanec Říšské rady.\n\nByl vnukem politika Felixe Adama Riccabony von Reichenfels. Julius studoval práva na Innsbrucké univerzitě. Roku 1858 získal titul doktora práv. Nastoupil pak na praxi do státní služby, později pracoval v advokátní kanceláři.\nRoku 1865 byl zvolen do občanského výboru a roku 1866 do magistrátu města Innsbruck. Roku 1868 byl zvolen na Tyrolský zemský sněm, kde zasedal až do roku 1901. Patřil ke konzervativcům. V období let 1873–1877 a 1882–1895 byl rovněž členem zemského výboru. Zemský sněm ho koncem roku 1872 delegoval i do Říšské rady (celostátní parlament, volený nepřímo zemskými sněmy) za kurii venkovských obcí v Tyrolsku. Nesložil ale slib a jeho rezignace na mandát byla oznámena na schůzi 15. února 1873.\n\nRoku 1876 převzal správu zemědělského hospodářství v Rotholzu. V letech 1882–1900 byl prvním prezidentem zemské zemědělské rady. Zasloužil se o rozvoj zemědělství v Tyrolsku a měl podíl na zřízení sítě venkovských spořitelen. Do roku 1910 zastával funkci ve vedení Raiffeisenverein v Tyrolsku. Roku 1898 byl povýšen do baronského stavu.\n"}
{"id": "1103265", "url": "https://cs.wikipedia.org/wiki?curid=1103265", "title": "Husův sbor (Dejvice)", "text": "Husův sbor (Dejvice)\n\nHusův sbor v Dejvicích byl postaven v letech 1925 – 1927 jako bohoslovecká kolej a sídlo úřadu patriarchy a zakladatele Církve československé (později Církve československé husitské), dr. Karla Farského. Samotný sbor, situovaný ve dvoře objektu, byl otevřen 19. 10. 1928. Stavba vznikla podle návrhu architekta Jiřího Stibrala pod vedením stavitele a architekta Aloise Zimy. Nachází se ve Wuchterlově ulici čp. 523/5 v Praze 6-Dejvicích. V roce 1990 byla zapsána do seznamu kulturních památek ČR a je chráněna jako nemovitá památka.\n\nV době příprav stavby Husova sboru v Dejvicích probíhaly diskuse o změnách liturgického prostoru v protestantských kostelích. Významným způsobem do nich zasáhl i patriarcha Církve československé Karel Farský, který ve snaze přiblížit kněze věřícím navrhl, aby celá liturgická síň tvořila jednotný prostor a kněžiště mělo podobu mírně vyvýšeného a nehlubokého výklenku.\n\nZe stavebního hlediska se jedná o desetipodlažní objekt s mírně předsunutou, 42 m vysokou věží, zakončenou jednoduchou střechou ve tvaru jehlanu. Zároveň se jedná o nejkonzervativnější pražskou stavbu 30. let dvacátého století. Sjednocením prvků různých stavebních slohů v jeden architektonický celek, autor návrhu arch. Jiří Stibral vyjádřil snahu Církve československé dovršit národní reformační snahy. Kromě liturgického prostoru, kolumbária se 600 schránkami, přednáškových sálů, místností bohoslovecké koleje a obytné části, jsou v budově i kanceláře ústředí Církve československé husitské, které zde má své sídlo.\n\nNovogotická fasáda s pseudorománskými okny je v úrovni druhého podlaží ozdobena sochami Jana Amose Komenského a mistra Jana Husa. Nad vchodem do budovy je umístěn reliéf \"Mistr Jan Hus se loučí s přáteli\" od ak. sochaře Josefa Kotyzy. Velká pamětní deska na průčelí budovy oznamuje, že zde Karel Farský 12. června 1927 zemřel. Na vrchní části fasády je ve výklenku umístěn symbol husitství, kalich a pod ním se nacházejí kulaté věžní hodiny. Vrchol střechy je ozdoben symbolem slunce na dlouhé železné tyči.\n\nJednolodní modlitebna je zaklenuta síťovou gotickou klenbou, inspirovanou klenbou ve Vladislavském sále. Sloupy jsou zakončeny korintskými hlavicemi, známými z křesťanských bazilik v Římě. Dřevěný kříž s Kristem na oltářní mensou je dílem sochaře Viléma Amorta. Kovové zábradlí kolem oltáře a dvě kovové palmy (stromy života) s osvětlením po jeho stranách připomínají klášterní kostel v Emauzích, kde byla tato výzdoba zničena při náletu v roce 1945. Vedle oltáře je umístěna busta mistra Jana Husa, jeden z návrhů sochaře Ladislava Šalouna na Husův pomník na Staroměstském náměstí. Před lavicemi, po stranách stolu Páně, se nacházejí busty dvou prvních patriarchů Církve československé (husitské), Karla Farského a Adolfa Procházky. Pod nimi jsou ve zdi uloženy urny s jejich popelem. Na kůru jsou umístěny dvoumanuálové varhany s pneumatickou trakturou, vyrobené firmou Tuček z Kutné Hory. Zajímavostí těchto varhan jsou dekorativní (nehrající) prospektové píšťaly, které jsou na návrh autora\nhudby liturgie Církve československé Josefa Píchy uspořádány do tvaru husitského slunce.\n\nVe zvonici pod střechou je jeden (zatím nefunkční) zvon.\n\nV letech 2007 – 2008 byl v rámci vybudování podzemních garáží architektonicky ztvárněn a upraven prostor před vstupem do budovy Husova sboru. Jedná se o náměstí mezi ulicemi Wuchterlova a Kafkova, kde podle návrhu autorů z firmy Pata & Frýdecký Architekti, s.r.o. vznikla centrální vodní kaskáda s lávkami a můstky, lemovaná po obou stranách stromy a lavičkami. Kolem kaskády jsou umístěny tři bronzové plastiky koní sochaře Michala Gabriela.\n\n\n"}
{"id": "1103266", "url": "https://cs.wikipedia.org/wiki?curid=1103266", "title": "Adam Stanisław Sapieha", "text": "Adam Stanisław Sapieha\n\nAdam Stanisław Sapieha (4. prosince 1828 Varšava – 21. července 1903 Bad Reichenhall) byl rakouský politik polské národnosti z Haliče, v 2. polovině 19. století poslanec Říšské rady.\n\nByl synem politika Leona Sapiehy a otcem statkáře a politika Władysława Leona Sapiehy. Studoval přirodní vědy na Londýnské uzniverzitě a zemědělství na škole ve skotském Spylaw. Během revolučního roku 1848 koupil v Paříži zbraně pro polskou Národní gardu v Haliči. Od roku 1849 hospodařil na statku v Krasiczyně.\n\nRoku 1861 byl poprvé zvolen na Haličský zemský sněm a předal tehdy společně s Franciszkem Janem Smolkou a Dzieduszyckým polské požadavky tehdejšímu státnímu ministrovi Antonu von Schmerlingovi. Během polského povstání roku 1863 byl v čele výboru, který protiruské povstalce finančně podporoval a zásoboval zbraněmi. 9. července 1863 byl rakouskými úřady zatčen. Roku 1864 uprchl do Paříže. Do Haliče se vrátil roku 1866.\n\nKoncem 60. let se angažoval v hnutí za haličskou autonomii. Roku 1868 byl opět zvolen na Haličský zemský sněm. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy) za kurii městskou v Haliči. Složil slib 17. prosince 1872, ale jeho mandát byl již 21. dubna 1873 prohlášen pro dlouhodobou absenci za zaniklý. Politicky patřil do roku 1865 k liberálům, následně se profiloval jako konzervativec. Roku 1879 usedl do Panské sněmovny (horní komora Říšské rady). V ní zasedal jako její dědičný člen až do své smrti roku 1903.\n\nByl aktivní v Haličské zemědělské společnosti a roku 1875 se stal jejím prezidentem. Pořádal rolnické výstavy v Přemyšli a byl členem četných hospodářských spolků. Zasloužil se o posílení role polského jazyka v školách a soudnictví. V roce 1874 založil ve Lvově dřevařskou školu a roku 1877 Haličskou lesnickou společnost. Financoval výstavbu železnic. Založil a financoval deník \"Kraj\" a podporoval i další kulturní instituce. V roce 1885 získal titul tajného rady. Roku 1896 získal Řád zlatého rouna.\n\nZemřel v červenci 1903.\n"}
{"id": "1103268", "url": "https://cs.wikipedia.org/wiki?curid=1103268", "title": "Univerzita Galatasaray", "text": "Univerzita Galatasaray\n\nUniverzita Galatasaray, turecky Galatasaray Üniversitesi, je turecká veřejná univerzita v Istanbulu. Vznikla v roce 1992 jako návaznost na Galatasaray Litesi založeného v roce 1481 sultánem Bajezidem II.. Je členem Balkan Universities Network.\n\nObjekt univerzity byl postaven v roce roce 1871 během vlády sultána Abdulazize arménským architektem Sarkisem Balyanem. Budova sloužila jako ubytovna studentek střední školy Galatasaray až do roku 1992, kdy vznikla univerzita.\n\n\n"}
{"id": "1103269", "url": "https://cs.wikipedia.org/wiki?curid=1103269", "title": "Danuše Zdeňková", "text": "Danuše Zdeňková\n\nDanuše Zdeňková, (* 5. července 1976 Šumperk) je bývalá reprezentantka Česka v judu a dalších zápasnických stylech.\n\nJudu se věnovala v Hradci Králové pod vedením Pavla Petřikova staršího. V roce 1999 nahradila v reprezentaci Radku Štusákovou, která ten rok plnila mateřské povinnosti. V roce 2000 dostala před Štusákovou přednost v nominaci na mistrovství Evropy. Vypadla však ve druhém kole a přišla o možnost startu na olympijských hrách v Sydney.\n\nSezóna 2003 byla z jejího pohledu nejúspěšnější, na mistrovství světa v Osace získala cenný skalp pozdější olympijské vítězky Ajumi Tanimoto.\n\nV olympijském roce 2004 se jí však nedařilo a pro kvalifikaci na olympijské hry v Athénách jí scházely body. Po nezdařené kvalifikaci začala koketovat s příbuzným sportem sambem, ve kterém se v roce 2005 stala mistryní Evropy. Česko reprezentovala i v středoasijském Kuraši.\n\nJeště jako aktivní judistka dva roky vedla českou reprezentaci.\n\nV roce 2003 vyhrála sportovní anketu judista roku.\n\n"}
{"id": "1103270", "url": "https://cs.wikipedia.org/wiki?curid=1103270", "title": "Jochen Klepper", "text": "Jochen Klepper\n\nJochen Klepper (22. března 1903, Beuthen an der Oder – 11. prosince 1942, Berlín) byl německý evangelický teolog, žurnalista a spisovatel.\n\nKvůli svému sňatku se Židovkou Johannou Steinovou (roz. Gerstelovou) byl nacisty perzekvován.\n\nPatří k nejvýznamnějším skladatelům německých duchovních písní 20. století. Jeho píseň \"Die Nacht ist vorgedrungen\" (\"Noc ke konci se kloní\") je zařazena v českém překladu do Evangelického zpěvníku pod č. 277.\n\n\n\n"}
{"id": "1103272", "url": "https://cs.wikipedia.org/wiki?curid=1103272", "title": "Tyler Toffoli", "text": "Tyler Toffoli\n\nTyler Toffoli (* 24. dubna 1992, Scarborough, Ontario, Kanada) je kanadský hokejový útočník hrající v týmu Vancouver Canucks v severoamerické NHL. V sezóně 2013/2014 získal s týmem Los Angeles Kings Stanley Cup.\n\nKanadu reprezentoval na MS 2015 v Česku a získal zde zlatou medaili.\n\n\n"}
{"id": "1103273", "url": "https://cs.wikipedia.org/wiki?curid=1103273", "title": "Savinjský region", "text": "Savinjský region\n\nSavinjský region (slovinsky \"Savinjska regija\") je jedním ze 12 statistických regionů Slovinska. Byl zřízen v květnu 2005. Nachází se v centrální části Slovinska. V regionu je celkem 31 občin. Hlavním a také největším městem regionu je Celje. Rozloha regionu je 2301 km² a v lednu 2014 zde žilo 259 853 lidí. V tabulce je uveden počet obyvatel k 1. 1. 2014.\n"}
{"id": "1103274", "url": "https://cs.wikipedia.org/wiki?curid=1103274", "title": "Camillo Heinrich von Starhemberg", "text": "Camillo Heinrich von Starhemberg\n\nCamillo Heinrich von Starhemberg (31. července 1835 Celje – 3. února 1900 Vídeň) byl rakouský šlechtic a politik z Horních Rakous, v 2. polovině 19. století poslanec Říšské rady.\n\nJeho otec Camillo Rüdiger von Starhemberg byl politikem, stejně jako jeho syn Ernst Rüdiger von Starhemberg. Camillo Heinrich se roku 1860 oženil se Sophií von Sickingen-Hohenburg. Sňatek byl roku 1876 rozveden, ale roku 1890 se opět vzali. Od roku 1855 po krátkou dobu sloužil v rakouské armádě.\n\nByl aktivní i veřejně a politicky. Roku 1870 byl zvolen na Hornorakouský zemský sněm, kde zasedal do roku 1874. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy) za kurii velkostatkářskou v Horních Rakousích. Roku 1872 po smrti svého otce usedl místo něj do Panské sněmovny (horní komora Říšské rady). Byl členem liberální a centralistické Strany ústavověrného velkostatku, respektive tzv. Ústavní strany. V Panské sněmovně se roku 1873 ve své úvodní řeči vyslovil pro volební reformu, což mu vysloužilo přezdívku \"rudá jasnost\" (rote Durchlaucht).\n\nKvůli hospodářským potížím musel později omezit své politické aktivity a prodat část svých statků. V roce 1875/1876 podnikl cestu do Ameriky. Od roku 1892 byl v kontaktu s Berthou von Suttnerovou a podporoval její pacifistické názory. Byl činný v mnoha hospodářských spolcích. Roku 1896 získal titul tajného rady. Roku 1898 věnoval svůj zámek Hartheim u Eferdingu pro účely zemské péče o postižené (za nacistické vlády zde pak probíhalo vraždění lidí v rámci nacistického projektu eutanázie).\n"}
{"id": "1103278", "url": "https://cs.wikipedia.org/wiki?curid=1103278", "title": "Kadıköy Haldun Taner Sahnesi", "text": "Kadıköy Haldun Taner Sahnesi\n\nKadıköy Haldun Taner Sahnesi je divadlo, které se nachází v Kadıköy v Istanbulu. Je ve vlastnictví města a provozují ho Městská divadla (Şehir Tiyatroları). Je pojmenováno na počest tureckého dramatika Halduna Tanera (1915–1986).\n\nStojí na náměstí İskele Meydani. Budova, která hostí divadlo, byla postavena jako první moderní tržnice v Istanbulu mezi lety 1925 až 1927. Pro objekt se nenašel deset let nájemce a tak ji využívali hasiči, a některé části sloužily jako skladiště pro vraky vozidel. Takto byla používána od roku 1940 až do poloviny 70. let.\n\nPo kompletní rekonstrukci v roce 1984 byla stavba v roce 1986 přidělena istanbulské univerzitě jako konzervatoř. Nakonec bylo přízemí budovy v roce 1989 přeměněno na divadlo.\n\nKapacita divadla je 286 osob.\n\n"}
{"id": "1103280", "url": "https://cs.wikipedia.org/wiki?curid=1103280", "title": "QjackCtl", "text": "QjackCtl\n\nQjackCtl je jednoduchý na knihovně Qt založený nástroj k ovládání zvukového serveru JACK (JACK Audio Connection Kit). Je to svobodný software vydaný pod GNU GPL ve verzi 2 a novější.\n\n\"Základní funkce:\" Pokouší se automaticky o rozpoznání technického zvukového vybavení a dovoluje uživateli výběr dalších vstupních a výstupních zařízení z vysouvacího seznamu, jakož i nastavení několika běžných voleb pro zvukový server. QjackCtl potom tyto volby používá k sestavení a provádění sledu příkazů pro \"jackd\".\n\n\"Další doporučení: Bez pomoci grafického rozhraní QjackCtl by bylo dost těžké najít správné parametry pro jackd - a že je jich docela dost.\n\n\nZde jsou některé odkazy, které vám mají pomoci při práci se serverem JACK a programem QjackCtl:\n\n"}
{"id": "1103281", "url": "https://cs.wikipedia.org/wiki?curid=1103281", "title": "Karnıyarık", "text": "Karnıyarık\n\nKarnıyarık, česky rozpůlené břicho, je jedním z hlavních jídel z lilku v turecké kuchyni. Ingredience jsou lilek s cibulí, papriky, rajčata a mleté hovězí maso. Je podobný pokrmu imambayildi. Hlavním rozdílem je přidávané maso a že není podáván za studena.\n\nLilek je oloupán a rozpůlen. Mezitím se zbylé přísady spolu povaří. Směs se plní do štěrbiny ve středu lilku a vše se zapeče v troubě. Jídlo se obvykle podává s rýží.\n"}
{"id": "1103284", "url": "https://cs.wikipedia.org/wiki?curid=1103284", "title": "Kanton Laon-1", "text": "Kanton Laon-1\n\nKanton Laon-1 (fr. \"Canton de Laon-1\") je francouzský kanton v departementu Aisne v regionu Hauts-de-France. Tvoří ho 29 obcí a část města Laon. Kanton vznikl v roce 2015.\n\n\n"}
{"id": "1103286", "url": "https://cs.wikipedia.org/wiki?curid=1103286", "title": "Celâl Şengör", "text": "Celâl Şengör\n\nCelâl Şengör (* 24. března 1955, Istanbul) je turecký geolog. Je profesorem na Technické univerzitě v Istanbulu. Zabývá se zejména tektonikou a rekonstrukcí historických tektonických desek Asie.\n\nVyrůstal v Istanbulu v bohaté rodině. Díky německé chůvě Ingeborg mluví plynně německy. Studoval na Robert Academy v Istanbulu a na State University of New York at Albany, kde v roce 1982 získal doktorát. Poté působil na Technické univerzitě v Istanbulu, kde je od roku 1992 profesorem. Vědecky pracoval v Oxfordu, na College de France, na univerzitě Paříž-jih a na California Institute of Technology. V roce 1988 získal čestný doktorát z Université de Neuchâtel. Získal také cenu Geological Society of London.\n\nV roce 2000 se stal členem Národní akademie věd Spojených států amerických; je také členem Academia Europaea, turecké akademie věd (TUBA) a American Philosophical Society. Je spolueditorem Tectonophysics, Journal of Structural Geology, Tectonics, Eclogae Geologicae Helveticae, Geologia Balcania.\n\n"}
{"id": "1103288", "url": "https://cs.wikipedia.org/wiki?curid=1103288", "title": "Donský sphynx", "text": "Donský sphynx\n\nDonský sphynx je ušlechtilé bezsrsté plemeno kočky. Toto plemeno vzniklo přírodní mutací a následným šlechtěním. Dnes je bezsrstá kočka Donský Sphynx plně uznána i ve FIFe. V jiných organizacích sdružujících chovatele ušlechtilých koček toto plemeno bylo uznáno už dříve. Řadí se do kategorie krátkosrstých koček.\n\nJe vysoce inteligentní, přítulná, společenská kočka, která vyhledává a doslova potřebuje lidskou společnost. Je přiměřeně aktivní, velmi tichá a učenlivá. Její největší devizou je právě její bezsrstost, takže odpadá denní péče o srst. Kočku je třeba koupat jednou až dvakrát za týden v letních měsících, v zimě stačí jednou za týden. Někdy stačí kočku otřít navlhčeným hygienickým hadříkem. Na kůži stačí obyčejný dětský šampon. Občas je třeba kočce očistit oči a uši a to proto že nemají chlupy v uších (dle standardu nemají být), nemají ani řasy. Proto je vhodné tuto kočku držet v méně prašném prostředí.\n\nKaždá kočka má ráda teplo a Donský sphynx není výjimkou. Je to čistě pokojová kočka a v zimních měsících by asi venku nepřežila. Běžně vytápěné byty Donským sphynxům vyhovují. Nedoporučuje se aby tyto kočky chodili příliš dlouho na přímé slunce. Je to z důvodu jejich možného spálení a následných skvrnách na kůži (rakovina kůže). Koťata se rodí bezsrstá nebo mírně osrstěná (hlavně na koncových částech těla), ale u bezsrsté varianty tato srst brzy vypadává. Oproti osrstěným kočkám se koťata téměř vždy dokrmují speciálním mlékem určeným pro kočky (na trhu je jich více druhů). Jsou povoleny všechny barevné varianty a také je povoleno vzájemné křížení jedinců s různými barvami. Co se týká bezsrstosti, rozlišují se tři varianty: bezsrstá, brush a flock. Brush a flock jsou různé stupně osrstění odlišující se délkou a pokrytou srstí. Standard plemene podle FIFe upřednostňuje úplnou bezsrstost, ale připouští brush a flock.\n"}
{"id": "1103289", "url": "https://cs.wikipedia.org/wiki?curid=1103289", "title": "Dejr Jásin", "text": "Dejr Jásin\n\nDejr Jásin (arab. دير ياسين) je zaniklá arabská vesnice v nynějším Izraeli, která byla vysídlena roku 1948 po útoku židovských jednotek.\n\nNacházela se v Jeruzalémském distriktu tehdejšího Britského mandátu Palestina v nadmořské výšce 800 m n. m. na západním úpatí Judských hor, přibližně 5 kilometrů západně od Jeruzaléma.\n\nPodle údajů z roku 1945 patřily k vesnici pozemky o rozloze 285,7 ha. Ve vesnici žilo 610 lidí. Obyvatelé se živili zejména dobýváním stavebního kamene.\n\nVesnice Dejr Jásin byla vylidněna a zničena během občanské války v Palestině následkem útoku židovských teroristických organizací Irgun a Lechi, ke kterému došlo 9. dubna 1948 a pří kterém byly zabity desítky zdejších civilistů. Událost je označována jako masakr Dejn Jásin.\n\nPo vysídlení byla zástavba Dejr Jásin ponechána zčásti na svém místě. V současnosti se na území bývalé vesnice nachází předměstí Jeruzaléma Giv'at Ša'ul. Zbytky původní zástavby jsou začleněny do areálu Psychiatrické léčebny Kfar Ša'ul.\n"}
{"id": "1103292", "url": "https://cs.wikipedia.org/wiki?curid=1103292", "title": "Irena Řecká a Dánská", "text": "Irena Řecká a Dánská\n\nPrincezna Irena Řecká (* 11. května 1942, Kapské Město), celým jménem Irena Řecká a Dánská (řecky Πριγκίπισσα Ειρήνη της Ελλάδας και Δανίας) je dcerou řeckého krále Pavla I. Řeckého a jeho manželky Frederiky Hannoverské, mladší sestra bývalé španělské královny Sofie Řecké a sesazeného krále Konstantina II. Řeckého. Oficiálně je titulována Její královská Výsost princezna Irena z Řecka a Dánska.\n\nNarodila se 11. května 1942 v Kapském Městě v Jihoafrické republice poté, co řecká královská rodina musela opustit Němci okupované Řecko během 2. světové války. Irena byla žačkou řecké klavíristky Giny Bachauerové a krátký čas i sama hrála profesionálně na benefičních koncertech v Evropě a USA. Roku 1962 byla družičkou na svatbě Juana Carlose I. a její sestry Sofie Řecké. Nikdy nezapomněla na místo svého narození a drží patronát nad African Cultural Organization. Hovoří 5 jazyky: řecky, anglicky, španělsky, francouzsky a německy.\n\nPrincezna Irena studovala filosofii, archeologii pod vedením Theophany Arvanitopoulouvé a také hudbu. Spolu se svou sestrou a Theophanou vydala knihu o archeologii pod názvem „OstrakaEkDekelias“ (Úlomky z Dekélie). Pod vedením profesora Dr. T. M. P. Mahadevana, ředitele Střediska moderní vědy ve filosofii na Univerzitě v Madrasu studovala náboženství.\n\nIrena měla vztah s princem Michaelem Orleánským, hrabětem z Évreux, který ji opustil a oženil se s Béatrice Pasquierovou de Franclieu, a to roku 1967 v Casablance, bez souhlasu svého otce Jindřicha Orleánského, hraběte pařížského a uchazeče o francouzský trůn. Potom se nikdy nevdala a zůstala u svého bratra Konstantina.\n\nPo sesazení bratra Konstantina z řeckého trůnu, odešla s matkou do Indie. Po matčině smrti žila v paláci Zarzuela v Madridu, královské rezidenci její sestry Sofie a švagra Juana Carlose.\n\nInfantka Cristina, neteř Ireny, pojmenovala po princezně svoji dceru.\n\nJako zakladatelka a ředitelka dobročinné organizace World in Harmony (Mundo en Armonía) založené roku 1986 se sídlem v Madridu, jejíž cílem je pomoc lidem v nouzi a týraným zvířatům spolupracuje s několika dobročinnými organizacemi a kulturními ustanoveními:\n\nTituly\n\nNárodní vyznamenání\n\nZahraniční vyznamenání\n\n"}
{"id": "1103293", "url": "https://cs.wikipedia.org/wiki?curid=1103293", "title": "Kanton Laon-2", "text": "Kanton Laon-2\n\nKanton Laon-2 (fr. \"Canton de Laon-2\") je francouzský kanton v departementu Aisne v regionu Hauts-de-France. Tvoří ho 24 obcí a část města Laon. Kanton vznikl v roce 2015.\n\n\n"}
{"id": "1103296", "url": "https://cs.wikipedia.org/wiki?curid=1103296", "title": "Halit Akçatepe", "text": "Halit Akçatepe\n\nHalit Akçatepe (1. ledna 1938, Ünye - 31. března 2017, Istanbul) byl turecký herec. \n\nByl synem herce Sıtkıho Akçatepeho. V roce 1943 debutoval ve filmu \"Dertli Pınar\" a poté hrál dětské role v několika dalších filmech. Vystudoval Özel Saint-Benoît Fransız Lisesi. V roce 1956 vstoupil do armády a zůstal tam po dobu 5 let. Poté se vrátil k herectví.\n\n"}
{"id": "1103297", "url": "https://cs.wikipedia.org/wiki?curid=1103297", "title": "Obyvatelstvo Litvy", "text": "Obyvatelstvo Litvy\n\nTento článek se zabývá tématem obyvatel Litvy. Při sčítání v roce 2011 měla země 3 043 429 obyvatel.\n\nMezi Baltskými státy má Litva nejhomogennější populaci. Podle sčítání v roce 2001 se 83,4 % populace označilo za (etnické) Litevce, 6,7 % za Poláky, 6,3 % za Rusy, 1,2 % za Bělorusy a 2,3 % za členy jiné etnické skupiny. \n\nLitevština je jediným oficiálním jazykem Litvy jako celku. Je to mateřský jazyk téměř 85 % populace a mluví jí také 286 742 z 443 514 obyvatel nelitevského původu. V době Sovětského svazu se oficiálně používala ruština, takže většina dospělých Litevců umí také rusky. Polská menšina většinou užívá polštinu. Rusové, kteří imigrovali po II. světové válce, užívají ruštinu jako svůj první jazyk. Mladší generace obecně užívá jako svůj druhý jazyk angličtinu. Značná část celkové populace (37%) umí nejméně dva jazyky. Podle sčítání v roce 2011 celkem 30 % obyvatel umí anglicky.\n\nCelkem 14 800 žáků v roce 2012 nastoupilo do škol, kde se vyučovalo v ruštině (v roce 1991 to bylo 76 000), a asi 12 300 žáků se zapsalo do polských škol (v roce 1991 to bylo 11 400 a v roce 2001 to bylo 21 700). V zemi existují i školy s vyučováním v běloruštině, francouzštině a angličtině.\n\nPodle sčítání v roce 2011 se celkem 77,2 % Litevců označilo za římské katolíky. V první polovině 20. století měla zdejší luteránská církev asi 200 000 členů, 9 % celkové populace, ale jejich počet od roku 1945 klesl. Od roku 1990 založilo v Litvě misie mnoho protestanských církví. 4,1 % obyvatel vyznávají pravoslavnou církev, 0,8 % obyvatel jsou Starověrci (obojí je rozšířené hlavně mezi ruskou minoritou), 0,8 % jsou protestanti a 6,1 % obyvatel je bez vyznání.\n\nŽidovská komunita před II. světovou válkou čítala 160 000 lidí, ale byla téměř celá vyhlazena během holocaustu. V roce 2011 se za Židy označilo asi 3 000 obyvatel Litvy, zatímco 1 200 se přihlásilo k židovské náboženské komunitě.\n\n data k roku 1939 nezahrnují region města Klaipėda\n\n(p) = předběžná data\n"}
{"id": "1103298", "url": "https://cs.wikipedia.org/wiki?curid=1103298", "title": "Serge Gainsbourg (stanice metra v Paříži)", "text": "Serge Gainsbourg (stanice metra v Paříži)\n\nSerge Gainsbourg je plánovaná stanice pařížského metra na lince 11 mezi stanicemi Mairie des Lilas a Place Carnot. Místo budoucí stanice se nachází východně od Paříže ve městě Les Lilas pod \"Boulevardem du Général-Leclerc-de-Hautecloque\". Stanice bude položena v hloubce 20 m.\n\nZprovoznění celého úseku ze stanice Mairie des Lilas do Rosny-Bois-Perrier se předpokládá v roce 2022.\n\nStanice nese jméno francouzského hudebníka Serge Gainsbourga. Původní název zněl \"Liberté\".\n\n"}
{"id": "1103299", "url": "https://cs.wikipedia.org/wiki?curid=1103299", "title": "Weber-Stephen", "text": "Weber-Stephen\n\nSpolečnost Weber-Stephen Products (známá jako Weber nebo Weber grily) je světový výrobce kotlových grilů, které v roce 1952 její zakladatel Stephen Weber vynalezl. Dnes má společnost pobočky ve více než 40 zemích světa.\n\nSpolečnost byla založena 8. května 1893 pod názvem Weber Bros. Metal Works. Její zakladatel George Stephen Sr. jako první přišel s nápadem kotlového grilu, který se dostal do prodeje v roce 1952. Po jejich masovém úspěchu na trhu odkoupil celkový podíl ve společnosti a stal se jediným vlastníkem společnosti. V návaznosti na tuto událost byla společnost přejmenována na Weber-Stephen Products Co.\n\nV roce 1989 společnost otevřela svůj první gril bar a postupně rozšiřovala jejich síť. Dnes jsou již restauranty samostatnou společností.\n\nV roce 2004 koupila společnost svého konkurenta Ducane.\n\nSpolečnost nabízí tři základní typy grilů:\n\n"}
{"id": "1103301", "url": "https://cs.wikipedia.org/wiki?curid=1103301", "title": "Athies-sous-Laon", "text": "Athies-sous-Laon\n\nAthies-sous-Laon je francouzská obec v departementu Aisne v regionu Hauts-de-France. V roce 2012 zde žilo 2 624 obyvatel.\n\nBruyères-et-Montbérault, Eppes, Chambry, Laon, Parfondru, Samoussy\n\n\"Počet obyvatel\"\n"}
{"id": "1103302", "url": "https://cs.wikipedia.org/wiki?curid=1103302", "title": "Náměstí Konak", "text": "Náměstí Konak\n\nNáměstí Konak, turecky Konak Meydanı, je centrální náměstí a dopravní uzel v tureckém městě İzmir.\n\nUprostřed západní části náměstí je věž s hodinami, postavená v roce 1901 podle plánů architekta Raymonda Charlese Pérého. Severně od ní stojí izmirská radnice a východně mešita Yalı původně z 18. století. Před radnicí je památník tureckého národního hrdiny Hasana Tahsina, který údajně vystřelil první výstřel v turecké válce za nezávislost. Východní hranicí náměstí je ulice Cumhuriyet, západní ulice Mustafa Kemal Sahil. Na jihu je park Kent-Tarihi.\n\nPřes ulici Mustafa Kemal Sahil je přístav Konak. Přistávají zde trajekty z Karşıyaka, Göztepe, Alsancaku a Bayraklı.\n"}
{"id": "1103303", "url": "https://cs.wikipedia.org/wiki?curid=1103303", "title": "Etbin Henrik Costa", "text": "Etbin Henrik Costa\n\nEtbin Henrik Costa (18. října 1832 Novo mesto – 28. ledna 1875 Lublaň) byl rakouský politik slovinské národnosti, v 2. polovině 19. století poslanec Říšské rady a starosta Lublaně.\n\nV roce 1848 absolvoval gymnázium v Lublani. Pak studoval práva na Univerzitě ve Štýrském Hradci, kde se kromě práv zabýval i studiem moderních dějin. V roce 1853 získal titul doktora filozofie, roku 1855 doktora práv. Původně plánoval, že se bude věnoval akademické dráze a měl již přislíbené místo pedagoga na Jagellonské univerzitě v Krakově, kde měl vyučovat dějiny práva. Nakonec se ale rozhodl pro advokacii a byl advokátem v Lublani. Publikoval též v tisku stati o dějinách Kraňska. Od roku 1856 redigoval časopis dějepisného spolku. Podílel se na vzniku jihoslovanského Sokola, roku 1871 patřil mezi zakladatele banky Slovenija.\n\nV letech 1864–1867 působil jako starosta Lublaně. Město mu roku 1867 udělilo čestné občanství. Téhož roku ale byl z funkce starosty odvolán státními úřady kvůli srážkám mezi Sokoly a německými turnery, ke kterým ve městě došlo. V roce 1863 byl zvolen na Kraňský zemský sněm, kde zasedal do roku 1873. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy) za kurii venkovských obcí v Kraňsku. 19. září 1870 složil slib. Opětovně byl do vídeňského parlamentu delegován roku 1871. Jeho mandát byl ale 15. února 1873 prohlášen pro absenci za zaniklý. Měl blízko k politickému směru okolo Janeze Bleiweise (tzv. Staroslovinci). Patřil mezi významné politiky tehdejší slovinské Národní strany.\n\nPo odchodu z funkce lublaňského starosty se vrátil k advokacii. Zemřel v lednu 1875.\n"}
{"id": "1103304", "url": "https://cs.wikipedia.org/wiki?curid=1103304", "title": "Athies", "text": "Athies\n\nAthies je název nebo součást názvu více míst:\n\n"}
{"id": "1103305", "url": "https://cs.wikipedia.org/wiki?curid=1103305", "title": "Avşa", "text": "Avşa\n\nAvşa je turecký ostrov v jižní části Marmarského moře. Má rozlohu 20,6 km² (délku 7 km a šířku 4 km). Spadá do marmarského okresu provincie Balıkesir v severozápadním Turecku. Je populární domácí turistickou destinací, především pro obyvatele Istanbulu. Lodní doprava na ostrov funguje z Istanbulu, Erdeku a Tekirdağu.\n"}
{"id": "1103306", "url": "https://cs.wikipedia.org/wiki?curid=1103306", "title": "Josef Koubek", "text": "Josef Koubek\n\nJosef Koubek (* 14. května 1947) je český chemik a bývalý rektor VŠCHT v letech 1996–2001. Studoval na Střední průmyslové škole chemické v Ústí nad Labem. Docenturu získal v roce 1995, doktorát v roce 1975 a absolvoval VŠCHT v roce 1971. Jeho zaměřením je technologie organické chemie, adsorpce a katalýza.\n\nPřekládá také odbornou literaturu z němčiny.\n\n"}
{"id": "1103308", "url": "https://cs.wikipedia.org/wiki?curid=1103308", "title": "Náměstí Beyazıt", "text": "Náměstí Beyazıt\n\nNáměstí Beyazıt, turecky Beyazıt Meydanı, je istanbulské náměstí umístěné v evropské části města ve čtvrti Fatih.\n\nJeho oficiální název je \"Hürriyet Meydani\" - \"náměstí svobody\", ale je známé jako Beyazıt podle mešity Bejazida II. stojící na jedné jeho straně. Náměstí je bývalou plochou Theodosianova fóra, které postavil Konstantin I. Veliký. Na jedné straně náměstí je hlavní vchod do Istanbulské univerzity; věž Beyazıt Kulesi je na pozemku univerzitního kampusu a je vidět z náměstí. Současnou podobu náměstí turecký architekt Turgut Cansever.\n\nNáměstí bylo místem častých politických protestů jako \"Krvavé neděle\" v roce 1969 a teroristického útoku v roce 1978. V roce 1915 zde bylo oběšeno dvacet arménských aktivistů.\n"}
{"id": "1103309", "url": "https://cs.wikipedia.org/wiki?curid=1103309", "title": "Samoussy", "text": "Samoussy\n\nSamoussy je francouzská obec v departementu Aisne v regionu Hauts-de-France. V roce 2012 zde žilo 344 obyvatel.\n\nAthies-sous-Laon, Barenton-Bugny, Coucy-lès-Eppes, Eppes, Gizy, Chambry, Marchais, Monceau-le-Waast\n\n\"Počet obyvatel\"\n"}
{"id": "1103310", "url": "https://cs.wikipedia.org/wiki?curid=1103310", "title": "Ivan Nepomuk Horak", "text": "Ivan Nepomuk Horak\n\nIvan Nepomuk Horak, též Jan Nepomuk Horák (13. května 1814 Moravský Krumlov – 25. srpna 1893 Lublaň), byl rakouský podnikatel a politik slovinské národnosti (ale českého původu), v 2. polovině 19. století poslanec Říšské rady.\n\nNarodil se na Moravě. Byl českého původu. Ve 30. letech 19. století se přestěhoval do Lublaně, kde pracoval v rukavičkářském průmyslu a pod vlivem Janeze Bleiweise organizoval místní řemeslníky. V roce 1856 založil Řemeslnickou pomocnou společnost a byl v ní činný až do roku 1892. Byl členem a viceprezidentem obchodní a živnostenské komory. Roku 1843 zavedl ve městě tovární výrobu glazé rukavic.\n\nV roce 1865 byl zvolen na Kraňský zemský sněm, kde zasedal do roku 1867 a znovu v letech 1870–1877. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl do vídeňského parlamentu delegován roku 1871 za kurii obchodních a živnostenských komor v Kraňsku. Nedostavil se ale do sněmovny a 15. února 1873 byl jeho mandát prohlášen za zaniklý.. V zemském sněmu navrhoval daňové reformy.\n\nV letech 1861–1868 a 1876–1884 byl členem obecní rady v Lublani. Vedl měšťanskou komunální stranu, která umožnila v roce 1864 zvolení Etbina Henrika Costy starostou Lublaně. Prosadil, aby se na radnici poprvé vyvěsila slovinská vlajka. Jeho manželka Marija Murnikova organizovala slovinské ženské hnutí.\n"}
{"id": "1103311", "url": "https://cs.wikipedia.org/wiki?curid=1103311", "title": "Jan Nepomuk Horák", "text": "Jan Nepomuk Horák\n\nJméno Jan Nepomuk Horák se může vztahovat na více osob:\n\n"}
{"id": "1103313", "url": "https://cs.wikipedia.org/wiki?curid=1103313", "title": "Karel Friml", "text": "Karel Friml\n\nKarel Friml (16. listopadu 1916 – 3. února 1993) byl český chemik v oblasti makromolekulární chemie, profesor VŠCHT a VŠE. Funkce:\n\nDlouholetý loajální člen KSČ, který nastupoval po Ottovi Wichterlem a který mu bránil v práci v makromolekulárním ústavu. Nositel vyznamenání Za vynikající práci (1966) a Řádu práce (1973) \n"}
{"id": "1103315", "url": "https://cs.wikipedia.org/wiki?curid=1103315", "title": "Place Carnot (stanice metra v Paříži)", "text": "Place Carnot (stanice metra v Paříži)\n\nPlace Carnot je plánovaná stanice pařížského metra na lince 11 mezi stanicemi Serge Gainsbourg a Montreuil – Hôpital. Místo budoucí stanice se nachází východně od Paříže ve městě Romainville na křižovatce ulic \"Rue de la République\" a \"Boulevard Henri-Barbusse\". Stanice bude umístěná v hloubce 25 m.\n\nJiž na konci 20. let se počítalo s prodloužením linky 11 do města Romainville, ale nakonec skončila linka již ve městě Les Lilas.\n\nZprovoznění celého úseku ze stanice Mairie des Lilas do Rosny-Bois-Perrier se předpokládá v roce 2022.\n\nV případě prodloužení tramvajové linky T1 zde bude umožněn přestup.\n\nNázev stanice je prozatím provizorní a odkazuje na jméno nedalekého náměstí.\n\n"}
{"id": "1103316", "url": "https://cs.wikipedia.org/wiki?curid=1103316", "title": "Rhodeus", "text": "Rhodeus\n\nRhodeus je rod ryb z čeledi kaprovitých. Rod zahrnuje 22 druhů. Většina druhů je z východní a jihovýchodní Asie. Dva druhy jsou známy z Evropy (\"R. amarus\" a \"R. meridionalis\"). Rodové jméno \"Rhodeus\" pochází z řeckého \"rhodeos\" „růžově rudý“.\n\nHořavky rodu \"Rhodeus\" jsou malé kaprovité ryby, jen u jednoho druhu přesahuje standardní délka 10 centimetrů. Ústa jsou malá, mírně spodní, někdy šikmá, bez vousků. Tělo je ze stran zploštělé, pokryté eliptickými cykloidními šupinami, hřbet je vysoký. Nasazení hřbetní ploutve je poněkud za břišní ploutví. Řitní ploutev začíná v úrovni poslední třetiny hřbetní ploutve. Poslední nedělený paprsek hřbetní a řitní ploutve je vždy silný, částečně pilovitý. Postranní čára je neúplná, jen prvními šupinami prochází kanálky. Požerákové zuby jsou silné a jako u všech ryb podčeledi Acheilognathinae uspořádané v jedné řadě, mají vždy pět zubů. Na žaberních obloucích je 6 až 17 krátkých paprsků.\n\nVzorec: D II-IV/7-13, A II-IV/6-16\n\n"}
{"id": "1103319", "url": "https://cs.wikipedia.org/wiki?curid=1103319", "title": "Montreuil – Hôpital (stanice metra v Paříži)", "text": "Montreuil – Hôpital (stanice metra v Paříži)\n\nMontreuil – Hôpital je plánovaná stanice pařížského metra na lince 11 mezi stanicemi Place Carnot a La Dhuys. Místo budoucí stanice se nachází východně od Paříže na hranicích měst Montreuil a Noisy-le-Sec pod \"Boulevardem de la Boissière\". Stanice bude umístěná v hloubce 20 m.\n\nZprovoznění celého úseku ze stanice Mairie des Lilas do Rosny-Bois-Perrier se předpokládá v roce 2022.\n\nProtože se předpokládá prodloužení linky 9, která by zde končila, bude možný přestup na tuto linku.\n\nNázev stanice je prozatím provizorní a je odvozen od nemocnice André Grégoire.\n\n"}
{"id": "1103320", "url": "https://cs.wikipedia.org/wiki?curid=1103320", "title": "Ivan Murnik", "text": "Ivan Murnik\n\nIvan Murnik (3. ledna 1839 Spodnji Otok – 18. ledna 1913 Lublaň) byl rakouský politik slovinské národnosti, v 2. polovině 19. století poslanec Říšské rady.\n\nV letech 1851–1858 vystudoval gymnázium v Lublani, pak studoval práva, která dokončil roku 1862. Nastoupil do advokátní kanceláře Lovro Tomana v Radovljici a s ním pak přesídlil do Lublaně. Od roku 1867 působil v lublaňské obchodní a živnostenské komoře, jejímž tajemníkem byl tehdy Lovro Toman. Později se po Tomanově smrti roku 1870 sám stal tajemníkem komory a působil v ní až do roku 1900. Spolupracoval na vydávání listu \"Kmetijske in rokodelske novice\" vedeného Janezem Bleiweisem. V letech 1867–1870 byl Murnik jeho šéferedaktorem.\n\nSpolečně s Bleiweisem se pak zapojil i do politického života. V roce 1870 byl zvolen na Kraňský zemský sněm, kde zasedal do roku 1877 a reprezentoval kurii měst, obvod Tržič-Radovljica-Kamnik. Opětovně na zemském sněmu působil v období let 1883–1889, nyní coby poslanec za kurii obchodních a živnostenských komor, a znovu v letech 1889–1901 za městskou kurii. Byl mj. dlouhodobě členem finančního výboru sněmu. Angažoval se v otázkách rozvoje železniční sítě. Po dvanáct let byl členem zemského výboru. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). V počátcích své politické dráhy tíhl k proudu okolo Janeze Bleiweise (tzv. Staroslovinci), později měl blízko k Mladoslovincům a v závěru své kariéry náležel k Národní pokrokové straně (Narodno napredna stranka).\n\nOd roku 1879 byl členem Kraňské zemědělské společností, jejímž prezidentem pak byl v letech 1889–1899 (od roku 1901 čestný prezident). Zasedal v mnoha dalších spolcích. V letech 1868–1871 působil ve vedení lublaňského Sokola. \"Národní listy\" uvedly v nekrologu, že \"po 30 let nebylo slovinského národního podniku, aby Murnik nebyl horlivým a platným jeho činitelem\".\n\nV závěru života trpěl chorobou, kvůli které už neopouštěl svůj dům. Zemřel v lednu 1913. Byl pohřben v Lublani.\n"}
{"id": "1103321", "url": "https://cs.wikipedia.org/wiki?curid=1103321", "title": "Administrativní dělení Gabonu", "text": "Administrativní dělení Gabonu\n\nGabon je rozdělen do 9 provincií, které se dále dělí do 50 departmentů. Každý department má své hlavní město.\n\n\n\n\n\n\n\n\n\n\n"}
{"id": "1103323", "url": "https://cs.wikipedia.org/wiki?curid=1103323", "title": "Pavel Nerad", "text": "Pavel Nerad\n\nPavel Nerad (1920 – 10. března 1976) byl československý basketbalista, mistr Evropy 1946 a sportovní novinář.\n\nV basketbalové lize hrál za kluby Viktoria Žižkov a AC Sparta Praha. Získal s týmem tři pátá místa (1944, 1947, 1948).\n\nČeskoslovensko reprezentoval na Mistrovství Evropy v basketbale 1946 v Ženevě (1. místo). Za reprezentační družstvo Československa v letech 1946-1948 hrál celkem 28 zápasů. \n\n\n\n\n\n\n"}
{"id": "1103324", "url": "https://cs.wikipedia.org/wiki?curid=1103324", "title": "Karel Dragotin Rudež", "text": "Karel Dragotin Rudež\n\nKarel Dragotin Rudež (2. července 1833 Ribnica – 21. ledna 1885 Hrastje) byl rakouský politik slovinské národnosti, v 2. polovině 19. století poslanec Říšské rady.\n\nObecnou školu a nižší gymnázium studoval privátně, v letech 1849–1851 navštěvoval gymnázium v Lublani, pak zemědělskou školu v uherském Mosonmagyaróváru, kterou dokončil roku 1855. Od roku 1865 spravoval rodinné panství Gracarjev turn.\n\nV červnu 1870 a znovu v prosinci 1871 byl zvolen na Kraňský zemský sněm, kde zasedal do roku 1877 a reprezentoval kurii měst, obvod Novo mesto, Visnja gora, Črnomelj, Metlika, Brežice a Krško . Opětovně na zemském sněmu působil od roku 1883 až do své smrti roku 1885, nyní za kurii venkovských obcí, obvod Kočevje, Ribnica, Velike Lašče. Zemský sněm ho v prosinci 1871 delegoval i do Říšské rady (celostátní parlament, volený nepřímo zemskými sněmy). Složil slib 13. ledna 1872. V Říšské radě nebyl příliš aktivní, protože nepatřil ke zkušeným řečníkům. V přímých volbách do Říšské rady roku 1873 nekandidoval. Politicky byl orientován jako umírněný měšťan. Podporoval slovinské národní spolky a instituce. V roce 1875 sepsal veřejný protest proti údajné provládní manipulaci s volbami v kurii obchodních a živnostenských komor.\n"}
{"id": "1103328", "url": "https://cs.wikipedia.org/wiki?curid=1103328", "title": "Valentin Zarnik", "text": "Valentin Zarnik\n\nValentin Zarnik (14. února 1837 Repnje – 30. března 1888 Lublaň) byl rakouský publicista a politik slovinské národnosti, v 2. polovině 19. století poslanec Říšské rady.\n\nPocházel z rolnické rodiny, která se okolo roku 1840 přestěhovala do Lublaně. V roce 1842 začal studovat na škole, kde se seznámil s pozdějším slovinským spisovatelem Franem Erjavcem. Od roku 1847 studoval gymnázium. Rodina žila v těžkých finančních podmínkách. Po maturitě roku 1855 odešel na Vídeňskou univerzitu studovat historii. Roku 1857 ovšem přešel na práva, která dostudoval roku 1861. Roku 1864 získal titul doktora práv na Univerzitě ve Štýrském Hradci. Už v mládí i během bachovského neoabsolutismu byl ovlivněn demokratickými a národními myšlenkami. Po obnovení ústavního života se spolu s dalšími studenty obrátil na Karla Dežmana s výzvou k založení slovinského politického listu. Poté, co se Dežman později přiklonil k německé kultuře, se s ním ostře rozešel. V roce 1861 se účastnil pohřbu Pavla Josefa Šafaříka v Praze. V témže roce odešel k baronovi Rauchovi poblíž Záhřebu jako vychovatel a působil u něj po šest let. Měl od Raucha slíbené místo profesora na záhřebské právní akademii, ale poté, co se Zarnik začal vymezovat na podporu chorvatského národního hnutí, byla nabídka stažena. Roku 1867 odešel z Chorvatska. Nastoupil jako advokátní koncipient v Ljutomeru, kde se začal angažovat ve slovinských spolcích. Věnoval se i literární tvorbě, psal politickou satiru a přispíval do tisku. Byl předsedou národní tiskárny v Lublani.\n\nZasedal v obecní radě v Lublani. V roce 1869 a znovu roku 1870 byl zvolen na Kraňský zemský sněm. Orientován byl liberálně (tzv. Mladoslovinci) a patřil spolu s Josipem Jurčičem a Vošnjakem mezi hlavní politiky mladoslovinců. Pro odpor konzervativnějších Staroslovinců ovšem musel na přelomu 60. a 70. let ještě korigovat některé své postoje v citlivé otázce role náboženství v školství. V roce 1883 rezignoval na zemský mandát a ve volbách 1884 neuspěl.\n\nZemský sněm ho v prosinci 1871 delegoval i do Říšské rady (celostátní parlament, volený nepřímo zemskými sněmy). Nedostavil se ale do sněmovny, proto byl jeho mandát 23. února 1872 prohlášen za zaniklý.\n\nZemřel v březnu 1888.\n"}
{"id": "1103331", "url": "https://cs.wikipedia.org/wiki?curid=1103331", "title": "Estuaire", "text": "Estuaire\n\nEstuaire je jednou z 9 provincií v Gabonu. Pokrývá území o rozloze 20 740 km². Hlavní město provincie je Libreville, které je zároveň hlavním městem celé země. Západní roh provincie leží v Guinejském zálivu. Na severu provincie hraničí s Rovníkovou Guineou. \nProvincie je rozdělena do 6 departmentů:\n"}
{"id": "1103337", "url": "https://cs.wikipedia.org/wiki?curid=1103337", "title": "Haut-Ogooué", "text": "Haut-Ogooué\n\nHaut-Ogooué je jednou z 9 provincií v Gabonu. Je pojmenovaná podle řeky Ogooué. Provincie pokrývá území o rozloze 36 547 km² a její hlavní město je Franceville. Jednou z hlavních průmyslových činností je těžba manganu, zlata a uranu. Je to domov tří kultur: Obamba, Ndzabi a Téké. Haut-Ogooué hraničí s 6 regiony Konžské republiky.\n\nProvincie je rozdělena do 8 departmentů:\n"}
{"id": "1103341", "url": "https://cs.wikipedia.org/wiki?curid=1103341", "title": "Moyen-Ogooué", "text": "Moyen-Ogooué\n\nMoyen-Ogooué je jedna z 9 provincií v Gabonu. Rozkládá se na území o rozloze 18 535 km² a jejím hlavním městem je Lambaréné.\n\nProvincie je rozdělena do 2 departmentů:\n"}
{"id": "1103342", "url": "https://cs.wikipedia.org/wiki?curid=1103342", "title": "Jagerberg", "text": "Jagerberg\n\nJagerberg je městys v rakouské spolkové zemi Štýrsko, v okrese Südoststeiermark.\n\nK 1. lednu 2015 zde žilo 1 642 obyvatel.\n\n"}
{"id": "1103343", "url": "https://cs.wikipedia.org/wiki?curid=1103343", "title": "Ngounié", "text": "Ngounié\n\nNgounié je jedna z 9 provincií v Gabonu. Rozkládá se na území o rozloze 37 750 km² a jejím hlavním městem je Mouila. Na jihovýchodě provincie hraničí s Konžskou republikou.\n\nProvincie je rozdělena do 9 departmentů:\n"}
{"id": "1103344", "url": "https://cs.wikipedia.org/wiki?curid=1103344", "title": "Jiří Pelikán (pedagog)", "text": "Jiří Pelikán (pedagog)\n\nJiří Pelikán (4. června 1932 Duchcov – 29. dubna 2015) byl český pedagog a sportovní činovník, předseda Českého klubu fair play a spoluzakladatel Evropského hnutí fair play.\n\nAbsolvoval studia na Univerzitě Karlově v Praze a na Moskevském humanitním pedagogickém institutu. Poté vyučoval budoucí učitele v Kutné Hoře, Brandýse nad Labem a na Pedagogické fakultě Univerzity Karlovy.\n\nJeho názory na vývoj společnosti v šedesátých letech způsobily, že musel z pedagogické fakulty odejít a po krátkém pobytu na filozofické fakultě nakonec musel opustit celou sféru vysokých škol. Uplatnění našel ve Výzkumném ústavu odborného školství a v tzv. Pedagogické laboratoři, věnující se empirickým výzkumům.\n\nPo roce 1989 se vrátil na Filozofickou fakultu Univerzity Karlovy a stal se na deset let vedoucím katedry pedagogiky.\n\nPublikoval celou řadu odborných prací o výchově, např. \"Výchova jako teoretický problém\" nebo \"Výchova pro život\".\n\nVěnoval se atletice, v roce 1954 se stal i atletickým rozhodčím a byl i ústředním rozhodčím atletického svazu. V letech 1990 až 1992 byl členem výkonného výboru atletického svazu a vedl komisi pro koncepci rozvoje atletiky.\n\nOd roku 1987 se zapojil do činnosti Českého klubu fair play a byl jeho předsedou v letech 1995 až 2006, stál u vzniku Evropského hnutí fair play. V této funkci mimo jiné vystoupil v roce 2004 s požadavkem, aby řády jednotlivých sportů umožnily za obzvlášť zásadní provinění proti sportovní morálce i doživotní diskvalifikaci sportovců, platné tresty označil až za směšné.\n\nByl i členem pléna Českého olympijského výboru a jeho rozhodčí komise, působil také v antidopingových orgánech ČSTV.\n\nV roce 2009 byl vyznamenán titulem Čestný člen Českého atletického svazu.\n"}
{"id": "1103345", "url": "https://cs.wikipedia.org/wiki?curid=1103345", "title": "Bützow", "text": "Bützow\n\nBützow (česky zastarale \"Bojcov\") je město v okrese Rostock v německé spolkové zemi Meklenbursko-Přední Pomořansko.\n\nNázev je slovanského původu, první pojmenování z roku 1171 znělo \"Butissowe\" či \"Butessowe\", což je odvozeno od polabského jména \"Bytiš\" či \"Budiš\".\n\nBützow byl založen v roce 1171. V roce 1236 získal městská práva. Roku 1556 byl postaven nový zámek, kde v letech 1760–1789 sídlila pobočka Universität Rostock. V roce 1850 byla postavena železnice do Rostocku, Schwerinu a Güstrowa. V letech 1815–1918 náleželo k vévodství Mecklenburg-Schwerin.\n\n6. května 2015 město zasáhlo tornádo, které poničilo řadu budov, včetně místní nemocnice.\n\nMěsto leží mezi řekou Varnava a jezerem Bützower See při ústí řeky Nebel. Nachází se 30 km jižně od Rostocku, 15 km západně od města Güstrow a 35 km východně od Wismaru.\n\nStojí tu nemocnice a největší věznice Meklenburska-Předního Pomořanska.\nPoblíž města prochází dálnice A19 a A20. Nachází se zde železniční stanice, prochází tudy dvě železniční tratě (Hamburg – Schwerin – Bad Kleinen – Bützow – Rostock) a (Bützow – Güstrow – Neubrandenburg – Pasewalk – Štětín).\n\nNachází se zde 12 jeslí a mateřských škol, dvě základní školy, gymnázium a další střední školy. Funguje tu městská knihovna a galerie \"Alte Molkerei\". Ke sportu slouží sportovní haly, hřiště, tenisové kurty a Kanuclub na jezeře.\n\n"}
{"id": "1103346", "url": "https://cs.wikipedia.org/wiki?curid=1103346", "title": "Woleu-Ntem", "text": "Woleu-Ntem\n\nWoleu-Ntem je jedna z 9 provincií v Gabonu. Rozkládá se na území o rozloze 38 465 km² a jejím hlavním městem je Oyem. Je to nejsevernější provincie v zemi a tím pádem jediná, která sousedí s Kamerunem. Sousedí také s Kongem a Rovníkovou Guineou.\n\nProvincie je rozdělena do 5 departmentů:\n"}
{"id": "1103350", "url": "https://cs.wikipedia.org/wiki?curid=1103350", "title": "Klášter Rein", "text": "Klášter Rein\n\nKlášter Rein je cisterciácké opatství v rakouské spolkové zemi Štýrsko. Je dceřiným klášterem opatství v Ebrachu z morimondské linie. V letech 1959-1990 tvořil unii s českým cisterciáckým opatstvím ve Vyšším Brodě (pod názvem \"Stift Rein-Hohenfurt\"), kde v té době byl státní mocí znemožněn mnišský život.\n\nKlášter založil v roce 1129 štýrský markrabě Leopold I., řečený \"Silný\", který však krátce po založení kláštera zemřel. Jednalo se tehdy o 38. cisterciácký klášter na světě, a dnes jde o nejstarší fungující cisterciácké opatství na světě (všechny starší cisterciácké kláštery byly buď zrušeny nebo zanikly jiným způsobem). Do Reinu vyslal první mnichy opat Adam z kláštera v Ebrachu.\n\nKlášter se slibně rozvíjel až do 15. století, kdy nastala krize. V klášteře žilo jen několik málo mnichů. Další krize nastala v 19. století, kdy bylo uvažováno o rozpuštění místní mnišské komunity. Za druhé světové války klášterní areál vyvlastnili nacisté, po roce 1945 byl však klášter obnoven. Do Reinu se později uchýlili němečtí cisterciáci, odsunutí z opatství ve Vyšším Brodě. Vyšebrodský opat Tecelin Jaksch byl v letech 1949-1954 opatem-administrátorem Reinu. V roce 1950 byl vyšebrodský klášter nuceně zrušen a cisterciáci kvůli uchování kontinuity vytvořili formální unii Reinu s Vyšším Brodem. Tato unie trvala až do roku 1990, kdy byl vyšebrodský klášter opět osamostatněn a vrátili se do něj mniši.\n\nV roce 1979 papež Jan Pavel II. povýšil reinský klášterní kostel na basilicu minor. Roku 2006 byly v mariánské kapli kláštera nalezeny pozůstatky markraběte Leopolda, který klášter založil. Do té doby byly jeho ostatky považovány za nezvěstné. V současné době patří ke klášteru 16 mnichů, z nichž devět žije v klášteře, ostatní spravují inkorporované farnosti v okolí.\n\n\n"}
{"id": "1103351", "url": "https://cs.wikipedia.org/wiki?curid=1103351", "title": "Alexej Ščusev", "text": "Alexej Ščusev\n\nAlexej Viktorovič Ščusev, (; 8. říjen 1873, Kišiněv – 24. květen 1949, Moskva) byl ruský architekt narozený na území dnešního Moldavska (tehdy Ruská říše). Jeho starší stavby byly navrženy v historizujícím, tzv. neoruském stylu (někdy též nazývaný pseudoruský či byzantsko-ruský), později čerpal i ze secese, neoklasicismu, konstruktivismu, aby se nakonec stal klíčovým představitelem architektury stalinské éry, která je někdy nazývána stalinský imperiální styl či stalinský klasicismus. Jeho nejznámější stavbou je Leninovo mauzoleum v Moskvě, na jehož návrh měl jen několik dní.\n\nZ prvního, neoruského období vyniká Marfo-marijský klášter () v Moskvě postavený v letech 1908–1912. Secesní nádech má Kazaňské nádraží v Moskvě (začátek stavby 1913, dokončeno až ve 40. letech), kopírující částečně též kremelské zdi a využívající prvky tradiční tatarské architektury. Konstruktivistická byla budova dnešního ministerstva zemědělství (tehdy lidového komisariátu pro zemědělství zvaného Narkomzem), jež vznikla v letech 1928–1933. Konstruktivismem bylo ovlivněno i Leninovo mauzoleum před kremelskou zdí, které mu zajistilo přízeň mocných (byť skutečným autorem architektonického návrhu byl pravděpodobně Ščusevův podřízený v jeho kanceláři Isidore Frantsuz). Možná že i pod přímým Stalinovým vlivem také upravil styl a \"stalinsko-klasicistní\" ráz má Ščusevův Hotel Moskva (1932-1938) i později neblaze proslulé sídlo tajné policie NKVD Lubjanka (1940-1947), kde Ščusev upravil původní neobarokní budovu z roku 1898. Spekuluje se o tom, jakou roli měl v plánu tzv. „Sedmi sester“ (původně bylo plánováno osm), tedy sedmi velkých moskevských mrakodrapů (nejznámější je asi sídlo Lomonosovy univerzity), které jsou považovány za nejtypičtější produkt stalinského imperiálního stylu, nicméně není architektem ani jednoho z nich. Jeho posledním velkým dílem je moskevská stanice metra Komsomolskaja (), otevřená až tři roky po jeho smrti, roku 1952.\n\nJeho významným počinem bylo, že roku 1946 založil Muzeum architektury, které pak bojovalo proti bourání řady klášterů a jiných církevních staveb v období, kdy byly stále ve značném ohrožení.\n\nO hodnotě jeho staveb ze stalinského období se vedly po roce 1991 široké diskuse, zejména v roce 2004, kdy byl oznámen záměr moskevských radních zbourat Hotel Moskva. Nakonec však převážil názor, že mají svoji historickou hodnotu a žádná zbourána nebyla.\n"}
{"id": "1103352", "url": "https://cs.wikipedia.org/wiki?curid=1103352", "title": "Gottlieb Duttweiler Institute", "text": "Gottlieb Duttweiler Institute\n\nGottlieb Duttweiler Institute je švýcarská nezávislá organizace. Sídlí v obci Rüschlikon v curyšském kantonu a byla založena dne 1. září 1963. Svůj název dostala podle podnikatele a zakladatele obchodního řetězce Migros Gottlieba Duttweilera, který o rok dříve zemřel. Organizace nepravidelně uděluje také vlastní ocenění; to je udělováno lidem, kteří nějakým způsobem přispěli k blahu širší komunity. Mezi oceněné patří například Jimmy Wales, Václav Havel nebo Kofi Annan. V dubnu 2015 jej získal zakladatel World Wide Webu Tim Berners-Lee a během předávání zde vystoupil velšský hudebník a skladatel John Cale.\n\n"}
{"id": "1103353", "url": "https://cs.wikipedia.org/wiki?curid=1103353", "title": "Diecéze čchunčchonská", "text": "Diecéze čchunčchonská\n\nDiecéze čchunčchonská (lat. \"Dioecesis Chuncheonensis\", korejsky \"춘천 교구\") je korejská římskokatolická diecéze, ležící v obou částech historické provincie Kangwon (Kangwon v Jižní Koreji a Kangwon v Severní Koreji). Sídlo biskupství i původní katedrála se nachází v Čchunčchonu, v Jižní Koreji. Část území diecéze se nachází také v Severní Koreji, kde je ale veškerá činnost znemožněna ze strany vlády země. Čchunčchonská diecéze je sufragánem soulské arcidiecéze.\n\nOd roku 2010 je diecézním biskupem Mons. Luke Kim Woon-hoe, který je zároveň i apoštolským administrátorem hamhŭngské diecéze.\n\nApoštolská prefektura \"Shunsen\" byla zřízena 25. dubna 1939. K 16. červenci 1950 byla přejmenována na \"Chunchon\". K povýšení prefektury na apoštolský vikariát došlo 20. září 1955. Dne 10. března 1962 byl vikariát povýšen na diecézi \"Ch’unch’ŏn\" (\"Čchunčchon\").\n\nÚzemí diecéze je rozděleno Korejským demilitarizovaným pásmem. Ze strany vlády Severní Koreje není umožněna faktická správa severokorejské části diecéze (ani žádné jiné diecéze na severokorejském území), protože tamní vláda soustavně potlačuje a perzekuuje jakoukoli náboženskou činnost;\n\nNa území diecéze (jihokorejská část) již několik let stoupá počet katolíků. V roce 1970 představovali přibližně 1,6% část populace (31 868 osob z celkových 2 000 000), v roce 2013 se pohyboval počet katolíků přibližně na 7,4% (82 606 osob z celkových 1 111 165). K roku 2013 působí v diecézi 129 kněží (oproti 40 v roce 1970).\n\nČchunčchonská diecéze sousedí na severu s Územním opatstvím Tŏkwon, na severozápadu s pchjongjangskou diecézí, na západě se soulskou arcidiecézí (její severokorejskou částí) a s diecézí Uijeongbu, na jihozápadě se suwonskou diecézí a na jihu s diecézí Wondžu.\n\n\nKangwon (Severní Korea)\n"}
{"id": "1103354", "url": "https://cs.wikipedia.org/wiki?curid=1103354", "title": "Ogooué-Maritime", "text": "Ogooué-Maritime\n\nOgooué-Maritime je jedna z 9 provincií v Gabonu. Rozkládá se na území o rozloze 22 890 km² a jejím hlavním městem je Port-Gentil. Západní část provincie je omývána Atlantským oceánem a severní část leží v Guinejském zálivu.\n\nProvincie je rozdělena do 3 departmentů:\n"}
{"id": "1103355", "url": "https://cs.wikipedia.org/wiki?curid=1103355", "title": "Ogooué-Lolo", "text": "Ogooué-Lolo\n\nOgooué-Lolo je jedna z 9 provincií v Gabonu. Rozkládá se na území o rozloze 25 380 km² a jejím hlavním městem je Koulamoutou. Na jihu provincie hraničí s Kongem.\n\nProvincie je rozdělena do 3 departmentů:\n"}
{"id": "1103356", "url": "https://cs.wikipedia.org/wiki?curid=1103356", "title": "Ara červenoramenný", "text": "Ara červenoramenný\n\nAra červenoramenný (\"Diopsittaca nobilis\") je pták z čeledi papouškovití (\"Psittacidae\"). Pochází z Venezuely, Bolívie, Brazílie a východního Peru. Vyskytuje se převážně v tropických nížinách, savanách nebo bažinách.\n\nNěkdy je též nazýván ara Hahnův.\n\nAra červenoramenný je velký 30-35 cm. Má dlouhý úzký ocas a velkou hlavu. Na těle má jasně zelené peří, které je na hlavě zmodralé. Přední hrany křídel (zejména na spodní straně) jsou červené. Oči jsou oranžové a kolem nich je bílé peří.\n\nŽiví se převážně potravou z korun stromů. Sbírají převážně semínka, bobule, ovoce a květy.\n\nVětšinou snáší 3-4 vajíčka. Délka inkubace je cca 26 dní. Mláďata jsou schopna létat po 10-14 týdnech. Hnízda staví v dutinách odumřelých palem, dutých větvích nebo kmenech.\n\n\nU ary červenorameného rozlišujeme tři poddruhy:\n\n"}
{"id": "1103360", "url": "https://cs.wikipedia.org/wiki?curid=1103360", "title": "Władysław Badeni", "text": "Władysław Badeni\n\nWładysław Badeni (19. května 1819 Bornicy – 10. června 1888 Bad Gleichenberg) byl rakouský politik polské národnosti z Haliče, v 2. polovině 19. století poslanec Říšské rady.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1871 za městskou kurii. Složil slib 29. prosince 1871.\n\nJeho synem byl předlitavský ministerský předseda Kazimír Felix Badeni\n"}
{"id": "1103362", "url": "https://cs.wikipedia.org/wiki?curid=1103362", "title": "Ogooué-Ivindo", "text": "Ogooué-Ivindo\n\nOgooué-Ivindo je jedna z 9 provincií v Gabonu. Rozkládá se na území o rozloze 46 075 km² a jejím hlavním městem je Makokou. Provincie, pojmenovaná podle řek Ogooué a Ivindo, je největší provincií v Gabonu. Na severu a na západě hraničí s Kongem a na jihu ji protíná rovník.\n\nProvincie je rozdělena do 4 departmentů:\n"}
{"id": "1103364", "url": "https://cs.wikipedia.org/wiki?curid=1103364", "title": "Nyanga", "text": "Nyanga\n\nNyanga je jedna z 9 provincií v Gabonu. Rozkládá se na území o rozloze 21 285 km² a jejím hlavním městem je Tchibanga. Na jihu a na východě provincie hraničí s Kongem.\n\nProvincie je rozdělena do 4 departmentů:\n"}
{"id": "1103365", "url": "https://cs.wikipedia.org/wiki?curid=1103365", "title": "Karol Bartoszewski", "text": "Karol Bartoszewski\n\nKarol Bartoszewski (23. listopadu 1837 Jarosław – 12. října 1901 Jarosław) byl rakouský politik polské národnosti z Haliče, v 2. polovině 19. století poslanec Říšské rady.\n\nProfesí byl notářem. V letech 1876–1889 byl starostou rodného města Jarosław.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1872 za kurii venkovských obcí. Složil slib 15. ledna 1872, jeho mandát ale byl na základě absence 21. dubna 1873 prohlášen za zaniklý. Uspěl i v prvních přímých volbách do Říšské rady roku 1873, nyní za městskou kurii, obvod Rzeszów, Jarosław atd. Slib složil 11. listopadu 1873. Do Říšské rady se vrátil v doplňovacích volbách roku 1884, opět za městskou kurii Rzeszow, Jarosław. Mandát obhájil ve volbách do Říšské rady roku 1885.\n"}
{"id": "1103366", "url": "https://cs.wikipedia.org/wiki?curid=1103366", "title": "River Phoenix", "text": "River Phoenix\n\nRiver Jude Phoenix (narozený jako River Jude Bottom, 23. srpna 1970, Madras, Oregon – 31. října 1993, West Hollywood, Kalifornie) byl americký herec, hudebník a aktivista. Za svůj život hrál ve 24 filmech a v několika televizních vystoupeních.\n\nRiver Phoenix se narodil 23. srpna 1970 v americkém městě Madras ve státě Oregon. V devíti letech se přestěhoval do Hollywoodu. Pozornost si získal především svým výkonem ve filmu \"Stůj při mně\". Zemřel na následky předávkování smrtelným mixem drog (kokain, valium, marihuana, efedrin a zřejmě heroin nebo morfium) na chodníku před hudebním klubem The Viper Room, Sunset Blvd. 8852, West Hollywood, CA (který do roku 2004 vlastnil herec Johnny Depp), kde byl se svou přítelkyní Samanthou Mathis, svoji sestrou Rain a mladším bratrem Joaquinem. Po převozu rychlou záchranou službou do nemocnice Cedar Sinai Medical Center byl v 1:54 místního času dne 31. října 1993 prohlášen za mrtvého.\n\n\n"}
{"id": "1103369", "url": "https://cs.wikipedia.org/wiki?curid=1103369", "title": "Masakr na Masarykově nádraží", "text": "Masakr na Masarykově nádraží\n\nMasakr na Masarykově nádraží byl masakr okolo 50 zajatých českých povstalců a civilistů německými vojáky, nejspíše příslušníky bojové skupiny protiletecké obrany Luftwaffe „Reimann“ a bojové skupiny Zbraní SS Milovice. Došlo k němu 8. května 1945 na Masarykově nádraží a jeho okolí.\n\nBěhem Pražského povstání čeští povstalci obsadili Masarykovo nádraží (německou okupační správou přejmenované na \"Hiberner Bahnhof – Hybernské nádraží\"). V noci na 8. května 1945 bylo nádraží obklíčeno německými jednotkami, vyzbrojenými děly a stíhači tanků. Na nádraží se proti německé přesile bránilo asi 100 českých povstalců, mezi nimi též příslušníci praporu Toledo odbojové organizace Zpravodajská brigáda. 8. května 1945 okolo 10. hodiny dopoledne bylo nádraží po těžkých bojích německými jednotkami dobyto a silně poškozeno německou palbou z děl a stíhačů tanků.\n\nPo dobytí nádraží němečtí vojáci donutili všechny osoby, ukrývající se v nádražních krytech, tyto kryty opustit. Ženy a děti byly odděleny od mužů. Přibližně 24 mužů bylo namístě ve dvoraně nádraží zastřeleno. Dalších 29 mužů němečtí vojáci odvedli a popravili je na peróně za hradlem číslo 2.\n\nMezi zavražděnými byli vedle povstalců i cestující, čekající již od 5. května 1945 na nádraží na odjezd vlaků a dva šestnáctiletí učni z nádražní restaurace. Počet zavražděných podle různých zdrojů kolísá mezi 42 do 67.\n\n"}
{"id": "1103370", "url": "https://cs.wikipedia.org/wiki?curid=1103370", "title": "Apolinary Hoppen", "text": "Apolinary Hoppen\n\nApolinary Hoppen (??? – 28. dubna 1886) byl rakouský politik polské národnosti z Haliče, v 2. polovině 19. století poslanec Říšské rady.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1872 za kurii venkovských obcí. Složil slib 13. ledna 1872, jeho mandát ale byl na základě absence 21. dubna 1873 prohlášen za zaniklý. Do parlamentu se vrátil ve volbách do Říšské rady roku 1879, za velkostatkářskou kurii v Haliči. Slib složil 9. října 1879. Mandát obhájil ve volbách do Říšské rady roku 1885. Slib složil 28. září 1885. Zasedal zde do své smrti v dubnu 1886.\n"}
{"id": "1103371", "url": "https://cs.wikipedia.org/wiki?curid=1103371", "title": "Vraždy na Pražačce", "text": "Vraždy na Pražačce\n\nVraždy na Pražačce byl masakr několika desítek zajatých českých povstalců a českých a bulharských civilistů německými vojáky, příslušníky V. praporu (\"Sturmbann\") z pluku (\"Standarte\") SA „Feldherrnhalle“ a příslušníky bojové skupiny protiletecké obrany Luftwaffe „Reimann“. Proběhl ve dnech 5. až 8. května 1945.\n\nBudova gymnázia Na Pražačce byla v květnu 1945 obsazena posádkou SA pod velením Adolfa Franze Zimmermanna. 5. května 1945 čeští povstalci tuto posádku obklíčili a podnikali na budovu školy útoky. Německá posádka téhož dne podnikla protiútok, obsadila blízký policejní revír a do budovy školy odvlekla 80 rukojmí. Část rukojmích němečtí vojáci mučili a následně popravili na školním dvoře.\n\nNásledujícího dne, 6. května 1945, němečtí vojáci vyvedli z domu v dnešní Koněvově ulici 1120/119 pět náhodně vybraných mužů a popravili je. Dalších sedm mužů bylo zraněno střelbou z kulometu. Stejný den zastřelil německý voják Karl Weiss školníka Bohumila Cirmona poté, co němečtí vojáci našli v jeho bytě zásoby jídla, zbraň a munici. Mezi 6. a 7. květnem 1945 němečtí vojáci popravili řadu dalších zajatých povstalců i civilistů.\n\n7. května 1945 celou oblast dobyla po těžkých bojích a použití civilního obyvatelstva jako živých štítů bojová skupina protiletecké obrany Luftwaffe „Reimann“, postupující z Českého Brodu přes Dolní Počernice, Úvaly a Kyje. Stejný den německá posádka školy zavraždila střelbou do zad českého parlamentáře označeného bílou vlajkou, policejního strážmistra Václava Bečváře.\n\n8. května 1945 německé jednotky zahájily ústup v koloně s bílými vlajkami směrem ke kasárnám v Karlíně. S sebou donutili k odchodu servírku Drahomíru Matouškovou, kterou propustili až na demarkační linii v Ejpovicích u Plzně.\n\nVe škole a jejím okolí bylo zavražděno nejméně 30 českých povstalců a civilistů. Jejich těla byla uložena ve třech masových hrobech za budovou školy, které měly původně sloužit jako zákopy. Na školní zahradě němečtí vojáci zřídili jeden masový hrob svých padlých. Podle svědectví Drahomíry Matouškové, kterou vzali němečtí vojáci při ústupu jako rukojmí, němečtí vojáci naložili asi 17 těl do civilního nákladního automobilu, který odjel směr Libeň a za přibližně 30 minut se vrátil prázdný.\n\nMezi zavraždenými civilisty bylo i několik Bulharů, kteří měli v okolí zelinářské zahrady.\n\nPo exhumaci, která proběhla přibližně hodinu po ústupu německých jednotek, byla identifikována těla následujících zavražděných, z toho tří žen:\n\n"}
{"id": "1103372", "url": "https://cs.wikipedia.org/wiki?curid=1103372", "title": "Oltář sv. Barbory (Kalanti)", "text": "Oltář sv. Barbory (Kalanti)\n\nOltář sv. Barbory z Kalanti je oltářní obraz z finské vsi Kalanti. Jde o dílo dominikánského mnicha Mistra Franckeho datované okolo roku 1420, které je považováno za kryptoportrét Zikmunda Lucemburského a Barbory Celjské. Zikmund s charakteristickou kožešinovou čepici je zde zobrazen jako Barbořin otec. Je zde použitá tempera na dřevě a celý oltář má rozměry 200x260 cm. Od roku 1908 je v mobiliáři Finského národního muzea v Helsinkách.\n"}
{"id": "1103373", "url": "https://cs.wikipedia.org/wiki?curid=1103373", "title": "Scarlet Witch", "text": "Scarlet Witch\n\nScarlet Witch (také známá jako Wanda Maximoff) je fiktivní superhrdinka, která se objevuje v amerických komiksech zveřejněných společností Marvel Comics. Spolu se svým dvojčetem Pietrem se Wanda řadí mezi polepšené superpadouchy. Původně spolupracovali s Magnetem a jeho Bratrstvem zlých mutantů, ale poté co byl uvězněn, začali bojovat s ultronem a pak se přidali k Avengers. Wanda ovládá velkou sílu, zvanou magie chaosu. Tato síla ji propůjčuje neomezenou moc, která ji umožňuje např. telekinezi, teleportaci, štíty, magické výstřely nebo tvorbu zcela nového světa nebo totálního chaosu.\n\nV Marvel Cinematic Universe Scarlet Witch ztvárnila Elizabeth Olsen. \n"}
{"id": "1103374", "url": "https://cs.wikipedia.org/wiki?curid=1103374", "title": "Podnikový proces", "text": "Podnikový proces\n\nPro podnikový proces existuje celá řada různých definic, některé jsou uvedeny dále. Pojem vznikl překladem anglického názvu Business Process a jelikož slovo \"business\" má mnohem víc významů než jen \"podnik\", přívlastek „podnikový“ je zde třeba chápat v širším slova smyslu. O podnikových procesech se proto dá mluvit i v organizacích, které skutečnými podniky nejsou. Svoje „podnikové procesy“ tak mohou mít i ministerstva, úřady, univerzity, armáda atd. \n\nV každém podniku i organizaci existuje mnoho podnikových procesů a každý z nich určuje, jak se má postupovat při plnění nějakého konkrétního úkolu daného podniku nebo organizace. Například co přesně a jak se má dělat, když do podniku dorazí reklamace od zákazníka, nebo na úřad stížnost od občana. \n\nHammer a Champy ve své vysoce hodnocené knize (1993), existující i v českém překladu (1995), říkají, že podnikový proces je \"„souhrn činností, který vyžaduje jeden nebo více druhů vstupů a vytváří výstup, který má pro zákazníka hodnotu“\". Stručné, ale trochu moc obecné.\n\nŘepa (2007) uvádí podobnou definici, podle něj jde o \"„souhrn činností, transformujících (pomocí lidí a nástrojů) souhrn vstupů do souhrnu výstupů (zboží nebo služeb), přičemž tyto výstupy jsou určeny pro jiné lidi nebo procesy“\".\n\nDavenport (1993) definuje podnikový proces jako \"„strukturovanou a měřitelnou sadu aktivit navržených k vytváření konkrétního výstupu pro určitého zákazníka na trhu. To zahrnuje silný důraz na to, jak se práce v organizaci dělá, v protikladu k produktovému zaměření, soustředěnému na to, co se dělá. Proces je tedy konkrétní uspořádání aktivit v čase a prostoru, se začátkem a koncem a s jasně definovanými vstupy a výstupy: je to struktura činností. Přijetí procesního přístupu znamená osvojit si pohled zákazníka. Procesy jsou struktury, pomocí nichž organizace dělá to, co je nutné k vytváření hodnot pro zákazníky.“\"\n\nTato definice obsahuje některé charakteristiky, které proces musí mít. Dosahuje se jich zaměřením na logiku procesu (jak se práce dělá) namísto produktové perspektivy (co se dělá). Z Davenportovy definice plyne, že proces musí mít zřetelně určené hranice, vstup a výstup, skládající se z menších částí, aktivity seřazené v čase a prostoru, že musí existovat příjemce výstupů tohoto procesu, označovaný jako zákazník, a konečně, že transformace, která se v procesu odehraje, musí zákazníkovi přinést přidanou hodnotu.\n\nRummler a Brache (1995) se ve své definici výslovně zmiňují o externích zákaznících organizace. Podle nich \"„podnikový proces je řada kroků navržených k vytvoření nějakého produktu nebo služby. Mnoho procesů je ‘mezifunkčních‘, jelikož překlenují bílá místa mezi obdélníky v organizačním schématu. Některé procesy končí produktem nebo službou, kterou přijímá nějaký externí zákazník. Ty se označují jako primární procesy. Jiné procesy vytvářejí produkty neviditelné pro externí zákazníky, ale nezbytné pro efektivní řízení byznysu. Ty se označují jako podpůrné procesy.“\" \n\nPřeklenování bílých míst v organizačním schématu zde znamená, že procesy jsou nějak zabudované do organizační struktury. A procesy také mohou být mezifunkční, tzn. že mohou zasahovat do více útvarů (nákup, výroba, prodej apod.). \n\nKoncept podnikových procesů je poměrně nový. Jak ukazuje datování výše uvedených definic, toto téma se začalo objevovat až v 90. letech dvacátého století. Došlo k tomu v důsledku prudkého rozvoje informačních technologií a nástupu komplexních informačních systémů ERP, které se v té době začaly v mnoha podnicích a organizacích nasazovat a využívat.\n\nPodnikové procesy se staly základem pro nově propagované procesní řízení (Business Process Management), které řada autorit popisovala jako změnu nutnou k dosažení vyšší konkurenceschopnosti a k tomu, aby podnik v nových podmínkách světového trhu obstál.\n\nPodnikový proces je též výchozím pojmem pro tak zvaný Business Process Reengineering (BPR), při němž se všechny podnikové procesy v organizaci analyzují a na základě této analýzy pak nahradí procesy novými nebo upravenými, s cílem zlepšit řízení, výkonnost a efektivitu organizace.\n"}
{"id": "1103378", "url": "https://cs.wikipedia.org/wiki?curid=1103378", "title": "Nezihe Muhiddin", "text": "Nezihe Muhiddin\n\nNezihe Muhiddin (1889 – 10. února 1958) byla osmanská a turecká aktivistka, novinářka, spisovatelka a politická vůdkyně.\n\nRoku 1923 založila první tureckou politickou stranu - \"Kadınlar Halk Fırkası\". KHF byla založena na podporu ženských politických a sociálních práv. Kvůli dobové politické situaci však nebyla tureckým státem oficiálně uznána.\n\nMuhiddin poté založila \"Türk Kadınlar Birliği\" - tureckou ženskou unii. Roku 1927 kandidoval její zástupce do parlamentu, ale neúspěšně.\n\nZbytek života strávila prací na zlepšení života tureckých žen.\n\n"}
{"id": "1103379", "url": "https://cs.wikipedia.org/wiki?curid=1103379", "title": "The Irish Times", "text": "The Irish Times\n\nThe Irish Times je irský deník vycházející v Dublinu. Byl založen dne 29. března 1859 a vychází pravidelně od pondělí do soboty. Sídlo redakce se původně nacházelo v ulici Abbey Street, později (1895) bylo přestěhováno blíže k centru (ulice D'Olier Street) a roku 2006 bylo přesunuto do nového sídla poblíž Tara Street. Od roku 1994 existují také webové stránky novin. Mezi přispěvatele patřili Fintan O'Toole, Garret FitzGerald a Miriam Lord.\n\n"}
{"id": "1103381", "url": "https://cs.wikipedia.org/wiki?curid=1103381", "title": "Gareth Jones", "text": "Gareth Jones\n\nGareth Jones může být:\n\n"}
{"id": "1103388", "url": "https://cs.wikipedia.org/wiki?curid=1103388", "title": "Oficiální irská republikánská armáda", "text": "Oficiální irská republikánská armáda\n\nOficiální irská republikánská armáda (anglicky: \"Official Irish Republican Army\"; zkráceně: OIRA) byla paravojenská skupina irských republikánů jejímž cílem bylo oddělit Severní Irsko od Spojeného království a následné vytvoření socialistického státu na území sjednoceného Irska. Vznikla v roce 1969 krátce po vypuknutí konfliktu v Severním Irsku, poté co se Irská republikánská armáda rozdělila na dvě hlavní části. Druhou skupinou byla Prozatímní IRA. Obě skupiny se považovaly za jediné nástupkyně původní IRA a samy sebe nazývaly jejím jménem. Členové Oficiální IRA se hlásili k marxismu a proto byli občas nazývaní rudá IRA. Vedla paravojenskou kampaň proti Britské armádě do roku 1972, kdy vyhlásila příměří.\n\nV době vyhlášení příměří se Prozatímní IRA stala aktivnější a větší frakci. V roce 1974 se od ní oddělila Irská národní osvobozenecká armáda.\n\nParlamentním křídlem Oficiální IRA je Dělnická strana Irska.\n\n"}
{"id": "1103395", "url": "https://cs.wikipedia.org/wiki?curid=1103395", "title": "Dymaxion (automobil)", "text": "Dymaxion (automobil)\n\nDymaxion byl název automobilu, který sestrojil v roce 1933 americký vynálezce Buckminster Fuller a prezentoval ho na Světové výstavě v Chicagu. Vůz byl součástí rozsáhlého projektu, který Fuller nazval Dymaxion (složenina anglických výrazů \"dynamic\", \"maximum\" a \"tension\" — dynamika, maximum a napětí) a který měl komplexně řešit životní styl moderní doby.\n\nAutomobil měl tvar dešťové kapky, což bylo způsobeno snahou minimalizovat odpor vzduchu a uspořit palivo (spotřeba byla vypočítána na 7,8 litru na 100 km). Měl tři kola, byl dlouhý 6,1 metru a vážil 1045 kg. Měl být využíván jako mikrobus s kapacitou jedenáct osob. Fuller na jeho vývoji spolupracoval s renomovaným stavitelem lodí Williamem Starlingem Burgessem, zřídil vlastní továrnu v Bridgeportu, využil šasi z automobilu Ford B a karosérii vyrobil z hliníku. Dymaxion měl pohon předních kol, ovšem motor byl umístěn vzadu. Dvojice předních kola byla pevná, zatímco zadní kolo se mohlo otočit o 180 stupňů. Nejvyšší dosažená rychlost byla 140 km v hodině. \n\nPro Fullera byl Dymaxion pouze prvním krokem k vytvoření dopravního prostředku, který by se mohl pohybovat na souši, ve vodě i ve vzduchu. Snaha o to, aby vůz dokázal co nejrychleji měnit směr jízdy, se podepsala na jeho nestabilitě a špatné ovladatelnosti. Při zkušební jízdě 27. října 1933 na chicagské výstavě se vozidlo převrhlo a cestující utrpěli těžká zranění. To vedlo k zastavení dalších prací na vynálezu. Vznikly pouze tři prototypy, z nichž se zachoval jediný. V roce 2014 vyrobili konstruktéři v Kopřivnici funkční repliku Dymaxionu pro americké muzeum. \n\n"}
{"id": "1103401", "url": "https://cs.wikipedia.org/wiki?curid=1103401", "title": "Stefon Harris", "text": "Stefon Harris\n\nStefon Harris (* 23. března 1973) je americký jazzový vibrafonista a hudební skladatel. Narodil se ve městě Albany a studoval hudbu na newyorské konzervatoři Manhattan School of Music. Původně se chtěl stát klasickým hudebníkem, ale později se začal věnovat jazzu. Rovněž byl členem kapely Classical Jazz Quartet, která do jazz s klasikou míchala. Své první album nazvané \"A Cloud of Red Dust\" vydal roku 1998 a následovala řada dalších. Během své kariéry spolupracoval s mnoha hudebníky, mezi které patří například David Sánchez, Steve Turre, Courtney Pine, Ry Cooder, Jason Moran, Diana Krall nebo Mulgrew Miller.\n\n"}
{"id": "1103402", "url": "https://cs.wikipedia.org/wiki?curid=1103402", "title": "Feza Gürsey Enstitüsü", "text": "Feza Gürsey Enstitüsü\n\nFeza Gürsey Enstitüsü je fyzikální ústav univerzity Boğaziçi a TÜBİTAKu (vědecké a technologické výzkumné rady Turecka), který byl založen v roce 1983 Erdalem İnönü pod názvem \"Výzkumný ústav pro základní vědy\". Byl přejmenován na počest Fezy Gürseyho, význačného tureckého fyzika. Ústav se nachází v kampusu Kandilli na v Istanbulu. V současné době hostí matematiky a teoretické fyziky.\n\n"}
{"id": "1103405", "url": "https://cs.wikipedia.org/wiki?curid=1103405", "title": "Avenir", "text": "Avenir\n\nAvenir (franc. budoucnost) může znamenat více věcí:\n\n"}
{"id": "1103406", "url": "https://cs.wikipedia.org/wiki?curid=1103406", "title": "Drůbež Příšovice", "text": "Drůbež Příšovice\n\nDRŮBEŽ PŘÍŠOVICE, a.s. (DP) byla česká společnost, která nakupovala, porážela a zpracovávala drůbež. Do obchodního rejstříku byla zapsána 27. června 1996, 60 % akcií upsala společnost Industrie und Beteiligungsholding Prag (IBH) a 40 % akcií společnost Drůbežářský závod.\n\n27. září 1996 DP koupila za 212 milionů korun od společnosti Crassus 12 kusů akcií IBH. Majoritním akcionářem DP se staly investiční fondy spravované akciovou společností C.S. Fond, kterým bylo následně 540 kusů akcií v nominální hodnotě 500 000 Kč odcizeno.\n\nNa jednání představenstva konaném dne 8. září 1997 v závodní jídelně v Příšovicích požádal Luboš Smrčka, nucený správce společnosti C.S. Fond, o vydání náhradních hromadných akcií. K 31. prosinci 1997 vykázala DP účetní hodnotu aktiv 463 milionů korun, z toho 212 milionu korun tvořily akcie IBH a 40 milionů korun pohledávka za nesplacené akcie DP upsané touto společností. Podle auditora Tomáše Bartoše nebyla stanovena reálná hodnota akcií IBH a proto odmítl dne 28. dubna 1998 vydat výrok. V roce 1998 klesla účetní hodnota aktiv DP na 204 milionů korun.\n"}
{"id": "1103407", "url": "https://cs.wikipedia.org/wiki?curid=1103407", "title": "Podvracení", "text": "Podvracení\n\nPodvracení, podvratná činnost nebo subverze je úsilí zpochybnit nebo oslabit stávající moc nebo platné normy, ať zákonné, mravní, kulturní nebo společenské. Podvratná činnost může být nezákonná a dokonce násilná (např. formou sabotáží), může se však jednat i o kulturní subverzi např. pomocí experimentů s nekonvenční formou uměleckého projevu, jež se postupem času může sama stát novou kulturní normou. V diktátorských režimech bývají kriminalizovány i formy subverze jinde tolerované, např. vyprávění vtipů na adresu politiků. V zákoníku socialistického Československa tak byly trestné činy jako podvracení republiky a pobuřování, jež stíhaly i veřejné vyjádření negativního názoru na vládu.\n"}
{"id": "1103408", "url": "https://cs.wikipedia.org/wiki?curid=1103408", "title": "Korejské podvojné účetnictví", "text": "Korejské podvojné účetnictví\n\nKorejské podvojné účetnictví (, , \"Sa Kesong do čchibubŏp\", „Čtyřstranná kesongská účetní metoda“) je varianta podvojného účetnictví doložená účetními knihami obchodníků z Kesongu pocházejícími z 18. a 19. století. Vzniklo v Koreji nezávisle na účetních postupech sousední Číny i Evropy. \n\nPodvojné účetnictví je v Koreji doloženo v Kesongu, v 18. a 19. století významného obchodního centra země, střediska zejména obchodu s žen-šenem, sbíraným v přírodě i (od konce 18. století) pěstovaným. Tamní obchodníci, případně sdružení obchodníků, používali podvojné účetnictví. Doloženo je zachovanými účty z let 1786 až 1892. Vzhledem k izolaci Koreje, jejíž některé přístavy (nikoliv Kesong) byly otevřeny cizincům až roku 1876, přitom kaesonští obchodníci neměli příležitost seznámit se z evropskými účetními postupy před rokem 1876 a patrně je neznali před počátkem 20. století. O nezávislosti korejského podvojného účetnictví na podvojných účetních systémech čínských (účetnictví dračí brány, čtyřdílné účetnictví) svědčí výrazné rozdíly ve terminologii i formě. Korejské termíny byly domácího původu, třebaže se k jejich zápisu používalo čínské písmo. Co do formy korejské účetní knihy zcela postrádaly rozdělení stránek vodorovnou čarou na horní a dolní polovinu pro zápis aktiv/pasiv resp. pohledávek/závazků charakteristické pro čínské systémy; Korejci naopak měli samostatné knihy pro pasiva a aktiva. Korejci nepřevzali podvojné účetnictví ani z Japonska. To sice před otevřením země v 19. století v omezené míře navštěvovali Nizozemci, nicméně znalost podvojného účetnictví se v Japonsku nerozšířila. \n\nZachované účetní knihy z let 1887 a 1892 dohromady dávají kompletní sadu od počátečních zápisů po uzávěrku, přičemž knihy z roku 1786 jsou konzistentní co do terminologie i formy. Podvojné účetnictví se tedy používalo nejméně od 80. let 18. století. Metoda nesla název \"Sa Kesong do čchibubŏp\" (, , „Čtyřstranná kesongská účetní metoda“) Korejský historik Yun Kǔn-ho umístil vznik korejského podvojného účetnictví do raného období Korjo (11. až 13. století), kdy spolky korejských obchodníků čile obchodovaly s říšemi Sung, Jüan, Japonskem a muslimskými kupci. V Číně historikové nárok uznali; nejsou však pro něj žádné přímé doklady. Nejstarší doložený případ užití podvojného účetnictví pochází až ze 14. století, a sice v účetních knihách města Janov z roku 1340. \n\nV systému korejského podvojného účetnictví účtování počínalo sepsáním záznamu o účetním případu s popisem a údaji o transakci. Ten byla standardizovanou formou podvojně přepsán do deníku (žurnálu, \"ilgi\", ). Účtováno bylo v měďácích, použitá terminologie je doložená už k roku 1262. Zápisy deníku korejští účetní převáděli do knihy závazků (\"tchagǔp čangčchek\", ) a knihy aktiv (\"oesang čangčchek\", ). Koncem období (obvykle roku) zpracovali účetní závěrku, a sice rozvahu (\"ču högje-čchek\" ) obsahující účty závazků (\"kǔpčcha čil\", ), pohledávek (\"pongčcha čil\", ) a čistá aktiva (\"jŏmun\", ) jako jejich rozdíl, a výkaz zisku a ztráty (\"högje čchimjak čcho\", ), obsahující příjmy (\"ip\", ), výdaje (\"čchul\", ) a jako jejich rozdíl čistý zisk ().\n\n"}
{"id": "1103412", "url": "https://cs.wikipedia.org/wiki?curid=1103412", "title": "Pružanský rajón", "text": "Pružanský rajón\n\nPružanský rajón (bělorusky \"Пружанскі раён\", ukrajinsky \"Пружанський район\", rusky \"Пружанский район\") je územně-správní jednotkou na severu Brestské oblasti v Bělorusku. Administrativním centrem rajónu je město Pružany (bělorusky i rusky \"Пружаны\").\n\nRajón zaujímá rozlohu necelých 2 825 km². Hraničí s Kamjaněckým, Bjarozaŭským, Ivacevickým a Kobrynským rajónem v Brestské oblasti, na severu s Slonimským, Vaŭkavyckým, Svislackým a Zelvenským rajónem v Hrodenské oblasti a s Polskem.\n\nNa území rajónu se nachází 245 osad včetně města Pružany a sídel městského typu Ružany a Šarašoŭ. Rajón je rozdělen na 2 obce a 10 selsovětů.\n\nHlavními řekami jsou Jaselda, Muchavec, Zelvjanka, Ružanka a Naraŭka. K významným jezerům patří Bohan, Vyžar, a Čystaje. Mezi důležité nádrže patří Papěrňa, Huta, Pružanskaje a Rudnickaje. Na území Bělověžského pralesa leží bažina Dziki Nikar.\n\nV západní části rajónu leží národní park „Bělověžský prales“. Na území rajónu se nachází rezervace národního významu, hlavními jsou „Michalinska-bjarozaŭski“, „Ružanský prales“, „Buslaŭka“, bažinná rezervace „Dzikaje“ také rezervace místního významu „Vydranka“ a „Zjalvjanka“.\n\nPřírodním památkám národního významu: Linoŭská jedle a borovice Vějmutava v Pružanském lesním hospodářství. Rajón má ložiska rašeliny.\n\nRajón provozuje železniční trať Brest — Minsk — Orša a silniční spojení R47: Svislač — Porazava — Pružany, R85: Slonim — Vysokaje, R98: Pjaščatka — Dzmitrаvičy — Kljepačy — Lyskava — Svislač, R101: Pružany — Bjaroza, Ivacevičy — Vaŭkavysk, Kobryn — Pružany.\n\n\n\n\n\n\n\n\n\n\n\n\n\n\n\n\n"}
{"id": "1103414", "url": "https://cs.wikipedia.org/wiki?curid=1103414", "title": "Kakadu černý", "text": "Kakadu černý\n\nKakadu černý (\"Calyptorhynchus funereus\") je druh papouška kakadu z rodu \"Calyptorhynchus\".\n\nVyskytuje se v jihovýchodní Austrálii. Často jej lze vidět i v zastavěných částech metropolí jako jsou Sydney nebo Melbourne.\n\nKakadu černý byl poprvé popsán anglickým přírodovědcem Georgem Shawem. Současné pojmenování druhu pochází z Řeckého καλυπτός (\"calyptos\") - „skrytý“ a ῥύγχος (\"rhynchos\") - „zobák“.\n\nDospělí ptáci mohou dosáhnout délky 55-65 cm a mohou vážit více než 800 gramů. Jejich peří má hnědočerné zabarvení se světlejšími okraji. Na stranách hlavy mají světle-žlutý kruh. Žluté zbarvení mají i na spodní straně krajních ocasních per. Zobák je tmavošedý, duhovka oka je tmavohnědá, neopeřený kruh kolem očí je světle-růžový. Nohy tohoto papouška jsou zelenohnědé.\n\nU samice je příušní část žlutá a nahé okruží očí je tmavošedé. Mladí samci jsou podobní dospělé samici.\n\nKakadu černý má dlouhé období hnízdění. Hnízdo připravují oba ptáci v páru (samec i samice) ve velkých dutinách stromů. Na jednom až dvou snesených vejcích sedí samice, samec ji během inkubace přikrmuje. Snáší většinou 1-2 vejce.\n\nPřirozená potrava kakadu černého je pestrá. Většinou se živí semeny stromů (převážně \"přesličníků\", \"eukalyptů\", \"akácií\" a \"banksií\"), ale i šiškami z borovice paprsčité. Mají také rady larvy dřevokazného hmyzu, které žijí pod kůrou stromů.\n\n"}
{"id": "1103417", "url": "https://cs.wikipedia.org/wiki?curid=1103417", "title": "Bezosetka štětinovitá", "text": "Bezosetka štětinovitá\n\nBezosetka štětinovitá (\"Isolepis setacea\") je planě rostoucí, vlhkomilná, drobná bylinka. Je jediným druhem rodu bezosetka rostoucí v české přírodě.\n\nDruh je disjunktně rozšířen v Evropě, Asii, Africe, Severní Americe i Austrálii. V Evropě je výskyt omezen ze severu linii Britských ostrovů, jihem Skandinávie a Pobaltím, z jihu pak severem Španělska, Alpami, severem Apeninského poloostrova a Balkánským poloostrovem. Směrem na východ zasahuje v malých arelách až do Střední Asie, Číny a do západní Sibiře.\n\nV České republice se vyskytuje nerovnoměrně a nepravidelně, nejvíce lokalit se nachází v západní části republiky a v rybnikářských oblastech.\n\nTypická rostlina často zaplavovaných míst nebo obnažených den rybníků. Vyrůstá na vlhkých lesních cestách, holých březích vodních toků nebo nádrží i na místech v rozlivových oblastech potoků a řek. Vyhovují ji těžké, ulehlé a nevápněné půdy. Často se na stanovištích vyskytuje jako pionýrská rostlina která mezi vzrostlejšími a agresivnějšími druhy neobstojí.\n\nJednoletá rostlina rostoucí v hustém trsu a vyrůstající obvykle do výšky 5 až 15 cm. Z kratičkého oddenku roste trs přímých, niťovitých a na průřezu oblých lodyh. U báze jsou načervenalé listové pochvy bez čepelí, výše postavené mají čepele krátké a štětinovité. Fotosyntézu zajišťují jen zelené lodyhy.\n\nTenké lodyhy jsou nahoře zakončené jedním až čtyřmi vejčitými, nahnědlými klásky které tvoří stažený vrcholový kružel. Pod květenstvím je dlouhý listen rostoucí vzhůru a přerůstající kružel působící dojmem bočního. Přisedlé, vejčité klásky bývají dlouhé asi 3 mm a obsahují 10 až 40 květů. Plevy jsou vejčité, tupé, krátce špičaté, červenohnědé a mají zelený kýl. Oboupohlavné květy jsou bezobalné a mají tři tyčinky a čnělku s trojklanou bliznou. Kvetou od červnu do září.\n\nPlodem je světle hnědá, trojboká nažka, menší než 1 mm, která je podélně vynikle žebrovatá. Rostlina se rozmnožuje výhradně pomoci těchto nažek, ty si podržují schopnost vyklíčit i za několik let, až nastanou příhodné klimatické podmínky. Ploidie je 2n = 28. Druh je jen těžko zaměnitelný, hlavními poznávacími znameními jsou drobné rozměry, trávovitý vzhled a zdánlivé postranní klásky.\n\nBezosetka štětinovitá se vyskytuje na svých stanovištích velmi nepravidelně. V závislosti na vhodných klimatických podmínkách může některým rokem vyrůst ve větším množství, naopak v suchých létech se nemusí objevit ani jediná rostlinka. Tyto celkem nenápadné populace mohou být lehce zničené vysušením dané mokřiny, stavební činnosti nebo užitím většího množství chemickým přípravků na okolních polích.\n\nV „Červeném seznamu cévnatých rostlin České republiky“ je bezosetka štětinovitá zařazena mezi ohrožené druhy (C3) květeny ČR.\n\n\n \n"}
{"id": "1103419", "url": "https://cs.wikipedia.org/wiki?curid=1103419", "title": "Vrchnostenské doly hraběte Wilczka", "text": "Vrchnostenské doly hraběte Wilczka\n\nVrchnostenské doly hraběte Wilczka byly černouhelné doly Franze Josepha hraběte Wilczka (1748 – 1834), které se nacházely v Polské (Slezské) Ostravě.\nTěžbu kamenného uhlí ve vlastní režii zahájil Franz Jozeph hrabě Wilczek (4. 10. 1748 – 27. 8. 1834) na slezskoostravském panství, které náleželo k rozsáhlému rodovému fideikomisu, které se rozkládalo na Opavsku a Těšínsku. K výraznému rozvoji aktivit v oblasti uhelného podnikání došlo po roce 1802, kdy bylo odděleno od zbývajících hospodářských aktivit velkostatku. Založena byla postupně řada důlních děl, z nichž se mnohé staly základem technicky moderně vybavených a prosperujících podniků. V roce 1834 doly zdědil Stanislav (Stanislas) hrabě Wilczek (24. 11. 1792 – 23. 3. 1847), další dědic od roku 1847 Johann Nepomuk Maria Joseph hrabě Wilczek (7. 12. 1837 – 27. 1. 1922), po jeho smrti převzal doly jeho syn Maria Joseph (Hans) hrabě Wilczek (12. 3. 1861 – 3. 8. 1929), následuje vnuk Johann Nepomuk (Hans) hrabě Wilczek (17. 10.1884 – 7. 10. 1968) do roku 1945, to je do znárodnění.\n\nVrchnostenské doly hraběte Wilczka (Hraběcí štolové doly hraběte Wilczka) byly zakládány v Polské (Slezské) Ostravě od roku 1787. Počáteční prospektorská činnost byla prováděna především v Adámkově údolí (první nález kol. 9.6.1867- 0,316m mohutný uhelný plást) a v horní části údolí Burňa (v místech pod pozdější jámou Emou), následně se okruh vyhledávání uhelných zásob rozšiřoval i do dalších částí údolí. Byly zde odkryty uhelné sloje Františka, Josefa, skupina tří tzv. Slabých slojí číslo I, II a III, sloj Korunní, které patřily do slojového pásma porubských vrstev. K nejstarším štolám, které vznikly kolem roku 1800, se řadí štoly Josef-stará (1790) Korunní princ a Ke třem slabým slojím. K nejvýznamnějším patří Josefská dědičná štola, která v údolí Burňa byla ražena před rokem 1812 a dosáhla délky 800 m. Těžba uhlí probíhala v období 1787 asi do roku 1871, doly byly činné asi do roku 1880. Uhelné sloje byly dobývány štolovým způsobem. Štoly byly raženy ve směru uhelných slojí.\n\nHistorický rozvoj dobývání uhlí byl nerozlučně spjat s ražením Jaklovecké dědičné štoly, založené 30. května 1829 na pravém břehu řeky Ostravice. Ražbu zahájil Franz Joseph hrabě Wilczek, finančně podporován olomouckým arcibiskupstvím, později Salomonem Mayerem Rothschildem. Štola byla ražena až do roku 1840 a procházela důlními poli těžařů Rothschilda, Wilczka a Zwierziny. A bezmála 50 let sloužila jako hlavní dílo těmto těžařům. Patřila mezi nejdelší štolu a nejdůležitější důlní dílo v OKR. Z celkové délky 3160 m bylo vyraženo v jakloveckém důlním poli 1138 m, v důlním poli hraběte Wilczka 1 754 m. V prvním úseku se nacházely Rothschildovské doly, mělké Jaklovecké doly, důl Jindřich a důl Terezie. V další části se nacházely důl Prokop, důl Žentourový, Trojice, Ema Lucie, Jan Michaeli. Celkem na rozloze 278 ha v roce 1865 se nacházelo asi devět dolů s deseti štolami, které dosahovaly do hloubky až 100 m.\n\n\n"}
{"id": "1103420", "url": "https://cs.wikipedia.org/wiki?curid=1103420", "title": "Let do nebezpečí", "text": "Let do nebezpečí\n\nLet do nebezpečí (v anglickém originále ) je román Arthura Haileyho a Johna Castlea z roku 1958. Je románovou adaptací Haileyho televizního filmu \"Flight into Danger\".\n\nPříběh popisuje dramatický let dopravního letounu Douglas DC-4 na lince Winnipeg – Vancouver, jehož někteří pasažéři i oba piloti prodělají otravu jídlem. S letícím letadlem tak nemá kdo přistát. Nakonec se ale na palubě mezi pasažéry najde lékař Baird, jenž se o postižené postará. Letadlem cestuje také někdejší válečný pilot George Spencer, který za pomoci rad pilota z letiště na zemi ve spolupráci se stevardkou přistane v cílové destinaci.\n\nArthur Hailey, který za 2. světové války létal jako stíhací pilot v RAF, přišel s myšlenkou napsat tuto televizní hru během letu mezi Vancouverem a Torontem v roce 1955. Tenkrát pracoval v Torontu jako obchodní zástupce u výrobce nákladních automobilů, podobně jako hlavní hrdina příběhu. Scénář napsal během devíti dnů a kanadská společnost Canadian Broadcasting Corporation jej koupila za 600 dolarů. Šedesátiminutová hra byla odvysílána 3. dubna 1956 a sledovaly ji dva miliony diváků. O rok později vznikl i celovečerní film \"Zero Hour!\". Příběh se později stal námětem i pro další filmy. \n\nDo češtiny knihu přeložil Vladimír Müller. V roce 1981 ji pro Československý rozhlas jako rozhlasovou hru nahrál režisér Jiří Horčička s herci Eduardem Cupákem, Jiřím Adamírou, Gabrielou Vránovou, Václavem Postráneckým, Luďkem Munzarem či Josefem Vinklářem.\n"}
{"id": "1103421", "url": "https://cs.wikipedia.org/wiki?curid=1103421", "title": "Kamjaněcká věž", "text": "Kamjaněcká věž\n\nKamjaněcká věž (bělorusky \"Камянецкая вежа\", \"Камянецкі стоўп\" nebo také nesprávně \"Белая вежа\") je nejzachovalejší obranná hradní věž, která je zároveň se svými 31 metry i nejvyšší v Bělorusku. Stavba probíhala v letech 1271—1288. Vež je monumentem románského slohu s prvky rané gotiky. Nachází se v obci Kamjaněc v Brestské oblasti v Bělorusku. \n\nStavba věže probíhala v letech 1271—1288 na kopci na levém břehu řeky Ljasnaja, kde bylo kdysi opevněné město obklopené hradbami a dřevěnou palisádou. Věž je hlavní turistickou atrakcí a jedinou památkou vojenské architektury ze třináctého století v Bělorusku.\n\nVěž z konce třináctého století byla původně obklopena palisádou. Do hradu bylo možné vstupit bránou, která byla kryta darnicami po mostě přes vodní příkop. Na nádvoří kolem věže bylo dřevěné panství s přístavbou, vybavenou kuchyní a pekárenou. Uvnitř dřevěného hradiště byl zbudován i druhý stabilní přístavek, místodržitelský dům a budova sýpky. Všechny z těchto staveb, s výjimkou věže, byly dřevěné.\n\nVěž je postavena z červených cihel na kruhovém půdorysu o průměru 13,5 m s tloušťkou stěny 2,5 m a s výškou 30 m. Věž je završena masivním cimbuřím. Stěny veže mají otvory s několika vysokými a úzkými mezerami. Pozůstatky věže jsou obloženy žebrovou klenbou, na jejich místě byly dřevěné ochozy na obranu. Interiér věže byl rozdělen dřevěnými mosty na pět podlaží. Od třetího patra vedou uvnitř cihlové zdi schody. Věž je charakteristická románským slohem s prvky rané gotiky. Sloužila jako hlavní hradní vež, nejvíce opevněná část hradu.\n\nStavba probíhala v letech 1276—1288 stavitelem Alexejem na přání volyňského vévody Włodzimierza Wasilkowicze.\n\nHradiště s věží, původně patřící k Haličsko-volyňského knížectví, bylo kolem roku 1319 napadeno Litevci. V letech 1373, 1375 a 1379 se hradiště muselo bránit útokům německých rytířů, kteří brestskou zemi zpustošily. V roce 1382 jej obsadily vojska mazovského vévody Janusza I staršího, který jej obdržel jako věno od své manželky Danuty Anny (dcery Kęstutise), leč již o rok později jej zabral litevský kníže Vladislav II. Jagello, který poté hradiště brzy předal Witoldu Kiejstutowiczovi. V roce 1390 obléhal Vladislav II. Jagello město Kamjeněc, napadl Vytautase a zámek předal polskému rytíři Zyndramovi z Maszkowic.\n\nV roce 1500 na hradiště neúspěšně zaútočila tatarská kavalérie Meñli I Giraye. Hradiště bylo částečně zničeno během polsko-ruské války v letech 1654—1667. Později bylo hradiště přestavěno, existovalo ještě v roce 1771 a jeho pozůstatky přežily do počátku devatenáctého století. Během restaurátorských prací v roce 1903 byl kolem veže vysypán val z kamení.\n\nVe věži se nyní konají muzejní prohlídky.\n"}
{"id": "1103422", "url": "https://cs.wikipedia.org/wiki?curid=1103422", "title": "Kyréna", "text": "Kyréna\n\nKyréna (řecky \"Κυρήνη\", Kyréné) byla starověká řecká osada na severním pobřeží Afriky, nedaleko novodobého města Šahhát. Založili ji okolo roku 630 př. n. l. obyvatelé ostrova Théra asi 20 km od pobřeží Středozemního moře v úrodném údolí pohoří Džabal Achdar. Podle města nese východní část Libye dodnes jméno Kyrenaika. Zbytky města byly v roce 1982 zapsány na Seznam světového dědictví.\n\nPodle legendy byl zakladatelem a prvním králem města Battus. Jeho potomci vládli až do roku 440 př. n. l., kdy byl vládce Arkesiláos IV. svržen a Kyréna se stala republikou pod ochranou Achaimenovské říše. Tvořila volný svazek zvaný \"Pentapolis\" (pět měst) se sousedními řeckými koloniemi Taucheira, Euesperides, Balagrae a Barké. V roce 327 př. n. l. se stal vládcem oblasti Ofelas, generál Alexandra Velikého, který byl ovšem formálně podřízen Ptolemaiovcům. Jeho nástupcem byl Magas, který v roce 274 př. n. l. vedl válku proti Egyptu, ale byl poražen a Kyrenaika zůstala součástí ptolemaiovského státu až do roku 74 př. n. l., kdy se stala římskou provincií. Byla zde početná židovská komunita, roku 115 se do jejího čela postavil muž jménem Lukuas a vyhlásil nezávislost na Římu, což vedlo ke krvavé válce. Město bylo vážně poničeno zemětřeseními v roce 262 a 365, definitivně se vylidnilo během arabské invaze v sedmém století.\n\nZákladem ekonomiky města bylo pěstování rostliny zvané silphium (pravděpodobně nějaký druh ločidla), žádané jako ochrana proti početí. Silphium bylo vyobrazeno na kyrénských mincích. Oblast Pentapolis produkovala také obilí, víno, ovoce a hovězí a skopové maso. Jako klíčový obchodní přístav sloužila Apollonia. Díky tomuto exportu město bohatlo a získalo přezdívku \"Africké Athény\". Významná byla zejména svatyně zasvěcená Apollónovi. Ve městě vznikla filosofická kyrénská škola, pocházel odsud věhlasný zeměpisec Eratosthenés z Kyrény, básník Kallimachos z Kyrény a také postava z evangelií Šimon z Kyrény. Lucius z Kyrény je ve Skutcích apoštolů zmiňován jako jeden z prvních biskupů křesťanské církve.\n\nV roce 2013 proběhly spory o vlastnictví pozemků, během nichž obyvatelé z okolí poničili část starověké nekropole.\n\n\n"}
{"id": "1103423", "url": "https://cs.wikipedia.org/wiki?curid=1103423", "title": "Památník obětem teroru v Izraeli", "text": "Památník obětem teroru v Izraeli\n\nPamátník Obětem terorismu v Izraeli (, Andartat Halalei Pe'ulot HaEiva) je památník všem obětem terorismu v Izraeli od roku 1851. Památník je umístěn na Národním civilním hřbitově Státu Izrael na Herzlově hoře v Jeruzalémě. Památník obsahuje jména židovských i nežidovských obětí, které zahynuly v důsledku teroru.\n\n"}
{"id": "1103425", "url": "https://cs.wikipedia.org/wiki?curid=1103425", "title": "Christian Lollike", "text": "Christian Lollike\n\nChristian Lollike (* 1973 Kodaň) je současný dánský dramatik a režisér.\n\nStudoval filosofii a literaturu na univerzitě v Roskilde. Mezi lety 1998-2001 studoval také scénické psaní na Dánské umělecké škole v divadle Aarhus Teater. Pracoval jako asistent režie u Miguela Rubia v divadle Yayachakani Theater v Limě v Peru. Píše rozhlasové hry, filmové scénáře a divadelní hry, které si také sám inscenuje. V letech 2005-2011 pracoval v divadle Aarhus Teater jako kmenový autor a režisér. Je zakládajícím členem skupiny \"The Sheriff\", která bojuje proti předvídatelnému divadlu. Je uměleckým ředitelem kodaňského divadla Sort/Hvid (dříve \"Café Teatret\"), které se zaměřuje na performativní umění. Od roku 2008 do roku 2011 pracoval jako ředitel Aarhus Festuge, kulturního festivalu konaného v dánském městě Aarhus.\n\nVe svých hrách se zabývá politickými a morálními problémy současného západního světa. Jeho hry jsou provokativními kontroverzními texty, které odkrývají stinné stránky moderní společnosti. Lollikovy texty explicitně pojmenovávají současné politické problémy a staví se kriticky k morálce západního světa ve všech možných oblastech: od domovů pro důchodce, církev, přes prostituci, média a reklamu, eutanazii, přistěhovalectví a terorismus až po otázky ekologie. Jeho styl se vyznačuje neustálým objevováním, zkoumáním, provokováním a rozrušováním zavedených dramatických konvencí. Do svých děl zakomponovává fragmenty reality.\n\nChristian Lollike byl šestkrát nominován jako dramatik roku na dánskou cenu Reumert, která se každoročně uděluje v různých divadelních kategoriích, a v roce 2010 ji získal za absurdně komickou hru \"Kosmický děs aneb Den, kdy Brada Pitta zachvátila paranoia (Kosmiske frygt eller Den dag, da Brad Pitt fik paranoia, 2009)\". V roce 2012 byl na cenu Reumert nominován znovu za hru \"Obyčejný život (Det normale liv)\". Cenu Reumert obdržel a dramatikem roku 2013 se stal za hry \"Šachta (Skakten)\", \"Továrna na koláče (Kagefabrikken)\" a za dramatizaci manifestu norského vraždícího extrémisty, \"Manifest 2083\". V roce 2007 pak obdržel cenu Kafkatten, kterou Dánská asociace právní ochrany (Dansk Retspolitisk Forening) oceňuje osobnosti překračující hranice běžného způsobu uvažování o světě a společenských problémech.\n\n\n\n"}
{"id": "1103426", "url": "https://cs.wikipedia.org/wiki?curid=1103426", "title": "Lepismium houlletianum", "text": "Lepismium houlletianum\n\nLepismium houlletianum je epifytní kaktus pocházející z tropických a subtropických nížinných vlhkých lesů nebo tropických vlhkých horských lesů Argentiny, Brazílie a patrně i Bolívie. Rodový název \"Lepismium\" je odvozen z řec. \"lepis\" = šupina, miska, skořápka a druhové epiteton je na počest Jean-Baptiste Houlleta francouzského botanika, inspektora Jardin des Plantes.\n\nRostlina vytváří převislé husté keříky z plochých výrajně pilovitě laločnatých fylokladií, které jsou na bázi stopkovitě zúžené. Fylokladia jsou listovitě tenká, široká do 5 cm a dlouhá až přes půl metru s holými areolami. Jsou ostře pilovitě laločnatá. Epidermis je sytě zelená hladká pololesklá, pokrytá voskovým povlakem, který jí dodává modrošedý nádech. Na slunci se epidermis zabarvuje do červena.\n\nZvonkovité nící květy se otevírají přes den. Jsou bílé nazelenalé, 2 cm dlouhé, 1 cm široké a slabounce příjemně voní. Otevírají se po čtyři dny. Dozrálé plody jsou černočervené hladké lesklé bobule velké 6 mm.\n\nSnadno se pěstuje jako dekorativní pokojová rostlina. Vyžaduje kyselý humózní výživný substrát. Oproti podobným epifytním kaktusům je, díky voskovitému povlaku, odolnější vůči sviluškám.\n\nV roce 1858 druh popsal Charles Lemaire jako \"Rhipsalis houlletiana\". Poté byly různými autory řazeny do rodů \"Hariota\",\n\"Nothorhipsalis\" a \"Acanthorhipsalis\", až je v roce 1987 zařadil Barthlott do rodu \"Lepismium\".\n\nJsou uváděny dvě formy (variety):\n"}
{"id": "1103428", "url": "https://cs.wikipedia.org/wiki?curid=1103428", "title": "108 (rozcestník)", "text": "108 (rozcestník)\n\n108 může být:\n\n"}
{"id": "1103429", "url": "https://cs.wikipedia.org/wiki?curid=1103429", "title": "106 (rozcestník)", "text": "106 (rozcestník)\n\n106 může být:\n\n"}
{"id": "1103430", "url": "https://cs.wikipedia.org/wiki?curid=1103430", "title": "105 (rozcestník)", "text": "105 (rozcestník)\n\n105 může být:\n\n"}
{"id": "1103432", "url": "https://cs.wikipedia.org/wiki?curid=1103432", "title": "104 (rozcestník)", "text": "104 (rozcestník)\n\n104 může být:\n\n"}
{"id": "1103433", "url": "https://cs.wikipedia.org/wiki?curid=1103433", "title": "103 (rozcestník)", "text": "103 (rozcestník)\n\n103 může být:\n\n"}
{"id": "1103435", "url": "https://cs.wikipedia.org/wiki?curid=1103435", "title": "102 (rozcestník)", "text": "102 (rozcestník)\n\n102 může být:\n\n"}
{"id": "1103436", "url": "https://cs.wikipedia.org/wiki?curid=1103436", "title": "101 (rozcestník)", "text": "101 (rozcestník)\n\n101 může být:\n\n"}
{"id": "1103438", "url": "https://cs.wikipedia.org/wiki?curid=1103438", "title": "100 (rozcestník)", "text": "100 (rozcestník)\n\n100 může být:\n\n"}
{"id": "1103439", "url": "https://cs.wikipedia.org/wiki?curid=1103439", "title": "97 (rozcestník)", "text": "97 (rozcestník)\n\n97 může být:\n\n"}
{"id": "1103440", "url": "https://cs.wikipedia.org/wiki?curid=1103440", "title": "96 (rozcestník)", "text": "96 (rozcestník)\n\n96 může být:\n\n"}
{"id": "1103441", "url": "https://cs.wikipedia.org/wiki?curid=1103441", "title": "Dominic Sherwood", "text": "Dominic Sherwood\n\nDominic Anthony Sherwood (* 6. února 1990, Kent, Anglie, Spojené království) je anglický herec, model a muzikant. Nejvíce se proslavil rolí Christiana Ozery ve filmu \"Vampire Academy\" a rolí Jace Waylanda v seriálu \"\".\n\nNarodil se v Kentu v Anglii. Navštěvoval školu Oakwood Park Grammar v Maidstone. Poté co studoval drama a divadlo na škole v Maidstone a Sevenaoks, odešel pracovat do zahraničí, začínal v Keně a poté po šesti měsících se přestěhoval do Londýna. Než sepsal smlouvu s agenturou, zahrál si tam v několika hrách.\n\nPrvní vedlejší role přišla v roce 2010 s třetí sérií seriálu \"The Cut\", kde si zahrál roli Jacka Simmonse. Také se objevil v epizodě \"Cherylistic\" seriálu \"Sadie J\". V roce 2012 získal menší roli ve filmu \"Not Fade Away\", jako mladý Mick Jagger. Jeho první větší role přišla s rolí Christiana Ozery ve filmu \"Vampire Academy\". Poté si zahrál v thrillerovém filmu \"Take Down\".\n\n20. dubna 2015 byla oznámeno, že si zahraje Jace Herondalea v nadcházejícím dramatickém seriálu stanice Freeform, \"\", inspirovaném sérií knihy Cassandry Clare \"Nástroje smrti.\" Po boku Eda Westwicka si zahrál v roce 2016 ve thrillerovém filmu \"Take Down\".\n\nV únoru roku 2015 začal chodit s herečkou Sarah Hyland. Dvojice se rozešla v srpnu roku 2017.\n"}
{"id": "1103442", "url": "https://cs.wikipedia.org/wiki?curid=1103442", "title": "109 (rozcestník)", "text": "109 (rozcestník)\n\n109 může být:\n\n"}
{"id": "1103443", "url": "https://cs.wikipedia.org/wiki?curid=1103443", "title": "Monte-Carlo Rolex Masters 2015 – mužská čtyřhra", "text": "Monte-Carlo Rolex Masters 2015 – mužská čtyřhra\n\nDo soutěže mužské čtyřhry na tenisovém turnaji Monte-Carlo Rolex Masters 2015 nastoupilo dvacet čtyři dvojic. Obhájcem titulu byla dvojice amerických bratrů Bryanových, která monackou událost opět vyhrála.\n\nPrvní pár světa Bob a Mike Bryanovi ve finále přehrál italskou nenasazenou dvojici Simone Bolelli a Fabio Fognini po dvousetovém průběhu 7–6 a 6–1. Oba šampioni tak získali 34. deblovou trofej ze série Masters, čímž navýšili rekordní zápis.\n\nVšechny nasazené páry měly volný los do druhého kola.\n"}
{"id": "1103444", "url": "https://cs.wikipedia.org/wiki?curid=1103444", "title": "110 (rozcestník)", "text": "110 (rozcestník)\n\n110 může být:\n\n"}
{"id": "1103445", "url": "https://cs.wikipedia.org/wiki?curid=1103445", "title": "Lovci stínů: Nástroje smrti", "text": "Lovci stínů: Nástroje smrti\n\nLovci stínů: Nástroje smrti (v anglickém originále: Shadowhunters, znám také jako Shadowhunters: The Mortal Instruments), je americký televizní seriál stanice Freeform vysílaný od 12. ledna 2016 a inspirovaný romány \"Nástroje smrti\" od Cassandry Clare. Seriál byl oficiálně vybrán stanicí 30. března 2015. Seriál je rebootem filmu \"\" z roku 2013, který byl také produkován studiem Constantin Film. Druhá řada měla premiéru dne 2. ledna 2017. V srpnu roku 2016 tvůrce seriálu Ed Decter opustil seriál a na jeho místo nastoupili Todd Slavkin a Darren Swimmer. V dubnu roku 2017 stanice objednala dvacetidílnou třetí řadu, která měla premiéru dne 20. března 2018. V červnu roku 2018 stanice oznámila zrušení seriálu po odvysílání třetí řady, ale byly objednané dva díly navíc, na dokončení příběhu seriálu. Poslední dvou-díl se vysílal dne 6. května 2019.\n\nSeriál sleduje mladou Clary Fray, která je vržena do světa stínů – andělé, kteří loví démony – na její 18. narozeniny, poté co je její matka napadena a unesena jedním z démonů. Ve snaze ji zachránit, se dává dohromady se skupinou Lovců stínů, včetně podmanivého Jace Waylanda a jejího dlouholetého kamaráda Simona. Clary začíná cestu za sebe-poznáním, dozvídá se více o své minulosti, která ji může pomoci v budoucnosti.\n\n\n\nV roce 2012 Screen Gems oznámilo produkci filmové adaptace první knihy ze série Nástroje smrti od Cassandry Clare. Produkce filmové adaptace druhé knihy \"City of Ashes\", byla naplanována na září 2013, poté posunuta na rok 2014 a nakonec zrušena.\n\n12. dubna 2012 Constantin Film potvrdil, že Nástroje smrti se vrátí jako televizní seriál. Bylo oznámeno, že epizody budou dlouhé jednu hodinu a děj začne od první knihy \"City of Bones.\" V únoru 2015 Casandra Clare prostřednictvím twitteru oznámila, že seriál se bude jmenovat \"Shadowhunters\". V dubnu roku 2017 stanice objednala dvacetidílnou třetí řadu, která měla premiéru dne 20. března 2018. V červnu roku 2018 stanice oznámila zrušení seriálu po odvysílání třetí řady, ale byly objednané dva díly navíc, na dokončení příběhu seriálu. Druhá polovina třetí řady se bude vysílat na začátku roku 2019.\n\n20. dubna 2015 byl Dominic Sherwood prvním členem obsazení seriálu. 2. května bylo označeno, že Emeraude Toubia přijala roli Isabelle Lightwood a Alberto Resende roli Simona Lewise. 6. května bylo oznámeno, že bývalá hvězda Disney kanálu Katherine McNamara získala hlavní roli Clary Fray. O dva dny později se k obsazení přidali Matthew Daddario a Isaiah Mustafa. Do vedlejší role Valentina byl přijat Alan Van Sprang. Maxim Roy si zahrála roli Jocelyn Fray a Harry Shum, Jr. roli Magnuse Banea.\n\nNatáčení bylo zahájeno 25. května 2015 v Torontu v Kanadě.\n"}
{"id": "1103446", "url": "https://cs.wikipedia.org/wiki?curid=1103446", "title": "111 (rozcestník)", "text": "111 (rozcestník)\n\n111 může být:\n\n"}
{"id": "1103447", "url": "https://cs.wikipedia.org/wiki?curid=1103447", "title": "U.S. Men's Clay Court Championships 2015 – mužská čtyřhra", "text": "U.S. Men's Clay Court Championships 2015 – mužská čtyřhra\n\nDo soutěže mužské čtyřhry na tenisovém turnaji U.S. Men's Clay Court Championships 2015 nastoupilo šestnáct dvojic. Obhájcem titulu byl americký pár Bob Bryan a Mike Bryan, jenž skončil ve čtvrtfinále na raketách Berankise s Gabašvilim.\n\nVítězem čtyřhry se stal litevsko-ruský pár Ričardas Berankis a Teimuraz Gabašvili, jenž do soutěže nastoupil jako náhradník. Ve finále zdolal filipínsko-americkou dvojici Treat Conrad Huey a Scott Lipsky výsledkem 6–4 a 6–4. Oba šampioni si do žebříčku ATP připsali 250 bodů.\n\n"}
{"id": "1103448", "url": "https://cs.wikipedia.org/wiki?curid=1103448", "title": "Grand Prix Hassan II 2015 – mužská čtyřhra", "text": "Grand Prix Hassan II 2015 – mužská čtyřhra\n\nDo soutěže mužské čtyřhry na tenisovém turnaji Grand Prix Hassan II 2015 nastoupilo šestnáct dvojic. Obhájcem titulu byla dvojice Jean-Julien Rojer a Horia Tecău, která se marocké události nezúčastnila.\n\nVítězem čtyřhry se stal nenasazený australsko-kanadský pár Rameez Junaid a Adil Shamasdin, který ve finále zdolal indicko-rumunské turnajové jedničky Rohan Bopanna a Florin Mergea výsledkem 3–6, 6–2 a [10–7]. Oba šampioni si do žebříčku ATP připsali 250 bodů.\n\n"}
{"id": "1103449", "url": "https://cs.wikipedia.org/wiki?curid=1103449", "title": "BRD Năstase Țiriac Trophy 2015 – mužská čtyřhra", "text": "BRD Năstase Țiriac Trophy 2015 – mužská čtyřhra\n\nDo soutěže mužské čtyřhry na tenisovém turnaji BRD Năstase Țiriac Trophy 2015 nastoupilo šestnáct dvojic. Obhájcem titulu byl pár Jean-Julien Rojer a Horia Tecău, jehož členové do bukurešťské události nezasáhli pro Tecăuovo zranění pravého předloktí.\n\nVítězem čtyřhry se stal nenasazený rumunský pár Marius Copil a Adrian Ungur, jenž obdržel od pořadatelů divokou kartu. Ve finále zdolal americko-novozélandskou dvojici Nicholas Monroe a Artem Sitak po vyrovnaném průběhu úvodních dvou setů 3–6 a 7–5, když o vítězích rozhodl až dlouhý supertiebreak poměrem míčů [17–15]. Oba šampioni si do žebříčku ATP připsali 250 bodů.\n\n"}
{"id": "1103450", "url": "https://cs.wikipedia.org/wiki?curid=1103450", "title": "Supergirl (seriál)", "text": "Supergirl (seriál)\n\nSupergirl je americký sci-fi televizní seriál na motivy komiksů vydavatelství DC Comics o Supergirl. Jeho autory jsou Greg Berlanti, Ali Adler a Andrew Kreisberg. Je součástí společného fikčního světa, v němž se odehrávají i další Berlantiho superhrdinské seriály. Premiérově je vysílán od 26. října 2015, v letech 2015–2016 na stanici CBS a od roku 2016 na stanici The CW. Od té doby vznikly celkem čtyři řady s 87 díly, v televizní sezóně 2019/2020 je vysílána pátá řada.\n\nKara Zor-El je jedním z posledních přeživších Kryptoňanů. Ve věku 13 let byla poslána na Zemi, aby chránila svého mladšího bratrance Kal-Ela. Její kosmická loď však byla zachycena ve Phantom Zone, kde neplyne čas. Po řadě let, kdy se mezitím z Kal-Ela stal na Zemi Superman, Kařina loď unikne ze Zóny pryč. Dívka se konečně dostane na Zemi, kde její bratranec zajistí, že ji přijme adoptivní rodina Danversů. Během svého dospívání své nadlidské schopnosti nevyužívá a skrývá je. Jako 24letá mladá žena pracuje v National City jako asistentka mediální magnátky Cat Grant, kvůli smrtelnému nebezpečí své adoptivní sestry Alex se však stane Supergirl. Musí čelit mnoha kryptonským zločincům, skrývajícím se na Zemi, a také své tetě Astře, sestře své matky, která chce se svým manželem Nonem ovládnout svět. Pomáhá ji ředitel Henshaw se svou tajnou agenturou DEO, v níž pracuje i Alex, a také přátelé a kolegové v práci.\n\nVe druhé řadě seriálu se Supergirl musí vypořádat se zločineckou organizací Project Cadmus, která usiluje o vyhubení všech mimozemšťanů na Zemi, a také s mimozemskou flotilou pocházející z planety Daxam. Třetí série se věnuje střetu se skupinou kryptonských bojovníků zvanou Worldkillers, kterou vede Reign. Ve čtvrté řadě je hrozbou bývalý vysokoškolský profesor Ben Lockwood, který založil xenofobní lidskou skupinu Children of Liberty, zasazující se o vyhnání mimozemšťanů.\n\n\n\n\n\n\nProdukční společnost Warner Bros. Television se v roce 2014 rozhodla vytvořit seriál zaměřený na postavu Supergirl. V září toho roku se jeho výkonnými producenty stali Greg Berlanti (rovněž autor a producent seriálů \"Arrow\" a \"The Flash\") a Ali Adler, v únoru 2015 se k nim připojil také Andrew Kreisberg, jenž s Berlantim spolupracoval na obou zmíněných seriálech.\n\nNatáčení pilotní epizody \"Supergirl\", kterou režíroval Glen Winter, proběhlo v březnu 2015 v Los Angeles, kde byla filmována i celá první řada. Natáčení druhé řady bylo po změně stanice v roce 2016 přesunuto do Vancouveru.\n\nDne 6. května 2015 byl seriál oficiálně objednán stanicí CBS. První díl byl odvysílán 26. října téhož roku a 30. listopadu oznámila CBS objednání dodatečných sedmi dílů, čímž se počet epizod první řady zvýšil na definitivních 20.\n\nDne 12. května 2016 ohlásila společnost Warner Bros. Television druhou řadu seriálu \"Supergirl\", kterou místo televize CBS začala vysílat stanice The CW. Řada měla 22 epizod, premiéra prvního dílu proběhla 10. října 2016. Třetí série byla objednána 8. ledna 2017, její první díl byl odvysílán 9. října 2017. Začátkem dubna 2018 bylo oznámeno objednání čtvrté řady, která byla uvedena na podzim 2018. Dne 31. ledna 2019 byla objednána pátá řada a její první díl byl odvysílán 6. října 2019. Dne 7. ledna 2020 televize The CW uvedla, že seriál získá šestou řadu.\n\nAutory seriálu \"Supergirl\" jsou Greg Berlanti a Andrew Kreisberg, kteří pro stanici The CW vytvořili další tři superhrdinské seriály odehrávající se ve stejném fikčním světě, tzv. Arrowverse. Po dohodě mezi CBS a The CW vznikl crossoverový díl „Worlds Finest“ (18. epizoda první řady \"Supergirl\"), v němž se Flash ze stejnojmenného seriálu díky své schopnosti cestovat napříč dimenzemi dostane i do paralelního světa, v němž žije Supergirl. Během druhé řady proběhl na podzim 2016 crossover „Invasion!“ mezi třemi seriály – \"Arrow\", \"The Flash\" a \"Legends of Tomorrow\", ve kterém se představila i Supergirl. Na podzim 2017 uskutečnila stanice The CW čtyřdílný crossover „Crisis on Earth-X“ mezi všemi čtyřmi seriály a na podzim 2018 byl vysílán třídílný crossover „Elseworlds“ (bez \"Legends of Tomorrow\").\n\nV animovaném webovém seriálu \"\" ze serveru CW Seed hostovala v prosinci 2017 také Melissa Benoist coby Overgirl, dvojnice Supergirl z nacisty ovládané paralelní země, kterou v hrané podobě ztvárnila o několik dní dříve i ve čtyřdílném crossoveru.\n\n"}
{"id": "1103451", "url": "https://cs.wikipedia.org/wiki?curid=1103451", "title": "113 (rozcestník)", "text": "113 (rozcestník)\n\n113 může být:\n\n"}
{"id": "1103452", "url": "https://cs.wikipedia.org/wiki?curid=1103452", "title": "Barcelona Open Banco Sabadell 2015 – mužská čtyřhra", "text": "Barcelona Open Banco Sabadell 2015 – mužská čtyřhra\n\nDo soutěže mužské čtyřhry na tenisovém turnaji Barcelona Open Banco Sabadell 2015 nastoupilo šestnáct dvojic. Obhájcem titulu byl pár Jesse Huta Galung a Stéphane Robert, jehož členové nestartovali společně. Robert se turnaje nezúčastnil. Huta Galung nastoupil s Pablem Andújarem do kvalifikace. Před zahájením se však odhlásili pro poranění pravého lýtka.\n\nVítězem čtyřhry se stal nenasazený chorvatsko-finský pár Marin Draganja a Henri Kontinen, který ve finále zdolal britsko-australskou dvojici Jamie Murray a John Peers po dramatickém průběhu 6–3, 6–7 a [11–9]. Oba šampioni si do žebříčku ATP připsali 500 bodů.\n\n"}
{"id": "1103453", "url": "https://cs.wikipedia.org/wiki?curid=1103453", "title": "Fanny Alger", "text": "Fanny Alger\n\nFanny Alger byla pravděpodobně první plurální manželkou (tedy druhou skutečnou manželkou) mormonského zakladatele Josepha Smithe. Panují debaty o tom, zda byla jeho plurální manželkou či pouze milenkou.\n\nBenjamin Johnson, blízký přítel Josepha Smitha, popsal Fanny jako \"„velice milou dívku... Všem se líbila krása jejího charakteru.“\" Je obecně považována za první plurální manželku Josepha Smitha. I když pro to neexistují přímé doklady, svatba Fanny a Josefa se s největší pravděpodobností konala v Kirtlandu ve státě Ohio někdy v letech 1831–33, bylo jí tedy tehdy 14–16 let.\n\nV té době Fanny žila v domově Smithů, kde pomáhala Josephově právoplatné manželce Emmě s domácími pracemi a dětmi. Přišla tam na žádost samotného Smithe, jenž znal dívčinu původní rodinu, a navenek byla vydávána za adoptivní dceru. Emmě bylo vysvětleno, že dívka byla přizvána, aby jí pomáhala v domácnosti. Ann Eliza Webb na to vzpomínala takto: \"„Pan Smith měl adoptovanou dceru, velmi pěknou, příjemnou mladou dívku, okolo sedmnácti let.“\"\n\nSmith před Emmou své první plurální manželství tajil. Chauncey Webb později vzpomínal na to, jak Emma později odhalila vztah Josepha a Fanny:  \"„Emma zuřila a vyhnala tu dívku, neschopnou zakrýt svůj vztah s prorokem, ze svého domu“.\" Ann Eliza zase vzpomínala:  \"„... bylo cítit, že [Emma] jistě musela mít nějaký dobrý důvod pro své jednání. V průběhu času se stále více stupňovaly pomluvy a klevetění, že vztah Josepha Smithe s jeho adoptivní dcerou nevypadá na běžný vztah otce a dcery. Emma začala pátrat po skutečnosti a když skutečnost objevila, okamžitě přijala opatření, aby byla dívka umístěna mimo dosah jejího muže.\"\"\n\nPo vyhnání z domu Smithových byla Fanny přinucena krátce žít v domě Josephovy matky Lucy Mac Smithové. Poté odjela za svou původní rodinou. Po útěku rodiny Algerových v roce 1837 z Kirtlandu si našla mladého muže a vdala se i za něj. Smithe už do jeho smrti nikdy nespatřila a svůj život dožila se svými dětmi v Indianě.\n\n\n"}
{"id": "1103454", "url": "https://cs.wikipedia.org/wiki?curid=1103454", "title": "Barcelona Open Banco Sabadell 2015 – mužská dvouhra", "text": "Barcelona Open Banco Sabadell 2015 – mužská dvouhra\n\nDo soutěže mužské dvouhry na tenisovém turnaji Barcelona Open Banco Sabadell 2015 nastoupilo čtyřicet osm hráčů. Obhájcem titulu byl japonský tenista Kei Nišikori, jenž opět triumfoval.\n\nRoli favorita splnil nejvýše nasazený Nišikori, který ve finále zdolal Španěla Pabls Andújars po dvousetovém průběhu 6–4 a 6–4. V probíhající sezóně si tak připsal, po titulu na Memphis Open 2015, druhé turnajové vítězství, které představovalo devátý singlový titul na okruhu ATP Tour.\n\nVšichni nasazení hráči měli volný los do druhého kola.\n\n"}
{"id": "1103455", "url": "https://cs.wikipedia.org/wiki?curid=1103455", "title": "U.S. Men's Clay Court Championships 2015 – mužská dvouhra", "text": "U.S. Men's Clay Court Championships 2015 – mužská dvouhra\n\nDo soutěže mužské dvouhry na tenisovém turnaji U.S. Men's Clay Court Championships 2015 nastoupilo dvacet osm hráčů. Obhájcem titulu byl šestý nasazený Španěl Fernando Verdasco, kterého v semifinále vyřadil Querrey.\n\nVítězem dvouhry se stal nenasazený Američan Jack Sock, jenž ve finále zdolal krajana a turnajovou osmičku Sama Querreyho po dvou zvládnutých tiebreacích 7–6 a 7–6. V probíhající sezóně si tak připsal premiérový singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1103456", "url": "https://cs.wikipedia.org/wiki?curid=1103456", "title": "Grand Prix Hassan II 2015 – mužská dvouhra", "text": "Grand Prix Hassan II 2015 – mužská dvouhra\n\nDo soutěže mužské dvouhry na tenisovém turnaji Grand Prix Hassan II 2015 nastoupilo dvacet osm hráčů. Obhájcem titulu byl nejvýše nasazený Španěl Guillermo García-López, kterého ve druhém kole vyřadil Maročan Lamine Ouahab.\n\nVítězem dvouhry se stal druhý nasazený Slovák Martin Kližan, jenž ve finále zdolal Španěla Daniela Gimena Travera po hladkém dvousetovém průběhu 6–2 a 6–2. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1103457", "url": "https://cs.wikipedia.org/wiki?curid=1103457", "title": "Barcelona Open Banco Sabadell 2015", "text": "Barcelona Open Banco Sabadell 2015\n\nBarcelona Open Banco Sabadell 2015, známý také pod jménem Torneo Godó 2015, byl tenisový turnaj pořádaný jako součást mužského okruhu ATP World Tour, který se hrál v areálu Real Club de Tenis Barcelona na otevřených antukových dvorcích. Konal se mezi 20. až 26. dubnem 2015 v katalánské metropoli Barceloně jako 63. ročník turnaje.\n\nTurnaj, který měl rozpočet 1 993 230 eur patřil do kategorie ATP World Tour 500. Nejvýše nasazeným v singlové soutěži se stal čtvrtý hráč světa a obhájce titulu Kei Nišikori, který roli favorita zvládl a událost opět vyhrál. Soutěž čtyřhry ovládla dvojice Marin Draganja a Henri Kontinen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n"}
{"id": "1103458", "url": "https://cs.wikipedia.org/wiki?curid=1103458", "title": "BRD Năstase Țiriac Trophy 2015", "text": "BRD Năstase Țiriac Trophy 2015\n\nBRD Năstase Țiriac Trophy 2015 byl tenisový turnaj pořádaný jako součást mužského okruhu ATP World Tour, který se hrál v městském tenisovém areálu na otevřených antukových dvorcích. Konal se mezi 20. až 26. dubnem 2015 v rumunské metropoli Bukurešti jako 23. ročník turnaje.\n\nTurnaj s rozpočtem 439 405 eur patřil do kategorie ATP World Tour 250. Nejvýše nasazeným hráčem ve dvouhře se stal třináctý hráč světa Gilles Simon z Francie, který vypadl ve čtvrtfinále. Singlový titul vybojoval Španěl Guillermo García-López. SOutěž čtyřhry vyhrála rumunská dvojice Marius Copil a Adrian Ungur, startující na divokou kartu.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníků:\n\n\n\n\n"}
{"id": "1103459", "url": "https://cs.wikipedia.org/wiki?curid=1103459", "title": "BRD Năstase Țiriac Trophy 2015 – mužská dvouhra", "text": "BRD Năstase Țiriac Trophy 2015 – mužská dvouhra\n\nDo soutěže mužské dvouhry na tenisovém turnaji BRD Năstase Țiriac Trophy 2015 nastoupilo dvacet osm hráčů. Obhájcem titulu byl bulharský tenista Grigor Dimitrov, který se rozhodl nestartovat.\n\nVítězem dvouhry se stal pátý nasazený Španěl Guillermo García-López, jenž ve finále zdolal českou turnajovou sedmičku Jiřího Veselého po vyrovnaném dvousetovém průběhu a zvládnutých tiebreacích 7–6 a 7–6. V probíhající sezóně si tak připsal, po únotovém PBZ Zagreb Indoors 2015, druhé turnajové vítězství, které představovalo pátý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1103460", "url": "https://cs.wikipedia.org/wiki?curid=1103460", "title": "Mutua Madrid Open 2015", "text": "Mutua Madrid Open 2015\n\nMutua Madrid Open 2015 byl společný tenisový turnaj mužského okruhu ATP World Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 3. až 10. květnem 2015 ve španělské metropoli Madridu jako 14. ročník mužského a 7. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 4 185 405 eur. Ženská část měla shodný rozpočet 4 185 405 eur a byla také součástí druhé nejvyšší úrovně okruhu WTA Premier Mandatory.\n\nVlastníkem turnaje byl k roku 2015 bývalý rumunský profesionální tenista a podnikatel Ion Ţiriac. Nejvýše nasazeným v mužské dvouhře se stal druhý muž žebříčku Roger Federer, jenž po volném losu nestačil ve druhém kole na Australana Nicka Kyrgiose. Druhý madridský titul získal Andy Murray, když ve finále přehrál obhájce trofeje Rafaela Nadala. Mužskou čtyřhru opanovala indicko-rumunská dvojice Rohan Bopanna a Florin Mergea.\n\nŽenskou turnajovou jedničkou v singlu byla americká světová jednička Serena Williamsová, kterou v semifinále vyřadila Petra Kvitová. Ta v následném finále deklasovala Rusku Světlanu Kuzněcovovou po setech 6–1 a 6–2. Připsala si tak druhou madridskou trofej a šestnácté turnajové vítězství na okruhu WTA Tour. Ženskou deblovou soutěž ovládl australsko-kazašský pár Casey Dellacquová a Jaroslava Švedovová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1103462", "url": "https://cs.wikipedia.org/wiki?curid=1103462", "title": "Mutua Madrid Open 2015 – ženská dvouhra", "text": "Mutua Madrid Open 2015 – ženská dvouhra\n\nDo soutěže ženské dvouhry na tenisovém turnaji Mutua Madrid Open 2015 nastoupilo šedesát čtyři hráček. Z kvalifikace postoupilo osm tenistek po výhrách ve dvou kolech. Obhájkyní titulu byla ruská světová trojka Maria Šarapovová, kterou v semifinále vyřadila krajanka Světlana Kuzněcovová.\n\nPetra Kvitová zdolala v semifinále za 73 minut první hráčku světa Serenu Williamsovou, když jí soupeřka odebrala pět gamů. Jednalo se o její premiérový triumf nad Williamsovou. Při předchozích pěti prohrách uhrála pouze jediný set. Celkově pak úřadující světovou jedničku porazila počtvrté.\n\nV boji o titul čtvrtá nasazená Kvitová deklasovala za 66 minut Rusku Světlanu Kuzněcovovou po setech 6–1 a 6–2. Připsala si tak druhou madridskou trofej i druhou v probíhající sezóně, jež znamenala šestnácté turnajové vítězství na okruhu WTA Tour. Kuzněcovová si po úvodní sadě nechala zabandážovat stehenní sval. Češka zvítězila v poměru zahraných es 4–1, vítězných míčů 33–7 a využila čtyři breakové příležitosti z jedenácti nabídek. Ruska si nevypravcovala ani jednu šanci na prolomení podání. Vítězka se naopak dopustila většího množství nevynucených chyb 14–9, ale navýšila aktivní bilanci vzájemných utkání na 4–1. K zisku titulu uvedla: „\"Věděla jsem, že musím hrát agresivně, protože Světlana je skvělá antuková hráčka. Loni jsem se s ní pouštěla v Paříži do výměn a prohrála jsem … Proto jsem se snažila hrát aktivně a dávat co nejvíce vítězných míčů. Snažila jsem se i chodit pro voleje, když byla příležitost, a povedlo se\".“\n"}
{"id": "1103463", "url": "https://cs.wikipedia.org/wiki?curid=1103463", "title": "Mutua Madrid Open 2015 – mužská dvouhra", "text": "Mutua Madrid Open 2015 – mužská dvouhra\n\nDo soutěže mužské dvouhry na tenisovém turnaji Mutua Madrid Open 2015 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech a jeden hráč jako šťastny poraženy. Obhájcem titulu byl Španěl Rafael Nadal, jenž se opět probojoval do finále.\n\nSinglový titul získal druhý nasazený Skot Andy Murray po hladké finálové výhře nad Nadalem poměrem 6–3 a 6–2. Připsal si tak druhé turnajové vátězství v Madridu i probíhající sezóně, jubilejní desátou trofej v sérii Masters a celkově třicátý třetí titul na okruhu ATP Tour.\n\nOsm nejvýše nasazených hráčů mělo volný los do druhého kola.\n\n\n"}
{"id": "1103464", "url": "https://cs.wikipedia.org/wiki?curid=1103464", "title": "Andrzej Rydzowski", "text": "Andrzej Rydzowski\n\nAndrzej Marcin Rydzowski (1829 – 20. ledna 1881 Vídeň) byl rakouský právník, vysokoškolský pedagog a politik polské národnosti z Haliče, v 2. polovině 19. století poslanec Říšské rady.\n\nProfesí byl právníkem. Vyučoval na Jagellonské univerzitě v Krakově, kde byl profesorem. Byl rovněž členem akademie věd v Krakově. Napsal vědecké práce \"Právo národů\" a \"Filozofie práva\".\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1872 za kurii velkostatkářskou. Složil slib 3. června 1872, ale jeho mandát byl 21. dubna 1873 prohlášen pro dlouhodobou absenci za zaniklý. Do parlamentu se vrátil v přímých doplňovacích volbách roku 1874 (místo poslance Mikołaje Zyblikiewicze), nyní za městskou kurii, obvod Krakov. Slib složil 27. října 1874. Mandát obhájil ve volbách do Říšské rady roku 1879. Patřil do parlamentní frakce Polský klub.\n\nZemřel náhle ve Vídni v lednu 1881.\n"}
{"id": "1103465", "url": "https://cs.wikipedia.org/wiki?curid=1103465", "title": "Eustachy January Rylski", "text": "Eustachy January Rylski\n\nEustachy January Ścibor-Rylski (18. září 1817 Dłużniów – 1899) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechticem a politikem.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). 19. září 1870 složil slib. Opětovně byl zemským sněmem do vídeňského parlamentu vyslán roku 1871 za kurii velkostatkářskou. Jeho mandát byl 21. dubna 1873 prohlášen pro dlouhodobou absenci za zaniklý. Uspěl i v prvních přímých volbách roku 1873 za kurii velkostatkářskou v Haliči. Slib složil 5. listopadu 1873. V roce 1873 se uvádí jako rytíř Eustach von Rylski, statkář, bytem Čornolizci. V parlamentu zastupoval Polský klub.\n"}
{"id": "1103467", "url": "https://cs.wikipedia.org/wiki?curid=1103467", "title": "Mieczysław Szczepański", "text": "Mieczysław Szczepański\n\nMieczysław Szczepański (1837 Lvov – 21. ledna 1904 Tarnów) byl rakouský politik polské národnosti z Haliče, v 2. polovině 19. století poslanec Říšské rady.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1872 za kurii venkovských obcí. Slib složil 6. ledna 1872. Jeho mandát byl 21. dubna 1873 prohlášen pro dlouhodobou absenci za zaniklý.\n"}
{"id": "1103468", "url": "https://cs.wikipedia.org/wiki?curid=1103468", "title": "Jan Kanty Szeptycki", "text": "Jan Kanty Szeptycki\n\nJan Kanty Szeptycki (1. října 1836 Prylbyči – 13. listopadu 1912 Prylbyči) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechticem a politikem.\n\nByl zvolen na Haličský zemský sněm. Ten ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1871 za kurii venkovských obcí. Složil slib 28. prosince 1871. Jeho mandát byl 21. dubna 1873 prohlášen pro dlouhodobou absenci za zaniklý. Později až do své smrti zasedal v Panské sněmovně (horní komora Říšské rady).\n\nZemřel v listopadu 1912 na svém statku ve východohaličské Přilbici (dnes Prylbyči na Ukrajině).\n"}
{"id": "1103469", "url": "https://cs.wikipedia.org/wiki?curid=1103469", "title": "Edward Dzwonkowski", "text": "Edward Dzwonkowski\n\nEdward Dzwonkowski (4. března 1824 Kutkir – 3. září 1887 Gromnik) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechticem. Po jistou dobu pobýval v emigraci. Vzdělání získal na inženýrské akademii ve Vídni. Během revolučního roku 1848 vstoupil do uherské revoluční armády a stal se v ní majorem. Byl zraněn. Po porážce revoluce uprchl do Turecka, kde po delší dobu pobýval a pak přesídlil do Londýna a Paříže. V roce 1855 se vrátil do vlasti a usadil se na rodovém statku v Gromniku. Zabýval se zemědělstvím a specializoval se na chov koní.\n\nPozději se začal politicky angažovat. V roce 1864 byl zvolen na Haličský zemský sněm.\n\nZemský sněm ho roku 1871 delegoval i do Říšské rady (celostátní parlament, volený nepřímo zemskými sněmy) za kurii velkostatkářskou. Jeho mandát byl 21. dubna 1873 prohlášen pro absenci za zaniklý. Uspěl i v prvních přímých volbách do Říšské rady roku 1873 za velkostatkářskou kurii v Haliči. Mandát zde obhájil ve volbách do Říšské rady roku 1879 a volbách do Říšské rady roku 1885. Na Říšské radě je po volbách roku 1885 uváděn coby člen Polského klubu.\n\nZemřel v září 1887.\n"}
{"id": "1103471", "url": "https://cs.wikipedia.org/wiki?curid=1103471", "title": "Franciszek Hoszard", "text": "Franciszek Hoszard\n\nFranciszek Hoszard (1822 –14. prosince 1899 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nBěhem revolučního roku 1848 byl ve Vídni členem akademické legie a podílel se na vídeňském povstání. V roce 1863 podporoval polské povstání a byl pak po šest měsíců vězněn v Krakově.\n\nRoku 1867 byl zvolen na Haličský zemský sněm a jeho poslancem zůstal po více než třicet let až do své smrti. Dlouhodobě byl i členem zemského výboru. Sněm ho roku 1872 delegoval i do Říšské rady (celostátní parlament, volený nepřímo zemskými sněmy) za kurii venkovských obcí. Složil slib 12. prosince 1872, ale jeho mandát byl 21. dubna 1873 pro dlouhodobou absenci prohlášen za zaniklý. Do parlamentu se vrátil v prvních přímých volbách do Říšské rady roku 1873, za kurii venkovských obcí, obvod Bochnia, Bresko atd. Rezignace oznámena dopisem 1. prosince 1877. Na Říšské radě se zpočátku přpojil k demokratické frakci okolo Franciszka Jana Smolky, později utvořil společně s Czartoryským federalistickou skupinu.\n\nZemřel v prosinci 1899.\n"}
{"id": "1103472", "url": "https://cs.wikipedia.org/wiki?curid=1103472", "title": "Bartoloměj z Edessy", "text": "Bartoloměj z Edessy\n\nBartoloměj z Edessy, (řecky \"Bartholomaios\", latinsky: \"Bartholomeus\"), byl křesťasnký mnich snad ve 13. století, s původem v Sýrii. Sám sebe vícekrát nazval „mnichem z Edessy“.\n\nBartoloměj je znám díky svému spisu, jenž v novějším vydání dostal název \"Confutatio Agareni\". Ve spise Bartoloměj vyvrací die námitky muslima Agarena proti křesťanským dogmatům o Svaté trojici, vtělení Páně a odpuštění hříchu.\n\n"}
{"id": "1103473", "url": "https://cs.wikipedia.org/wiki?curid=1103473", "title": "Pankrátion", "text": "Pankrátion\n\nPankrátion ( \"\" = „veškerá síla“) bylo starověké bojové umění z Řecka, které je považováno za jedno z nejstarších bojových umění na světě. V roce 648 př. n. l. se stalo olympijskou disciplínou. Podle legendy jej vynalezl Héraklés a Théseus.\n\nV počátcích tohoto sportu docházelo při zápasech často ke smrti zápasníků (nejčastěni zardoušením nebo zaškrcením krčních tepen). Původní umění zahrnovalo i kousání a vydloubávání očí, což je v dnešní formě všeobecné zakázáno.\n\nV současné době se pankrátion opět vyučuje jak v Evropě, tak ve Spojených státech. Je však již ovlivněno různými jinými styly, jako třeba box, karate, džúdžucu a další.\n"}
{"id": "1103474", "url": "https://cs.wikipedia.org/wiki?curid=1103474", "title": "Metropolitní divize (NHL)", "text": "Metropolitní divize (NHL)\n\nMetropolitní divize NHL je jedna ze dvou divizí ve Východní konferenci. \n"}
{"id": "1103476", "url": "https://cs.wikipedia.org/wiki?curid=1103476", "title": "Seznam guvernérů Utahu", "text": "Seznam guvernérů Utahu\n\nSeznam guvernérů Utahu od jeho přistoupení k Unii v roce 1896. Z celkových sedmnácti guvernérů se na pozici nejdéle udržel Calvin L. Rampton (1965–1977). Nejmladší osobou, která byla do úřadu zvolena, byl Heber Manning Wells (36), nejstarším pak byl Simon Bamberger (70).\n"}
{"id": "1103478", "url": "https://cs.wikipedia.org/wiki?curid=1103478", "title": "FK Baník Dubňany", "text": "FK Baník Dubňany\n\nFK Baník Dubňany (celým názvem: Fotbalový klub Baník Dubňany) je český fotbalový klub, který sídlí v Dubňanech na Hodonínsku v Jihomoravském kraji. Založen byl v roce 1924 pod názvem \"SK Moravia Dubňany\". Od sezóny 2015/16 hraje I. A třídu Jihomoravského kraje – sk. B (6. nejvyšší soutěž). \n\nNejvětším úspěchem klubu je účast v 15 ročnících Přeboru Jihomoravského kraje (1969/70–1981/82, 1983/84 a 2014/15), zejména pak 2. místo ve čtvrtoligovém ročníku 1977/78. V sezoně 2014/15 se po 30 letech probojoval zpět do nejvyšší krajské soutěže, ihned ovšem sestoupil.\n\nNejslavnějším odchovancem klubu byl Ludvík Dupal, prvoligový hráč Zlína a později trenér především francouzských mužstev. Trénoval i v Belgii a Tunisku.\n\nNa sklonku kariéry zde nastupoval František Kordula, který získal dorostenecký titul s Ratíškovicemi (1955) a prvoligový s pražskou Duklou (1957/58).\n\nZdroj: \n\n\nV této sezoně se hrála v Dubňanech nejvyšší župní (krajská) soutěž. V kádru A-mužstva, které vedl Miroslav Frejka, byli Josef Dohnálek, Josef Filipovič, Štefan Foldváry, Jan Harca, Ladislav Hoch (brankář), František Ilčík, Petr Ilčík, František Kordula, Jan Kratochvíl, František Příkazský, František Skřivánek, František Teichl, Josef Vaculík a Petr Vyškovský.\n\n\nZdroj: \n\n\n\nZdroj: \n\nPoznámky:\n\nFK Baník Dubňany „B“ je rezervním týmem Dubňan, který se pohybuje v okresních soutěžích. Od sezony 2010/11 hrál Okresní soutěž Hodonínska – sk. A (9. nejvyšší soutěž). Po sezoně 2015/16 ukončil svoji činnost. B-mužstvo obnovilo činnost před sezonou 2019/20.\n\n\nZdroj: \n\n\n\nZdroj: \n\n"}
{"id": "1103480", "url": "https://cs.wikipedia.org/wiki?curid=1103480", "title": "Zážitky Jeffa Corwina", "text": "Zážitky Jeffa Corwina\n\nZážitky Jeffa Corwina (v anglickém originále The Jeff Corwin Experience) je zábavný vzdělávací americký pořad vysílaný stanicí Animal Planet z let 2001 až 2003. Je uváděn moderátorem a ochráncem přírody Jeffem Corwinem, který v seriálu cestuje po různých zemích a představuje místní zvířata. Během tří let výroby dosáhl seriál 39 jednotlivých epizod, z nichž každá je dlouhá přibližně 45 minut.\n\nPři natáčení seriálu navštívili Corwin a filmový štáb šest ze sedmi kontinentů - všechny kromě Antarktidy. Většina dílů seriálu je však natáčena v tropických zemích a snaží se poukázat na výskyt plazů a obojživelníků. Ačkoliv je seriál vzdělávací, je také vyroben pro zábavu - Jeff si užívá vyprávění vtípků před kamerou, stejně jako parodie na filmy.\n"}
{"id": "1103481", "url": "https://cs.wikipedia.org/wiki?curid=1103481", "title": "Tomáš Drahoňovský", "text": "Tomáš Drahoňovský\n\nTomáš Drahoňovský (* 6. srpna 1984 Turnov) je český moderátor a novinář.\n\nV roce 2007 vystudoval žurnalistiku na Fakultě sociálních věd Univerzity Karlovy a získal titul bakaláře, v roce 2009 dokončil studia mezinárodních vztahů a evropských studií na Metropolitní univerzitě Praha. V letech 2002–2005 pracoval pro Deníky Bohemia jako externí regionální reportér. V období od září 2004 do prosince 2005 působil v České rozhlase, poté odešel do Lidových novin, kam psal do srpna 2006. \n\nOd června 2006 do dubna 2014 pracoval v FTV Prima, kde se zabýval českou politickou scénou, od srpna 2010 moderoval hlavní zpravodajskou relaci a od srpna 2013 editoval Odpolední zprávy. Od května 2014 působí v České televizi jako reportér a moderátor zpravodajství. Od ledna 2015 spolu s Vladimírem Keblúškem moderuje pořad \"Týden v politice\". \n\nJe ženatý, má dvě dcery. Zpívá s kapelou Funk Corporation.\n"}
{"id": "1103482", "url": "https://cs.wikipedia.org/wiki?curid=1103482", "title": "Shiprock", "text": "Shiprock\n\nShiprock, navažsky Tsé Bit'a'í (\"Okřídlená skála\"), je výrazný skalní suk (angl. \"monadnock\"), který se nachází 17,5 kilometru (11 mil) jihozápadně od stejnojmenného města ve státě Nové Mexiko v USA.\n\nSkalní suk Shiprock se tyčí do výšky 482 metrů nad okolní pouštní plošinou, označovanou jako Navajo Volcanic Field (navažsky \"Tsézhiin ´íí ´áhí\" – \"Černé strmé skály\"). Skála leží v centru oblasti, v minulosti obydlené národy, které byly po příchodu španělských kolonizátorů nazývány Pueblany (známí též jako Anasaziové). Tento region je obvykle označován jako Four Corners, tj. místo, kde se stýkají hranice čtyř států USA – Colorada, Nového Mexika, Arizony a Utahu. Anglicky mluvící obyvatelstvo v 19. století skálu zpočátku nazývalo \"The Needle\" (\"Jehla\"). Později se ujal název \"Ship Rock\" (nyní Schiprock), protože skála svým tvarem přistěhovalcům připomínala obří plachetnici.\n\nSkalní suk je tvořen brekciovitou magmatickou horninou stáří zhruba 27 miliónů let, jak bylo určeno radiometrickým datováním. Jedná se o druh horniny, nazývaný mineta, který patří mezi lamprofyry. Je odhadováno, že magma v sopouchu původně utuhlo v hloubce 750 až 1000 metrů pod povrchem, načež byl tento sopouch v průběhu miliónů let odkryt erozí a následně formován zvětráváním. Z hlediska geografického a geomorfologického Shiprock přináleží do Coloradské náhorní plošiny. Dalším podobným tvarem vulkanického původu v této oblasti je skalní suk Agathla (navažsky \"Aghaałą́\", španělsky \"El Capitan)\" ve státě Arizona, jižně od Monument Valley.\n\nPočátkem 20. století byl horolezecký výstup na Shiprock považován za neřešitelný problém. Za zdolání tohoto vrcholu byla dokonce vypsána prémie ve výši 1000 dolarů. Prvovýstup na Shiprock nakonec uskutečnili až v roce 1939 čtyři členové amerického Sierra Clubu, organizace, založené v roce 1892 a zaměřené na poznávání a ochranu přírody a životního prostředí. Byli to David Brower, Raffi Bedayn, Bestor Robinson a John Dyer, kteří zde poprvé v USA použili speciální typ jištění (vklíněnce). Od té doby bylo na vrchol vyznačeno sedm výstupových cest, všechny se značným stupněm obtížnosti. Přesto až do roku 1970 horolezecké aktivity na Shiprocku nebyly legální, teprve od tohoto data byly povoleny oficiálně. Od samého počátku až do současnosti se horolezectví v této oblasti střetává s rázným odporem zdejších obyvatel – Navahů, kteří na svém území požadují zákaz veškeré podobné činnosti.\n\nPro Navahy má Shiprock velký náboženský a historický význam a je s ním spojena řada navažských legend. Podle jedné z nich byli Navahové s pomocí této skály přeneseni ze severovýchodních oblastí na své současné území. Legenda vypráví, že se usadili na vrcholu této hory a dolů scházeli jen na svá políčka a pro vodu. Jednoho dne byla skála zasažena bleskem, který zničil přístupovou cestu a ženy a děti, uvězněné na vrcholu, zahynuly hladem a žízní. Výstup na vrchol je pro Navahy tabu, aby nebyl rušen klid mrtvých a probuzeni duchové, kteří zde sídlí. Jiné legendy vyprávějí o obřích ptácích (\"Tsé Ninájálééh\"), sídlících na vrcholu hory a krmících se lidským masem. V tomto příběhu navažský bojovník zabil ptačí monstra a jejich mláďata proměnil v orla a sovu. Další verze mluví o tom, že skála byla původně obřím ptákem, který zde v poušti usedl, načež zkameněl a začal se postupně rozpadat. Příběhy o skále hrají významnou roli také v navažských obřadech.\n\n\n\n"}
{"id": "1103485", "url": "https://cs.wikipedia.org/wiki?curid=1103485", "title": "Kokosové máslo", "text": "Kokosové máslo\n\nKokosové máslo (anglicky \"creamed coconut\") je produktem ze zpracování kokosu. Jedná se o vody zbavenou dužinu polotuhé konzistence. Může být skladováno při pokojové teplotě. Rozmícháním v horké vodě lze získat kokosové mléko nebo kokosovou smetanu. Do pokrmů je však možné jej při vaření přimíchávat samotné.\n"}
{"id": "1103486", "url": "https://cs.wikipedia.org/wiki?curid=1103486", "title": "Jan Kloboučník", "text": "Jan Kloboučník\n\nJan Kloboučník (5. prosince 1919 Kučeř – 22. října 1974 Praha) byl nakladatel, redaktor a spisovatel. Je autorem libreta komiksu pro děti Cour a Courek, které psal do své smrti. Byl šéfredaktorem časopisu Sluníčko.\n\nPůvodním povoláním byl učitel, později se stal filmovým dramaturgem a redaktorem různých časopisů.\n\nPůsobil v různých periodikách, např.:\n\n\nAutor námětu a scénáře filmu \"Žízeň\" (1949, režie Václav Kubásek)\n\n"}
{"id": "1103488", "url": "https://cs.wikipedia.org/wiki?curid=1103488", "title": "Jiří Krpálek", "text": "Jiří Krpálek\n\nJiří Krpálek (6. září 1931, Brno – 6. srpna 2017, tamtéž) byl český římskokatolický kněz, biskup skryté církve a papežský kaplan.\n\nPochází z věřící rodiny, z jeho tří sourozenců zemřela jedna sestra jako dítě. Studoval nejprve na brněnském gymnáziu na Slovanském náměstí, kde učil jeho otec, bývalý legionář, a v šesté třídě přešel na Biskupské gymnázium v Brně. Po jeho zestátnění pokračoval na klasickém gymnáziu na třídě kapitála Jaroše, kde v roce 1951 maturoval. Přestože byl rozhodnutý pro kněžství, do litoměřického kněžského semináře odmítl vstoupit. Pracoval proto v První brněnské strojírně, a to nejprve jako zámečník v těžké kotlárně, pak jako jeřábník a nakonec jako úředník. Mezitím v letech 1952 až 1954 vykonal základní vojenskou službu u pomocných technických praporů. Později při zaměstnání tajně studoval teologii a Bronislav Svoboda OPraem jej vyučoval latinu a filosofii.\n\nRoku 1966 se stal zaměstnancem Vodohospodářské správy města Brna (později Jihomoravské vodovody a kanalizace, odštěpný závod Brno-město a následně Brněnské vodárny a kanalizace) a 29. září 1967 tajně přijal v německém Zhořelci kněžské svěcení z rukou míšeňského biskupa Mons. Gerharda Schaffrana. Poté působil v tajné církvi jako blízký spolupracovník F. M. Davídka, který ho 2. března 1973 vysvětil na biskupa. S jeho souhlasem pak uděloval nižší svěcení některým kandidátům kněžství a na základě Davídkova pověření se pokoušel obnovit na Moravě Řád maltézských rytířů, jehož převorem Krpálka jmenoval Vladimír Pícha dne 16. února 1973.\n\nV roce 1991 odešel Jiří Krpálek do starobního důchodu a od roku 1992 působil v duchovní správě, a to nejprve jako duchovní v brněnské Fakultní nemocnici u sv. Anny. V červenci 1993 byl jmenován farářem v Kuřimi. Během svého kuřimského působení se zasloužil o postupné provedení oprav tamního kostela sv. Máří Magdaleny a kromě toho studoval medicínu a etnografii na Masarykově univerzitě. Od května 1998 byl navíc pověřen duchovní péčí o vězně v kuřimské věznici. \n\nDne 6. prosince 2006 jej papež Benedikt XVI. jmenoval kaplanem Jeho Svatosti. O rok později jeho obětavost ocenil biskup Vojtěch Cikrle medailí sv. Petra a Pavla.V srpnu 2011 byl Jiří Krpálek přeložen do Lipůvky, kde již předtím od října 1995 působil jako administrátor excurrendo. Přes několik plastických a onkologických operací, které podstoupil, se jeho zdravotní stav postupně zhoršoval, a proto v lednu 2013 odešel na odpočinek a byl pověřen duchovní péčí o řeholnice v klášteře sester dominikánek ve Střelicích u Brna.\n\n\n"}
{"id": "1103491", "url": "https://cs.wikipedia.org/wiki?curid=1103491", "title": "Posávský region", "text": "Posávský region\n\nPosávský region (; do 31. prosince 2014 Dolnoposávský region, \"Spodnjeposavska statistična regija\") je jedním ze statistických regionů Slovinska. Byl zřízen v květnu 2005. Nachází se v jihovýchodní části země. V regionu je pouze 6 občin. Hlavním a také největším městem regionu je Krško.\n\nRozloha regionu je 968,2 km² a k 1. lednu 2016 zde žilo 75 711 obyvatel.\n"}
{"id": "1103492", "url": "https://cs.wikipedia.org/wiki?curid=1103492", "title": "Moanda", "text": "Moanda\n\nMoanda je jedno z největších měst v Gabonu, ležící na silnici N3 v provincii Haut-Ogooué. Je to jedno z nejdůležitějších světových měst těžících mangan. Moanda je s 39 298 obyvateli druhým největším městem v provincii po Franceville. Leží asi 100 kilometrů od hranic s Kongem.\n\nMoanda byla původně vesnice ležící na bažinatých březích řeky Miosso. Až objev a následná těžba manganu, která začala v roce 1953, vedla ke vzniku města. Podle odhadu z roku 1977, bylo v Moandě až 230 milionů tun manganu, což město řadí mezi 5 největších zásobáren této suroviny na světě. V roce 1959 byla ve městě postavena 75 kilometrů dlouhá lanovka vedoucí do Mbindy v Kongu, jejíž cílem byl export manganu. Lanovka však byla o 17 let později zavřena, nýbrž byla dokončena Transgabonská železnice. Během 90. let se město dále rozrůstalo vlivem přívalu uprchlíků z války zmítaného Konga.\n"}
{"id": "1103493", "url": "https://cs.wikipedia.org/wiki?curid=1103493", "title": "Odd Berg (fotbalista)", "text": "Odd Berg (fotbalista)\n\nOdd Sigurd Berg (* 3. ledna 1952) je bývalý norský fotbalový útočník, později fotbalový trenér. Jeho bratrem je bývalý fotbalista Jan Berg.\n\nNa klubové úrovni hrál fotbal pouze v norském klubu Molde FK. V roce 1974 se stal se 13 vstřelenými góly nejlepším kanonýrem nejvyšší norské fotbalové ligy.\n\nBěhem své trenérské kariéry vedl norské kluby Træff a Molde FK. Před sezónou 2015 se stal asistentem Monse Ivara Mjeldeho v IK Start.\n\n"}
{"id": "1103497", "url": "https://cs.wikipedia.org/wiki?curid=1103497", "title": "Odd Berg", "text": "Odd Berg\n\nJméno a příjmení Odd Berg má více nositelů:\n"}
{"id": "1103506", "url": "https://cs.wikipedia.org/wiki?curid=1103506", "title": "August Benesch", "text": "August Benesch\n\nAugust Benesch, též August Beneš, uváděn i jako Augustin (22. prosince 1829 Velký Ořechov – 19. dubna 1911 Kroměříž), byl rakouský právník a politik z Moravy, v 2. polovině 19. století poslanec Říšské rady a starosta Kroměříže.\n\nPocházel z rodiny ředitele statků hraběte Kounice ve Velkém Ořechově. Vystudoval Piaristické gymnázium v Kroměříži a pak studoval filozofii v Brně a práva na tehdejší Františkově univerzitě v Olomouci a na Vídeňské univerzitě. Krátce pak působil v Brně (jako koncipient u advokáta Aloise Pražáka) a v Moravské Ostravě. Od 1. ledna 1868 měl vlastní advokátní kancelář v Kroměříži. Sídlila v Janské ulici č. 246. V letech 1872-1893 vlastnil na kroměřížském Velkém náměstí rohový měšťanský dům u radnice, který je zapsán jako nemovitá Kulturní památka České republiky pod číslem 18636/7-6009.\nByl veřejně a politicky aktivní. V zemských volbách roku 1870 byl zvolen na Moravský zemský sněm za městskou kurii, obvod Kroměříž. Po krátké přestávce se v druhých volbách roku 1871 na zemský sněm vrátil a mandát tu obhájil i v zemských volbách roku 1878. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl sněmem do vídeňského parlamentu delegován roku 1871, za městskou kurii na Moravě.\n\nByl českého původu ale hlásil se k německé národnosti a kultuře. Deník \"Moravská orlice\" ho roku 1881 označil za \"slovanského renegáta\" a \"od jakživa nepřítele slovanského národa\". Stranicky se profiloval jako německý liberál (takzvaná Ústavní strana, liberálně a provídeňsky orientovaná, odmítající federalistické aspirace neněmeckých etnik).\n\nOd roku 1875 do roku 1884 vykonával funkci starosty Kroměříže. Zasloužil se o rozvoj města. Coby starosta v 80. letech blokoval rozvoj českého školství v Kroměříži, která tehdy ještě byla dominována německými komunálními politiky. Pocit křivdy české strany ještě umocňovalo na jaře 1881 jeho vyznamenání rytířským řádem Františka Josefa.\nZ funkce starosty odešel v roce 1884, kdy ho v nové volbě porazil baron Ferdinand Bojakowski, podporovaný českou stranou, rozdílem 18:10 hlasů.\n\nPůsobil též jako hudební organizátor. Okamžitě po příchodu do Kroměříže usedl do čela místního pěveckého spolku \"Concordia\", zorganizoval hudební školu a založil další spolek, \"Verein zur Forderung der Musik\". Od mládí získával hudební vzdělání a byl zdatným pianistou. Byl i literárně činný. Zpracoval moravské pověsti a vydal německy vlastivědnou knihu o Kroměříži. Získal četná vyznamenání. Město Kroměříž mu udělilo čestné občanství.\n"}
{"id": "1103508", "url": "https://cs.wikipedia.org/wiki?curid=1103508", "title": "Jan Berg (1965)", "text": "Jan Berg (1965)\n\nJan Berg (* 14. května 1965, Molde) je bývalý norský fotbalový záložník a reprezentant. Mimo Norska hrál fotbal na klubové úrovni ve Španělsku.\nJeho bratrem je bývalý fotbalista Odd Berg.\n\nNa klubové úrovni hrál fotbal v Norsku pouze v klubu Molde FK. Ve Španělsku působil v klubech Elche CF a Rayo Vallecano.\n\nV A-týmu norské fotbalové reprezentace debutoval 13. 11. 1982 v přátelském utkání v Kuwait City proti týmu Kuvajtu (prohra 0:1). Celkem odehrál v letech 1982–1990 za norský národní tým 23 zápasů (včetně jednoho na LOH 1984), gól nevstřelil.\n\nZúčastnil se Letních olympijských her 1984 v USA, kde nastoupil k jednomu zápasu (porážka 1:2 s Francií).\n\n"}
{"id": "1103509", "url": "https://cs.wikipedia.org/wiki?curid=1103509", "title": "Jan Berg", "text": "Jan Berg\n\nJméno a příjmení Jan Berg má více nositelů:\n"}
{"id": "1103513", "url": "https://cs.wikipedia.org/wiki?curid=1103513", "title": "Sophie Coxová", "text": "Sophie Coxová\n\nSophie Cox, (* 23. prosince 1981 Manchester, Spojené království) je reprezentantka Spojeného království v judu.\n\nVyrůstala v Rochdele. Judo zkusila poprvé v 6 letech a až do svých 15 let se věnovala několika sportům. Hrála s chlapci třináctkové ragby a judu se věnovala v klubu Bacup pod vedením Briana Moora.\n\nV roce 2002 vyplnila prázdné místo v britské reprezentaci v lehké váze. V roce 2003 si před mistrovství světa vykloubila loket a účast na olympijských hrách Athénách tak musela vybojovat na body. Poprala se s tím velmi dobře a v roce 2004 startovala v Athénách jako jedna z kandidátek na medaili. Ve čtvrtfinále narazila na favorizovanou Severokorejku Kje Sun-hui a spadla do oprav, ze kterých do bojů o medaile nepostoupila.\n\nKoncem roku 2005 se rozhodla přerušit sportovní kariéru, kvůli ztrátě motivace. Hlavním důvodem však byl bankrot sportovního centra v Bishamu, kde se vrcholově připravovala. Odjela do Thajska a na pět let se stala učitelkou anglického jazyka.\n\nV roce 2010 oznámila návrat. Hlavním důvodem byly pro ni domácí olympijské hry v Londýně v roce 2012. Nominaci si zajistila na britském mistrovství, ale na olympijském turnaji jí čáru přes rozpočet udělalo opět severokorejské judo ten rok zastoupené An Kum-e.\n\n"}
{"id": "1103515", "url": "https://cs.wikipedia.org/wiki?curid=1103515", "title": "Kokosová smetana", "text": "Kokosová smetana\n\nKokosová smetana () je tekutým produktem ze zpracování kokosových ořechů. Společně s kokosovým mlékem se získává vymačkáním kokosové dužiny v horké vodě. Když se směs nechá odstát, smetana vyplave na povrch mléka, takže se obě složky dají snadno oddělit.\n\nKokosová smetana i mléko se v ČR prodávají nejčastěji v plechovkách. Obojí je také možné vyrobit v domácích podmínkách ze syrové či sušené kokosové dužiny anebo z kokosového másla.\n\nSmetana i mléko se přidávají do některých orientálních jídel, zejména pálivých, v nichž mírní ostrost, ale také do sladkých pokrmů a dezertů.\n\nSyrová kokosová smetana (nekonzervovaná) obsahuje ve 100g:\n"}
{"id": "1103516", "url": "https://cs.wikipedia.org/wiki?curid=1103516", "title": "Mouila", "text": "Mouila\n\nMouila je hlavní město gabonské provincie Ngounié. Leží na řece Ngounié a žije v něm kolem 20 000 obyvatel. Jeho hlavní turistickou atrakcí je jezero Lac Bleu, známé pro svou jasně modrou vodu. Mouila je velmi rozlehlé město s mnoha tržištěmi a obchodními centry. Je domovem několika etnických skupin. Ve městě funguje letiště a pomocí taxi je možné se dostat do dalších velkých gabonských měst.\n"}
{"id": "1103517", "url": "https://cs.wikipedia.org/wiki?curid=1103517", "title": "Sbor ulsterských dobrovolníků", "text": "Sbor ulsterských dobrovolníků\n\nSbor ulsterských dobrovolníků (anglicky: Ulster Volunteer Force (UVF)) je ulsterská loajalistická polovojenská skupina v Severním Irsku. Vznikla v roce 1966 a je pojmenovaná podle skupin Ulsterských dobrovolníků z počátku 20. století. Skupina vedla ozbrojenou kampaň během třicetiletého konfliktu v Severním Irsku. V roce 1994 vyhlásila příměří a svou kampaň oficiálně ukončila v roce 2007. Skupina je klasifikována jako teroristická ve Spojeném království, Irské republice a Spojených státech.\n\nDeklarovaným cílem skupiny byl boj proti irskému republikanismu, reprezentovanému především Prozatímní IRA, a udržet status Severního Irska jako součásti Spojeného království. Je zodpovědná za 500 mrtvých z nichž většinu (dvě třetiny) tvořili irští katoličtí civilisté. V roce 1971 provedla skupina svůj nejkrvavější útok na území Severního Irska; bombový útok na McGurk's Bar si vyžádal životy patnácti civilistů. Od roku 1969 provedla skupina několik útoků na území Irské republiky. Největším z nich byl bombový útok v Dublinu a Monaghan, během nějž bylo při sérií koordinovaných výbuchů automobilů zabito 33 civilistů. Šlo o nejsmrtonosnější teroristický útok v celém severoirském konfliktu. Výbuchům automobilů nepředcházelo telefonické varování. Skupina je rovněž odpovědná za vraždu tří členů hudební skupiny The Miami Showband z roku 1975, kteří byli zastřeleni před falešným vojenským kontrolním stanovištěm muži oblečenými v britských armádních uniformách. Během této operace byli v důsledku nesprávné manipulace s výbušninou zabiti také dva členové UVF. Posledním velkým útokem této skupiny byl masakr v obci Loughinisland v roce 1994, během nějž bylo zabito šest katolických civilistů ve venkovské hospodě.\n\n"}
{"id": "1103518", "url": "https://cs.wikipedia.org/wiki?curid=1103518", "title": "Jihovýchodní slovinský region", "text": "Jihovýchodní slovinský region\n\nJihovýchodní slovinský region (slovinsky \"Jugovzhodna Slovenija\") je jedním ze 12 statistických regionů Slovinska. Byl zřízen v květnu 2005. Nachází se v jihovýchodní části Slovinska. V regionu je celkem 21 občin. Hlavním a také největším městem regionu je městská občina Novo mesto. Rozloha regionu je 2675 km² a v lednu 2014 zde žilo 142 405 lidí.\n"}
{"id": "1103521", "url": "https://cs.wikipedia.org/wiki?curid=1103521", "title": "Shades of Cool", "text": "Shades of Cool\n\nShades of Cool je píseň americké zpěvačky a skladatelky Lany Del Rey. Byla vydána dne 26. května 2014, jako první propagační singl z jejího třetího studiového alba \"Ultraviolence\". Napsala ji sama Lana Del Rey společně s Rickem Nowelsem a produkce se ujal zpěvák ze skupiny The Black Keys, Dan Auerbach. Vyšla pod vydavatelstvím Interscope a její délka je 5:42. Textově skladba hovoří o \"nepřemožitelném\" muži. Kritici přijali tento singl velmi pozitivně, dokonce i napsali, že by se tato skladba hodila do filmu James Bond. \n\nRežisérem videa je Jake Nava a bylo vydáno 17. června 2014. Ve videoklipu si zahrál Mark Mahoney, který se objevil i v předešlém klipu West Coast. Natáčení probíhalo v Los Angeles.\n"}
{"id": "1103522", "url": "https://cs.wikipedia.org/wiki?curid=1103522", "title": "Brooklyn Baby", "text": "Brooklyn Baby\n\n„Brooklyn Baby“ je píseň americké zpěvačky a skladatelky Lany Del Rey. Byla vydána dne 8. června 2014 a stala se třetím propagačním singlem z jejího třetího studiového alba \"Ultraviolence\" ve vydavatelstvích Polydor a Interscope. Napsala ji Del Rey s pomocí svého bývalého přítele Barrie O'Neilla. Produkce se ujal Dan Auerbach. Píseň vyšla pár dní před vydáním alba stejně jako předchozí propagační singly „Shades of Cool“ a „Ultraviolence“. Jedná se o dream popovou a soft rockovou baladu ovlivněnou jazzem a rockem a je dlouhá 5 minut a 52 sekund. V písni Lana odkazuje na Lou Reeda, s kterým měla spolupracovat, jenže těsně před jejich setkáním náhle zemřel. Písni se dostalo velmi pozitivního hodnocení.\n"}
{"id": "1103524", "url": "https://cs.wikipedia.org/wiki?curid=1103524", "title": "Awesome Oscillator", "text": "Awesome Oscillator\n\nAwesome Oscillator (AO) je indikátor technické analýzy, který vynalezl obchodník Bill Williams. Indikátor je založen na bázi dvou klouzavých průměrů (obvyklé nastavení 5 denní MVA a 35 MVA). Tyto klouzavé průměry jsou zachyceny z hlediska jejich dynamiky ve formě histogramu, který je zobrazen v platformě pod grafem ceny aktiva. Technický analytik zkoumá sloupce histogramu a jejich barvu či výšku.\n\nBarva sloupce vychází z dynamiky mezery mezi zmíněnými klouzavými průměry. Jestliže se sloupce nacházejí v kladných hodnotách a mezera má tendenci se rozšiřovat, sloupec je zelený. Když se mezera smršťuje, sloupce jsou červené. Sloupce pod nulovou hodnotou jsou červené v případě rozšíření mezery. Naopak při zmenšování mezery v tomto případě se stává sloupec zeleným a je naznačen rostoucí trend.\n\nVýška sloupce zachycuje rozdíl dvou klouzavých průměrů. Při rostoucím trendu se zobrazují sloupce nad nulovou hodnotou. Na druhé straně při klesajícím trendu se sloupce dostávají pod nulovou hodnotu.\n\nIndikátor Awesome Oscillator poskytuje několik signálů pro obchodní rozhodnutí. Nákupním signálem je protnutí nulové linie směrem nahoru (barva sloupce je logicky zelená). Při prodejním signálu se dá považovat protnutí nulové hodnoty směrem dolů (sloupce jsou červené). Dalším signálem je samotná změna barvy sloupce, kdy zelený sloupec signalizuje rostoucí trend a červený sloupec naopak klesající trend.\n\n\n"}
{"id": "1103526", "url": "https://cs.wikipedia.org/wiki?curid=1103526", "title": "Agop Dilâçar", "text": "Agop Dilâçar\n\nAgop Martayan Dilâçar (22. května 1895 Istanbul – 12. září 1979 Istanbul) byl turecký profesor a turkolog arménského původu. Od roku 1934 až do své smrti byl tajemníkem Türk Dil Kurumu (Rady pro turecký jazyk), a v letech 1941–1960 byl šéfredaktor turecké encyklopedie.\n\nPřezdívku \"Dilâçar\" mu dal Mustafa Kemal Atatürk za zásluhy o turecký jazyk. \"Dilâçar\" je čestný titul a znamená něco jako \"jazykový klíč\".\n\nRoku 1915 absolvoval Robert College v Istanbulu. Během studií působil jako učitel arménského jazyka a publikoval v arménských novinách. Po dokončení studia sloužil jako důstojník v 2. armády v Diyarbakıru. Byl vyznamenán za statečnost. V Damašku byl představen Atatürkovi, který byl tehdy velitelem 7. armády. \n\nPo skončení služby pracoval v Bejrútu jako ředitel arménského školy. Ve stejné době byl redaktorem prvních arménských novin v Libanonu. Vrátil se do Istanbulu a odtamtud odjel se svou manželkou Meline do Sofie, kde na univerzitě učil staroturečtinu a ujgurštinu.\n\nAtatürk si ho v roce 1932 opět všiml díky článku v novinách \"Arevelk\". Pozval ho na konferenci o obnově tureckého jazyka do Istanbulu. Poté se Dilâçar stal prvním generálním tajemníkem a hlavní expertem Türk Dil Kurumu a usadil se v Ankaře.\n\nJe pohřben na arménské hřbitově v istanbulské čtvrti Şişli.\n\nUčil na univerzitě v Ankaře, napsal několik významných děl o tureckém jazyku. Je považován za významného účastníka turecké jazykové reformy.\n\n\n"}
{"id": "1103529", "url": "https://cs.wikipedia.org/wiki?curid=1103529", "title": "Sankei-en", "text": "Sankei-en\n\nSankei-en ( ) je zahrada v japonském stylu nedaleko města Jokohama v Japonsku. Zahrada vznikla v roce 1906 zásluhou obchodníka s hedvábím Tomitara Hara (1868 - 1939). \n\nCelková plocha \"Sankei-en\" je 175 km². Dělí se na vnitřní a vnější zahradu. Ve vnitřní se nachází mnoho rybníků a potoků, zvlněné cesty, historické budovy a typické asijské druhy rostlin. Ve vnější pak hlavní rybník, několik čajoven a třípatrová pagoda.\n\nJaponská vláda vyhlásila zahradu za významnou kulturní památku města Jokohama. Zahrada je populární hlavně na jaře, kdy kvetou japonské třešně sakury.\n"}
{"id": "1103531", "url": "https://cs.wikipedia.org/wiki?curid=1103531", "title": "Německý ohař drátosrstý", "text": "Německý ohař drátosrstý\n\nNěmecký ohař drátosrstý (německy: Deutsch Drahthaar, anglicky: German Wirehaired pointer) je lovecké psí plemeno.\nNěmecký ohař drátosrstý se vyvinul ze starých vodních psů, převážně z Anglie, využívaných pro lov bobrů, vyder a k nahánění ryb . Od nich se také odvozují další hrubosrstá psí plemena, třeba český fousek. Vyvinul se v 19. století, hlavně křížením nejlepších německých hrubosrstých psů, jako je pudlpointr a korthalsům grifon . Měli být využívání hlavně jako lovečtí psi se specializací na lov pernaté zvěře a stavění. V současné době se k těmto účelům stále využívají, ale najdeme je i jako společníky.\n\nPrvní popis těchto psů byl vytvořen v německém Hannoveru roku 1882, ve stejný den na stejném místě byl vytvořen i popis německého ohaře ostnosrstého , čímž se tato plemena rozdělila na dvě (do té doby byla brána jako jedno).\n\nOficiální používaná zkratka v Česku je NDO. Zde se toto plemeno běžně chová a nalezneme zde mnoho chovatelských stanic.\nToto psí plemeno je elegantní, souměrné tělesné stavby s harmonickými proporcemi. Jeho hrubá srst je jeho nejvýraznějším rysem. Pokrývá celé tělo a je krátká a hustá. Vyskytuje se v barvách hnědý bělouš, černý bělouš nebo světlý bělouš s ploténkami nebo ve hnědé barvě s bílým náprsním znakem. Má psa chránit přes deštěm, zimou a jinými vnějšími vlivy. Výška kohoutku se pohybuje mezi 60 - 65 cm a hmotnost mezi 20 - 25 kg. Ocas se běžně kupíruje.\n\nNěmecký ohař drátosrstý je lehce zaměnitelný s českým fouskem. Ten je ale starší, těžší a vyšší. U českého fouska se také vyskytují jemné chlupy na hlavě, zatímco u německého ohaře drátosrstého je to nepřípustné. i pudlpointři jsou těmto psům podobní.\nPovahově je německý ohař drátosrstý bystrý, oddaný, přátelský a aktivní pes. Jeho největší předností je vyvinutý lovecký pud a nenáročná péče. Vůči majiteli či rodině je oddaný a loajální a v případě nutnosti ji tvrdě brání. Je hravý, bystrý a inteligentní, lehce se cvičí. Je mírně tvrdohlavý, ale ne dominantní. K dětem je přátelský, milý a nemá problém s nimi vyjít. Je vhodné chovat jej ve smečce několika psů. S ostatními zvířaty vychází těžko, protože má potřebu je pronásledovat a následně dávit, při seznamování s nimi odmalička by ale neměl být problém. Je to dobrý hlídač, k cizím je odtažitý.\n\nJeho srst je nenáročná. Má podsadu a je vhodné ji občas vykartáčovat hřeblem nebo kartáčem s tvrdými štětinami. Větší pozornost je nutné věnovat jeho uším a chloupkům v nich, ty je nutné vytrhávat, jinak by bakterie na nich mohliy způsobit zánět zvukovodu.\n\nVyžaduje hodně pohybu veškerého typu. Hodí se pro lov, horské túry, psí sporty... Nejpřirozenější je pro něj lov zvěře a je těžké mu jej odepřít\n\nLehce se cvičí, ale je nutné, aby mu jeho majitel ukázal, jak je vyrovnaný a asertivní. Učí se rychle a je vhodný i pro začátečníky.\n\n"}
{"id": "1103537", "url": "https://cs.wikipedia.org/wiki?curid=1103537", "title": "Koulamoutou", "text": "Koulamoutou\n\nKoulamoutou je hlavní město provincie Ogooué-Lolo v centrální části Gabonu. Leží na soutoku řek Lolo a Bouenguidi. Město se rozrostlo díky ministru turismu, který se narodil v blízké vesnici. Ve městě, známém svým nočním životem, lze nalézt muzeum, kino a letiště.\n"}
{"id": "1103538", "url": "https://cs.wikipedia.org/wiki?curid=1103538", "title": "Calvin L. Rampton", "text": "Calvin L. Rampton\n\nCalvin Lewellyn Rampton (6. listopadu 1913 – 16. září 2007) byl americký politik.\n\nNarodil se ve městě Bountiful a docházel na střední školu v nedalekém Kaysville. Zanedlouho převzal po svém otci rodinný automobilový podnik. Ten již roku 1933 prodal a zahájil studium na Utažské univerzitě v Salt Lake City. Později studoval na právnické fakultě Univerzity George Washingtona ve Washingtonu, D.C.. Během druhé světové války sloužil v Evropě. Dne 4. ledna 1965 nahradil George Deweyho Clydea na pozici guvernéra státu Utah. Stal se prvním demokratem po šestnácti letech, který tuto funkci zastával. Úřad opustil 3. ledna 1977, kdy jej nahradil Scott M. Matheson. Funkci zastával dvanáct let a stal se tak nejdéle sloužícím guvernérem státu Utah (byl jediným guvernérem státu, který na této pozici vydržel po dobu tří funkčních období). Byl populárním a uznávaným politikem po celém státě. Později se věnoval právnické činnosti. Zemřel po dlouhé nemoci ve věku 93 let ve městě Holladay a je pochován na hřbitově v Salt Lake City. Bylo po něm pojmenováno kongresové centrum do té doby známé jako Salt Palace v Salt Lake City.\n"}
{"id": "1103541", "url": "https://cs.wikipedia.org/wiki?curid=1103541", "title": "Císařská vila Kacura", "text": "Císařská vila Kacura\n\nCísařská vila Kacura ( ) je císařská vila, ležící na okraji japonského města Kjóto.\n\nCísařskou vilu nechal vybudovat v roce 1620 císařský princ Hačidžo no Mija, kterou později rozšířil jeho syn Tošitada.\n\nPřekrásná japonská zahrada která byla určena procházkám císařovy rodiny. Některé zahradní prvky jsou použity i v čínských zahradách. Zahrada se proslavila svými stezkami, z nichž je zajímavý výhled do ostatních zákoutí zahrady. Z čajového altánku \"Šókintei\" je údajně nejkrásnější výhled do zahrady. V císařské zahradě je několik čajových altánků, nejznámější jsou: Šókintei, Šókatei a Šóiken.\n"}
{"id": "1103544", "url": "https://cs.wikipedia.org/wiki?curid=1103544", "title": "Aršak II. (opera)", "text": "Aršak II. (opera)\n\nAršak II. (v italském originále , arménsky ) je opera o čtyřech dějstvích arménského skladatele Tigrana Čuchadžjana na libreto spisovatele Tovmase Terzjana (Tommaso Terziani). Námět pochází z pozdně antického období arménských dějin, vlády krále Aršaka II. (cca 338–cca 368 n. l.). V době skladatelova života byla opera provedena jen v úryvcích, vcelku a v přepracovaném znění byla uvedena až roku 1945 v jerevanském operním divadle, ve znění věrnějším Čuchadžjanovu originálu ji uvedlo poprvé roku 2001 operní divadlo v San Franciscu.\n\nTigran Čuchadžjan byl arménský skladatel narozený a žijící v Konstantinopoli. V letech 1862–1864 studoval v Miláně a dostal se do úzkého styku s tehdejší italskou operou (Giuseppe Verdi, Saverio Mercadante…). Ihned po návratu do Konstantinopole se zapojil do hudebního života arménské komunity i mimo ni, zformoval malý orchestr a začal psát operu na libreto, které mu napsal v italštině arménsko-italský básník Tovmas Terzjan (1840–1909).\n\nTerzjan vybral epizodu z pozdně antické arménské historie. Hlavní hrdina, arménský král Aršak, je vylíčen jako vojevůdce, ale především jako tyran, kterého dostihnou následky jeho činů. Dějový motiv, kdy dá Aršak zabít svého bratra a následně svede jeho vdovu, připomíná Shakespearova Richarda III.\n\nOpera byla hotova roku 1868 a téhož roku byla předvedena koncertně její předehra a v Naumově divadle rovněž 2. a 3. dějství (10. března). Čuchadžjanovy naděje na jevištní uvedení celé opery pominuly po požáru Naumova divadla, jediného divadla v Konstantinopoli, které mělo potřebné technické parametry, a poté, co se vnitřní politika osmanské říše začala obracet k potlačování arménské menšiny a její kultury. Úryvky z opery byly uvedeny i v Benátkách, Paříži a Vídni (na divadelním festivalu roku 1873), aniž by získaly skladateli naději na uvedení opery mimo Osmanskou říši. Popularitu jako koncertní kus si získala alespoň předehra, která se pod názvem \"Olympia\" (tak překřtili autoři celou operu, aby dosáhli blahovolnějšího přístupu osmanské cenzury) hrála na řadě míst Evropy.\n\nTerzjan následně roku 1871 vydal své původní libreto (bez zohlednění změn provedených skladatelem v průběhu kompozice), a to v italštině i vlastním překladu do arménštiny. Překlad však nebyl určen ke zpěvu.\nPo smrti skladatelovy vdovy v Paříži ve 30. letech 20. století byla Čuchadžjanova pozůstalost poslána do sovětské Arménie, kde ji objevili roku 1942 arménští hudební vědci Georgi Tigranov a Alexander Šachverdjan. V době druhé světové války se sovětští představitelé rozhodli předělat tuto psychologicko-melodramatickou operu na velkou vlasteneckou operu. Nové libreto ve východní arménštině napsal spisovatel Armen Gulakjan a hudební úpravu provedli Šachverdjan a skladatel Levon Hodža-Ejnatov. Děj byl zásadně změněn: z tyranského Aršaka se stal moudrý a spravedlivý vládce, jeho manželka, cizinka Olympia, se stala intrikánkou a zrádkyní, zato vražednice Parandzem se stala kladnou hrdinkou. Zásadní postavy Aršakova bratra Knela a vojevůdce Valinaceho byly škrtnuty, zato byly přidány nové. Rovněž z hudebního hlediska byl materiál různě proškrtán, přeskupen a nově orchestrován.\n\nTato verze měla premiéru 17. listopadu 1945 v Jerevanském divadle opery a baletu k výročí 25 let od založení Arménské sovětské socialistické republiky. Nové inscenace v Jerevanu následovaly v letech 1956, 1971 a 1984 (režisér Tigran Levonjan). Na základě poslední jmenované inscenace vznikla roku 1985 i gramofonová nahrávka a roku 1988 pak hraný film, který režíroval Tigran Levonjan a současně v něm hrál titulní roli (již zpíval M. Erkat) a zpíval roli Tirita (již hrál A. Vartanjan).\n\nZ podnětu prvního houslisty San Francisco Orchestra Gerarda Svazliana, režiséra Geralda Papasiana a muzikologa Haiga Avakiana – a díky značné finanční podpoře shromážděné arménsko-americkou komunitou – uvedlo roku 2001 divadlo San Francisco Opera novou verzi opery. Ta vycházela mnohem přesněji z dochované Čuchadžjanovy partitury i z původního (italského) libreta, které však Papasian přeložil do západní arménštiny. Kritické ohlasy byly různorodé (losangeleský hudební kritik Alan Rich: „…snad žádná nedávná opera, jež dostala tak příhodnou příležitost k prosazení, nezklamala očekávání v ní kladená tak prudce“). Zejména hlasy ze samotné Arménie nepřijímaly „odhrdinštění“ Aršaka a mírně moderní inscenaci příznivě. Mnoho pochvaly si však nevysloužila ani nová jerevanská inscenace z roku 2007, přestože se poprvé v Arménii i ona obrátila k původní podobě opery.\n\n\"Aršak II.\" je považován za první arménskou operu, avšak jeho hudba nemá mnoho charakteristických arménských rysů. Čuchadžjan byl nazýván „arménský Verdi“ a jeho opera plně přebírá hudební jazyk soudobé italské operní produkce; podle arménského hudebního vědce Georgiho Tigranova chtěl Čuchardžjan prostě „obrátit se se svou operou na evropské posluchačstvo a vyprávět mu o Arménii v celosvětové řeči italské opery“. Přesto se o Čuchadžjanovi, zvláště ve vztahu k \"Aršaku II.\", někdy mluví (například v průvodním textu k nahrávce opery z roku 1985), že „byl první, kdo použil evropské techniky na orientální hudbu,“ a že jeho hudba je „prozářena paprsky Orientu“.\n\nOdehrává se v Armaviru roku 364 n. l.\n\nArménský král Aršak II. zvítězil v boji nad vojsky Perské říše a nyní se triumfálně vrací do svého sídelního města Armaviru. Lid jej s jásotem vítá a pod vedením patriarchy Nersa vzdává díky Bohu za vítězství a modlí se za svého panovníka.\n\nK Aršakovi se přihlásila o audienci jeho švagrová Parandzem. Chce využít povznesené chvíle a poprosit krále o milost pro svého manžela – Aršakova bratra Knela, který byl obviněn z účasti na spiknutí a poslán do vyhnanství. Za Knela se přimlouvá i velitel královy stráže Vartan, ale Aršak nechce vyslyšet prosby mladé a krásné švagrové (o niž se před jejím sňatkem sám ucházel), protože by ji sám rád získal na Knelův úkor.\n\nKnel se však v skutečnosti potají vrátil z vyhnanství a snaží se najít spojence, kteří by mu pomohli bratra odstranit. Nachází ho ve vojevůdci Valinakovi, který do Arménie přišel v doprovodu Aršakovy manželky, byzantské princezny Olympie. Valinace je do své paní zamilován a je pohoršen tím, jak ji král zanedbává. Tuto nenávist ještě posílí Knelovo vyprávění o tom, že se Aršak stal králem tím, že zavraždil svého a Knelova otce krále Dirana. Knel a Valinace uzavírají spojenectví a chystají se vyvolat vojenskou vzpouru, která by Aršaka svrhla.\n\nValinace vyhledal královnu Olympii a varuje ji, že se Aršak zamýšlí zbavit jí i jejího syna, aby se mohl oženit s Parandzem. Současně jí vyznává svou lásku. Ale Aršak měl svou manželku pod dohledem a přichází se strážemi právě včas, aby ji přistihl s Valinakem. Obviňuje ji z nevěry a málem by Olympia a Valinace přišli na místě o život, kdyby nezasáhl patriarcha Nerses. Ten se pak snaží králi promluvit do duše a odvrátit jej od tyranských činů.\n\nMezitím však byl úspěšně proveden jiný Aršakův záměr: jeho bratr Knel byl jeho vojáky vypátrán, jak se skrývá v královském paláci, a smrtelně zraněn. Umírajícího Knela přivádí Parandzem. Knel obviňuje Aršaka z bratrovraždy a proklíná jej, načež umírá v náručí své choti.\n\nAršak dosáhl svého cíle, poslal Olympii se synem do vyhnanství a oženil se s Parandzem. Ale sotva se tak stalo, touží opět po své bývalé ženě a po synovi. Svěřuje se s tím Vartanovi, jejich rozhovor však vyslechne Parandzem a dává potají příkaz, aby byl Aršakův a Olympiin syn zavražděn.\n\nMezitím Valinace rozšířil pověst, že král dal královnu a následníka trůnu zavraždit, a sbírá povstalecké vojsko, které nabírá na síle. Aršak chce své svědomí utišit modlitbou na hřbitově u hrobu svého otce, po boku své nové královny. Ale oba zde slyší hlasy duchů svých obětí – Aršak krále Dirana, Parandzem Olympiina dítěte –, které je obžalovávají a varují zároveň. Oba jsou zděšeni a na kolenou prosí stíny o odpuštění.\n\nAršak chce dostát své přísaze ze hřbitova, a proto vyslal patriarchu jako vyslance k Olympii do vyhnanství, aby ji přivedl zpět do královského paláce. Královna se vrací za velké slavnosti, jíž se účastní hodnostáři a šlechta z celé země. Aršak podává Olympii jako gesto usmíření číši vína, nevěda, že ji rozhněvaná Parandzem naplnila jedem. Olympie po pár doušcích klesá otrávena k zemi.\n\nPřítomní jsou zděšeni tímto skutkem, jejž přičítají králově věrolomnosti. V tom okamžiku přitáhne Valinace se vzbouřenci a mnozí šlechtici přecházejí na jejich stranu. Olympia vydechne naposledy ve Valinakově náručí. Arménští velmožové volí novým králem Valinaka a Aršak, překvapený a otřesený těmito událostmi, se odevzdává novému vládci na spravedlivý soud.\n\n"}
{"id": "1103548", "url": "https://cs.wikipedia.org/wiki?curid=1103548", "title": "Milan Korec", "text": "Milan Korec\n\nMilan Korec (* 1951 Plzeň) je československý basketbalista, vysoký 184 cm. \n\nV družstvu Lokomotiva Plzeň jeho trenérem byl Miloš Sládek. V československé basketbalové lize hrál celkem 9 sezón (1970–1979), z toho za klub Spartak Sokolovo / Sparta Praha 5 sezón (1970–1975) s nímž získal tři čtvrtá a dvě šestá místa, Baník Ostrava tři sezóny (1975–1979) a Dukla Olomouc jednu sezónu (1976–1977). V československé basketbalové lize zaznamenal celkem 2306 bodů.\n\nZa reprezentační družstvo Československa v letech 1971–1973 hrál celkem 43 zápasů. Za Československo hrál také na Mistrovství Evropy juniorů v roce 1970 (Athény, Řecko), skončili na 8. místě, odehrál 5 zápasů a zaznamenal 34 bodů. \n\n\n\n\n"}
{"id": "1103549", "url": "https://cs.wikipedia.org/wiki?curid=1103549", "title": "Lucinda Morgan Harrisová", "text": "Lucinda Morgan Harrisová\n\nLucinda Morgan Harrisová, rozená Pedleton, byla pravděpodobně druhou plurální manželkou (tedy třetí skutečnou manželkou) mormonského zakladatele Josepha Smithe. Také byla manželkou významného kritika zednářství Williama Morgana, který zmizel záhadným způsobem.\n\nKdyž bylo Lucindě 19 let, vzala si v Richmondu o více než 40 let staršího Williama Morgana. Měli spolu 2 děti – Lucindu Wesley Morganovou a Thomase Jeffersona Morgana. Ani ne 10 let po jejich svatbě Lucindin manžel William zmizel za záhadných okolností. Všeobecně je předpokládáno, že byl zabit. \n\nWilliam Morgan byl velkým kritikem zednářství. Údajně byl do řádu svobodných zednářů zasvěcen v Kanadě. Napsal několik děl o zednářských obřadech a poprvé Americe odhalil rituální sliby a penalty, které zednáři ve svých chrámech vykonávali. William dostal před svým zmizením několik výhružek od významných zednářů.\n\nMorgan byl také zapojen do veliké anti-zednářské kampaně proti Andrew Jacksonovi, tehdejšímu prezidentovi USA. Jde o stejného prezidenta, proti němuž kandidoval Joseph Smith, než byl zavražděn.\n\nMladá vdova Lucinda Harrisová se brzy seznámila se svým druhým manželem, Georgem Harrisem. Oba vstoupili do mormonské církve roku 1834. Misionář Orson Pratt (pozdější mormonský apoštol) vzpomíná ve svém deníku: \"V Terre Haute jsem kázal jen několikrát, a pokřtil jsem George W. Harrise a jeho ženu...\" Roku 1835 Lucinda se svým manželem odešla v souladu s mormonským zjevením do Missouri, spolu se zbytkem Svatých Posledních dnů.\n\nSpečetění s prorokem Josephem Smithem proběhlo někdy během krátkého období Smithova pobytu v Missouri. Lucindy manžel, George W. Harris, o tomto paralelním manželství pravděpodobně věděl. Lucinda i po spečetění se Smithem nadále žila se svým prvním manželem. Takovéto případy polyandrie (mnohomužství = jedné manželky a více manželů) byly pod vedením a dohledem proroka Josepha Smithe běžné. On sám byl Lucindin třetí manžel.\n\nKdyž bylo Josefovo tělo bylo vráceno do Nauvoo, B. W. Richmond, hostující novinář, neznalý vztahu Josefa a Lucinda, napsal, \"Paní Harrisová stála u hlavy Josephova těla, obličej pokrytý prachem a stažený usedavým pláčem.\"\n\nLucinda se později rozvedla s Georgem Harrisem a podle jednoho životopisce, později vstoupila do katolického řádu \"Sisters of Charity\", a během vypuknutí americké občanské války pracovala jako sestra v nemocnicích v Memphisu, Tennessee ... \" . \n\n\n"}
{"id": "1103550", "url": "https://cs.wikipedia.org/wiki?curid=1103550", "title": "Univerzita Brighama Younga", "text": "Univerzita Brighama Younga\n\nUniverzita Brighama Younga (anglicky Brigham Young University) je soukromá univerzita sídlící ve městě Provo v Utahu. Vznikla dne 16. října 1875 a svůj název dostala podle Brighama Younga, v pořadí druhého prezidenta Církve Ježíše Krista Svatých posledních dnů. Jde o největší náboženskou univerzitu a třetí největší soukromou univerzitu v USA. Přibližně 99 % studentů jsou členy Církve Ježíše Krista Svatých posledních dnů. Univerzita je rozdělena do několika škol, přičemž jeden kampus se nachází na Olivové hoře v Jeruzalémě.\n\n"}
{"id": "1103553", "url": "https://cs.wikipedia.org/wiki?curid=1103553", "title": "Třída Visakhapatnam", "text": "Třída Visakhapatnam\n\nTřída Visakhapatnam (jinak též Projekt 15B) je třída víceúčelových raketových torpédoborců indického námořnictva. Jedná se o vylepšenou verzi torpédoborců třídy \"Kolkata\". Celkem byly objednány čtyři jednotky této třídy, které mají do služby vstoupit v letech 2018–2024. Mezi hlavní odlišností této třídy patří upravený trup, přemístění sonaru do příďové hrušky a překonstruovaný hlavní stožár s vylepšenými vlastnostmi stealth. Dle indických zdrojů jsou plavidla z 65% z indických komponentů. Některé komponenty pocházejí například z Izraele (radar, část výzbroje), Ukrajiny (hlavní turbíny), nebo Ruska (lodní šrouby, část výzbroje).\n\nPlavidla staví loděnice Mazagon Dock v Bombaji. Kontrakt na stavbu čtyř torpédoborců dosahuje výše 4,69 miliard dolarů. Prototypová jednotka \"Visakhapatnam\" byla na vodu spuštěna v dubnu 2015 a její přijetí do služby je plánováno na červenec 2018. Další tři jednotky ji mají následovat v dvouletých intervalech, takže celá třída má být ve službě od roku 2024.\n\nJednotky třídy \"Visakhapatnam\":\nKonstrukce trupu byla převzata z předcházející třídy \"Kolkata\". Plavidla ponesou vyhledávací radar IAI EL/M-2248 MF-STAR s dosahem 25 km v případě lodí a 250 km v případě letadel. Druhý vyhledávací radar bude typu Thales LW-08. V příďové dělové věži bude umístěn jeden 127mm kanón OTO Melara, nebo 76mm kanón OTO Melara Super Rapid. Primární zbraní pro prostorovou protivzdušnou obranu bude 32 protiletadlových řízených střel Barak 8 s dosahem 70 km, umístěných ve vertikálních vypouštěcích silech. Hlavní údernou výzbrojí bude šestnáct protilodních střel BrahMos s dosahem 290 km, umístěných ve vertikálních vypouštěcích silech. Bodovou obranu zajistí čtyři 30mm kanóny systému AK-630. Torpédoborce dále ponesou čtyři 533mm torpédomety a dva raketové vrhače hlubinných pum RBU-6000. Na zádi se nachází přistávací plocha a hangár pro dva střední vrtulníky.\n\nPohonný systém je koncepce COGAG. Tvoří ho dvě plynové turbíny Zorja M36E a čtyři turbíny DT-59, uspořádané do dvou skupin. Lodní šrouby jsou dva. Nejvyšší rychlost bude přesahovat 30 uzlů.\n"}
{"id": "1103554", "url": "https://cs.wikipedia.org/wiki?curid=1103554", "title": "Natalija Jucharevová", "text": "Natalija Jucharevová\n\nNatalija Juchareva, (* 17. září 1975 Leningrad, Sovětský svaz) je bývalá reprezentantka Ruska v sambu a judu.\n\nS bojovými sporty začala v rodném městě pod vedením Viktora Antonova. V roce 2000 se jí narodil syn Jurij. Po mateřské dovolené se rozhodla s manželem Sergejem zaměřit přípravu na judo a kvalifikovat se na olympijské hry v Athénách v roce 2004. Tento cíl se jí podařilo splnit a v Athénách obsadila pěkné 7. místo. Po olympijských hrách se nepohodla s reprezentačním trenérem Rachlinem, který nutil své svěřenkyně věnovat se pouze jednomu zápasnickému stylu. Jelikož celou svoji kariéru kombinovala (finančních důvody) judo se sambem musela reprezentaci opustit. Vrátit se mohla až s příchodem Larjukova, ale na olympijské hry v Pekingu v roce 2008 se nekvalifikovala.\n\n"}
{"id": "1103566", "url": "https://cs.wikipedia.org/wiki?curid=1103566", "title": "Kdo neskáče, není Čech", "text": "Kdo neskáče, není Čech\n\nKdo neskáče, není Čech je populární slogan užívaný zejména při povzbuzování českými sportovními fanoušky. V delší verzi zní \"„Kdo neskáče, není Čech. Hop, hop, hop“\" a je provázeno hromadným koordinovaným poskakováním fandících.\n\nSamotný pokřik byl patrně poprvé použit v roce 1996 při oslavách zisku stříbrné medaile z fotbalového EURO 1996. Autorství se připisuje moderátorovi Petru Salavovi. Pokřik, který nepřímo vyzývá k poskakování, v důsledku klade nemalé nároky na kvalitní provedení tribun. Např. v O areně v Praze si skákání fanoušků v pruběhu let na mistrovských akcích vyžádalo náklady na rekonstrukci v řádu miliónů korun.\n\nV roce 2013 vznikl stejnojmenný sedmidílný sportovní docusoap České televize, tedy seriál kombinující hrané scény se skutečnými prvky. Seriál natočil režisér Juraj Šajmovič dle scénáře, na kterém se podílela Beata Parkanová s Petrou Verzichovou. V této souvislosti si ČT zaregistrovala i ochranou známku.\n\nV roce 2013 také nazpíval píseň \"„Kdo neskáče, není Čech“\" zpěvák Jiří Zonyga pro hudební album Český kalendář, které připravoval Michal Horáček.\n\nVe znění bez interpunkce \"„Kdo neskáče není Čech“\" (2006) resp. \"„Kdo neskáče není Čech original“\" (2008) drží ochrannou známku pro oděvy, reklamu a sportovní akce firma Řádková inzerce Jana Suchomela. Ochrana delší verze sloganu \"„Kdo neskáče, není Čech! Hop! Hop! Hop!“\" pro účely tiskovin, oděvů, odznaků, vlaječek a dalším propagačním předmětům byla zaregistrována na Petera Rimarčíka. Česká televize si slogan \"„Kdo neskáče, není Čech“\" registrovala (viz výše) pro využití na obrazovce i záznamových nosičích. \n\n"}
{"id": "1103570", "url": "https://cs.wikipedia.org/wiki?curid=1103570", "title": "Ivacevický rajón", "text": "Ivacevický rajón\n\nIvacevický rajón (bělorusky \"Івацэвіцкі раён\", ukrajinsky \"Івацевицький район\", rusky \"Ивацевичский район\") je územně-správní jednotkou na severu Brestské oblasti v Bělorusku. Administrativním centrem rajónu je město Ivacevičy (bělorusky \"Івацэвічы\", rusky \"Ивацевичи\").\n\nRajón zaujímá rozlohu přibližně 2 998 km², čímž se řadí na třetí místo mezi rajóny. Zabírá 9 % celkového území rajónu. Z toho asi 1 374 km² představují lesy a 747,7 km² připadá na zemědělskou půdu.\n\nIvacevický rajón je jedním z největších v Brestské oblasti. Délka jeho hranic přesahuje 250 km. Délka rajón od západu na východ činí 83 km, od severu k jihu 66 km. Rajón hraničí na východě s Baranavickým, Ljachavickým a Hancavickým rajónem, na jihu s Pinským rajónem, v jihozápadě s Ivanaŭským rajónem, na západě s Bjarozaŭským rajónem, na severozápadě Pružanským rajónem a na severu Slonimským rajónem v Hrodenské oblasti.\n\nÚzemí rajónu je rozděleno do tří částí: na bycjenskou, kosaŭskou a cjeljachanskou zónu.\n\nRajónu dominují rašeliniště a bahenní půdy, které zabírají 52 % z jeho rozlohy. Celkem 45,8 % území pokrývají lesy, 11 jezer se rozkládá na ploše 5 000 ha, z nichž největší je Vyhanaŭské jezero, které má rozlohu 2 600 ha.\n\nNa území rajónu bylo nalezeno 73 druhů volně žijících živočichů a 29 druhů planě rostoucích rostlin, které jsou obsaženy v Červené knize Běloruské republiky. Podle odborníků je úroveň biologické rozmanitosti jedním z nejvyšších v Bělorusku. Rajón má stabilní populace druhů, jakými jsou například orel volavý (Aquila clanga), bekasina větší (Gallinago media), orel mořský (Haliaeetus albicilla), břehouš černoocasý (Limosa limosa) nebo puštík vousatý (též puštík bradatý, věd. Strix nebulosa).\n\nRajón se nachází na Slonimské a Baranavické vrchovině, jeho jižní část leží v Pripjaťském Polesí. Nejvyšší bod rajónu měří 203 m a nachází se u obce Miljejki. Rajón má ložiska rašeliny, hlíny, křídy a stavebních materiálů.\n\nPrůměrná teplota v lednu je −5,5 °C, v červenci 18,5 °C. Průměrné roční srážky činí 595 mm.\n\nRajónem protékají řeky Ščara se svým přítokem Hryŭda a Myšanka a také řeky Žyhuljanka, Rudňanka. K hlavním jezerům na území rajónu patří Vyhanaŭské jezero, Vulka-Cjeljechanskaja, Babrovické jezero a Somino. Mezi největší nádrže patří Damanaŭskaje, Hošča, Čamjaloŭská nádrž, které nese jméno podle obce Čamjaly a také Ahinský kanál, jehož délka je (spolu s Vyhanaŭským jezerem) 54 km a Kosaŭský kanál.\n\nV rajónu je mnoho dochovaných památek církevní architektury z různých období. Nejpozoruhodnější z nich je kostel svatého Michala z roku 1860 v obci Abrovo, kostel svatého Jiří z roku 1790 v obci Alba, kostel svatého Mikuláše z roku 1874 v obci Dobromysl a další.\n\nV rajónu funguje 197 uměleckých amatérských skupin a 82 amatérských asociací. Šestnáct z těchto amatérských skupin má přídomek „národní“ a „modelový“. V ivacevickém městském paláci kultury je v provozu dětské umělecké centrum.\n\nDaleko za hranicemi rajónu jsou známé folklorní skupiny „Ivaniči“, „Kolonjanka“, „Spadčyna“ a lidový pěvecký sbor veteránů ivacevického městského paláce kultury. Na území rajónu jsou v provozu tři školy lidového umění a 9 kroužků umění a řemesel, je zaregistrováno 322 mistrů lidového umění.\n\nRajón turistům nabízí ivacevické historické muzeum nebo umělecké muzeum Tadeusze Kościuszka.\n\nRajón byl založen 15. ledna 1940 pod názvem Kosaŭský rajón, kde centrem bylo město Kosava. V roce 1947 bylo na základě rozhodnutí Rady ministrů běloruské SSR rozhodnuto, pracovní sídlo Ivacevičy získá statut městského sídla. V té době se stalo město rajónním centrem. Od 20. září 1947 nese rajón své současné jméno.\n\nV roce 1962 byl Ivacevický rajón začleněn do Bjarozaŭského rajónu. V roce 1965 byl rajón obnoven a jeho rajónním centrem zůstalo sídlo Ivacevičy. Dne 28. května 1966 byl sídlu Ivacevičy udělen status města.\n\nRajón publikuje rajónní noviny „Ivacevicki vjesnik“ (Івацэвіцкі веснік).\n\nPočet obyvatel v roce 2006 činil 65,9 tisíc osob, z čehož 47,9 % žilo v městském prostředí. Etnické složení: Bělorusové — 92,7 %, Ukrajinci — 1,2 %, Poláci — 0,8 % a Rusové — 0,5 %.\n\nRajónem prochází železniční trať Brest — Minsk (vzdálenost do Minsku je 200 km, do Brestu 136 km) a silniční spojení E30: Brest (Kazlovičy) — hranice Ruské federace (Redźka), R2: Stoŭbcy — Ivacevičy — Bjaroza — Kobryn, R6: Ivacevičy — Lahyšin — Pinsk — Stolin, R44: Ivacevičy — Kosava — Ružany — Skidzjel.\n\nV 1. červnu 2011 působilo na území rajónu 1 084 individuálních podnikatelů a 204 právnických osob. Průmyslový sektor zastupuje hlavně 19 společností.\n\nVedoucími podniky jsou ОАО «Ивацевичдрев», ivacevická filiálka republikového unitárního podniku «Экран», ОАО «Ивацевичский льнозавод», ОАО «Квасевичская фабрика пуха и пера», ОАО «Ивацевичи агротехсервис», ГЛХП «Ивацевичский военный лесхоз, ГЛХУ «Ивацевичский лесхоз», ГЛХУ «Телеханский лесхоз», РУПП «Исправительное учреждение №5», ОАО «Домановский производственно-торговый комбинат», ОАО «Коссовское мебельное производственное объединение», ПРУ торфопредприятие «Березовское», РУПП «Телеханский завод столярных изделий», РУП «Ивацевичский завод железобетонных изделий», Филиал Ивацевичского райпо «Комбинат кооперативной промышленности», РУЛП «Телеханы», УПП «Ивацевичский леспромхоз», Филиал № 2 СП «Профитсистем», filiálka ivancevického lihovaru brestského likérnického závodu.\n\nHlavními průmyslovými odvětvími je lesnictví, výroba chemických výrobků na dřevo, zpracování dřeva, výroba stavebních materiálů, paliv a potravin.\n\nNejdůležitější produkty rajónu jsou palivové brikety, řezivo, terpentýnová silice borovice, dřevotřískové desky, nábytek, železobeton, stavební materiály, podlahy, lyže, peří a péřové výrobky, chemické výrobky pro domácnost, vysoušeče vlasů, motory s nízkým výkonem, kaseiny nebo kaseináty a jiné.\n\n\n\n\n"}
{"id": "1103574", "url": "https://cs.wikipedia.org/wiki?curid=1103574", "title": "J. Bracken Lee", "text": "J. Bracken Lee\n\nJoseph Bracken Lee, přezdívaný Brack (7. ledna 1899 – 20. října 1996) byl americký politik. Narodil se ve městě Price a část dětství prožil v Coloradu. Přestože jeho rodiče vyznávali Církev Ježíše Krista Svatých posledních dnů, on sám nikoliv. Během první světové války sloužil v armádě. V roce 1936 se stal starostou města Price. Tuto pozici si udržel do roku 1947. Roku 1949 se stal guvernérem státu Utah a v tomto úřadu vydržel po dobu dvou funkčních období, do roku 1957. Roku 1960 byl zvolen starostou města Salt Lake City (do 1972). Zemřel v pečovatelském domě v Salt Lake City ve věku 97 let.\n"}
{"id": "1103579", "url": "https://cs.wikipedia.org/wiki?curid=1103579", "title": "Občina Žužemberk", "text": "Občina Žužemberk\n\nObčina Žužemberk je jednou z 212 občin ve Slovinsku. Nachází se v Jihovýchodním slovinském regionu na území historického Kraňska. Občina se dělí na 51 sídel, její rozloha je 164,3 km² a k 1. 7. 2015 zde žilo 4571 obyvatel. Správním střediskem občiny je sídlo Žužemberk.\n\nNejvyšším vrcholem občiny je \"Sveti Peter\" (888 m n. m.). Územím protéká řeka Krka, která patří do povodí Sávy. Většina povrchu občiny je zalesněná. Dominantou vsi Žužemberk je stejnojmenný hrad.\n\nObčinu tvoří sídla: Boršt pri Dvoru, Brezova Reber pri Dvoru, Budganja vas, Dešeča vas, Dolnji Ajdovec, Dolnji Kot, Dolnji Križ, Drašča vas, Dvor, Gornji Ajdovec, Gornji Kot, Gornji Križ, Gradenc, Hinje, Hrib pri Hinjah, Jama pri Dvoru, Klečet, Klopce, Lašče, Lazina, Lopata, Mačkovec pri Dvoru, Mali Lipovec, Malo Lipje, Pleš, Plešivica, Podgozd, Podlipa, Poljane pri Žužemberku, Prapreče, Prevole, Ratje, Reber, Sadinja vas pri Dvoru, Sela pri Ajdovcu, Sela pri Hinjah, Srednji Lipovec, Stavča vas, Šmihel pri Žužemberku, Trebča vas, Veliki Lipovec, Veliko Lipje, Vinkov Vrh, Visejec, Vrh pri Hinjah, Vrh pri Križu, Vrhovo pri Žužemberku, Zafara, Zalisec, Žužemberk, Žvirče\n\nObčina sousedí se 7 občinami: Trebnje na severu, Mirna Peč na severovýchodě, Straža na jihovýchodě, Dolenjske Toplice a Kočevje na jihu, Ribnica a Ivančna Gorica na západě.\n\n\n"}
{"id": "1103581", "url": "https://cs.wikipedia.org/wiki?curid=1103581", "title": "Bytové družstvo", "text": "Bytové družstvo\n\nBytové družstvo je typem družstva, které úzce souvisí s bydlením. Obecně je družstvo definováno jako právnická osoba věnující se podnikání a zajišťující potřeby svých členů (například sociální), s možností věnovat se kterékoli hospodářské činnosti.\n\nBytové družstvo je určeno k zajišťování bytových služeb svých členů. Takovéto družstvo musí vždy nést označení „bytové družstvo“ a nesmí být, mimo zvláštní případy, kdy je to umožněno zákonem, založeno za jiným účelem, než je právě zajišťování bytových služeb členů družstva. Tímto zamezením podnikatelské činnosti se bytové družstvo odlišuje od jiných typů družstev.\n\n\nČlenem bytového družstva je osoba, která splní či převezme vkladovou povinnost, a to ve výši dalšího členského vkladu, danou ve stanovách. Stát se jím může fyzická či právnická osoba, záleží však na stanovách daného bytového družstva, které právnickou osobu nemusí přijmout. V případě manželů je zde tzv. společné členství v bytovém družstvu. Pokud se toto společné členství manželů změní na členství jen jednoho z nich, nezaniká tím společné nájemní právo; toto právo zůstává a vychází z práva nájmu toho z manželů, který je i výlučným členem daného družstva.\n\n\nČlena bytového družstva lze vyloučit v případě, že poruší některou z povinností, které vyplývají z nájmu, nebo v případě, že byl tento člen odsouzen za úmyslný trestný čin, který spáchal na některé z osob žijících v domě nebo jejich majetku, případně na celém družstvu. Tím se vyloučenému členovi znemožňuje také uzavřít smlouvu nájemní. Existují i obecné způsoby zániku členství vztahující se i na společné členství manželů. Zde je dále možné členství ukončit také vypořádáním společného jmění. Dále platí, že v případě zániku členství toho z manželů, který byl zodpovědný za společné nájemní právo, se zánik tohoto nájemního práva vztahuje i na druhého manžela.\n\nDružstevní byt, případně družstevní nebytový prostor, je takový, který:\n\nV případě zájmu o nájem družstevního bytu je mezi družstvem a jeho členem uzavřena nájemní smlouva, a to za podmínek, které stanovuje zákon o obchodních korporacích.\n\n"}
{"id": "1103582", "url": "https://cs.wikipedia.org/wiki?curid=1103582", "title": "Charles Lemaire", "text": "Charles Lemaire\n\nCharles Antoine Lemaire (1. listopadu 1800, Paříž – 22. června 1871, Gent) byl francouzský botanik a spisovatel. Jeho oficiální autor botanická zkratka je \"Lem.\".\n\nPůvodně profesor literatury v Paříži v roce 1835 projevil svou vášeň pro botaniku. Vydával časopisy \"Jardin Fleuriste\" a \"L'Horticulteur universel\". Jako specialista na kaktusy a sukulenty, napsal mnoho knih z tohoto oboru. Pojmenoval řadu druhů, například ustanovil rod Schlumbergera. Od 1845 pracoval v Belgii, zpočátku pro Louisem van Houtem založeném botanickém časopise \"Flore des serres et des jardins de l’Europe\", později pro \"L'illustration horticole\" Alexandra Verschaffelta . Jeho cílem bylo zlepšit ilustraci rostlin a dokončit monografii čeledě Cactaceae.\n\nNa Lemaireovu počest pojmenovali v roce 1909 Britton & Rose jimi vytvořený rod kaktusů jménem Lemaireocereus. V roce 1840 Alfred Moquin-Tandon vytvořil nový rod Maireana pro australské rostliny čeledi \"Amaranthaceae\", podčeledi \"Camphorosmoideae\".\n\nDále Lemaireovým jménem byly pojmenovány: Opuntia lemaireana, Euphorbia lemaireana, Ochthocosmus lemaireanus, Phyllocosmus lemaireanus, Caladium lemaireanum, Agave lemairei, Sorindeia lemairei, Echinocactus lemairei, Hylocereus lemairei, Melocactus lemairei, Distatea lemairei, Combretum lemairei, Protea lemairei, Randia lemairei, Uragoga lemairei, Fagara lemairei, Zanthoxylum lemairei.\n\n"}
{"id": "1103586", "url": "https://cs.wikipedia.org/wiki?curid=1103586", "title": "Křížová cesta (Mikulov)", "text": "Křížová cesta (Mikulov)\n\nKřížová cesta v Mikulově na Břeclavsku, která vede na Svatý kopeček, je jednou z nejstarších křížových cest v českých zemích. Jejím zakladatelem byl majitel mikulovského panství olomoucký biskup kardinál František z Dietrichsteina. Podnětem bylo vyjádřit vděčnost Bohu za překonání morové epidemie v roce 1622. V roce 2018 byl areál prohlášen národní kulturní památkou České republiky.\n\nSvatý Šebestián býval ochráncem před morovou nákazou a jemu byla zasvěcena první stavba na Svatém kopečku, do té doby nazývaném Tanzberg. Základní kámen kaple sv. Šebestiána byl svěcen 2. července 1623, dokončena byla roku 1630. V té době patrně již stála i zvonice, kaple Božího hrobu a křížová cesta, která měla původně pouze sedm pašijových zastavení.\nV roce 1692 doplnila křížovou cestu kaple svaté Rozálie stojící na opačném konci cesty a vedoucí na Svatý kopeček ze severu. V 18. století již byl závazný počet kaplí pro křížové cesty 14, a proto v letech 1750–1776 bylo vybudováno dalších sedm kapliček. Slavnostně pak nová cesta byla vysvěcena 1. září 1776. Komplex tak dostal svou konečnou podobu, která od tohoto roku má celkem 18 zděných objektů.\n\nCírkevní reformy císaře Josefa II. způsobily, že svému účelu poutní areál sloužil pouze deset let. Roku 1786 byla odsvěcena kaple svatého Šebestiána, spolu s ní přestala věřícím sloužit i křížová cesta a celý soubor staveb byl určen k likvidaci. Byl však soukromým majetkem rodu Dietrichsteinů a ten se rozhodl objekty zachovat. Nevyužívané stavby ale chátraly a k jejich obnově došlo až nástupem Augustina Bartensteina do úřadu mikulovského probošta. V letech 1862–1865 byly stavby opraveny a kaple svatého Šebestiána 8. září znovu vysvěcena.\n\nRoku 1865 započala tradice pouti k mikulovské Černé madoně loretánské, kdy byla její soška, původně umístěná v loretánské kapli kostela svaté Anny, vynášena na Svatý kopeček. Tato tradice byla přerušena v letech 1938–1945, první poválečná pouť se konala v září 1946.\n\nKřížová cesta měla původně pouze sedm zastavení, což bylo obvyklé v době jejího vzniku. Sedm zastavení vyjadřovalo sedm bolestí Panny Marie. Pravděpodobně se jedná o kapličky s pořadovými čísly 1, 8, 10, 11, 12, 13, a 14. Tyto kapličky lze doložit na votivním obrazu mikulovské kapituly zhotoveném po roce 1624, na kterém František z Dietrichsteina spolu s proboštem a kanovníky vzdávají úctu patronu České země svatému Václavovi a Panně Marii Loretánské.\n\nCesta začíná u barokního domu s Janem Nepomuckým v průčelí v Novokopečné ulici. Dům kdysi patřil mikulovskému řádu kapucínů. Poté, co jejich klášter vyhořel, dům převzal řád piaristů. Dál cesta stoupá serpentinami asi 800 metrů na vrchol kopce ke kostelu svatého Šebestiána. Poté po asi 250 metrech končí u kaple Božího hrobu.\n\nS přispěním mikulovských občanů bylo v letech 1750–1776 vybudováno šest „skalních“ kapliček s pořadovým číslem 2, 3, 4, 5, 6 a 7 a pod vrcholem kaplička č. 9.\n\n\nKaple Božího hrobu (parc. 2707 ) byla postavena jako kopie kaple, která stojí uprostřed Chrámu Božího hrobu v Jeruzalémě. Byla součástí souboru původních staveb z roku 1630, což dokládá nápis na zdi uvnitř kaple. Poutníky byla navštěvována už v roce 1644 a je doložena na Donnerově rytině města z roku 1673.\n\nStavba má obdélný půdorys ukončený polygonálním presbytářem o pěti stranách dvanáctiúhelníka. Je rozdělena do dvou částí – Andělskou kaplí se prochází do vlastní hrobové komory, kde je uložena socha ležícího Ježíše Krista. Na střeše nad touto komorou je baldachýnová edikula tvořená arkádou na půdorysu šestiúhelníku. Přístupové schodiště vedoucí k ochozu před kaplí je tvořeno 33 schody. To symbolizuje délku života Ježíše Krista. Schodiště ke kapli bylo roku 1908 rekonstruováno na náklad knížecí rodiny. Další rekonstrukce proběhly v letech 1951 a 2009. V srpnu 2010 byla kaple znovu vysvěcena.\n\nKaple svatého Šebestiána (parc. 2701, ) se zvonicí (parc. 2700, ) a křížová cesta s kaplí Božího hrobu jsou od 2. listopadu 1964 zapsány jako nemovité kulturní památky. Svatý Kopeček u Mikulova s poutní kaplí sv. Šebestiána je od 1. července 2018 národní kulturní památkou.\n\n\n\n"}
{"id": "1103587", "url": "https://cs.wikipedia.org/wiki?curid=1103587", "title": "114 (rozcestník)", "text": "114 (rozcestník)\n\n114 může být\n\n"}
{"id": "1103588", "url": "https://cs.wikipedia.org/wiki?curid=1103588", "title": "The Velvet Underground (kniha)", "text": "The Velvet Underground (kniha)\n\nThe Velvet Underground je kniha amerického novináře Michaela Leigha. Původně byla vydána v září roku 1963 nakladatelstvím Mcfadden Books. Jde o studii sexuálního chování, zabývá se výměnou manželů, homosexualitou a sadomasochismem. Roku 1967 kniha vyšla ve Spojeném království pod názvem \"Bizarre Sex Underground\".\n\nPodle této knihy si svůj název zvolila hudební skupina The Velvet Underground.\n"}
{"id": "1103589", "url": "https://cs.wikipedia.org/wiki?curid=1103589", "title": "115 (rozcestník)", "text": "115 (rozcestník)\n\n115 může být\n\n"}
{"id": "1103590", "url": "https://cs.wikipedia.org/wiki?curid=1103590", "title": "116 (rozcestník)", "text": "116 (rozcestník)\n\n116 může být\n\n"}
{"id": "1103592", "url": "https://cs.wikipedia.org/wiki?curid=1103592", "title": "117 (rozcestník)", "text": "117 (rozcestník)\n\n117 může být\n\n"}
{"id": "1103593", "url": "https://cs.wikipedia.org/wiki?curid=1103593", "title": "Iejoši Tokugawa", "text": "Iejoši Tokugawa\n\nIejoši Tokugawa (jap .: 徳 川 家 慶, \"Tokugawa Iejoši\") byl dvanáctým šógunem Tokugawské dynastie, který zastával úřad od roku 1837 do roku 1853. Byl druhým synem šóguna Ienariho Tokugawy, během jehož vlády se pod vedením šogunova poradce Tadakuniho Mizuna uskutečnily reformy Tenpó.\nIejoši Tokugawa je vedlejší postava v muzikálu Stephena Sondheima \"Pacific Overtures\", ve kterém je zavražděn svou matkou, která na to použila otrávený chryzantémový čaj.\n\nJe také vedlejší postavou v prvních dvou dílech Kjoširo Nemuro natočených pro televizi, kde jej hrál Masakazu Tamura.\n\n"}
{"id": "1103596", "url": "https://cs.wikipedia.org/wiki?curid=1103596", "title": "118 (rozcestník)", "text": "118 (rozcestník)\n\n118 může být\n\n"}
{"id": "1103599", "url": "https://cs.wikipedia.org/wiki?curid=1103599", "title": "119 (rozcestník)", "text": "119 (rozcestník)\n\n119 může být\n\n"}
{"id": "1103600", "url": "https://cs.wikipedia.org/wiki?curid=1103600", "title": "Mistrovství Evropy v basketbalu mužů 2015", "text": "Mistrovství Evropy v basketbalu mužů 2015\n\n39. mistrovství Evropy v basketbalu mužů se konalo ve dnech 4. – 22. září v Chorvatsku, Francii, Lotyšsku a Německu. Původně se mělo konat na Ukrajině, ale kvůli tamějším nepokojům se Ukrajina vzdala pořadatelství.\n\nTurnaje se zúčastnilo 24 týmů, rozdělených do čtyř šestičlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Mistrem Evropy se stali basketbalisté Španělska.\n\n1. Španělsko \n\n\n2. Litva \n\n\n3. Francie \n\n\n4. Srbsko \n\n\n5. Řecko \n\n6. Itálie \n\n\n7. Česko \n\n\n8. Lotyšsko \n\n\n9. Chorvatsko \n\n\n10. Izrael \n\n\n11. Polsko \n\n\n12. Slovinsko \n\n\n13. Belgie \n\n\n14. Turecko \n\n\n15. Gruzie \n\n\n16. Finsko \n\n\n17. Rusko \n\n\n18. Německo \n\n\n19. Makedonie \n\n\n20. Estonsko \n\n\n21. Nizozemsko \n\n\n22. Ukrajina \n\n\n23. Bosna a Hercegovina \n\n\n24. Island \n\n\n"}
{"id": "1103601", "url": "https://cs.wikipedia.org/wiki?curid=1103601", "title": "Lori novoguinejský", "text": "Lori novoguinejský\n\nLori novoguinejský (někdy též lori novobritský nebo lori tříbarvý, \"Lorius lory\") je druh papouška lori z čeledi papouškovití. V přírodě se vyskytuje od Jávy po Novou Guineu.\n\nNejčastěji obývá lesy a okraje lesů v nižších nadmořských výškách do 1000 m. n. m. (výjimečně do 1750 m. n. m.) nebo kokosové plantáže. Nejčastěji žije v párech, občas ve skupinách po 10 a více jedincích.\n\nLori novoguinejský je velký cca 31 cm. Má zelená křídla, které jsou zvýrazněny červenou barvou na těle pod nimi a ve spodní obličejové části. Na hlavě má tento lori „černou čepici“, nozdry jsou šedočerně zbarvené, zobák je červený, nohy jsou šedomodré. Kolem červených opeření a na nohou jsou plochy modře zbarveného peří, spodek křídel a ocasních per jsou žluté.\n\nSamice klade dvě vejce na kterých sedí asi 24 dní. Mláďata se vylíhnou za 4 týdny a vyletují asi po 10–11 týdnech.\n\nLori tříbarevný se živí tak jako většina papoušků lori – pylem, nektarem, ovocem a drobným hmyzem.\n\nU druhu lori tříbarevný rozlišujeme 7 poddruhů:\nPoddruh \"cyanuchen\" patří se svým počtem méně než 5000 jedinců mezi ohrožené druhy.\n\nV rámci evropských zoo patří k vzácně chovaným druhům, k vidění je jen v 17 evropských zoo. V Česku byl v roce 2018 chován pouze v Zoo Ostrava. Prvoodchov v českých zoo se však podařil v roce 2004 v Zoo Praha.\n\n\n"}
{"id": "1103608", "url": "https://cs.wikipedia.org/wiki?curid=1103608", "title": "Důl Františka (Slezská Ostrava)", "text": "Důl Františka (Slezská Ostrava)\n\nDůl Františka byl černouhelným dolem v Polské (Slezské) Ostravě a patřil měšťanskému těžíři Josefu Zwierzinovi (1775 – 1858).\n\nJosef Zwierzina využil volných míst mezi kutacími poli hraběte Wilczka a hraběte Salma a zahájil v roce 1838 kutací práce v budoucím dobývacím poli v Polské (Slezské) Ostravě. 4. prosince 1839 mu byly, na základě kladných výsledků kuteb, propůjčeny první dvě důlní míry. Značný počet kutacích děl, vyhloubených v zájmovém prostoru, které byly polohově rozptýleny na daném území, se staly základem sporu mezi hrabětem Wilczkem a J. Zwierzinou. Spory se vedly dlouhou dobu a byly vyřešeny až za Johanna hraběte Wilczka (1837 – 1922). Na základě intervence kutnohorského c. k. distriktního horního soudu 24. ledna 1848 byl spor vyřešen demarkační a deliminační smlouvou, ve které kromě vymezení hranic byla dohodnuta i vzájemná výměna důlních jam, propůjček a důlních práv.\n\nDůl Františka byl založen v roce 1854 jako poslední důl ve Zwierzinově dobývacím poli. Jméno obdržel po manželce Josefa Zwierziny. V roce 1863 po překonání 75,9 m pokryvu byla jáma zahloubena do sloje Mohutný.\n\nV roce 1877 jáma Františka prošla první modernizací a rekonstrukcí. \n\nPo smrti Josefa Zwierziny v roce 1858 přešlo důlní pole do vlastnictví jeho dědiců, kteří v roce 1878 založili těžířstvo pod názvem \"Zwierzinovo kamenouhelné těžířstvo ve Slezské Ostravě\". Těžba uhlí byla ukončena v roce 1933, těžířstvo oficiálně zaniklo v roce 1945. \n\nV roce 1933 důlní pole bylo převedeno k dolům hraběte Wilczka. Jáma Františka byla zasypána v roce 1933 a v témže roce celý areál dolu byl zbourán a území včetně odvalu bylo zalesněno. \n\nOd roku 1878 byla jáma vybavena parním dvouválcovým těžním strojem. Parní stroj měl šoupátkový rozvod, parní a ruční brzdu, výkon 80 HP, vyroben a dodán Strojírnami knížete Salma v Blansku. Parní těžní stroj měl průměr válců 475 mm, zdvih 1032 mm a byl v činnosti až do roku 1933. Průměr těžních bubnů byl 4000 mm, jejich šířka 760, průměr těžního lana 19 mm. Klec byla jednoetážová na jeden vozík nebo 5 osob, rychlost jízdy 4 m/s pro mužstvo, 10 m/s pro těžbu. Těžní věž měla výšku 9,40 m od ohlubně po střed lanovnic, průměr lanovnice 2840 mm. Původní těžní věž (údaj z roku 1884) byla dřevěná 9,6 m vysoká s lanovnicemi o průměru 2,8 m.\n\nJáma Františka byla zároveň i jámou výdušnou. Podzemními překopy byly doly J. Zwierziny propojeny a vytvořen systém větrání. Jámou č. II a č. VII byly nasávány úvodní větry a jámou Františka a větrním oddělením jámy VII výdušné větry vyvedeny nahoru. S ostatními doly J. Zwierziny měla i společné odvodnění. Čerpací stanice byla na jámě č. II.\n\nV roce 1913 proběhla další rekonstrukce a modernizace dolu. Byl nainstalován další ventilátor soustavy Dinnendahl a jejich pohon zabezpečovaly elektromotory. V roce 1927 byly na jámě 2 ventilátory soustavy Dinnendahl. Nejstarší z roku 1877, vyroben v Železárnách Vítkovice s motorem AEG-Union, Vídeň 15 HP, oběžné kolo mělo průměr 3000 mm. Zavedením elektrického pohonu se výkon ventilátoru zvýšil z 600 m/min. na 1000 m/min., ale byl ponechán v záloze. Druhý ventilátor byl z roku 1913 od firmy R. W. Dinnendahl s výkonem 1800 m/min a s motorem AEG-Union, Vídeň, s výkonem 30 HP.\n\nV roce 1861 byly Zwierzinovy doly napojeny na Báňskou dráhu.\n\nV roce 1884 byla hluboká 238 m a v roce 1898 již měla konečnou hloubku 406 m včetně jámové tůně (žumpy). Jámový stvol byl ve výdřevě, v rámci rekonstrukce v roce 1913 byla jáma do roku 1916 vyzděna. Těžily se sloje jakloveckých vrstev ostravského souvrství tj. Juno až Adolf. Dobývalo se stěnováním s částečnou zakládkou a piliřováním na zával.\n\n\n"}
{"id": "1103609", "url": "https://cs.wikipedia.org/wiki?curid=1103609", "title": "Paranthropus", "text": "Paranthropus\n\nParanthropus je rod vyhynulých homininů, žijící v pliocénu a pleistocénu (asi před 2,7 - 1,3 miliony let) ve východní a jižní Africe. Jeho zástupci byli současníky prvních lidí a do vývoje moderního člověka nezasáhli. Takto byli vnímáni již od prvních objevů, jak ukazuje rodové jméno, odvozené z řeckých slov \"para\" – vedle a \"ánthropos\" – člověk.\n\nV širším slova smyslu patří paranthropové mezi australopitéky, mnozí odborníci pro ně používají i rodové jméno \"Australopithecus\" a řadí je k tak zvaným robustním australopitékům. Kvůli specifickým znakům ovšem bývají jinými autory vyčleňováni do samostatného rodu (\"Paranthropus\"). Proto se alternativně používají obě rodová označení a vždy záleží na postoji příslušného badatele k taxonomii a fylogenezi hominidů.\n\nParanthropové představují slepou vývojovou větev, přežívali však poměrně dlouho, až do spodního pleistocénu a lze je tak považovat za velmi úspěšné hominidy.\n\nRodové jméno \"Paranthropus\" poprvé navrhl Robert Broom již v roce 1938 pro nálezy z krasové jeskyně Kromdraai, nacházející se nedaleko Johannesburgu v jižní Africe. Objev patřil druhu \"Paranthropus robustus\" a přišel jen krátce poté, co Raymond A. Dart roku 1925 zveřejnil lebku Taungského dítěte, první známý nález australopitéka (druh \"Australopithecus africanus\"). Odborná veřejnost v té době neuznávala australopitéky jako lidské předky a Robert Broom byl prakticky jediným aktivním Dartovým zastáncem, pátrajícím v jižní Africe po dalších nálezech. Dne 8. června 1938 tak získal horní čelist z Kromdraai, ovšem odlišnou od dosavadních nálezů rodu \"Australopithecus\", a proto pro ni navrhl zcela nový druh \"Paranthropus robustus\".\n\nV listopadu roku 1948 byly doklady paranthropa zjištěny také ve Swartkrans, vzdáleném jen asi 1,5 km západně od Kromdraai. Bylo zde získáno velké množství ostatků, vzhledem k mírným odlišnostem od nálezů z Kromdraai je ale Robert Broom popsal jako nový druh \"Paranthropus crassidens.\" Dnes je však většina odborníků spojuje s nálezy z Kromdraai do jediného druhu (\"P. robustus\").\n\nKoncem čtyřicátých let 20. století pak již bylo nálezů druhu \"Australopithecus africanus\" i \"Paranthropus robustus\" tolik, že odborná veřejnost konečně začala Dartovy a Broomovy objevy brát vážně.\n\nRoku 1955 byly podobně robustní zuby poprvé zachyceny i ve východní Africe, konkrétně v Olduvajské rokli v Tanzanii. Jejich určení ale nebylo jasné až do roku 1959, kdy Mary Leakey na stejné lokalitě objevila velmi dobře dochovanou lebku s podobně utvářenými zuby. Původně byl nález popsán jako \"Zinjanthropus boisei\". Většina odborníků se však domnívala, že jde o variantu jihoafrického druhu \"Paranthropus robustus\", a proto se již od 60. let 20. století začal uplatňovat název \"Paranthropus boisei\", případně \"Australopithecus boisei\".\n\nPo celou druhou polovinu 20. století pak probíhaly rozsáhlé systematické výzkumy jihoafrických lokalit Kromdraai a Swartkrans, které vydaly stovky ostatků. Množství nálezů bylo současně získáno také ve východní Africe, především v okolí jezera Turkana – nejznámější lokality představuje dolní tok řeky Omo na jihu Etiopie a oblast Koobi Fora v Keni.V roce 1967 byla navíc v údolí řeky Omo zachycena obtížně určitelná bezzubá dolní čelist. Protože se svým tvarem mírně lišila od ostatních nálezů robustních australopitéků, navrhli pro ni nálezci zcela nový taxon \"Paraustralopithecus aethiopicus\". Většina tehdejších paleoantropologů ovšem nový druh neuznávala. Až nález dobře dochované lebky na lokalitě Lomekwi při západním břehu jezera Turkana roku 1985 vedl k uznání nového druhu, ovšem pod označením \"Paranthropus aethiopicus\".\n\nPřelom 20. a 21. století patřil v jižní Africe objevům nových jeskynních systémů, vydávajících ostatky \"P. robustus\" – jedná se o Gondolin, Cooper's a především o velmi bohatou lokalitu Drimolen, z níž pochází i dosud nejkompletnější známá lebka australopitéka. Všechny lokality se však nacházejí na relativně malé ploše v údolí Blaauwbank u Johannesburgu.\n\nNaproti tomu oblast výskytu druhu \"P. boisei\" byla novými objevy podstatně rozšířena.Tak byla v říjnu roku 1993 na etiopské lokalitě Konso zjištěna velmi dobře dochovaná lebka včetně spodní čelisti. Tím se známý areál výskytu robustních australopitéků posunul na sever. Naopak jižní okraj rozšíření druhu \"Paranthropus boisei\" tvoří lokalita Malema až na severu Malawi, odkud byl v roce 1999 popsán nález části horní čelisti se silně opotřebenými stoličkami.\n\nTaké areál výskytu druhu \"P. aethiopicus\" se významně rozšířil směrem k jihu, když byly jeho ostatky v roce 2001 zachyceny v tanzanském Laetoli. Celkově však zůstává tento druh nejméně známým zástupcem paranthropů, doloženým jen jednotlivými zuby nebo silně poškozenými zlomky čelistí s minimem diagnostických znaků.\n\nNěkteří autoři řadí k paranthropům i nově objevený a dosud málo známý druh \"Australopithecus garhi,\" odhalený v letech 1997-1998 na lokalitě Bouri v etiopské oblasti Střední Awaš.\nNálezy druhu \"Paranthropus boisei\" a \"Paranthropus aethiopicus\" pocházejí z lokalit, jejichž sedimenty lze velmi dobře datovat pomocí radiometrických metod. Největšího stáří dosahují ostatky \"P. aethiopicus\" – v údolí Omo je lze datovat do doby před 2,7-2,3 miliony let a ojedinělé nálezy z Lomekwi a Laetoli jsou staré asi 2,5-2,6 milionu let.\n\nNejstarší nálezy \"P. boisei\" jsou známé z Malawi a dosahují stáří 2,3-2,5 milionu let. Naopak nejmladší doklady tohoto druhu z etiopské lokality Konso jsou staré jen 1,4 milionu let a pozůstatky částečné kostry z tanzanského Olduvai dokonce jen 1,34 milionu let. V Koobi Fora a na dolním toku řeky Omo jsou ostatky \"P. boisei\" nalézány téměř z celého období výskytu tohoto druhu, tedy z doby před 2,3-1,4 milionu let.\n\nJihoafrické krasové jeskyně jsou oproti východoafrickým lokalitám jen obtížně datovatelné. V jejich výplni chybí vrstvy sopečného popela, na něž lze dobře aplikovat radiometrické datovací metody. Uplatňují se tak především přístupy relativní chronologie. Tradiční je využití biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe, čímž se výrazně zpřesnily starší údaje, představující často značně široké časové intervaly.\n\nNejčastěji se tak výskyt druhu \"Paranthropus robustus\" uvádí v době před 2-1,5 miliony let, vyloučit však nelze ani jeho přežívání až do doby asi před 600 000 lety. \"P. robustus\" tak mohl podobně jako jiné druhy savců v jižní Africe přežívat výrazně déle než ve východní části kontinentu, doklady jsou však dosud nejasné.\n\nParanthropové jsou svébytnou skupinou hominidů, u nichž se v extrémní míře rozvinuly některé typické znaky rodu \"Australopithecus\". Přestože jsou k dispozici stovky nálezů z východní a jižní Afriky, většinu z nich tvoří zuby nebo zlomky lebek, zatímco ostatky trupu a končetin jsou vzácné. Robusticita paranthropů se týká především jejich žvýkacího aparátu, potažmo celé lebky. Nález částečně dochované kostry OH 80 v Olduvai (\"Paranthropus boisei\") však naznačuje, že i kosti končetin mohly být masivnější než u gracilních druhů.\n\nCelková stavba těla se v porovnání s ostatními australopitéky nijak zásadně neliší. Typický je výrazný pohlavní dimorfismus, srovnatelný se současnými gorilami i ostatními australopitéky. Samci v průměru dosahovali výšky 130-140 cm a samice 110-124 cm. Hmotnost samců činila asi 40-50 kg, zatímco samice vážily kolem 30-35 kg. Odhady celkové velikosti jsou ovšem odvozeny z velmi nekompletních ostatků, takže je nové objevy mohou změnit.\n\nI přes přetrvávající malou kapacitu je patrné mírné zvětšení mozkovny a snad i mozku (na cca 500 cm³), celková stavba se ale stále blíží spíše lidoopům než lidem. Náznaky změn v uspořádání mozku zatím nebyly jednoznačně prokázány. Proto nelze předpokládat, že by duševní schopnosti paranthropů výrazně přesahovaly možnosti šimpanzů, goril nebo orangutanů. Vzhledem k velikosti mozku i k průběhu prořezávání zubů lze soudit, že ani délka a průběh ontogeneze se od moderních lidoopů příliš nelišila.\n\nUtváření lebky je v mnoha znacích podobné zástupcům rodu \"Homo\", zatímco ostatní australopitéci jsou bližší lidoopům. Velký týlní otvor je posunutý více vpřed, spodina lebeční více klenutá. Kosti jsou silně pneumatizované, aby se snížila váha zvětšující se lebky. Mozkovnu doplňují nápadné úpony dobře vyvinutých svalů. Jedná se o šíjový hřeben \"crista nuchae\" pro šíjové svaly, vyvažující hlavu s masivními čelistmi a u větších jedinců (patrně samců) i o sagitální hřeben \"crista sagittalis\" pro spánkový sval (\"musculus temporalis\"), který umožňuje silnou práci předních zubů. Také výrazné zúžení lebky za očnicemi vytváří dostatek prostoru pro zvětšený spánkový sval.\n\nRobustní tvář je široká a díky vystupujícím lícním kostem a plochému nosu získává nápadně miskovitý tvar. Nízké, vzad ubíhající čelo je odděleno výraznými nadočnicovými oblouky. Široké, vpřed silně vyklenuté lícní kosti ukazují na dobře vyvinutý zevní žvýkací sval (\"musculus masseter\"). Nosní otvor má zaoblené okraje a u druhu \"Paranthropus robustus\" jej navíc po stranách zpevňují tzv. přední pilíře, které pomáhají odolávat tlaku a namáhání lebky při skusu. Tvrdé patro tvoří značně zesílené kosti. Čelisti již nevyčnívají tak dopředu jako u starších homininů, takže celý obličej má z profilu nápadně svislý průběh, podobně jako u lidí.\n\nMasivní dolní čelist s nápadně silným tělem a vysokým ramenem (\"ramus mandibulae\") vyplňují vedle redukovaných řezáků a špičáků především rozměrné (megadontní) třenové zuby a stoličky s velmi silnou a rychle se tvořící zubní sklovinou. Špičáky již téměř nevyčnívají z linie ostatních zubů a třenové zuby jsou molarizované, to znamená, že se svým utvářením blíží stoličkám.\n\nMálo známá je postkraniální kostra – většina poznatků je odvozována z jihoafrických nálezů. Zatímco kosti nohy nesou jednoznačné doklady bipední chůze, prodloužené a svalnaté předloktí svědčí o přetrvávajícím využívání stromového patra. Palec na noze, byť přitažený k ostatním prstům, si ještě zachovával větší rozsah pohybu než u lidí. Utváření ruky se však již značně přiblížilo člověku, zejména pro druh \"Paranthropus robustus\" jsou doložené rovné, nikoliv primitivně zahnuté články prstů. To spolu s dobře vyvinutým a osvaleným, pohyblivým palcem odpovídá zvýšeným manipulačním schopnostem.\n\nZástupci rodu Paranthropus jsou ve východní i jižní Africe spojováni s vysušováním prostředí, šířením suchomilné vegetace a změnou vlhkých, prosvětlených porostů v otevřenou suchou savanu. Klimatické změny vyvrcholily zhruba před 2,8 – 2,5 miliony lety současně s nástupem první doby ledové v Evropě.\n\nPřestože převažujícím ekosystémem v okolí pleistocénních lokalit byly bezlesé travnaté pláně, velká část badatelů předpokládá, že paranthropové využívali i přetrvávající ostrůvky podmáčených luk nebo mokřin při březích jezer a vodních toků. V těchto vlhčích místech se místy mohla udržet hustší vegetace, křoviny a řídké lesíky, skýtající kromě potravy i možnost úkrytu před dravci. Zatím nelze spolehlivě prokázat, zda paranthropové upřednostňovali otevřenou travnatou krajinu nebo spíše mokřady a lesíky. Zdá se, že byli schopní využívat větší spektrum prostředí, přičemž určujícím faktorem nebyla přítomnost nebo absence stromového porostu, ale blízkost vodního zdroje.\n\nNápadně mohutná, specializovaná stavba čelistí a zubů i unikátně rychlá tvorba skloviny od prvních objevů soustředila pozornost odborníků na stravu paranthropů. Zpočátku převládal názor, že paranthropové byli na rozdíl od gracilních australopitéků a prvních lidí výhradně býložraví a úzce specializovaní na konzumaci tvrdé a křehké nebo tuhé potravy. Také přezdívka Louskáček, která se vžila pro lebku OH 5 z Olduvai, vychází z tohoto předpokladu.\n\nOd konce 20. století jsou ovšem starší závěry zřetelně upravovány díky výsledkům moderních analýz. Mezi ně patří studium poměru izotopů stroncia a vápníku, izotopů uhlíku nebo studium mikroskopického poškození zubní skloviny. Ukazuje se, že i přes podobnou morfologii tváře, lebky a zubů se strava východoafrických a jihoafrických paranthropů zřejmě nápadně lišila a že \"P. robustus\" a \"P. boisei\" využívali odlišné potravní zdroje. \"Paranthropus robustus\" získával téměř 75% potravy v lesních porostech a v křovinách. Poměr využití zdrojů ze stromů či keřů a z otevřených travnatých prostor u něj přitom značně kolísal. \"Paranthropus boisei\" naopak 75-80% potravy vyhledával v prostoru savany a tento podíl se neměnil ani v průběhu dlouhého výskytu druhu. \"Paranthropus robustus\" má sklovinu poškozenou především početnými odštěpky a důlky, odpovídajícími tvrdé stravě, zatímco \"P. boisei\" nese na zubech spíše jemné rýhy a škrábance, ukazující na žvýkání tuhé, vláknité stravy.\n\nProto se nejčastěji uvažuje o tom, že \"Paranthropus boisei\" se v pobřežních mokřinách živil převážně rostlinami z čeledi šáchorovitých, na něž se zčásti specializoval. Jen menší část potravy pak mohlo tvořit ovoce, semena, ořechy, případně hmyz nebo drobní obratlovci\".\" Naproti tomu \"Paranthropus robustus\" byl (podobně jako jiní australopitéci i časní zástupci rodu \"Homo\") spíše oportunistickým všežravcem s širokou ekologickou tolerancí a rozsáhlou potravinovou základnou.\n\nParanthropové tak různými způsoby reagovali na klimatické změny, způsobující šíření nekvalitní, tuhé a tvrdé nebo málo výživné potravy na úkor snadno dostupných a měkkých plodů. Základem jídelníčku přitom nemusela být vždy potrava s velkými nároky na zpracování. Konzumováno mohlo být i snadno dostupné, na živiny bohaté ovoce nebo jiné plody, přičemž tvrdé a tuhé kusy mohly být získávány jen jako záložní zdroje v dobách nedostatku jiné potravy. Všichni zástupci rodu Paranthropus však již více než starší australopitékové pronikali do otevřené bezlesé krajiny, kde byli schopní využívat nové potravní zdroje jako například termitiště nebo podzemní zásobní orgány různých rostlin (hlízy, oddenky, cibulky).\n\nV počátcích výzkumů byli paranthropové v porovnání s člověkem vnímáni jako primitivní, býložraví tvorové s velkými zuby a malým mozkem, jejichž inteligence nestačila na nástrojovou činnost. Veškeré nalézané artefakty tak byly automaticky přisuzovány soudobým zástupcům rodu \"Homo\" a spojovány se získáváním masité potravy. Takové vnímání se však postupně mění, zejména vlivem jihoafrických nálezů. Utváření ruky (alespoň u \"P. robustus\") odpovídá schopnosti jemné manipulace. Užívání nástrojů se navíc předpokládá i u jiných druhů australopitéků (\"A. afarensis\", \"A. garhi\"), stejně jako je známé u všech moderních lidoopů i některých primátů.\n\nDosud neexistují jednoznačné doklady, že by \"Paranthropus aethiopicus\" a \"Paranthropus boisei\" používali nebo vyráběli nástroje. Louis Leakey sice po nálezu Louskáčka v roce 1959 pokládal \"P. boisei\" za tvůrce oldovanských nástrojů, později však bylo prokázáno, že v oblasti žil ve stejnou dobu také \"Homo habilis\" a je pravděpodobnější, že právě on je původcem těchto artefaktů. Přesto nelze vyloučit, že \"P. boisei\" k získávání podzemních oddenků a hlíz nějaké hole nebo kopáče využíval.\n\nDruhu \"Paranthropus robustus\" jsou často přisuzovány kostěné hroty, nalezené ve Swartkrans a Drimolen. Úspěšné experimenty prokázaly vhodnost nástrojů k vykopávání podzemních hlíz nebo k rozbíjení termitišť a získávání termitů. Vzhledem k současnému výskytu ostatků rodů \"Homo\" a \"Paranthropus\" na těchto lokalitách je ovšem obtížné přiřadit tyto nástroje konkrétnímu druhu.\nPřevážná část odborníků se shoduje, že paranthropové tvoří monofyletickou skupinu se společným předkem. Tomu zatím nasvědčuje i většina srovnávacích studií. Geologicky nejstarší druh \"Paranthropus aethiopicus\" byl ovšem rozeznán jako poslední, a proto jeho nález zásadním způsobem změnil představy o vývoji celé skupiny. Starší studie předpokládaly, že \"Paranthropus robustus\" se vyvinul v jižní Africe z druhu \"Australopithecus africanus\" a poté se stal předkem východoafrického \"Paranthropus boisei\", který později vyhynul bez potomků\".\" Po nálezu Černé lebky (\"Paranthropus aethiopicus\") roku 1985 je však zřejmé, že předka robustních australopitéků je nutné hledat spíše ve východní Africe. \"Paranthropus aethiopicus\" totiž utvářením lebky i dobou výskytu velmi dobře překlenuje rozdíly mezi \"Paranthropus robustus\" a \"Australopithecus afarensis\" a spojuje tak gracilní a robustní australopitéky do jedné vývojové linie. Proto podle nejčastějšího názoru na druh \"A. afarensis\" navázal \"P. aethiopicus\", z něhož vyšel jak východoafrický \"P. boisei\", tak jihoafrický \"P.robustus\". Méně časté jsou představy, že se \"P. aethopicus\" odštěpil ještě dříve než \"P. boisei\" a \"P. robustus\", kteří by tak sice rovněž měli původ ve východní Africe, ale nenavazovali by na \"P. aethiopicus\". Třetí možností je, že robustní australopitékové nesdílejí společného předka, tedy že \"P. aethiopicus\" a \"P. boisei\" navazují ve východní Africe na druh \"Australopithecus afarensis\", zatímco \"P. robustus\" se v jižní Africe vyvinul samostatně z druhu \"Australopithecus africanus\". Obě dvě poslední varianty ovšem předpokládají, že robustní žvýkací aparát se u těchto homininů vyvinul nezávisle na sobě, paralelním vývojem.\n\nRobustní australopitékové a první zástupci rodu \"Homo\" se ve fosilním záznamu objevují téměř současně a podporují tak předpoklad štěpení pliocénních homininů na dvě souběžné vývojové linie, představující patrně dva různé způsoby adaptace na klimatické změny. Podle tradičního náhledu došlo k rozdělení na specializované býložravce s malým mozkem (\"Paranthropus\") a generalizované, přizpůsobivé všežravce s velkým mozkem (\"Homo\"). Zároveň se předpokládalo, že paranthropové se v pleistocénu již nedokázali přizpůsobit dalšímu vysychání a souvisejícím změnám prostředí, nedokázali najít dostatek potravy, a proto vyhynuli. Ukazuje se však, že byli velmi úspěšnou skupinou, přežívající dlouho do spodního pleistocénu a rozhodně je nelze považovat za zaostalé. Ostatky \"P. boisei\" jsou dokonce na známých lokalitách výrazně početnější než nálezy soudobých zástupců rodu \"Homo\". Alespoň jihoafričtí paranthropové dokázali využít široké spektrum potravních zdrojů, byli tedy schopní najít obživu v mnoha různých ekosystémech podobně jako lidé. Je možné, že potravní niky obou skupin se částečně překrývaly a lišit se mohly jen záložní zdroje, využívané v nepříznivých obdobích roku. Zatímco \"Homo\" mohl častěji využívat živočišné zdroje, \"Paranthropus\" se spoléhal na tuhé nebo tvrdé jídlo, pro jiné živočichy nedostupné.\n\nDůvod vymizení robustních australopitéků proto dosud nebyl uspokojivě vysvětlen. Problémem mohl být kromě potravy také nedostatek vody, protože paranthropové vykazují úzkou vazbu na vodní zdroje a vlhčí biotopy. Za vyhynutím paranthropů (respektive australopitéků) ovšem nemusely stát jen samotné klimatické změny, ale i neschopnost konkurovat prasatům, opicím či mladším formám rodu \"Homo (\"především \"Homo erectus)\". Někteří dokonce spekulují, že \"Homo erectus\" australopitéky lovil a vyhubil. Vyhynutí paranthropů ale nemusí být nutně důsledkem cíleného lovu, nýbrž jen zvýšené kompetice. \"Homo erectus\" mohl jen častěji a s větším úspěchem využívat stejné potravní zdroje. Například díky lepší schopnosti plánování mohl záměrně stopovat budoucí kořist a nespoléhat jen na náhodné nálezy nebo díky kamenným nástrojům dokázal rozbít zvířecí kosti a využít morek, nejen maso. Doklady pro kontakty obou skupin homininů však zatím chybí.\n\n\n"}
{"id": "1103611", "url": "https://cs.wikipedia.org/wiki?curid=1103611", "title": "Barbara von Tisenhusen", "text": "Barbara von Tisenhusen\n\nBarbara von Tisenhusen (ETW 112) je opera o třech dějstvích a devíti obrazech estonského skladatele žijícího ve Švédsku Eduarda Tubina na libreto básníka Jaana Krosse podle stejnojmenné povídky finsko-estonské spisovatelky Aino Kallasové z roku 1923. Premiéru měla 4. prosince 1969 v divadle Estonia v Tallinnu.\n\nEstonský skladatel Eduard Tubin se pokoušel o hudebně dramatické práce ve svém raném období, na konci 30. a počátku 40. let 20. století. Tehdy vznikla první verze jeho baletu \"Kratt\" a započal práci na operách \"Posvátné jezero\" (\"Puhajarv\") a \"Vlkodlak\" (\"Libahunt\"), jež nedokončil. Roku 1944 uprchl před postupem Rudé armády do Švédska, kde nadále žil. Teprve od roku 1965 se jeho díla začala opět hrát v Estonsku a byl to úspěch inscenace jeho baletu \"Kratt\" v tallinnském divadle opery a baletu roku 1966, který mu přinesl zakázku na celovečerní operu pro toto divadlo. Návrh mu předložil a námět navrhl režisér divadla Estonia Arne Mikk. Ten rovněž navrhl básníka Jaana Krosse jako libretistu.\nPříběh Barbary von Tisenhusen, šlechtičny obžalované rodinným soudem z nelegálního svazku s písařem, kterou její bratři za trest utopili v zaledněném jezeře, zachycuje poprvé kronika Balthasara Rüssowa z roku 1578. Později se stal předmětem řady literárních děl, například jedné z nejslavnějších balad básnířky Marie Underové. Podkladem libreta k Tubinově opeře se stala povídka Aino Kallasové, která vyšla poprvé ve finštině roku 1923. O rok později ji do estonštiny přeložil spisovatel Friedebert Tuglas.\n\nSkladatel pracoval na opeře rychle – jak psal, „měl jsem, pocit, že musím napsat celou operu rychle a přímo, jinak bych ztratil nit“. 26. ledna 1968 dokončil klavírní výtah a 1. června orchestraci.\n\nK hudebnímu materiálu opery Tubin napsal: „Celá opera je ve skutečnosti založena na jediném tématu. Na začátku zní passacaglia z devíti tónů v základní formě, pak pozpátku, pak v zrcadlově převrácené formě, pak pozpátku v zrcadlovém převratu atd. Celá hudba je založena na tomto základním tématu. Nejprve jsem to udělal prostě proto, že jsem chtěl, abych zjistil, co se dá udělat s jediným tématem, ale potom jsem také zjistil, že povídka Aino Kallasové má ustavičný pohyb – od svatby až k díře v ledě. Tento pohyb je umně udržován celou dobu, a proto jsem se i já snažil dát hudbě podobnou strukturu. Zbývala jen otázka, jak téma proměňovat, aby dodalo charakter každé situaci.“ Způsob, jakým tuto otázku vyřešil, nazývá Jacques Tricot „velkolepým“. Podle něj hudba opery „popisuje divokost, zuřivost, pýchu, krutou aroganci této kasty německého zemanstva, která tehdy vládla Estonsku.“ Podobně se vyjadřuje Harri Kiisk, který poukazuje mimo jiné na čtvrtý obraz s medvědím zápasem, „jakési kruté scherzo této opery“. Kontrastem k tomu jsou vášnivé i jemně lyrické scény milenců nebo ozvuky lidové hudby, například píseň děvčat ve 2. obraze nebo imitace dud na počátku 3. obrazu. Tubin byl především symfonickým skladatelem, jak o tom svědčí introdukce 3. dějství – hon na uprchlé milence, s jediným vystoupením sboru v celé opeře (za scénou nebo v orchestřišti, v nezvyklém pětipůlovém metru). Přitom však jsou postavy opery výborně charakterizovány.\n\nPremiéra opery se za přítomnosti skladatele konala 4. prosince 1969. Režii měl Udo Väljaots a dirigoval Kirill Raudsepp. Měla velký úspěch a \"Barbara von Tisenhusen\" dosáhla v následujících letech 57 repríz. Další inscenace následovala roku 1990; z ní byla pořízena nahrávka vydaná na CD. Roku 2004 připravil režisér Ago-Endrik Kerge novou inscenaci při příležitosti 100. výročí Tubinova narození.\n\nNa základě tohoto úspěchu vyzval Arne Mikk Tubina k napsání nové opery, opět na téma historické povídky Aina Kallasové. Nová opera s názvem \"Farář z Reigi\" (\"Reigi õpetaja\") byla dokončena roku 1971, ale problémy se sovětskou cenzurou způsobily značné odklady jejího uvedení, ke kterému došlo až roku 1979 v tartuském divadle Vanemuine.\n\nKritik Rob Barnett přirovnává Tubinův hudební styl v této opeře k Sergeji Prokofjevovi a nazývá Tubina „pobaltský Puccini“. Arthur Jacobs, kritik časopisu \"Opera\", shledává v hudbě příbuznost s Dmitrijem Šostakovičem. Kritik Financial Times Georg Loomis k tomu přidává Jeana Sibelia a Arthura Honeggera.\n\n\"Barbara von Tisenhusen\" je, měřeno počtem představení, dosud nejúspěšnější estonskou operou. Je také označována za nejlepší estonskou operu.\n\n\nOdehrává se v Livonsku (Tallinnu (Revalu), Rõngu, Rannu a okolí) roku 1551.\n\"(1. obraz) Velký gildovní dál v Revalu, zimní večer.\" Slaví se svatba šlechtického páru, Egberta von Yxkylla a Alleth von Risebitter. Vznešení hosté tančí a nevázaně se baví. Šašek baví hosty a necudným žertem zažene nevěstu i ženicha; pak upozorní na jinou přítomnou dívku, Barbaru von Tisenhusen. A ta je skutečně středem pozornosti všech, zejména mladých šlechticů, a to nejen díky svým šatům, zlatým od hlavy až k patě, a těžkým šperkům.\n\nFarář Friesner se v rozhovoru s Barbařinou tetou a pěstounkou Annou von Tödwen obává o dívčinu duši, je-li tak přivyklá přepychu, ale Anna bere vinu na sebe. Jak podotýká její manžel Johann, nemohli mít vlastní děti, a tím více hýčkají dceru zemřelého Annina bratra.\n\nMezitím mladíci obletují Barbaru, ale narazí na dívčiny přísné strážce – její bratry Jürgena, Reinholda a Bartholomea. Ti přísně střeží Barbařinu čest.\n\nHerald ohlašuje začátek pochodňového tance. Všichni oslavující se vyhrnou na ulici. I zde se všechny oči otáčejí k Barbaře, ale méně příznivě a jirchář ji pro její úbor nazývá „nevěstkou babylónskou“. Za to, co stály její šaty, by se dalo postavit přístřeší pro tisíc lidí. Barbara je touto výčitkou do hloubi duše raněna. Jirchářův hlas se shoduje s hlasem jejího svědomí. Okamžitě se rozhoduje odejít a ani bratrům, ani tetě Anně se ji nepodaří zadržet.\n\n\"(2. obraz) Kout v zahradě zámku Rõngu, léto.\" Dívky z vesnice pracují na zahradě a zpívají si k tomu (píseň \"Peretütan neitsikene\"). Služka přivádí Triin a jejího mladého bratra, jehož učí Barbara číst.\n\nPřichází Barbara oděná prostě, skoro jako venkovanka. Zdraví dívky a zapisuje si lidovou píseň, kterou jí Triin předzpěvuje (\"Mina üksi, vaenelapsi\"). Poté dává chlapci lekci ze čtení a schválně mu dává číst pasáž nabádající vrchnost ke spravedlivému zacházení s poddanými pod Božím dohledem.\n\nJohann von Tödwen s farářem Friesnerem se shodují v odsudku barbarských písní. Barbara se zastává prostého lidu, který by si zasloužil méně bití a více škol, ale její bratři to odbydou výsměchem. Přicházejí právě s řadou hostí a všichni se na uvítanou líbají. Barbara si však všimne, že jeden mladík se s nikým nelíbá: vysvětluje jí, že není urozený člověk, nýbrž najatý písař měšťanského původu z Brunšviku jménem Franz Bonnius. Rovněž hry v kostky, so níž se pustí šlechtická společnost, se nesmí účastnit. Barbara s ním tedy hraje v kostky sama a vyptává se ho, odkud pochází a jak se mu v Livonsku líbí. Friesner si již dříve všiml, jak na sebe oba mladí lidé zapůsobili, a odvolává Barbaru. Bonniovi padá v kostkách třikrát šestka, což si vykládá jako příznivé znamení.\n\n\"(3. obraz) Les blíže zámku, letní noc.\" Manželé Tödwenovi vychvalují faráři na procházce svého nového písaře: nepije, neběhá za ženskými, je pilný a uctivý… Friesner se zdrží na místě o něco déle a stane se svědkem milostné schůzky Barbary s Bonniem; činí mu to starosti.\n\n\"(4. obraz) Balkón a přilehlý pokoj na zámku Rannu.\" Barbařini bratři a hosté sledují zábavu odehrávající se na nádvoří: smrtelný zápas loveckých psů s medvědem. Šlechtic s přesýpacími hodinami sází na to, že psi zvítězí do deseti minut. Lidé povzbuzují zápasící šelmy. Barbara už tento pohled nemůže vydržet a nahlas vyčítá ostatním, že mohou sledovat tak krutou podívanou. Utíká do vedlejší místnosti, zatímco její příbuzní pohoršeně komentují její chování.\n\nBonnius přispěchal Barbaru utěšit, objímá ji a zahání její myšlenky, které se točí kolem krve na sněhu. Když se vracejí Barbařini bratři, včas se vzdálí. Ale bratři na dívce vyzvídají a ta jim vzdorně prozradí, že miluje Bonnia a chce si ho vzít. Bratři jsou tímto nápadem pohoršeni a Jürgen doporučuje sestře, aby si prostudovala Bernauské (Pärnu) usnesení. Vbíhá šlechtic, který prohrál sázku, a zlostně rozbíjí své přesýpací hodiny o zem.\n\n\"(5. obraz) Uvnitř kostela v Rannu.\" barbara se zdržuje i po konci mše. V modlitbě hovoří se svou zesnulou matkou. Když ji Friesner vyruší, vyptává se ho na Bernauské usnesení. Farář usnesení cituje: pokud by se urozená dívka provdala bez svolení rodiny za neurozeného muže, patří jim oběma trest smrti v hladomorně. Barbara protestuje proti tomuto zákonu, podlému a hloupému. Přiznává se faráři ke své lásce k písaři Bonniovi. Friesner ji vážně varuje; od svých příbuzných se nikdy nedočká souhlasu. Ale Barbara raději zemře hladem, než aby se vzdala Bonnia. Na její žádost jí Friesner žehná, Barbara odchází promluvit se svými bratry.\n\n\"(6. obraz) Rytířský sál na zámku Rannu, temná noc.\" Sluha vyvolává poplach: Barbara a Bonnius uprchli. Rozzuření bratři dávají napsat dopis rychtářům podléhajícím Řádu, aby oba uprchlíky zatkli, a sami se je chystají hledat. Když však chce napsat do listu slova „naše bývalá sestra“, udeří ho: soudit Barbaru náleží rodině Tisenhusenů a nikomu jinému.\n\nPlačící Anna se je snaží mírnit, ale marně. Bratři míní, že jejich čest byla hrubě pošpiněna a že jejich sestra se zachovala jako poběhlice. Svolávají biřice a vydávají se na tři různé strany.\n\nHudba a zpěv sboru za scénou (\" Mind ei näri nälg ega uni\") popisují hon na Barbaru a Bonnia.\n\n\"(7. obraz) Zasněžená krajina, večer.\" Unavení Barbara a Bonnius nacházejí jeskyni, v nichž si chtějí odpočinout. Již uhnali tři koně. Bonnius odchází do vesnice sehnat dalšího – zítra v noci budou na litevské hranici. Uprchlíci se ujišťují o vzájemné lásce. Barbara je vyčerpána a ulehá k odpočinku, Bonnius jí dodává odvahy a naděje a běží pryč.\n\nBarbara usne. Nedlouho poté vyslídí stopaři její úkryt a pronásledovatelé vstoupí do jeskyně. Bratr Reinhold jí položí meč na krk a Barbara procitne. Bez odporu se jim vzdává a odchází s nimi. Ještě duchapřítomně přesvědčí bratra, že se Bonnius nevrátí, když uvidí jejich stopy, a že je tedy zbytečné na něj čekat. Reinhold za uprchlým písařem posílá jen pár mužů a se zbytkem výpravy se vrací na Rannu.\n\n\"(8. obraz) Rytířský sál na hradě Rannu s Tisenhusenovským erbem.\" Anna von Tödwen hořce pláče, její manžel se ji snaží uklidnit. Scházejí se členové rodu Tisenhusenů k čestnému soudu nad Barbarou. Jednání předsedá starý Tisenhusen z Konguty, je přítomen i Friesner jako Barbařin zpovědník. Jürgen pronáší obžalobu sestry z nezákonného vztahu s Bonniem. Barbara se bez rozpaků přiznává; prosila bratry o svolení k sňatku i za cenu vzdání se věna, ale ti odmítli, a proto chtěla utéci do cizí země. Bonnia považuje za svého manžela; neoddal je kněz, ale sám Bůh. Rozhořčení a urážky příbuzných se jí nedotýkají, nelituje svého činu a ví, jaký ji čeká trest. Dokonce tvrdí, že se Bonius přijde pomstít. Nehledá ani nečeká obhájce, nechtějí-li jimi býti její vlastní bratři.\n\nFriesner žádá členy rodinného soudu o milosrdenství, ale je odbyt. Jürgen žádá, aby soud nechal potrestání Barbary na uvážení jejích bratrů. Všichni členové soudu až na Johanna von Tödwen povstáním vyjádří souhlas s tímto řešením.\n\n\"(9. obraz) Zasněžená krajina, břeh jezera Võrtsjärv (Wirzsee).\" Barbařini bratři ji přivádějí k zamrzlému jezeru. Nařídí poddaným rolníkům vysekat do ledu díru. Friesner se snaží naposledy pohnout Jürgena k tomu, aby nevztahoval ruku na život vlastní sestry, ale bez úspěchu. Ani Barbaru se mu nepodaří přesvědčit k lítosti a pokoře: není si vědoma žádného hříchu a ničeho nelituje ani se nebojí.\n\nBarbara přistupuje k vysekanému otvoru a poznamenává jen, že voda je chladná. Jürgen vyzývá rolníky, aby shodili Barbaru do vody, ale ti se i před výhrůžky vzepřou: bratři Tisenhusenové na ně byli vždy krutí, zato ona byla vždy dobrá k jejich ženám a dětem. Tisenhusenům nezbývá než vhodit Barbaru do ledové vody sami. Friesner na kolenou volá: Bože, proč jsi nás opustil?\n\nTři flétny, tři hoboje, dva klarinety, dva fagoty; čtyři lesní rohy, tři trubky, tři pozouny, tuba; tympány, bicí souprava; celesta; smyčcové nástroje (housle, violy, violoncella, kontrabasy).\n\n"}
