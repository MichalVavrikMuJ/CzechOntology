{"id": "987913", "url": "https://cs.wikipedia.org/wiki?curid=987913", "title": "Attention", "text": "Attention\n\n\"Attention\" je píseň, se kterou bude Vilija Matačiūnaitė reprezentovat Litvu na Eurovision Song Contest 2014 v Kodani, Dánsku.\n\nVilija Matačiūnaitė byla zvolena reprezentantkou 1. března 2014 v litevském národním výběru nazvaném \"Eurovizijos 2014\", kdy zvítězila ve finále proti Vaidasu Baumilu a Mie, kteří si připravili svou verzi písně \"Attention\". Během národního kola byla první vybrána píseň, poté až interpret.\n"}
{"id": "987915", "url": "https://cs.wikipedia.org/wiki?curid=987915", "title": "Mohrovy vážky", "text": "Mohrovy vážky\n\nMohrovy vážky (anglický termín je Westphal balance) měří hustotu kapaliny vyvážením vztlakové síly tělíska o kalibrovaném objemu, které ponořujeme do kapaliny (=na základě Archimédova zákona). Vážky se vyváží ve stavu mimo kapalinu (s dobře očištěným tělískem) a po ponoření do kapaliny se vyváží znovu pomocí několika kalibrovaných závaží; rameno váhy má vyznačeno (nebo opatřeno háčky) devět pozic, do kterých se nechají zavěsit závaží; největší reprezentuje hustotu 1 g/cm (podle pozice až 9 g/cm), menší 0,1 g/cm a případné třetí 0,01 g/cm. Podle umístění závaží po vyvážení se pak určí hustota. V některých provedeních mohou vážky být vyvážené pro hustotu 1 g/cm a opatřeny dalším závažím pro zavěšení na opačnou stranu ramena, podle toho, zda měříme hustotu větší, nebo menší, než 1 g/cm. Součástí je tedy zpravidla vhodná skleněná nádoba (odměrný válec) pro měřenou kapalinu.\n"}
{"id": "987925", "url": "https://cs.wikipedia.org/wiki?curid=987925", "title": "Mimozemšťané a hvězdy", "text": "Mimozemšťané a hvězdy\n\nMimozemšťané a hvězdy je název českého výboru z vědeckofantastických povídek německého (NDR) spisovatele Erika Simona. Knihu vydalo roku 1990 nakladatelství Albatros jako 191. svazek své edice Knihy odvahy a dobrodružství. Výbor uspořádal Ivo Železný, povídky přeložila Jitka Soukupová. \n\nVýbor je rozdělen do tří oddílů:\n\n\n"}
{"id": "987931", "url": "https://cs.wikipedia.org/wiki?curid=987931", "title": "13. dělostřelecký pluk", "text": "13. dělostřelecký pluk\n\n13. dělostřelecký pluk „Jaselský“ je dělostřelecký útvar Pozemních sil Armády České republiky určený k poskytování přímé či všeobecné palebné podpory mechanizovaným útvarům při vedení všech druhů bojové činnosti. Příslušníci jednotky se mohou také podílet na střežení důležitých objektů a prostorů na území České republiky a spolupracovat s Policií České republiky. Pluk byl vytvořen 1. prosince 2013 v posádce Jince jako nástupce 13. dělostřelecké brigády. 13. dělostřelecký pluk je vyzbrojen samohybnými kanónovými houfnicemi ShKH vz. 77, lehkými průzkumnými a pozorovacími systémy LOS či dělostřeleckými radiolokátory Arthur. Organizační strukturu jednotky tvoří kromě velitelských a podpůrných prvků 131. a 132. dělostřelecký oddíl.\n\n\n"}
{"id": "987932", "url": "https://cs.wikipedia.org/wiki?curid=987932", "title": "Seznam medailistek na mistrovství světa v sportovní gymnastice žen (přeskok)", "text": "Seznam medailistek na mistrovství světa v sportovní gymnastice žen (přeskok)\n\nTento seznam uvádí přehled medailistek na mistrovství světa ve sportovní gymnastice v přeskoku, který byl na program světových šampionátů zařazen poprvé v roce 1950.\n"}
{"id": "987933", "url": "https://cs.wikipedia.org/wiki?curid=987933", "title": "Amazing", "text": "Amazing\n\n\"Amazing\" je píseň rusko–estonské zpěvačky Tanji. Dne 1. května byla v národním estonském kole \"Eesti Laul 2014\" vybrána, aby reprezentovala Estonsko na Eurovision Song Contest 2014 v Dánsku. Na písní spolupracovalia sama zpěvačka s Timem Vendtem.\n\nSpolu s Tanjou, vystoupili během národní kola tři doprovodní zpěvačky (Marilin Kongo, Kaire Vilgats a Marvi Vallaste) a jeden tanečník (Argo Liik).\n"}
{"id": "987935", "url": "https://cs.wikipedia.org/wiki?curid=987935", "title": "Spálený vrch (Ještědsko-kozákovský hřbet)", "text": "Spálený vrch (Ještědsko-kozákovský hřbet)\n\nSpálený vrch (660 m n. m.) je vrch v okrese Liberec Libereckého kraje. Leží asi 1,5 km jihovýchodně od obce Kryštofovo Údolí na příslušném katastrálním území. Je součástí Přírodního parku Ještěd.\n\nHora náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Rozsošský hřbet a části Černohorský hřbet.\n\nAutomobilem či vlakem lze nejblíže dojet do Kryštofova Údolí, odkud vedou lesní cesty na Spálený vrch jižně blízko vrcholu. Severně vede žlutá turistická značka, východně zelená (přes Rozsochu).\n"}
{"id": "987941", "url": "https://cs.wikipedia.org/wiki?curid=987941", "title": "Zima 1929 v Evropě", "text": "Zima 1929 v Evropě\n\nZima v letech 1928/1929 byla v Evropě nejstudenější zimou 20. století, kdy nad kontinent pronikl mrazivý vzduch ze Sibiře. Po vcelku mírném prosinci 1928 nastalo po Novém roce extrémní ochlazení, které vydrželo až do konce března: 62 dní po sobě nevystoupila teplota nad bod mrazu. Ve Stecherově mlýně u Litvínovic byla 11. února naměřena dosud nejnižší oficiálně potvrzená teplota na území České republiky: -42,2 °C. V roce 1929 zamrzlo Baltské moře i kanály v Benátkách. Zima způsobila mnoho požárů způsobených intenzivním topením i zamrznutím vody v hasičských stříkačkách, zničena byla většina ovocných stromů, významně také poklesly stavy divoké zvěře. Dalším problémem byly velké přívaly sněhu (v centru Prahy 120 cm, na horách přes čtyři metry), pod jeho vahou se prolomila mj. 25. února střecha Maroldova panoramatu. Byl velký nedostatek uhlí, železniční doprava byla paralyzována, takže byla ve druhé polovině měsíce února zrušena školní výuka.\n\nZima 1928/1929 byla mimořádně chladná − podle měření v Klementinu se tříměsíční zimní období 1928/29 (prosinec až únor) dostalo na třetí místo v pořadí za ještě studenější případy na přelomu let 1829/30 a 1798/99, samotný únor 1929 se stal s průměrnou teplotou -11,0 °C nejstudenějším měsícem století. Tato mimořádně studená zima následovala po sérii teplých zim a ani zimy bezprostředně následující se jí vůbec nepřiblížily. V únoru 1929 se navíc udržovala extrémně vysoká sněhová pokrývka – v centru Prahy leželo skoro deset týdnů kolem 30 cm sněhu, v Klementinu naměřili největší výšku 45 cm 26. února 1929, což je od té doby rovněž rekord. Tento průběh zimy měl i značné důsledky − půda místy promrzla až do hloubky jednoho metru, v roce 1929 odumřelo asi 50 % všech ovocných stromů, rovněž tak přezimující polní kultury byly značně zdecimovány, ze sypkého sněhu se tvořily snadno vysoké závěje, což způsobovalo opakované dopravní kalamity.\n\n"}
{"id": "987942", "url": "https://cs.wikipedia.org/wiki?curid=987942", "title": "Ladislav Snopek", "text": "Ladislav Snopek\n\nLadislav Snopek (10. prosince 1919, Mařatice − 4. října 2010, Bratislava) byl slovenský sochař a medailér.\n\nNejznámější výtvarné tvorba:\n\n\n"}
{"id": "987944", "url": "https://cs.wikipedia.org/wiki?curid=987944", "title": "Ladislav Pataki", "text": "Ladislav Pataki\n\nLadislav Pataki (20. června 1946, Nové Zámky − 5. dubna 2007, San Jose, Kalifornie, USA) byl slovenský atlet (koulař a diskař), později také běžec a trenér. \n\nNarodil se a vyrůstal v Nových Zámcích. V roce 1964 se stal juniorským mistrem Československa a rekordmanem ve vrhačských disciplínách. Po ukončení sportovní kariéry získal v roce 1971 doktorát na Univerzitě Komenského v Bratislavě z kineziologie, v roce 1977 získal titul kandidáta věd (CSc.). ze sportovních věd.\n\nV šedesátých a sedmdesátých letech patřil k předním československým koulařům. Jeho osobní rekord 18,64 m patří stále do první desítky nejlepších slovenských výkonů.\n\nPo dokončení svého prvního doktorátu začal svou kariéru v roce 1972 jako hlavní trenér československé reprezentace v hodu diskem. V Československu zastával různé funkce v oblasti sportu.\nV roce 1985 se svou manželkou a dcerou emigroval z Československa a usadil se v Los Gatos, v Kalifornii. Jako veterán zvítězil na mistrovství světa v roce 2001 ve své věkové kategorii a utvořil i světové rekordy ve vrhu koulí a diskem.\n\nV roce 2006 mu v České republice operovali zhoubný nádor mozku, pak byl léčen i chemoterapií. Po neúspěšné léčbě se vrátil do San Jose, kde ve věku 60 let zemřel.\n\nV USA pokračoval ve své kariéře sportovního vědce. Začal také rozvíjet obchodní kariéru v obchodě s potravinovými doplňky.\n\nV roce 2006 byl ředitelem výzkumu a vývoje firmy AmerElite Solutions.\n\n"}
{"id": "987946", "url": "https://cs.wikipedia.org/wiki?curid=987946", "title": "Katinka", "text": "Katinka\n\nKatinka (\"Prunus domestica\" 'Katinka') je ovocný strom, kultivar druhu slivoň z čeledi růžovitých. Plody střední, s červenofialovou slupkou, ojíněné, vhodné pro konzum i na zpracování. Zraje koncem července. Pološvestka.\n\nByla vypěstována v Německu, zkřížením odrůd 'Ortenauer' a 'Ruth Gerstetter'. \n\nRůst střední. Plodnost pravidelná, vysoká, plodí brzy po výsadbě. Samosprašná odrůda. Zraje koncem července. \n\nPlod podlouhlý, malý až střední velikosti. Slupka modrofialová, ojíněná. Dužnina je zelenožlutá, chutná, obvykle jde dobře od pecky. \n\nTolerantní k šarce. Velmi odolná k mrazu.\n\n"}
{"id": "987949", "url": "https://cs.wikipedia.org/wiki?curid=987949", "title": "Španělské letectvo", "text": "Španělské letectvo\n\nŠpanělské letectvo (španělsky \"Ejército del Aire\", doslova \"Vzdušné vojsko\") představuje vzdušné síly španělské armády, které disponují početnou leteckou flotilou. Španělské námořnictvo (\"Armada Española\") disponuje vlastní leteckou flotilou včetně letky palubních letounů letadlové lodě Juan Carlos I (L61) zatímco letectvo pozemních sil (\"Ejército de Tierra\") má letku vrtulníků.\n\nOrganizačně se španělské letectvo člení na samostatná letecká velitelství:\n\nLetecké velitelství centrální oblasti disponuje na letišti v Torrejónu letkou stíhacích letounů F/A-18A+/B+ Hornet, letkou letounů CL-215 a CL-415, VIP perutí letounů A310 a Falcon 900, smíšenou letkou se stroji Boeing 707, C-212 Aviocar a Falcon 20 a také perutí proudových cvičných letounů C-212 a C-101 Aviojet. Letka dopravních letounů CN-235 a C-295 operuje ze základny Getafe. Ve Valladolidu je dislokována letka transportních letounů C-212 a na letišti Cuatro Vientos smíšená letka strojů AS332, AS532, C-212 a CN-235.\n\nBojové útvary MAESTu zahrnují letku stíhacích letounů Eurofighter Typhoon a peruť námořních hlídkových letounů P-3A/B/M na základně v Morónu, křídlo stíhacích letounů Mirage F1M/BM v Albacete (letouny F1 byly vyřazeny v roce 2013 po 38 letech služby, jejich úkoly převzaly moderní stroje Typhoon) a křídlo stíhacích letounů F-5M v Badajozu.\n\nVelitelství východní oblasti má k dispozici letku se třemi perutěmi stíhacích letounů F/A-18A+/B+ Hornet a křídlo dopravních a tankovacích letounů KC/C-130H Hercules na letecké základně v Zaragoze.\n\nVelitelství MACAN odpovídá za obranu Kanárských ostrovů. Jeho součástí je peruť stíhacích letounů F/A-18A Hornet a smíšená peruť námořních hlídkových letadel F-27 a vrtulníků pátrání a záchrany AS332 na letišti v Las Palmas.\n\n"}
{"id": "987950", "url": "https://cs.wikipedia.org/wiki?curid=987950", "title": "Hanita (slivoň)", "text": "Hanita (slivoň)\n\nHanita (slivoň) (\"Prunus domestica\" 'Hanita (slivoň)') je ovocný strom, kultivar druhu slivoň z čeledi růžovitých. Plody střední, s modrou slupkou, ojíněné, aromatické, vhodné pro konzum i na zpracování. Zraje koncem srpna.\n\nHanita byla vypěstována v Německu, zkřížením odrůd 'President' a 'Auerbacher'.\n\nRůst bujný, později střední. Plodnost vysoká, plodnost nastupuje brzy po výsadbě, je pravidelná. Samosprašná odrůda. Málo náročná odrůda.\n\nPlod podlouhlý, střední. Slupka modrá, ojíněná. Dužnina je zelenožlutá, chutná, obvykle jde dobře od pecky.\n\nTolerantní k šarce.\n\n"}
{"id": "987951", "url": "https://cs.wikipedia.org/wiki?curid=987951", "title": "Sevastopolská městská rada", "text": "Sevastopolská městská rada\n\nSevastopolská městská rada ( , ) je zákonodárný orgán města Sevastopol. 18. března 2014 byl Krym anektován Ruskem a rada přejmenována na Zákonodárný orgán Sevastopolu ( ). \n\nÚzemí spadající pod městskou radu Sevastopol je jednou z administrativně-územních jednotek Krymského poloostrova. Podle ukrajinské ústavy je jedním z 27 regionů Ukrajiny, jako město se zvláštním statusem spadá přímo pod ukrajinskou vládu. Od ruské anexe 18. března 2014 je fakticky jedním z 85 subjektů Ruské federace, jako federální město spadá přímo pod ruskou vládu. Skládá se ze čtyř administrativních obvodů, rajónů. Dva z nich (Gagarinský a Leninský) zahrnují výhradně městské části Sevastopolu, další dva (Belaklavský a Nachimovský) zahrnují 1 město (Inkerman), 28 obcí, 1 osadu.\n"}
{"id": "987955", "url": "https://cs.wikipedia.org/wiki?curid=987955", "title": "Johann Pabst (poslanec Říšské rady)", "text": "Johann Pabst (poslanec Říšské rady)\n\nJohann Pabst (21. srpna 1860 Hofkirchen an der Trattnach – 29. prosince 1926 Perchtoldsdorf) byl rakouský křesťansko sociální politik, na počátku 20. století poslanec Říšské rady.\n\nV časném věku osiřel, brzy musel začít pracovat. Nastoupil do lékárnické laboratoře, později působil v obchodu. Ve věku 24 let se osamostatnil jako živnostník. Sám se vzdělával. V roce 1894 se stal předsedou svazu obchodníků ve Vídni. Od roku 1897 byl členem vídeňské obchodní komory. Byl prezidentem Říšského svazu obchodnických svazů a obchodních družstev Rakouska a dalších obchodnických spolků. Byl nazýván \"vůdcem rakouského obchodnictva\". Angažoval se politicky v Křesťansko sociální straně Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 15. Profesně byl k roku 1907 uváděn jako obchodník a člen obchodní komory. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení. V Říšské radě byl členem různých výboru a zaměřoval se na témata související s podnikáním a živnostmi. Měl mj. podíl na podobě zákona o kvalifikačních zkouškách v obchodních živnostech, o podomním obchodě a o potravinách. Od roku 1905 byl členem pracovní a od roku 1909 i živnostenské poradní skupiny při ministerstvu obchodu.\n"}
{"id": "987957", "url": "https://cs.wikipedia.org/wiki?curid=987957", "title": "Positioning", "text": "Positioning\n\nPositioning je klíčovým prvkem marketingové strategie a marketingové komunikace. Má za cíl, aby značka zaujala odlišný postoj v mysli zákazníka, vzhledem ke konkurenčním značkám. Firmy používají tuto strategii buď s důrazem na charakteristické rysy jejich značky, nebo se můžou pokusit o vytvoření vhodné image prostřednictvím reklamy.\n\nBrand positioning lze přeložit jako stanovení pozice značky. Jedná se o klíčovou podnikovou strategii, jejímž cílem je zajistit žádoucí image značky a její diferenciaci od konkurence. Toho se dosahuje tím, že se vyzdvihují a zdůrazňují jedinečné vlastnosti a aspekty značky, která tvoří tzv. hodnotovou propozici značky.\nJde o systematické vytváření vjemů, názorů a postojů v myslích zákazníků, spojených se značkou podniku. Lze tedy mluvit o umisťování informací do mysli zákazníka a o vyvolání pocitů a psychických procesů spojených s kvalitou značky, image, poměru ceny a kvality atp. Jedná se o způsob, jakým se lze vymezit vůči konkurenci.\n\nKotler definuje 5 hodnotových propozic stanovených na porovnání ceny a užitku:\nProduct positioning je metoda, za pomoci které docílíme proniknutí produktu do povědomí cílových zákazníků. Společnosti se proto snaží své produkty v myslích potenciálních zákazníků odlišit, aby v co největší míře vynikal v konkurenčním prostředí. Pokud by tak podnik nečinil, značně by snižoval pravděpodobnost úspěchu produktu na trhu. Při tvorbě marketingových plánů by tedy měl zastávat klíčovou pozici.\n\nProduct positioning můžeme definovat jako způsob vnímání určitého výrobku nebo služby spotřebitelem ve srovnání s produkty konkurence. Co se Vám vybaví, když zmíníme například značku Ferrari? Pravděpodobně to bude rychlé sportovní auto, červené barvy, které je určitou známkou luxusu a úspěchu.\n\nPositioning obecně řadíme mezi jeden ze strategických nástrojů marketingu. Vedle segmentace trhu, která nám pomáhá rozklíčovat, jací jsou naši cíloví zákazníci (studenti, senioři, pracující ženy, dospívajíc, ad.), product positioning spočívá ve vytvoření způsoby, jak na vybraný segment zapůsobit a získat jeho zájem o produkt. Pokud se zaměříme na nástroje positioningu, ty už lze považovat na nástroje taktické. Proto v rámci positioningu musíme řešit marketingový mix pro určité segmenty nebo pak konkrétní produkty, tj. marketingový mix product positioningu. Pravděpodobně nejvýraznějším prvkem marketingového mixu bude propagace, neboli mix komunikační. Veškeré formy a aktivity marketingové komunikace, jako jsou reklama, direct marketing, product placement, merchandising, sponzoring aj., mají obrovský vliv na vnímání podniku nebo jeho produktů zákazníkem, a to jak pozitivně, tak mnohdy i negativně. Nicméně i ostatní prvky marketingového mixu jsou neméně důležité. Proto by každá společnost měla věnovat velkou pozornost propracování kvalitního a vyváženého marketingového mixu, neboť je základním pilířem positioningu.\n\nRepositioning je ve zjednodušeném pojetí změna identity značky či produktu, vzhledem k ostatním konkurenčním značkám či produktům v kolektivním vnímání cílového trhu. Tento marketingový proces je často i samotnými marketingovými specialisty zaměňován s obecnějším pojmem, a to rebrandingem, což je opět marketingový proces, ovšem zaměřuje se pouze na vytvoření nové identity značky, či produktu, za pomocí odlišností v logu, názvu apod.\n\nRepositioning vyžaduje následující prvky:\n\nPrvní věcí, kterou nutně potřebuje každá značka, aby se na trhu odlišila od konkurence a vybudovala si pevnou pozici, je originální název, logo a hlavní benefit. Ten je zpravidla vyjádřen „claimem“ – firemním sloganem. Jako příklad lze uvést Lidl, který „je levný“. Zde je celkem jasně vidět, kam řetězec pozici své značky umístil, kterou cílovou skupinu hodlá oslovovat a čím se chce odlišit od konkurence. Podobným příkladem je i Globus se svým sloganem „s námi je svět ještě v pořádku“, kde se snaží poukazovat na velmi kvalitní potraviny bez náhražek.\n\nJednoduchým příkladem může být, že pokud se město chce definovat jako klidné lázeňské místo pro celou rodinu, těžko by mělo spolufinancovat například týdenní techno festival. Ten sice sám o sobě může být přínosným projektem, ale nezapadá do celkového konceptu města, rozbourává budovanou značku a ze ziskovéhé projektu tak nakonec může pro město znamenat dlouhodobé ztráty.\n\nNaopak město, které má heslo o tom, že je městem zábavy, by o uspořádání podobného festivalu mělo usilovně bojovat, aby pořádání nezískal nikdo v nejbližším okolí.\n\nSprávným příkladem positioningu můžou být Spojené arabské emiráty. SAE jsou tvořeny sedmi autonomními emiráty. Největším z nich je Abú Zabí, který jako jediný vlastní ropná ložiska. Aby byl každý z emirátů jasně vymezený a nekonkurovali si navzájem, vytvořil si každý emirát své vlastní zaměření a značku, která jej od ostatních odlišuje a vytváří jim svou jedinečnost.\n\nEmirát Dubaj je typický zejména turistickým ruchem, který je dnes jedním z nejdůležitějších příjmů tohoto emirátu. Další emirát Šardžá je naopak místem, kde turisté a obyvatelé emirátů bydlí. Je tomu tak proto, že v Dubaji si můžou dovolit platit nájem jen ti nejbohatší.\n\nBoty značky Crocs se staly gumovým fenoménem. V prvopočátku šlo o obuv určenou pro jachting a jako taková musela splňovat tři základní podmínky: neměla klouzat, tvořit šmouhy na lodi a být odolná proti účinkům slané vody. Lehkost (cca 200 g) navozuje pocit, že člověk chodí téměř bosý.Tato velice oblíbená alternativa obuvi se dostala do povědomí spotřebitelů velice rychle. Je jasným příkladem perfektního zacílení. Díky nespočetnému napodobování a kopírování těchto bot se právě značka Crocs stala jakýmsi vyjádřením prestiže. Originální Crocsy jsou i 8krát dražší než laciné napodobeniny. Ovšem rozdíly jsou opravdu velmi znatelné. S Crocsy se setkáváme dennodenně, jak doma místo klasických domácích přezůvek, tak ve školách a venku na procházkách. Staly se součástí našich životů.\n\nJednoduchým příkladem může být Skotsko a skotská sukně. Ve Skotsku už nikdo v tradičních sukních nechodí, ale lidé si to s tím stále spojují. A právě na tom byla postavena hlavní propagace.\n\n"}
{"id": "987958", "url": "https://cs.wikipedia.org/wiki?curid=987958", "title": "Robert Pattai", "text": "Robert Pattai\n\nRobert Pattai (9. srpna 1846 Štýrský Hradec – 30. září 1920 Vídeň) byl rakouský právník a křesťansko sociální politik, na přelomu 19. a 20. století poslanec Říšské rady a předseda Poslanecké sněmovny Říšské rady.\n\nStudoval na technické vysoké škole v rodném Štýrském Hradci, potom absolvoval právní fakultu na univerzitě. Roku 1872 získal titul doktora práv. V letech 1876–1903 působil ve Vídni jako advokát. V roce 1901 se stal členem Říšského soudu. Angažoval se i politicky. Byl antisemitsky orientován (získal přezívku \"salonní antisemita\"). Zpočátku byl stoupencem všeněmeckého hnutí okolo Georga von Schönerera, brzy se ale přiklonil ke Křesťansko sociální straně Rakouska, v které patřil mezi její hlavní politiky. V letech 1899–1915 byl poslancem Dolnorakouského zemského sněmu.\n\nV letech 1909–1911 zastával funkci předsedy Poslanecké sněmovny Říšské rady. Díky svým hlubokým znalostem v oblasti techniky i práva byl členem mnoha parlamentních výborů a podílel se na znění četných zákonů. Angažoval se v rozvoji železniční sítě. Po porážce křesťanských sociálů ve volbách do Říšské rady roku 1911 již se v politice výrazněji neexponoval. V roce 1917 se ovšem stal členem Panské sněmovny (horní, nevolená komora Říšské rady).\n\nNa konci 19. století se zapojil i do celostátní politiky. Ve volbách do Říšské rady roku 1885 získal mandát v Říšské radě (celostátní zákonodárný sbor) v městské kurii, obvod Vídeň, VI. okres. Za týž obvod uspěl i ve volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, za obvod Dolní Rakousy 13. Profesně byl k roku 1907 uváděn jako člen zemského výboru.\n\nV roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení.\n"}
{"id": "987959", "url": "https://cs.wikipedia.org/wiki?curid=987959", "title": "Anglicko-italský pohár", "text": "Anglicko-italský pohár\n\nAnglicko-italský pohár byla mezinárodní klubová soutěž ve fotbale, které se účastnili zástupci Anglie a Itálie. Založil ji v roce 1970 italský manažer Gigi Peronace poté, co vítěz Anglického ligového poháru Swindon Town FC nemohl hrát Pohár veletržních měst, protože byl účastníkem třetí nejvyšší soutěže. Pohár se konal do roku 1973, v letech 1976 až 1986 byl obnoven pro poloprofesionální týmy z nižších soutěží a pak se hrál ještě v letech 1992 až 1996, kdy byla zrušen pro nezájem klubů a rostoucí násilí mezi diváky.\n\n\n"}
{"id": "987960", "url": "https://cs.wikipedia.org/wiki?curid=987960", "title": "Tjolöholm", "text": "Tjolöholm\n\nHrad Tjolöholm \"(švédsky: Tjolöholms slott)\" je zámek, vybudovaný v letech 1898–1904 ve švédské provincii Halland.\nZámek byl postaven ve stylu Arts and Crafts architektem Larsem Wahlmannem.\nV roce 2010 zde byl režisérem Larsem von Trierem natáčen úspěšný film Melancholia.\n\nTjolöholm se nachází na poloostrově u Kungsbackého fjordu, na pobřeží Kattegatské úžiny.\n\nV těsné blízkosti zámku je Tjolöholmský kostel, který byl postaven jako kaple pro zaměstnance. Na rozdíl od jiných staveb u Tjolöholmu, není kostel navržen Wahlmannem, ale göteborským architektem Hansem Hedlundem. Architektonický styl je podobný jako u hradu. Kostelní věž nemá střechu běžného typu, ale splývá s hradební zdí.\n\n\n"}
{"id": "987961", "url": "https://cs.wikipedia.org/wiki?curid=987961", "title": "OTO Melara", "text": "OTO Melara\n\nOTO Melara je italská zbrojní firma s továrnami v Brescii a La Speziu. Vznikla v roce 1905 jako společný podnik britské firmy Vickers a italské Terni. Název OTO Melara nese od roku 1953. Od 1. ledna 2016 je součástí mnohonárodní korporace Leonardo S.p.A., dříve Leonardo-Finmeccanica. \n\nMezi nejznámější zbraně společnosti z období po druhé světové válce patří 105mm houfnice OTO Melara Mod 56, která se nachází ve službě v několika státech po celém světě, a 76mm kanón OTO Melara námořní kanón, který zařadilo do výzbroje 53 vojenských loďstev a je instalován na více než 1000 plavidlech.\n\n"}
{"id": "987962", "url": "https://cs.wikipedia.org/wiki?curid=987962", "title": "Julius Prochazka", "text": "Julius Prochazka\n\nJulius Prochazka (20. listopadu 1863 Vídeň – 9. května 1916 Vídeň) byl rakouský křesťansko sociální politik, na přelomu 19. a 20. století poslanec Říšské rady.\n\nJeho otec byl vojenským krejčím. Julius se vyučil obchodníkem. Angažoval se politicky v Křesťansko sociální straně Rakouska, v níž se profiloval jako odborník na sociální politiku. Patřil v tomto ohledu mezi hlavní rivaly a protivníky sociálně demokratického předáka Viktora Adlera. V roce 1898 se stal ředitelem nově založeného vídeňského městského úřadu pro zpostředkování práce. V letech 1902–1908 byl poslancem Dolnorakouského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) ve všeobecné kurii, 2. volební obvod: Vídeň, III.-IV. a X.-XI. okres. Za týž obvod uspěl i ve volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, za obvod Dolní Rakousy 7. Profesně byl k roku 1907 uváděn jako zemský poslanec a ředitel městského úřadu práce ve Vídni. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení.\n"}
{"id": "987964", "url": "https://cs.wikipedia.org/wiki?curid=987964", "title": "Krkonošské centrum environmentálního vzdělávání", "text": "Krkonošské centrum environmentálního vzdělávání\n\nKrkonošské centrum environmentálního vzdělávání (zkratka KCEV) je mediatéka ve Vrchlabí, v níž se nachází knihovna, auditorium, učebna s laboratoří a jednopodlažní garáže. Stavba byla vyprojektována v roce 2009, a veřejnosti zpřístupněna 9. ledna 2013.\nVětšina budovy se ukrývá pod zemí, nad povrch vyčnívá právě o tolik, aby dovnitř mohl proudit dostatek světla. Pro svůj podzemní charakter a environmentální účel si stavba získala přezdívku \"Krtek\".\n\nBěhem týdne v centru probíhají přednášky a externí výuka pro školy, o víkendech je centrum přístupné všem návštěvníkům. Cílem centra je vychovávat případné návštěvníky Krkonošského národního parku tak, aby přírodu neničili, rozuměli jí a měli z ní požitek.\n\nStřecha je zvenku pokryta rozchodníkem, aby maximálně splývala s okolním parkem. Z vnitřní strany je strop z pohledového betonu opracován do rozlámaného polygonu, který má připomínat rozeklané vrcholy Krkonoš. Na hranách betonových ploch je i uvedeno, jakému štítu odpovídá sklon dané části stropu.\n\nBudova je vytápěna tepelným čerpadlem.\nProjekt stál 88 715 080 Kč a jeho realizace byla z většiny zaplacena skrze Operační program Životní prostředí.\n\n"}
{"id": "987967", "url": "https://cs.wikipedia.org/wiki?curid=987967", "title": "Anett Kontaveitová", "text": "Anett Kontaveitová\n\nAnett Kontaveitová (* 24. prosince 1995 Tallinn) je estonská profesionální tenistka. Ve své dosavadní kariéře vyhrála na okruhu WTA Tour jeden singlový turnaj, když triumfovala na travnatém Ricoh Open 2017. V rámci okruhu ITF získala jedenáct titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v dubnu 2019 na 14. místě a ve čtyřhře pak v dubnu 2014 na 260. místě. Trénuje ji Nigel Sears. Dříve tuto roli plnili Peeter Lamp či Glenn Schaap.\n\nV estonském fedcupovém týmu debutovala v roce 2011 únorovým čtvrtfinále druhé světové skupiny proti Španělsku, v němž hladce prohrála obě dvouhry s Martínezovou Sánchezovou a Suárezovou Navarrovou. Estonky pak podlehly 1:4 na zápasy. Do roku 2020 v soutěži nastoupila k dvaceti třem mezistátním utkáním s bilancí 18–7 ve dvouhře a 4–8 ve čtyřhře.\n\nV prosinci 2011 vyhrála singlovou soutěž floridského Orange Bowlu, když na turnaji přehrála hráčky z první třístovky ženské klasifikace, Eugenii Bouchardovou a Julii Putincevovou.\n\nPo boku Taťány Vorobjovové získala deblový titul na Mistrovství Evropy 16letých 2011 po finálové výhře nad nejvýše nasazenou českou dvojicí Barbora Krejčíková a Petra Rohanová.\n\nNa juniorském kombinovaném žebříčku ITF byla nejvýše postavená 10. září 2012 na 4. místě.\n\nNa prvních třech grandslamových událostech sezóny se nejdále probojovala do semifinále dvouhry.\n\nMezi poslední čtveřicí juniorek na Australian Open 2013 podlehla v pozici turnajové desítky Češce Kateřině Siniakové. V semifinále French Open 2012 skončila na raketě druhé nasazené a pozdější německé vítězky Anniky Beckové. Ve Wimbledonu 2012 nenašla recept na pátou nasazenou Kanaďanku Eugenii Bouchardovou.\n\nJediné kariérní finále na majoru odehrála na US Open 2012. Ve čtvrtfinále přešla z pozice turnajové dvanáctky přes nejvýše nasazenou Američanku Taylor Townsendovou. V semifinále vyřadila další americkou juniorku Victorii Duvalovou, hrající na divokou kartu Ve finále však po dvousetovém průběhu podlehla Američance Samanthě Crawfordové, když soupeřka obdržela do soutěže také divokou kartu od pořadatelů.\nV letech 2009 a 2010 se stala vůbec nejmladší mistryní žen Estonska ve dvouhře.\n\nPremiérový titul z okruhu ITF si připsala v lednu 2011 na turnaji Seb Tallink Open IV v rodném Tallinnu, když ve finále zdolala Slovenku Zuzanu Luknárovou. Následně v této úrovni ženského tenisu vyhrála sedm singlových finále v řadě. První divokou kartu do kvalifikace turnaje WTA Tour obdržela na kodaňském E-Boks Open 2012. Po výhře nad favorizovanou francouzskou tenistkou Kristinou Mladenovicovou, prohrála v posledním třetím kvalifikačním kole s Němkou Annikou Beckovou.\n\nPremiérový start v hlavní soutěži WTA Tour zaznamenala v sezóně 2014, když na úvodní lednové události okruhu ASB Classic, konané v Aucklandu, vyhrála tři kvalifikační kola. V posledním z nich přehrála po dvousetové výhře 6–3, 7–6, šestou nasazenou a 144. ženu světové klasifikace Irinu Falconiovou ze Spojených států. V prvním utkání hlavní soutěže pak podlehla Japonce ze třetí stovky žebříčku Sačie Išizuové.\n\nDivokou kartu obdržela do hlavní soutěže turnaje druhé nejvyšší kategorie Premier Mandatory – Miami Masters 2014. V prvním kole nestačila na Američanku Madison Keysovou.\n\nDo premiérového finále na okruhu WTA Tour se probojovala ve 21 letech během debutového ročníku dubnového Ladies Open Biel Bienne 2017, když na cestě do závěrečného boje o titul postupně přehrála britskou světovou osmatřicítku Heather Watsonovou, Rusku Jevgeniji Rodinovou, Belgičanku Elise Mertensovou a po třísetovém průběhu také běloruskou kvalifikantku Aljaksandru Sasnovičovou. Ve finále však nenašla recept na 17letou českou kvalifikantku figurující na 233. pozici Markétu Vondroušovou, jíž podlehla ve dvou setech. V následném vydání žebříčku WTA postoupila z 99. na 74. příčku, jedno místo za svým kariérním maximem.\n\n"}
{"id": "987970", "url": "https://cs.wikipedia.org/wiki?curid=987970", "title": "Rose Leslie", "text": "Rose Leslie\n\nRose Eleanor Arbuthnot-Leslie (* 9. února 1987 Aberdeen), známá jako Rose Leslie, je skotská herečka. Známá je díky roli Ygritte ve fantasy seriálu \"Hra o trůny\".\n\nLeslie se narodila v Aberdeenu, a předtím, než se přestěhovala do Anglie kvůli škole, vyrůstala na Lickleyheadském hradě, který patří její rodině. Jejím otcem je Sebastian Arbuthnot-Leslie, Rose je třetí z pěti dětí. Její rodiče vlastní v Aberdeenshire hrad Warthill pocházející ze 12. století.\n\nVystudovala střední školu v Aberdeenshire a poté soukromou Millfield School v Anglii. Strávila také tři roky na London Academy of Music and Dramatic Art, kde roku 2008 získala bakalářský titul.\n\nV roce 2012 začala chodit s Kitem Haringtonem, který v seriálu \"Hra o trůny\" ztvárnil Jona Sněha. 27. září 2017 pár oznámil zasnoubení a 23. června se v kostele v Aberdeenshire vzali.\n\nLeslie debutovala v roce 2009 v televizním filmu \"New Town\", za který získala Scottish BAFTA za nejlepší herecký výkon. V září a říjnu 2010 vystupovala v Globe Theatre ve hře Nella Leyshona \"Bedlam\". V první řadě televizního dramatu \"Panství Downton\" hrála služebnou Gwen Dawsonovou. Roku 2012 se ujala role divoké Ygritte ve fantasy seriálu \"Hra o trůny\" stanice HBO. V říjnu 2013 oznámila, že bude hrát ve druhé řadě konspiračního dramatického seriálu \"Utopia\". Účinkovala také dramatu \"The Great Fire\" stanice ITV.\n\n"}
{"id": "987977", "url": "https://cs.wikipedia.org/wiki?curid=987977", "title": "Seznam medailistek na mistrovství světa v sportovní gymnastice žen (kladina)", "text": "Seznam medailistek na mistrovství světa v sportovní gymnastice žen (kladina)\n\nTento seznam uvádí přehled medailistek na mistrovství světa ve sportovní gymnastice(kladině), který byl na program světových šampionátů zařazen poprvé v roce 1950.\n"}
{"id": "987978", "url": "https://cs.wikipedia.org/wiki?curid=987978", "title": "Seznam medailistek na mistrovství světa v sportovní gymnastice žen (prostná)", "text": "Seznam medailistek na mistrovství světa v sportovní gymnastice žen (prostná)\n\nTento seznam uvádí přehled medailistek na mistrovství světa ve sportovní gymnastice (prostná), který byl na program světových šampionátů zařazen poprvé v roce 1950.\n"}
{"id": "987979", "url": "https://cs.wikipedia.org/wiki?curid=987979", "title": "Vladimír Hric", "text": "Vladimír Hric\n\nVladimír Hric (* 12. srpna 1948) je bývalý slovenský fotbalový záložník.\n\nV československé lize hrál za Lokomotívu Košice. Nastoupil ve 178 ligových utkáních a dal 11 gólů. Vítěz Slovenského poháru 1977. V roce 1970 byl nominován ke kvalifikačnímu utkání Mistrovství Evropy 1972 proti Finsku, ale zůstal mezi náhradníky. Za juniorskou reprezentaci nastoupil v 1 utkání.\n\n\n"}
{"id": "987981", "url": "https://cs.wikipedia.org/wiki?curid=987981", "title": "Martin (papež)", "text": "Martin (papež)\n\nJméno Martin nosili tři papežové římskokatolické církve. Jméno je odvozeno od jména římského boha války Marta. Martin proto znamená, volně interpretováno, \"bojovný\", \"válečník\", \"Martovi zasvěcený\", \"Martovi oddaný\", \"Martovi náležející\".\n\n\n"}
{"id": "987982", "url": "https://cs.wikipedia.org/wiki?curid=987982", "title": "Křížový merchandising", "text": "Křížový merchandising\n\nKřížový merchandising je marketingovou strategií, která pomáhá prodávajícím firmám dosahovat vyšší tržby. Dosahuje toho propojením různých výrobků, které má ale z logického hlediska zákazník v mysli propojené. Cílem je získat zájem zákazníků a nalákat je, aby při nákupu určitého zboží zakoupili i další produkty, které se u jejich poptávaného zboží vyskytuje. Díky tomu, že je zákazníci mohou vidět společně, je pravděpodobné, že se zvýší prodej obou prodávaných produktů. \n\nKřížové vystavení zboží je volný překlad cross merchandisingu, který vznikl spojením slov cross, což v překladu znamená křížový a merchandise, jehož význam je obchodovat nebo zboží. Jelikož mechandising v podstatě vypovídá o tom, jak obchodovat se zbožím, abychom ho prodali neboli jak zboží v prodejně vystavit, abychom zaujali zákazníka, objevuje se ve volném překladu i slovo vystavení. V České republice je však běžné používat nepřeložený název, tedy Cross merchandising, popř. název s přeložením prvního slova, tedy křížový merchandising, a to proto, že slovo merchandising ještě nemá zažitý překlad, alespoň tedy podle výzkumu.\n\nKřížový merchandising je jednou z metod merchandisingu. Týká se prezentace zboží. Křížový je z důvodu metody prezentace zboží a to tak, že k danému produktu, který chceme nabídnout, se zároveň nabídne ještě další, jež má s prvním vystaveným výrobkem jistou logickou spojitost. Jednodušeji lze říct, že na prodejně vystavíme dva nebo více výrobků, které spolu souvisejí. V maloobchodě lze využít tuto metodu při sestavování stojanů se zbožím, jež umožňují vystavit dva nebo více výrobků, které sice spadají do jiných kategorií, ale mohou být používány společně, nebo se vzájemně nějak doplňují. \n\nPřínos této metody je značný, a to nejen pro maloobchodníky, ale také pro spotřebitele. Pro spotřebitele má křížový merchandising úžasnou schopnost vyzdvihnout veškeré zboží, které se s požadovaným výrobkem pojí, tudíž může představovat úsporu času. V případě kdy zákazník potřebuje oba produkty, nemusí zbytečně obcházet všechny regály a hledat je. Totéž představuje výhodu i pro prodejce, jelikož si tímto získávají své zákazníky, šetří jim čas a je velmi pravděpodobné, že se zákazníci do těchto obchodů zase vrátí. \n\nNejvětší výhodou je pro maloobchodníky samozřejmě zvýšení prodeje a tím i tržeb. Přínosem je i celkové uspokojení zákazníků spojené se zážitkem z nakupování. Aby byla marketingová strategie křížového merchandisingu úspěšná, je velmi důležité vystavovat logicky spjaté produkty. Zákazníkovi totiž neuniknou výrobky, jež jsou vystavené blízko sebe, ale z důvodu jejich souvislosti by ho měly i zaujmout. \nJeden z příkladů je využití křížového merchandisingu je prodej elektroniky. Spolu hi-fi soupravami se vystaví i takové zboží jako jsou baterie, univerzální dálkové ovladače, kabely k reproduktorům, případně i oblíbená hudební CD v malém množství. Zákazník, který si přijde koupit stereo reproduktorový systém, se může rozhodnout přikoupit si k němu i dálkový ovladač, jež může využívat i pro ostatní elektronická zařízení, které vlastní. V tu samou chvíli si může zakoupit i baterie do dálkového ovladače, nové CD, které si na nově zakoupené soupravě může přehrát.\n\nV obchodě s oblečením nemůže vystavit vedení prodejny pánské kravaty u dámského prádla a očekávat zvýšení prodeje. Pánské kravaty by měly být vystavovány například u pánských obleků a u dalších doplňkových produktů, kterými můžou být pánské košile, manžetové knoflíky, atd.\n\nDalším příkladem mohou být sportovní obchody, které mohou vystavovat helmy, sady na opravu pneumatik, cyklistické rukavice v blízkosti nabídky jízdních kol.\n"}
{"id": "987986", "url": "https://cs.wikipedia.org/wiki?curid=987986", "title": "Ján Krajňák", "text": "Ján Krajňák\n\nJán Krajňák (10. července 1924, Sedlice – 23. února 2005, Košice) byl titulární kanovník, emeritní proděkan řeckokatolické církve a čestný děkan řeckokatolické bohoslovecké fakulty Univerzity Pavla Jozefa Šafárika.\n\nStudoval na Vysoké bohoslovecké škole v Prešově a Cyrilometodějské bohoslovecké fakultě Univerzity Palackého v Olomouci. Absolutorium z teologie získal 7. července 1949. Z dalšího studia na Filozofické fakultě Slovenské univerzity v Bratislavě v oboru slovenština-filozofie ho vyloučili z ideologicko-kádrových důvodů. Byl zatčen v Karlových Varech v roce 1952, v dubnu 1954 odsouzen na pět a půl roku pro \"zločin velezrady proti republice\".\n\nOd roku 1964 až do důchodu pracoval jako jazykový korektor v košických tiskárnách. Tajně přijal svěcení na řeckokatolického kněze. V roce 1990 připravoval obnovení teologického studia v Prešově a stal se proděkanem řeckokatolické bohoslovecké fakulty Univerzity Pavla Jozefa Šafárika. Přednášel filozofické disciplíny, dějiny filozofie, křesťanskou sociální nauku a latinu. Papež Jan Pavel II. mu v roce 1992 udělil titul Monsignore. Ještě v roce 1998 pracoval jako ředitel biskupského úřadu v Prešově. Je autorem samizdatové básnické sbírky s názvem \"\"Ano a ne\",\" která vznikla pod jeho tehdejším vězeňským číslem AO - 34568. Pochován je na hřbitově v Sedlicích.\n\n"}
{"id": "987988", "url": "https://cs.wikipedia.org/wiki?curid=987988", "title": "Viktor Silberer", "text": "Viktor Silberer\n\nViktor Silberer (25. října 1846 Vídeň – 11. března 1924 Vídeň) byl rakouský novinář, sportovní publicista a funkcionář a křesťansko-sociální politik, na počátku 20. století poslanec Říšské rady.\n\nJeho otec byl magistrátním úředníkem, jeho syn Herbert Silberer byl psychoanalytikem. Viktor vychodil obchodní školu a pracoval ve vídeňské směnárně, později v Anglo-rakouské bance. Brzy se začal zajímat o veslování a publikoval sportovní reportáže v denním tisku (\"Deutsche Turnzeitung\", \"Sport\"). V roce 1868 se podílel na uspořádání první rakouské regaty (závodů ve veslování), na které sám získal několik ocenění. Téhož roku na podzim odjel do USA, kde strávil jeden rok. Zde se naplno věnoval žurnalistice. Psal pro sociálně demokratické \"New Yorker Abendzeitung\" a pro vídeňské \"Fremden-Blatt\". Po návratu do Vídně založil v březnu 1870 list \"Wiener Salonblatt\", ale po několika číslech ho prodal. V letech 1870–1871 byl mimořádným zpravodajem deníku \"Neue Freie Presse\" z prusko-francouzské války. Později založil noviny \"Der Kapitalist\", které ale prodal po krachu na vídeňské burze roku 1873. V letech 1875–1880 byl vydavatelem a šéfredaktorem listu \"Militär-Zeitung\". V roce 1877 vydal biografickou příručku \"Die Generalität der k. k. Armee\". Následně se opět vrátil ke sportovní publicistice. V roce 1879 vstoupil do vídeňského jezdeckého spolku, na jehož reorganizaci se podílel. Roku 1880 založil \"Allgemeine Sport-Zeitung\" coby první německojazyčný sportovní list všeobecného zaměření. Až do roku 1918 byl jeho vlastníkem a vydavatelem. Organizoval četné sportovní akce. V roce 1908 například uspořádal první mistrovství v bobování.\n\nSilberer patří mezi průkopníky rakouského létání. V roce 1882 podnikl první lety s balónem a v roce 1885 jako první v Rakousku pořídil z balónu fotografické snímky. V roce 1888 uspořádal ve Vídni první mezinárodní výstavu vzducholodí. Od roku 1890 vedl první vojenské letecké kurzy a měl podíl na založení mnoha leteckých spolků. V roce 1909 inicioval výstavbu prvního letiště v monarchii, poblíž Vídeňského Nového Města. V letech 1902–1914 vydával list \"Luftschiffer-Zeitung\". Byl aktivní i v rozvoji turistického ruchu a kultury. Okolo roku 1895 postavil ve Vídni restauraci a taneční sál \"Annenhof\" a později i hotely \"Silbererschlößl\" a \"Erzherzog Johann\" v Semmeringu, kde také vydával počátkem století lokální list \"Semmeringer Zeitung\". Roku 1906 usedl do čela nově založeného \"General Sports Committee for Austria\", který byl předchůdcem rakouského olympijského výboru.\n\nByl aktivní i jako politik. V letech 1891–1895 zasedal ve Vídeňské obecní radě za liberální uskupení \"Demokratischer Wiener Wählerverband\", kterému předsedal. Pod vlivem Karla Luegera se ale přidal ke Křesťansko-sociální straně Rakouska. Od roku 1902 za ni zasedal jako poslanec Dolnorakouského zemského sněmu. V letech 1904–1913 byl opět vídeňským obecním radním.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 6. Profesně byl k roku 1907 uváděn jako spisovatel a vydavatel novin. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení.\n\nV letech 1919–1923 se vrátil do žurnalistiky jako člen redakce \"Arbeiter-Zeitung\".\n"}
{"id": "987989", "url": "https://cs.wikipedia.org/wiki?curid=987989", "title": "Loncew", "text": "Loncew\n\nLoncew, vlastním jménem Luděk Kováč (* 2. července 1975 v Praze), rodák ze Sokolova, je český zpěvák, autor písní a hudební skladatel. Kromě skládání vlastních písní se věnuje také komponování meditační a filmové hudby.\n\nPochází se Sokolova. Jako syn zdravotnice pravidelně navštěvoval všechny ročníky tehdejšího Festivalu politické písně Sokolov.\nV mládí hrál v LŠU na flétnu, později na trumpetu. Vystupoval také jako úspěšný recitátor. Na kytaru hraje od svých třinácti, sám se naučil hrát na několik dalších hudebních nástrojů.\n\nRoku 1991 poprvé vystupuje s vlastními písněmi na dětské portě Brána. Od roku 1992 pravidelně hraje ve folkové skupině Jikara, pro kterou tvoří většinu repertoáru. Píseň \"Napořád\" se drží v hitparádě ČRo Plzeň. Turné s HB Stopem. Celostátní finále soutěže Brána '94 – Cena diváků.\n\nRoku 1995 odchází studovat dramatiku do Českých Budějovic, zde se obklopuje místními umělci a roku 1996 natáčí muzikál \"Královna Rút\". Na albu účinkují Jitka Charvátová, Pavlína Jíšová nebo Bohouš Josef. Singl \"Kam to kráčíš\" hraje většina regionálních rádií, v rádiu Faktor se drží 10 týdnů v hitparádě, 2. nejhranější píseň roku na rádiu Faktor.\n\nOd roku 1998 žije v Praze a věnuje se filmové a reklamní hudbě. Spolupracuje s režiséry Miloslav Šmídmajer nebo Jan Pachl. V té době také vystupuje v pořadu radia Jelení IMPROWIZAC a také v klubu Na Bílé hoře. Od roku 2000 moderuje vlastní pořad \"Electro Therapy\" v bruselském rádiu FM BSSL.\n\nRoku 2005 zakládá s bývalými redaktory Literárních novin A2 kulturní týdeník (A2 (časopis)).\n\nPo kariéře v reklamě se od roku 2012 opět věnuje plně hudbě. V roce 2013 vydává anglicky zpívané album \"LOVE in Loops\" a také album CZ písně jako poctu svým folkovým vzorům.\n\nRoku 2014 vydává album pro děti a jejich rodiče \"Zatoulal se chlapeček\".\n\nOd roku 2001 opracuje v reklamě. Nejdříve jako textař/copywriter, následně jako kreativec, kreativní ředitel a marketingový ředitel.\n\nV rámci týmu agentury Proximity Prague se podílel na vývoji direct marketingu v ČR a získal významná světová ocenění za reklamní projekty:\n\nRoku 2007 se stal prvním českým porotcem v Caples Awards .\nJe mj. autorem sloganu \"Berte to z té Zlaté stránky\", viz také Zpověď.\nV roce 2010 přivedl jako reklamní ředitel Okay Elektro do reklamy Miloše Knora – jako zástupce žánru Stand-up comedy a odstartoval tak novou módu využívat v české reklamě podobné komiky. V roce 2011 spolupracoval v reklamě s norskou alternativní kapelou .\n\n\n"}
{"id": "987990", "url": "https://cs.wikipedia.org/wiki?curid=987990", "title": "Peter Dubovský (biskup)", "text": "Peter Dubovský (biskup)\n\nPeter Dubovský SJ (28. června 1921, Rakovice – 10. dubna 2008, Ivanka pri Dunaji) byl římskokatolický pomocný biskup banskobystrické diecéze.\n\nZákladní školu navštěvoval ve svém rodišti a měšťanskou školu v nedalekém Vrbovém. V roce 1935 začal studovat gymnázium v Trnavě, pokračoval v Ružomberku a v roce 1944 odmaturoval na gymnáziu v Klášteře pod Znievom. Později vstoupil do Tovaryšstva Ježíšova a od roku 1947 začal studovat teologii a filozofii na vysoké škole v Brně.\n\nNa kněze byl vysvěcen tajně 24. prosince 1950. Hned poté ho internovali v koncentračním táboře v Podolínci, odkud nastoupil na základní vojenskou službu v Pomocných technických praporech (PTP). Dne 18. května 1961 přijal v Praze tajně biskupské svěcení. Nejprve odmítl vysvěcení na biskupa s odvoláním na pravidla svého řádu (jezuité mají zakázané přijímat úřady a funkce). Z Říma od papeže Jana XXIII. přišla stručná odpověď: \"Je třeba poslouchat\". Po tomto přijal biskupské svěcení z rukou Dominika Kaľaty, také tajně vysvěceného biskupa. V roce 1962 ho v procesu s jinými příslušníky řeholí odsoudili a ve vězení byl do roku 1967. Dne 28. října 1967 Dubovský tajně vysvětil Jana Blahu na biskupa, který později vysvětil na biskupa Felixe Maria Davídka. Veřejně se mohl věnovat duchovní činnosti až od roku 1969, ne však jako biskup, ale jen jako kaplan v Nitranském Pravnu a později jako farář v Nové Lehote.\n\nDne 12. ledna 1991 ho papež Jan Pavel II. jmenoval pomocným biskupem banskobystrické římskokatolické diecéze s titulárním sídlem Carcabia. Od roku 1993 působil jako generální vikář Banskobystrické diecéze. Úřadu se zřekl 30. července 1997 ve věku 76 let a stal se emeritním biskupem.\n\nV letech 1991 až 1999 zastával funkci předsedy Spolku sv. Vojtěcha v Trnavě. V letech 1995–2000 působil ve funkci generálního sekretáře Konference biskupů Slovenska. Pedagogicky působil na Teologické fakultě Trnavské univerzity a na Teologickém institutu v Banské Bystrici- Badíně.\n\nV roce 2005 se přestěhoval do jezuitské komunity v Ivance pri Dunaji. Téhož roku mu byl v rodné obci udělen titul \"Čestný občan obce Rakovice\". Zemřel dne 10. dubna 2008 v komunitě Tovaryšstva Ježíšova v Ivance pri Dunaji. Pohřben byl 16. dubna 2008 v Trnavě v kryptě katedrály svatého Jana Křtitele.\n"}
{"id": "987993", "url": "https://cs.wikipedia.org/wiki?curid=987993", "title": "Marketingové náklady", "text": "Marketingové náklady\n\nMarketingové náklady podle Cambridgeského slovníku: \"Marketingové náklady jsou celkové náklady spojené s poskytováním zboží a služeb zákazníkovi.\". Marketingové náklady jsou důležitým aspektem pro všechny podniky, protože marketing je základní funkce, která vytváří zákazníka. Je důležité, aby majitelé podniků chápali význam marketingových výdajů i v širších souvislostech jako je například jejich účetní definice, problematika řízení marketingových výdajů nebo také daňová problematika.\n\nNa finanční prostředky do marketingu se stále, trochu paradoxně, pohlíží jako na výdaj, nikoli na investici. Výdaje na marketing patří většinou k prvním, které firmy redukují. Přitom tato logika je zjevně nesprávná – v ideálním případě by měly marketingové výdaje být těmi, které budou redukovány mezi posledními, pokud ne navyšovány. Konkrétní výši marketingového rozpočtu není v praxi jednoduché stanovit. Výše marketingových rozpočtů se rámcově pohybují mezi 1 až 25 % objemu ročních prodejů, v závislosti na mnoha oborových faktorech, které firmu ovlivňují.\n\n1. Marginální analýza\n\nPrincip je velmi jednoduchý, firma investuje, dokud přírůstek investic přináší vyšší návratnost. Zisk tvoří rozdíl mezi výdaji na marketing firmy a hrubým výnosem z investic do marketingu. Používá se minimálně.\n\n2. Netečnost\n\nFirma má konstantní marketingový rozpočet bez ohledu na trh, aktivity konkurence, možnosti na straně zákazníků. V tomto případě se rozhodně nejedná o strategický přístup k tvorbě rozpočtu pro marketing.\n\n3. Libovolná alokace\n\nTato metoda je velmi jednoduchá a je obvyklá zejména u malých firem. Jedná se o velmi subjektivní způsob investování bez vztahu k analýzám a strategii. Tento způsob může kromě jiného znamenat, že osobní kontakty např. majitele společnosti jsou nadřazeny nad zvažováním potřeb zákazníků a tržního prostředí.\n\n4. Co si můžeme dovolit\n\nTato metoda je častá v malých nebo středních firmách, kde oblast marketingu velmi často není součástí strategického plánu a nejsou pro ni definovány žádné cíle. Daný postup je většinou málo efektivní, výhodou je to, že bezprostředně neohrožuje zisk firmy.\n\n5. Procento z obratu\n\nTento jednoduchý postup je běžný a oblíbený v řadě firem. V tomto případě je rozpočet definován jako procento plánovaného obratu v budoucím roce. Někteří autoři uvádějí procenta mezi 0,5 – 10 %. Stejně jako předchozí metoda neohrožuje zisk firmy.\n\n6. Podle konkurentů, parita\n\nMetoda se používá často u rychloobrátkového zboží. Spočívá v tom, že firma sleduje investice do marketingu u konkurence a potom jejich rozpočet v podstatě kopíruje. Využívá benchmarking. Výhodou je to, že trh zpravidla nebude destabilizován přeinvestováním na straně jedné a extrémní nízkými investicemi na straně druhé.\n\n7. Cíl a úkol\n\nUvedená metoda se odlišuje\ntím, že prvním krokem je stanovení cílů a jednotlivých marketingových aktivit a\nna základě toho se vytvoří rozpočet. Vyžaduje strategické plánování a investiční analýzy a tím je tato metoda nadřazena ostatním metodám. Často jsou konečné náklady odlišné od předpokládaných.\n\nÚspěšný a fungující marketing se dá dělat i s naprosto minimálními náklady, jenom to víc „bolí“. Čím méně má podnikatel prostředků na svou marketingovou kampaň, tím pečlivěji ji musí předem promyslet a naplánovat. Nelze spoléhat na jednorázová a rychlá řešení. Špatně provedená nebo nesprávně načasovaná kampaň nové zákazníky nepřinese, pouze zcela bez užitku spolyká velké množství peněz a její výsledky budou velkým zklamáním.\n\nMyslet dopředu\n\nRozpočet (alespoň v hrubých rysech) se vyplatí sestavovat vždy dlouhodobě. Podnikatel by měl vzít v úvahu zisky za uplynulý rok a předpokládat při stejných podnikatelských aktivitách podobný hospodářský výsledek.\n\nNechat si rezervy\n\nPodnikatel by měl sestavit svůj rozpočet na marketing tak, aby mu něco zbylo na nepředpokládané výdaje. Vždy se může objevit něco, co bude muset nebo chtít udělat, ale už na to nebudou peníze.\n\nPřizpůsobit se trhu\n\nV průběhu roku se trh pro produkt vyvíjí v závislosti na ročním období, svátcích i jiných událostech (v létě nebo v únoru asi nemá smysl inzerovat prodej vánočních stromků).\n\nMěřit efektivitu kampaní a vynaložených investic\n\nJednou z nejjednodušších cest, jak měřit efektivitu vynaložených investic, je jednoduchý výpočet nákladů na získání jednoho zákazníka.  \n\nOperativní a praktickou konkretizaci procesu marketingového řízení představuje marketingový mix. Jedná se o soubor kontrolovatelných marketingových proměnných, připravených k tomu, aby výrobní (produkční) program firmy byl co nejblíže potřebám a přáním cílového trhu. Marketingový mix je tvořen z několika prvků, které jsou vzájemně propojeny, a vyznačuje se hledáním jejich optimálních proporcí.\n\nOdpovědnost za marketingové náklady také vyžaduje, aby marketéři dokázali přesněji odhadnout výsledky různých marketingových investic. Při modelování marketingového mixu analyzují data z různých zdrojů, jako jsou údaje z čárových kódů snímané v maloobchodech, data o dodávkách společnosti, cenová tvorba, data o nákladech na nákup médií a propagaci, takže je možné lépe porozumět důsledkům specifických marketingových aktivit.\n\nModerní marketing bývá také obviňován, že zvyšuje ceny kvůli rozsáhlé reklamě a propagaci. Jedno balení reklamou podporovaného aspirinu se prodává za stejnou cenu jako sto tabletek méně propagovaných (tzv. “generických”) značek. Diferenciace produktů – kosmetiky, čisticích prostředků, toaletních potřeb – zahrnuje reklamu a náklady na balení, které mohou dosáhnout více než 40% ceny, za kterou produkt prodává výrobce prodejci. Kritici tvrdí, že obaly a reklama přidávají produktu pouze psychologickou a nikoli skutečnou funkční hodnotu. Prodejci používají další reklamní akce – inzerci, předváděcí akce a výhry – které maloobchodní ceny ještě zvyšují.\n\nNáklady na mzdy marketingových specialistů\n\nPlaty marketingového oddělení musí být považována za nedílnou součást marketingových nákladů. Z praxe můžeme uvést každou větší firmu, která se zabývá prodejem masovému trhu. Každá takováto společnost má vlastní marketingové oddělení.\n\nMarketingový výzkum\n\nPrůzkum trhu je velmi náročný na čas, energii, proto je velmi nákladný. Často se zadává externím agenturám, aby nezahltil marketingové oddělení. K relevantním informacím se navíc někdy není možné dostat z veřejně dostupných zdrojů a tak je potřeba počítat i s náklady vynaloženými na odměnu některým podnikům nebo státním institucím, které potřebné údaje mají k dispozici a za úplatu jsou ochotny je poskytnout.\n\nPropagace\n\nŘadí se k jednorázovým výdajům, které souvisí například s uvedením nového výrobku na trh nebo s novou modifikací stávajícího\nvýrobku či služeb. Z praxe můžeme uvést propagaci nově zaváděného výrobku Cider na český trh společností Kingswood, která najala skupinky mladých lidí po 3. Ti v nejrušnější víkendové večery obcházeli hospody, bary a jiné podniky, kde se lidé přišli bavit a nabízeli jim účast ve hře. Účast ve hře bylo možné získat zakoupením propagované limonády Cider. Ve hře bylo možné vyhrát bio jablko, dřevěné sluneční párty brýle nebo další Cider. Vše bylo promyšlené a v souladu s hlavní filosofií Kingswood. Samotný úspěch této akce byl dán především komunikací, kterou společnost zvolila a na kterou své pracovníky proškolila. Sociální média a on-line reklamy jsou obvykle nejlevnější formy reklamy. Po vytvoření webové stránky pro společnost je její údržba relativně levná. Sociální média jsou jedním z nejnovějších forem reklamy a mohou být poměrně levné ve srovnání s tištěnými médii. Jako příklad můžeme uvést marketing na Facebooku. Společnost si může založit vlastní stránky, ale proto, aby byly funkční a splňovaly nároky uživatelů případně potenciálních uživatelů, je třeba denního monitoringu, obnovy, aktualizace a údržby stránek, případně zajištění odpovědí na podněty, které plynou z tohoto komunikačního kanálu.\n\nReklamní náklady\n\nNáklady na reklamu na internetu, v tisku a jiných publikacích – pro udržení nějaké zajímavější pozice na internetu, tisku nebo jiných publikacích je potřeba poptávat práci určitých společností. Pro dobrou pozici v internetovém vyhledavači je třeba poptávat společnosti zaměřující se na tvorbu a optimalizaci webových stránek a jejich viditelnosti.  \n"}
{"id": "987996", "url": "https://cs.wikipedia.org/wiki?curid=987996", "title": "Ján Poničan", "text": "Ján Poničan\n\nJán Poničan (pseudonymy Ján Rob Poničan, rob a i.) (15. června 1902, Očová – 25. února 1978, Bratislava) byl slovenský básník, prozaik, dramatik, překladatel a publicista.\n\nNarodil se v rolnické rodině, ale po předčasné smrti rodičů ho vychovávali příbuzní. Vzdělání získával v Banské Bystrici (na maďarském klasickém gymnáziu) a Lučenci (reálné gymnázium, maturita). Později pokračoval na vysoké škole technické v Praze, ale po dvou letech přestoupil na právo, které ukončil v roce 1927. V roce 1924 vstoupil do KSČ. Příslušník skupiny levicově orientovaných intelektuálů DAV. Pracoval v Bratislavě jako koncipient, krátce i ve Zvolenu. Po přednáškách o SSSR, kde byl jako vedoucí delegace Mezinárodní červené pomoci navštívil Moskvu a Sibiř (1931), byl v Banské Bystrici odsouzen a vězněn (1931). V roce 1932 byl advokátním koncipientem u V. Clementisa, o rok později si otevřel vlastní advokátní praxi. Zastupoval zejména dělníků a komunistů. Advokátní praxi vykonával do roku 1947, později byl tajemníkem Advokátní komory, veřejným a státním notářem. Po roce 1945 byl tajemníkem a místopředsedou Spolku slovenských spisovatelů v letech 1958–1959 vedoucím maďarské redakce Slovenského vydavatelství krásné literatury, později pak až do roku 1964, kdy odešel do důchodu, byl ředitelem tohoto vydavatelství.\n\nSpolu s A. Sirackým, D. Okálim a V. Clementisem založil v roce 1924 časopis DAV. Ve svých básních vyjadřoval své politické názory, revoluční a proletářské nadšení, ale také vlastní neklid, erotické a milostné motivy, městské zážitky (např. z Paříže), ale také sociální témata. Využívá melodičnost obrazů, poetické hledání rýmů. Kromě poezie, prózy a dramatu také překládal díla světových dramatiků a ruských autorů (Sergej Alexandrovič Jesenin, Vladimír Majakovskij), maďarských autorů (Endre Ady, Sándor Petőfi), ale také díla z bulharského jazyka.\n\n\n\n\n\n\n"}
{"id": "988000", "url": "https://cs.wikipedia.org/wiki?curid=988000", "title": "Hodnotový marketing", "text": "Hodnotový marketing\n\nHodnotový marketing je jedním z pěti principů osvíceného marketingu. Je zaměřen na budování dlouhodobé loajality zákazníka neustálým zvyšováním hodnoty pro zákazníky. Vychází z myšlenky, že středobodem činnosti podniku je vytváření hodnoty pro zákazníka. Vytvoření této hodnoty není závislé pouze na marketingovém oddělení, avšak podílet se na ní musí všechny organizační jednotky firmy, neboť ani nejlepší marketing nezajistí úspěšný prodej nekvalitního výrobku. Hodnotový marketing říká: „Nemyslíte-li na zákazníky, nemyslíte vůbec.“ \n\nCílem hodnotového marketingu je spokojenost zákazníka, která vyjadřuje, jak jednotlivec vnímá provedení výrobku a služeb vzhledem ke svému očekávání. Zákazník, jehož zkušenost neodpovídá očekávání, bude nespokojený. Předčí-li výrobek nebo služba jeho očekávání, je zákazník vysoce spokojený nebo potěšený.\n\nPodle principů hodnotového marketingu by firma měla věnovat většinu svých zdrojů do hodnototvorných marketingových investic. Mnoho marketingových akcí může krátkodobě zvýšit tržby, ale tyto činnosti přidávají produktu menší hodnotu než skutečná zlepšení kvality, vlastností nebo uživatelského komfortu. Hodnotový marketing volá po budování dlouhodobé loajality zákazníka neustálým zvyšováním hodnoty pro zákazníka.\n\nHodnota zákazníka je definována jako poměr mezi přínosy, jak je vnímá zákazník a prostředky, vynaloženými na dosažení těchto přínosů. Vnímaná hodnota je relativní a subjektivní. Vytvoření hodnotového přínosu je jádrem vybudování úspěšné pozice.\n\nSouhrnným cílem poskytování protihodnoty zákazníkům neustále a efektivně, než tak činí konkurence, je získání vysoce spokojených zákazníků. Tato strategie udržení zákazníka spočívá ve vyvolání pocitu v zákazníkovi, že je v jeho nejlepším zájmu zůstat u firmy a nepřecházet k firmě jiné. U skoro všech obchodních situací je dražší získat nové zákazníky, než si udržet stávající. Studie prokázaly, že malé snížení počtu odpadlíků vyvolá významné zvýšení zisku, protože:\n\nSpolečnosti mají sledovat míru ztráty zákazníků a kontaktovat zákazníky, kteří přestali nakupovat nebo přešli k jinému dodavateli, aby zjistily, proč k tomu došlo.\n\nTvorbu a poskytování hodnoty lze rozdělit do tří fází. První fází je volba hodnoty. V této fázi marketéři segmentují trh, vyberou vhodný cíl a vymezit pozici produktu vůči konkurenci. Druhou fází je poskytování hodnoty. Marketing musí v této fázi určit konkrétní vlastnosti výrobku, jeho cenu a způsob distribuce. Úkolem třetí fáze je pak komunikace hodnoty využívající prodejní síly, internet, reklamu nebo jakékoliv další komunikační nástroje propagující výrobek a oznamující jeho evidenci.\nProces poskytování hodnoty začíná dlouho před tím, než samotný výrobek existuje, a pokračuje během jeho vývoje i po jeho uvedení na trh. Žádná fáze se neobejde bez určitých nákladů.\n\nSpolečnost Dell se po projevech silné nespokojenosti zákazníků s nákupem počítačů v síti supermarketů WalMart rozhodla pro novou strategii. Proto WalMart opustila a přiklonila se k modelu, který obsahuje i služby v podobě technické podpory zákazníků.\n\nZakladatel společnosti Michael Dell prohlásil: „Existuje ještě řada důležitých věcí vedle montáže zákaznicky uzpůsobených počítačů“, z tohoto důvodu je již dlouholetým heslem společnosti „Přemýšlej jako zákazník“. Dell propaguje obchodní styl přímého propojení se zákazníky. Tím, že jsou počítače sestavovány dle požadavků zákazníků, dosahuje společnost nízkých nákladů na skladování zásob, díky čemuž jsou její produkty oproti konkurenci levnější o 10-15 %.Veškeré produkty a služby společnosti jsou založeny na filozofii, která říká „nestačí uspokojit potřeby zákazníka, je třeba ho potěšit“. Dell také nainstalovala zákaznicky orientovaný software, který jí umožňuje sledovat zásoby komponent u zákazníků, a díky tomu mohou realizovat včasné dodávky.\n\nI přesto, že většina lidí pravděpodobně nedokáže běžet rychleji ani skákat výše ve sportovní obuvi značky Nike, tato značka má své oddané stoupence. Neboť je její marketing zaměřený na oblast image, tedy na významy, jež jsou pečlivě budovány, např. za pomoci slavných sportovců, brilantní reklamy a milionů dolarů. Koupíte-li si značku Nike a její „fajfku“, děláte možná mnohem více, než že si jenom kupujete obuv na běžné nošení – děláte prohlášení o tom, jaký typ osobnosti si přejete být. Toto vyjádření o Vaší osobnosti je součástí hodnoty, kterou Vám tento produkt poskytuje.\n\nSpolečnost uvedla na trh speciální řadu sportovníchni tenisek Air Jordan pro profesionální NBA hráče. V reklamách slavný Michael Jordan v těchto teniskách dosahuje nepředstavitelných výkonů. Dodatečně k této kampani uvedla společnost na trh volně prodejnou limitovanou edici, díky které tato produktová řada dosáhla oproti jiným produktům Nike vysokých zisků.\n\nSpojení řady Air Jordan a doplňkové limitované edice zvýšilo vnímanou hodnotu značky u zákazníků.\n"}
{"id": "988011", "url": "https://cs.wikipedia.org/wiki?curid=988011", "title": "Leopold Steiner", "text": "Leopold Steiner\n\nLeopold Steiner (18. října 1857 Praha – 16. ledna 1927 Vídeň) byl rakouský křesťansko sociální politik, na přelomu 19. a 20. století poslanec Říšské rady, po 1. světové válce zemský hejtman Dolních Rakous.\n\nVe věku čtrnácti let přišel s rodiči do Vídně. Vyučil se malířem, složil mistrovskou zkoušku a v roce 1878 absolvoval během okupace Bosny a Hercegoviny vojenskou službu. Angažoval se politicky v Křesťansko sociální straně Rakouska. Byl aktivní v živnostenských a vinařských spolcích. Zasedal v zastupitelských sborech. Byl obecním radou v Unterdöblingu, v roce 1886 se zde stal členem místní školní rady. V letech 1891–1919 zasedal ve Vídeňské obecní radě. V roce 1910 v ní působil jako předseda klubu občanských zastupitelů. V letech 1895–1918 byl poslancem Dolnorakouského zemského sněmu. Byl členem zemského výboru se zodpovědností za sociální péči a podporu živností. Podílel se na zřízení sociálních a zdravotních ústavů. V roce 1905 byl jmenován vrchním kurátorem Zemského hypotečního ústavu a rezignoval na funkci v zemském výboru. V letech 1917–1918 byl městským radním ve Vídni. Od roku 1913 byl prezidentem Svazu pro cestovní ruch v Dolních Rakousích a v této funkci setrval i po svém odchodu z politiky. Zasedal rovněž ve správních radách mnoha firem, včetně plzeňské Škody. V roce 1916 byl povýšen do šlechtického stavu.\n\nNa konci 19. století se zapojil i do celostátní politiky. V doplňovacích volbách roku 1895 získal mandát v Říšské radě (celostátní zákonodárný sbor) v městské kurii, Vídeň, III. okres. Nastoupil 9. května 1895 místo Guida Sommarugy. Za týž obvod uspěl i v řádných volbách do Říšské rady roku 1897 a volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, za obvod Dolní Rakousy 8. Profesně byl k roku 1907 uváděn jako zemský poslanec a obecní radní. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení.\n\nPo zániku monarchie působil v letech 1918–1919 jako zemský hejtman Dolních Rakous a pak do listopadu 1920 byl náměstkem hejtmana. V letech 1919–1921 opětovně zasedal také na Dolnorakouském zemském sněmu a byl předsedou poslaneckého klubu vídeňských křesťanských sociálů.\n"}
{"id": "988013", "url": "https://cs.wikipedia.org/wiki?curid=988013", "title": "Bonifác (papež)", "text": "Bonifác (papež)\n\nJméno Bonifác nosilo osm papežů římskokatolické církve a jeden vzdoropapež. Mužské křestní jméno Bonifác je latinského původu, odvozené z výrazu „homo boni fati“, tj. „muž dobrého osudu/původu“.\n\n\n"}
{"id": "988015", "url": "https://cs.wikipedia.org/wiki?curid=988015", "title": "Kostel Vzkříšení Páně (Terezín)", "text": "Kostel Vzkříšení Páně (Terezín)\n\nKostel Vzkříšení Páně v Terezíně je římskokatolický farní kostel ve středu východní fronty hlavního terezínského náměstí (dnes Československé armády). Původně byl vojenským posádkovým kostelem. Postaven byl v empírovém slohu v letech 1805–1810 podle projektu Ing. Heinricha Hatzingera a hraběte Julia ď Andreise. Projekt byl prakticky beze změn použit i v současně budovaném kostele Nanebevstoupení Páně v sesterské pevnosti Josefov. Od roku 1964 je chráněn jako kulturní památka.\n\nStavba kostela je jednolodní, na západě mírně přechází v apsidu, s hranolovou věží o výšce 56 metrů, která je význačným orientačním bodem. Kněžiště je ve tvaru půlkruhovité apsidy dlouhé 7,5 m a široké 14 m. Nad portálem průčelí kostela je letopočet založení MDCCCV.\n\nNa severní vnější stěně kostela se nachází tabule, která byla původně umístěna na průčelí \"litoměřické brány\". Ta byla zrušena roku 1898 a tabule byla přenesena na dnešní místo. Tabule nese latinský text (v překladu): \"„Císař vladař Josef II. ku ochraně říše a zvěčnění M. Terezie, jasné matky, hledě pevnost ze základu vybudovati a ji Terezínem nazvati rozkázal. L.P. 1780.“\"\n\nMonumentální hlavní portál s vysokými řezanými vraty a vznosným průčelím sloužil k tomu, aby se dal při svátečních bohoslužbách zeširoka otevřít na ústřední městské náměstí, jinak je běžně kostel přístupný z jižní strany vedlejším schodištěm.\n\nCelé řešení interiéru je střídmé, ale měřítkem architektonických článků impozantní. Inventář pochází z doby stavby. Obraz hlavního oltáře – \"Vzkříšení Krista\" pochází od prof. Josefa Berglera, prvního ředitele malířské akademie v Praze. Vedle hlavního oltáře jsou tu ještě další boční oltáře: Panny Marie, zasvěcen roku 1888; sv. Jana Nepomuckého (tzv. \"almužník\") a oltář Srdce Ježíšova, oba zasvěcené v roce 1905. Oltářní obraz sv. Jana Nepomuckého zhotovil akad. malíř pozdního baroka Fr. Pálka. Před hlavním oltářem vpravo se nachází klasicistní empírová mramorová křtitelnice.\n\nPoslední generální oprava kostela probíhala v letech 1994 a dokončena byla s odstupem času pak ve druhé fázi v listopadu 1997. Následně byl pak 8. listopadu 1997 kostel znovu požehnán po opravě litoměřickým biskupem Josefem Kouklem. V kostele byl tehdy instalován křišťálový lustr novoborských skláren, který kostelu věnovalo město Terezín, protože předchozí lustr byl v období komunistické totality přenesen do tehdejšího Muzea SNB, dnes Muzeum ghetta Terezín.\n\nV roce 1898 byly v kostele instalovány nové varhany, dílo krnovské firmy Rieger-Kloss, které nesou opusové číslo 622. Před nimi zde byl nástroj od Antona Rusche, syna významného cvikového varhanářského mistra Jana Rusche. Od druhé poloviny roku 2013 do poloviny června 2014 proběhla oprava varhan.\n\n"}
{"id": "988022", "url": "https://cs.wikipedia.org/wiki?curid=988022", "title": "Josef Gruber (politik SDAP)", "text": "Josef Gruber (politik SDAP)\n\nJosef Gruber (12. března 1867 Lambach – 5. září 1945 Linec) byl rakouský pedagog a sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady a člen rakouské Spolkové rady, starosta Lince.\n\nVychodil národní a měšťanskou školu. Vystudoval pak učitelský ústav v Linci, kde roku 1891 získal učitelskou kvalifikaci pro měšťanské školy. Působil do roku 1888 jako podučitel v Sankt Agatha, v letech 1889–1892 v Altmünsteru. V letech 1892–1900 byl odborným učitelem na měšťanské škole Spittelwiese v Linci, v letech 1900–1901 pak učil na linecké měšťanské škole v Schützenstraße. Roku 1902 nastoupil na chlapeckou měšťanskou školu ve Figulystraße v Linci. V letech 1926–1933 byl ředitelem hlavní školy v Linci.\n\nByl aktivní v Sociálně demokratické straně Rakouska. Byl členem zemské školské rady a městské školské rady v Linci. Zasedal v obecní radě v Linci a byl poslancem Hornorakouského zemského sněmu. Na počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 2.Profesně byl k roku 1907 uváděn jako odborný učitel. Byl členem poslaneckého klubu Klub německých sociálních demokratů.\n\nPo válce zasedal od 4. března 1919 do 20. prosince 1919 jako poslanec Ústavodárného národního shromáždění Rakouska, pak krátce od 10. listopadu 1920 do 25. listopadu 1920 coby poslanec rakouské Národní rady a následně od 1. prosince 1920 do 2. července 1925 byl členem rakouské Spolkové rady, přičemž od 7. prosince 1920 do 28. června 1921 byl jejím místopředsedou. Stále zastupoval sociální demokracii.\n\nV letech 1918–1931 byl náměstkem zemského hejtmana Horních Rakous. V období let 1930–1934 zastával post starosty Lince. Roku 1927 se stal předsedou zemské organizace sociálně demokratické strany.\n"}
{"id": "988025", "url": "https://cs.wikipedia.org/wiki?curid=988025", "title": "Tamarau", "text": "Tamarau\n\nTamarau (\"Bubalus mindorensis\") je zakrslý druh buvola, který žije pouze na filipínském ostrově Mindoro. Dosahuje délky okolo dvou metrů a výšky v kohoutku zhruba metr, váží 200 až 300 kilogramů. Rohy jsou kratší a širší než u jiných buvolů, s trojúhelníkovým průřezem a v případě samců s výrazným příčným rýhováním. Dožívá se 20 až 25 let.\n\nTamarau je zařazen na Červený seznam IUCN. V důsledku rostoucí hustoty obyvatelstva na Mindoru a mýcení lesů přišel o své přirozené prostředí a ocitl se na pokraji vyhynutí: v roce 1970, kdy byl zřízen národní park Mounts Iglit-Baco, žilo nanejvýš sto kusů. Od té doby se podařilo populaci stabilizovat, ale dosud nepřesahuje 250 jedinců.\n\nTamarau je vyobrazen na filipínské minci v hodnotě jednoho peso.\n\n"}
{"id": "988028", "url": "https://cs.wikipedia.org/wiki?curid=988028", "title": "Julius Lukas", "text": "Julius Lukas\n\nJulius Lukas (9. dubna 1875 Trofaiach – 14. září 1959 Klagenfurt) byl rakouský sociálně demokratický politik, na počátku 20. století poslanec Říšské rady, v meziválečném období člen a předseda rakouské Spolkové rady.\n\nVychodil národní školu. Absolvoval devítiměsíční večerní kurz na obchodní škole a vyučil se ševcem. Od roku 1898 působil jako úředník dělnické nemocenské pokladny ve Štýrském Hradci. V roce 1905 byl přeložen do Klagenfurtu. Byl aktivní v Sociálně demokratické straně Rakouska. Působil jako redaktor listu \"Arbeiterwille\" a tajemník sociální demokracie v Korutanech.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Korutany 2.Profesně byl k roku 1907 uváděn jako úředník. Byl členem poslaneckého klubu Klub německých sociálních demokratů.\n\nPo válce zasedal od 22. července 1921 do 6. listopadu 1923 jako člen rakouské Spolkové rady, přičemž do 30. listopadu 1921 byl i jejím předsedou. Stále zastupoval sociální demokracii. Byl poslancem Korutanského zemského sněmu.\n"}
{"id": "988040", "url": "https://cs.wikipedia.org/wiki?curid=988040", "title": "Rovnanina", "text": "Rovnanina\n\nRovnanina je způsob pružného opevnění používaný zejména ke stabilizaci břehů či dna vodních toků. Rovnanina se vytváří zpravidla z neopracovaného lomového kamene (ale může být tvořena i jiných materiálů jako jsou kusy betonu apod.), kdy jsou jednotlivé kusy kladeny těsně vedle sebe tak, aby byla zachována podélná i příčná vazba (podobně jako např. u zdiva).\nSpáry mezi kusy kamene mohou být vyplněny štěrkem, zeminou (i s oživením travním semenem), případně mohou být ponechány bez výplně. V odůvodněných případech lze spáry kamenné rovnaniny vylít betonem, rovnanina pak ale ztrácí svou hlavní výhodu a tou je pružnost.\nHlavní výhody používání kamenné rovnaniny při úpravách vodních toků:\nZa nevýhody lze označit:\n"}
{"id": "988041", "url": "https://cs.wikipedia.org/wiki?curid=988041", "title": "Ondrej Malachovský", "text": "Ondrej Malachovský\n\nOndrej Malachovský (5. dubna 1929, Badin − 3. dubna 2011, Bratislava) byl slovenský operní zpěvák (bas).\n\nRoku 1959 absolvoval studium zpěvu na Konzervatoři v Bratislavě (T. Tessler). Od 1959 sólista opery SND v Bratislavě, 1962–1965 stálý host opery Státního divadla v Brně, 1966–1969 angažován v opeře v Kolíně nad Rýnem, v sezóně 1979–1980 v opeře v Lublani. Na operní scéně SND vytvořil širokou paletu postav basového operního repertoáru, několik v různých inscenacích. Hned v první sezoně v SND ztělesnil postavu Svatopluka (Svatopluk, 1960, 1970, 1972, 1985), která se stala jednou z jeho nejvýznamnějších životních uměleckých kreací. Výrazný, mohutný a nosný hlasový materiál se hned od začátku jeho působení uplatňoval v nejrůznějším repertoáru. Roku 1965 zpíval Stelia (Krútňava 1965, 1978), vedle Svatopluka jeho druhou nejvýznamnější operní postavu; v následujících letech se stal jejím jediným představitelem. Schopnost mnohostranného uměleckého záběru charakterizují i další jeho postavy, významné jsou i jeho postavy ve filmovém, resp. televizním zpracování, účinkoval i v televizních filmech. Spolupracoval s Československým rozhlasem v Bratislavě, účinkoval i v průřezech oper. Významné árie ze svého repertoáru nazpíval na gramofonové desky. Se Slovenskou filharmonií účinkoval v oratoriálnych skladbách L. van Beethovena, G. F. Händela, G. Verdiho a dalších autorů. Hostoval i v zahraničí (Maďarsko, Polsko, Rakousko, SSSR, Itálie, Německo, Řecko).\n\n\n\n"}
{"id": "988049", "url": "https://cs.wikipedia.org/wiki?curid=988049", "title": "Sencor", "text": "Sencor\n\nSencor je značka spotřební elektroniky, která vznikla v roce 1969 v Japonsku. Na počátku 90. let pak značku koupila Fast ČR se sídlem v Říčanech u Prahy. Podle firemních materiálů vznikl název značky spojením japonského slova „sen“, tedy 1000 a latinského slova „cor“ – srdce.\n\nJaponsko řešilo otázku, jak nastartovat válkou zdevastovanou ekonomiku a jednou z cest se ukázal státem mohutně podporovaný nákup know-how ze Spojených států a Evropy. K předválečným firmám podnikajícím v odvětví elektroniky (Panasonic, Hitachi, Sharp) začaly se přidávat nové – Sony, Akai, Sanyo, Aiwa a v roce 1969 také Sencor.\n\nV letech sedmdesátých světem zmítala ropná krize, ale japonské elektronické firmy nadále prosperovaly a Sencor byl jednou z nich. Započal rozšiřovat svůj sortiment a budovat své postavení na světových trzích. Kazetové magnetofony a autorádia Sencor se staly hitem nejprve ve Velké Británii a brzy i v celé Evropě. Jako vůbec první značka představil Sencor v roce 1972 vícestopý stereo magnetofon. Značka přispěla k rozšíření funkce „reverse“ na kazetových magnetofonech, s dvojitým kazetovým magnetofonem schopným nahrávat, nebo s Mobile Hi-Fi – jedním z prvních přenosných Hi-Fi systémů vybavených systémem Dolby NR pro redukci šumu při nahrávání. Evropě Sencor představí i nový přístup k autorádiím s kazetovým přehrávačem.\n\nV devadesátých letech se Sencor stal firmou evropskou. Je řízen z Evropy, své produkty vyrábí v Asii i v evropských zemích. Dochází k úpravě loga, Sencor se však stále hlásí k tomu nejlepšímu z tradic japonského technologického zázraku a důsledně rozvíjí všechny záměry zakladatelů značky.\n\nV současnosti tuto značku vlastní a spravuje česká firma FAST ČR a.s., provozovatel sítě Planeo Elektro. Značka se zaměřuje především na malé domácí spotřebiče (kuchyňské roboty, mixéry, vysavače, žehličky) a spotřební elektroniku (televizory, tablety, telefony). Společnost nemá vlastní továrny a zhotovení výrobků si objednává u svých partnerů v Jižní Koreji, Číně, Tchaj-wanu, Turecku a Česku. Opravy zboží a výrobků zajišťuje centrála společnosti FAST v Říčanech u Prahy.\n\nSencor dnes sází na několik trendů. V první řadě je to šířka sortimentu. Portfolio jeho výrobků dnes přesahuje tisíc položek v šesti sortimentních skupinách (spotřební elektronika, tablety a telefony, kancelářská technika, autoelektronika, kuchyň, domácnost, zdraví a krása).\nV České republice společnost sponzoruje Českou hokejovou reprezentaci, Extraligu ledního hokeje, hokejový tým HC SPARTA PRAHA, fotbalový tým Bohemians Praha 1905, festival Rock for People a ocenění za nejlepší hokejovou akci Zlatá helma Sencor hokejové extraligy. \n\n"}
{"id": "988054", "url": "https://cs.wikipedia.org/wiki?curid=988054", "title": "Kasulové okno", "text": "Kasulové okno\n\nKasulové okno je okenní otvor ve tvaru kněžského ornátu (lat. \"casula\") užívaný na stavbách vrcholného baroka v 18. století. \n\nVrcholné baroko je charakteristické svou dynamikou, vytvářenou zakřivenými plochami průčelí, křivkami říms apod. Kasulové okno má nejenom křivku nadokenního oblouku, ale má také různě zakřivené postranní hrany i parapet. Kasulová okna se používala především u církevních staveb, u světských staveb převážně jen jako obvykle nezasklené otvory ve štítech nebo u vikýřů.\n"}
{"id": "988055", "url": "https://cs.wikipedia.org/wiki?curid=988055", "title": "Naděžda Sobotková", "text": "Naděžda Sobotková\n\nNaděžda Sobotková, (20. dubna 1923, Praha – 20. března 2014, Praha) byla česká tanečnice, baletní mistryně a pedagožka. Vystupovala rovněž pod jménem \"Marie Anna Sobotková\".\n\nTanec studovala u A. Händlové, Jelizavety Nikolské a T. Schoopové. V roce 1956 absolvovala obor taneční pedagogika na taneční katedře DAMU. V letech 1938 a 1939 absolvovala se souborem J. Nikolské zájezdová vystoupení ve Švýcarsku a Nizozemsku.\n\nVe stálém angažmá byla jako členka baletního souboru v Národním divadle od roku 1939 . Od roku 1948 působila jako sólistka baletu ND a od roku 1959 byla baletní mistryní a vedoucí operního baletu ND. Působila také jako asistentka choreografie. Od roku 1955 byla pedagožkou v Baletní přípravce ND, v letech 1983–2010 byla její vedoucí, jako pedagog zde však působila až do roku 2013 .\n\n\n\n\n\n"}
{"id": "988058", "url": "https://cs.wikipedia.org/wiki?curid=988058", "title": "Marketing v místě prodeje", "text": "Marketing v místě prodeje\n\nMarketing v místě prodeje zahrnuje reklamní materiály a produkty využívané v místě prodeje (v prodejnách či provozovnách služeb) pro propagaci konkrétního výrobku či určitého druhu sortimentu. Tyto reklamní nosiče jsou také známy jako POS/POP materiály ('/').\n\nPOS/POP materiály\njsou součástí sales promotion zaměřujícího se na upoutávání pozornosti a\novlivňování nákupního chování potenciálního zákazníka pomocí nástrojů, které\nzajišťují přímý kontakt zákazníka s produktem. Marketingová komunikace v místě prodeje\npředstavuje nejvýznamnější spouštěč impulzivního nákupního chování spotřebitelů.\nImpulzivní nákup je vlastně neplánovaný nákup produktů\ninicializován zejména prostřednictvím POS/POP materiálů, promočních akcí nebo\ntaké efektivní prezentací produktu. Jedná se tedy o nákup, pro který se\nspotřebitel rozhodne teprve v místě prodeje (prodejny, supermarkety,\nprovozovny služeb) na základě prezentace určitého produktu .\n\nPOS/POP materiály jsou vždy nositeli určitého sdělení,\nlze říci, že nesou komunikační cíle dvojího charakteru – informativní a\nprodejně podpůrný, které jsou vždy v souladu \ns marketingovými prioritami a probíhajícími komunikačními kampaněmi\n. Hlavní výhodou reklamy v místě prodeje je fakt, že tento druh reklamy zákazníkům na\nrozdíl od jiných forem reklamy nevadí, neobtěžuje je, naopak zákazníkům pomáhá\n\nEfektivitu reklamních kampaní ovlivňuje propojení kampaně s POP aktivitami umístěných v místě prodeje. Kampaň v médiích (např. televize, billboardy) upoutá pozornost zákazníků a vyvolá zájem o tyto produkty. Pokud ale poté zákazník v místě prodeje\nnenajde příslušné komunikační materiály navazující na kampaň v mediích, potenciál celé kampaně je snížen.\n\nPodpora prodeje je realizována ve dvou formách. První z nich je forma služeb a hmotných produktů (POS/POP materiály) a druhou tvoří služby na podporu prodeje (ochutnávky, soutěže, atd.). Důležité je vědět, že obě formy na sebe navazují. Aby byla zajištěna jednotná komunikace, musí být v rámci jednotlivých kampani využity všechny maximálně efektivní možnosti, které daná služba či POP materiály nabízí. Pokud realizujeme podporu prodeje, je důležité určit cíl kampaně a cílovou skupinu zákazníků. Následně musíme naplánovat itinerář celé kampaně . \n\nV rámci podpory prodeje je důležitá komunikace\nmezi třemi základními články :\n\nZmíněná komunikace musí probíhat obousměrně, tedy jak od dodavatele ke konečnému spotřebiteli, tak také od konečného spotřebitele k dodavateli. V oblasti POS/POP komunikace je kladen velký důraz na kreativnost a originálnost těchto materiálů, aby zaujali naši cílovou skupinu. Navazujícím aspektem je to, aby POS/POP materiály znamenali pro zadavatele kampaně přínos a aby v rámci kampaně splnily svůj stanovený úkol .\n\nRozdělení POS/POP prostředků dle\nzpůsobů použití se dá považovat za základní členění. Do jednotlivých kategorií\ntohoto členění patří následující POS/POP prostředky :\n\n1. Mezi podlahové POS/POP prostředky patří:\n\n2. Regálové POS/POP prostředky jsou následující:\n\n3. K POS/POP prostředkům k pokladním a\nobslužným pultům řadíme:\n\n4. Do Nástěnných POS/POP prostředků patří:\n\n5. Ostatní POS/POP prostředky jsou:\n\nPři realizaci a umístění POS/POP je vhodné dbát\nnásledujících zásad :\n\nV některých případech POS/POP reklama nefunguje zcela správně. Jedná se o stav, kdy jsou zvolené POS/POP prostředky pro určitý typ prodejny nevhodně vytvořené a nezapadají do daného prostoru prodeje, jako příklady lze uvést : \n"}
{"id": "988059", "url": "https://cs.wikipedia.org/wiki?curid=988059", "title": "Reinwardt Academy", "text": "Reinwardt Academy\n\nReinwardt Academy of Culture Heritage je jedna z fakult amsterdamské Školy umění (další fakulty - Akademie výtvarných umění ve vzdělání, Akademie architektury, Konzervatoř, Akademie nizozemského filmu a televize a Divadelní akademie). Fakulta je pojmenována po Casparu Georgi Carlu Reinwardtovi (1773-1854), což byl nizozemský botanik narozený v Prusku. Stal se zakladatelem a prvním ředitelem zemědělské botanické zahrady na Jávě. Se školou je spojen Peter van Mensch, který na fakultě působil jako profesor. Reindwart Academy má dva studijní programy: bakalářský program a magistr museologie, který byl jako první mezinárodní kurz ověřen britskou Národní kulturní vzdělávací organizací v roce 1998.\n\nDélka bakalářského programu je čtyři roky a jazykem je nizozemština. Je to základní program s praktickou orientací. Nabízí znalosti a dovednosti pro budoucí profesionály v oboru kulturního dědictví. Náplň kurzů se průběžně přizpůsobuju změnám na poli kulturního dědictví. Odborné zaměření kurzu je předmětem pravidelných konzultací s profesionálními organizacemi na národní a mezinárodní úrovni. Kurzy lze rozdělit na dvě oblasti: 1) příprava na funkce ve všech institucích, které operují na poli kulturního dědictví (muzea, archivy, knihovny, vědecká centra...) 2) pozornost je kladena na všechny typy dědictví: historické a umělecké objekty, tradice, rituály, zvyky, průmyslové dědictví atd. Díky kontaktům akademie s institucemi v Nizozemsku mají studenti hodně možností exkurzí a bakalářských projektů.\n\nProgram magistr museologie je vyučován v angličtině a jeho délka je 18 měsíců. Magisterské studium je založeno na široké definici muzea. Nevylučuje tradiční muzea, ale více se zaměřuje na nové přístupy. Kurz nabízí studentům možnost hlouběji reflektovat a experimentovat s novými vizemi dědictví a jejich rolí ve společnosti. Program má čtyři témata: 1) jednota praxe, teorie a etiky 2) muzeologie jako teoretický rámec 3) mezinárodní orientace 4) zaměření na budoucnost. Absolventi programu jsou připraveni na vedoucí a politicky strategické pozice v rámci ochranných organizací, muzeí a kulturního sektoru.\n\nNa Reinwardt Academy působí od srpna 2011 výzkumná skupina. Zakladatelé Hester Debbits a Riemer Knoop se zaměřují na formování teorie a rozvoj vzdělání s ohledem na materiály a nehmotné kulturní dědictví. Tato činnost přispívá k posílení sociálního postavení paměťových institucí a dalšímu rozvoji vzdělávání v kulturním dědictví.\n\n"}
{"id": "988060", "url": "https://cs.wikipedia.org/wiki?curid=988060", "title": "Strawberry Fields (památník)", "text": "Strawberry Fields (památník)\n\nStrawberry Fields je památník se zahradní úpravou věnovaný Johnu Lennonovi, slavnému členovi britské skupiny The Beatles. Tento památník, pojmenovaný podle písně „Strawberry Fields Forever“, se rozkládá na ploše 10 000 m² v newyorském Central Parku. Ke slavnostnímu otevření Strawberry Fields došlo dne 9. října 1985, za účasti tehdejšího starosty New Yorku Eda Kocha a vdovy po Johnu Lennonovi Yoko Ono. Středobodem tohoto parkového památníku je mozaika s nápisem „Imagine“, která odkazuje na Lennonovu slavnou píseň. Tuto mozaiku poskytlo darem italské město Neapol.\n\n"}
{"id": "988061", "url": "https://cs.wikipedia.org/wiki?curid=988061", "title": "Seznam medailistek na mistrovství světa v sportovní gymnastice žen (bradla)", "text": "Seznam medailistek na mistrovství světa v sportovní gymnastice žen (bradla)\n\nTento seznam uvádí přehled medailistek na mistrovství světa ve sportovní gymnastice (bradla), který byl na program světových šampionátů zařazen poprvé v roce 1950.\n"}
{"id": "988073", "url": "https://cs.wikipedia.org/wiki?curid=988073", "title": "Lupita Nyong'o", "text": "Lupita Nyong'o\n\nLupita Amondi Nyong'o (* 1. března 1983, Ciudad de México, Mexiko) je herečka a režisérka mexického a keňského původu. Po absolvování na Hampshire College s bakalářským titulem ve filmových a divadelních studiích pracovala jako produkční asistentka na několika hollywoodských filmech. V roce 2008 přišel její herecký debut v krátkém filmu \"East River\" a o rok později si zahrála v keňském televizním seriálu \"Shuga\". Ve stejném roce také napsala, produkovala a režírovala dokumentární film \"In My Genes\".\n\nZískala herecký titul na Yaleově univerzitě, na což navázala její první role v celovečerním filmu \"12 let v řetězech\" režiséra Steva McQueena, kterou se proslavila pro širokou veřejnost a získala za ní mimo jiné Oscara za nejlepší ženský herecký výkon ve vedlejší roli.\n\nV roce 2014 se stala „vítězkou“ ankety o nejkrásnější ženu, kterou každoročně vyhlašuje magazín People. V roce 2015 si poprvé zahrála na Brodwayii a to ve hře \"Eclipsed\". Za roli získala nominaci cenu Tony v kategorii nejlepší ženský výkon ve hře. V roce 2018 si zahrála v úspěšném filmu \"Black Panther\".\n\n"}
{"id": "988075", "url": "https://cs.wikipedia.org/wiki?curid=988075", "title": "Tichá pošta (rozcestník)", "text": "Tichá pošta (rozcestník)\n\nMůže označovat buď:\n\n\n\n\n\n"}
{"id": "988077", "url": "https://cs.wikipedia.org/wiki?curid=988077", "title": "Internetové obchodování", "text": "Internetové obchodování\n\nInternetové obchodování je forma elektronického obchodu, která je prováděna především prostřednictvím WWW (World Wide Web), avšak může se taky použít e-mail a další aspekty internetu.\n\nObchodníci vytváří webové stránky, aby zobrazili své výrobky či služby pro koncové spotřebitele pomocí webového prohlížeče. Webové stránky určené pro spotřebitele s různými možnostmi vyhledávání, možnostmi výběru produktů a služeb, které nabízejí rychlost a pohodlí nákupu z domova či kanceláře. Přestože spotřebitel nemá možnost si samotný produkt vyzkoušet, získává výhody nakupování 24 hodin denně. \n\nNěkteří obchodníci se snaží přilákat své zákazníky na webové stránky v rámci reklamy pomocí webových bannerů nebo e-mailu. Ostatní obchodníci mohou lákat zákazníky na své webové stránky pomocí tradičních metod, jako jsou například tisková média, rádia nebo televize. Obchodníci mohou také rozšířit svůj on-line prodej a příjmy tím, že vytvoří strategii affiliate marketing (partnerský marketing). \n\nPlatba je řešena různými způsoby: on-line platba kreditní kartou, poslání šeku, poštovní poukázkou, hotově, nebo telefonní objednávkou. Pro platby kreditní kartou, obchodník obvykle spoléhá na platební brány třetí strany, které umožňují bezpečný způsob platby pomocí technologie kryptograficky založené, jako SSL nebo TLS. Tyto technologie chrání citlivé informace zákazníka pomocí šifrování všech dat přenášených mezi počítači zákazníka a serverů. \n\nVýběr z účtu může být prováděn obchodníkem nebo prostřednictvím poskytovatele platebních služeb třetích stran, jako je PayPal, WIREX , Epassporte, atd. \n\nInternetový obchod (též elektronický obchod, e-obchod nebo z angl. e-shop) je webová aplikace používaná jako jeden z komunikačních kanálů prodejce pro nabízení jeho produktů a služeb. E-shopy mohou v prostředí internetu sloužit jak pro podporu obchodu typu B2B (business-to-business, česky „obchodník k obchodníkovi“) tak B2C (business-to-consumer, česky „obchodník k zákazníkovi“). Jedná se o jeden ze způsobů elektronického obchodování. \n\nInternetový obchod je v dnešní době velmi silným nástrojem obchodování. Ve světě i v ČR si získal velkou oblibu. Zákazníci začali používat tuto webovou aplikaci, aby si usnadnili nakupování. Tímto způsobem můžete totiž nakupovat přímo ze svého domova, stačí k tomu jednoduše internetové připojení. \n\nElektronický obchod je považován za rychlou, snadnou a pohodlnou formu nákupu. Stačí si hledaný produkt vyhledat pomocí zavedených webových vyhledávačů či srovnávačů zboží a elektronický obchod má veškerou funkcionalitu potřebnou pro nákup. \n\nPřed objednáním je třeba si produkt pečlivě vybrat. Zákazníci mohou procházet katalog zboží (ve většině případů strukturovaný dle kategorií), nebo zboží vyhledávat podle parametrů či jen podle shody v názvu nebo popisu. Jednotlivé produkty mají většinou detailní stránku s podrobným popisem a výčtem specifik a variant. \n\nRozlišujeme řadu kritérií, pomocí nichž zákazníci vybírají své zboží. Nejčastější je cena zboží. V dnešní době již fungují velmi úspěšné srovnávače zboží a jejich cen.\n\nK porovnávání cen a srovnávání produktů slouží tzv. srovnávací a nákupní galerie, které umožňují zákazníkům srovnání nabídek zvoleného zboží nabízeného obchodníky, a to podle ceny, případně dalších parametrů. Tyto nákupní galerie též často nabízejí svým uživatelům zpracování objednávek a jejich odeslání obchodníkům, kteří dané zboží nabízí. Veškeré vyhledávání na těchto webových stránkách je zdarma. Obchodníci umisťují pomocí automatizovaných softwarových prostředků (XML kódu) nabídky svého zboží na stránky srovnávací a nákupní galerie. Tyto nabídky jsou aktualizovány několikrát denně. Srovnávače neručí za případné chyby, nepřesnosti nebo vadné údaje jednotlivých nabídek. U každého zboží musí být uveden minimálně název zboží, fotografie zboží, specifikace zboží a konečná cena zboží včetně DPH. U ceny pak může být uvedena i cena dopravy od obchodníka k zákazníkovi, případně vyjmenované jednotlivé druhy dopravy. Obchodníci, kteří chtějí mít své nabídky na takovýchto srovnávačích, platí ceny za jednotlivé prokliky. Cena prokliku se odvíjí od toho, zda se jedná o obyčejný odkaz nebo zda se jedná například o zvýraznění daného e-shopu na stránkách srovnávače. Cena jednoho prokliku se také odvíjí od druhu nabízeného zboží. Jiná cena se tak účtuje prokliku na bytové dekorace a jiná na vysavače. Srovnávací a nákupní galerie vedle srovnávání cen zboží nabízejí i různé doplňkové služby. Některé nabízí svým uživatelům i různé nákupní průvodce, kteří radí lidem při výběrů produktů. Tyto rady pochází jak od expertů z oboru, tak i od uživatelů, kteří mají s produkty reálné zkušenosti (recenze). \n\nTy nejpropracovanější srovnávací a nakupovací galerie pomáhají uživatelům s výběrem produktu podle technických parametrů a specifikací produktů, umožňují, aby se uživatelé poradili s nákupními rádci, a zprostředkovávají reálné zkušenosti uživatelů, nezabývají se tak pouze prostým srovnáním cen. Tyto srovnávací a nákupní galerie se snaží přilákat nové uživatele na své stránky pomocí tzv. affiliate programů. Affiliate programy jsou provizní systémy pro provozovatele webových stránek. Když autor určité webové stránky nabídne zajímavé informace o cenách a populárních produktech, které nabízí srovnávače zboží, získávají pak nový zdroj příjmů prostřednictvím provizí z přivedených uživatelů. Nejznámější české porovnávače cen zboží jsou heureka.cz, zbozi.cz, hledejceny.cz, srovnanicen.cz nebo nejlepsiceny.cz. \n\nVětšina internetových obchodů nabízí velkou škálu možnosti platby za zboží. Zákazník si může vybrat způsob platby, který je mu nejpohodlnější. \n\n"}
{"id": "988078", "url": "https://cs.wikipedia.org/wiki?curid=988078", "title": "Ladislav Slovák", "text": "Ladislav Slovák\n\nLadislav Slovák (10. září 1919 Veľké Leváre − 22. července 1999 Bratislava) byl slovenský dirigent, interpret děl slovenských skladatelů, ale i symfonií D. Šostakoviče a S. Prokofjeva. V 60. letech 20. století stál v čele Slovenské filharmonie.\n\nV roce 1942 absolvoval studium hry na varhany na konzervatoři v Bratislavě. O čtyři roky později dokončil studium dirigování u K. Schimpla. Následně studoval na Vysoké škole múzických umění v Bratislavě u Václava Talicha. Po skončení studia v roce 1953 odešel na roční studijní pobyt v Leningradské filharmonii.\n\nPo návratu působil jako šéfdirigent Symfonického orchestru Československého rozhlasu. V letech 1961–1968 působil ve vedoucích funkcích Slovenské filharmonie. Mezi jeho nejdůležitější díla patří kolekce 15 symfonií Dmitrije Šostakoviče, které vydalo vydavatelství Naxos. Slovák se setkal se Šostakovičem osobně během svého studia v Leningradě.\n\nObě jeho děti, Kamila Magálová, členka činohry Slovenského národního divadla, a syn Marián Slovák, jsou známí herci.\n\n"}
{"id": "988081", "url": "https://cs.wikipedia.org/wiki?curid=988081", "title": "Imrich Sucký", "text": "Imrich Sucký\n\nImrich Sucký (1899 − 1973, Vídeň) byl během Slovenského státu pracovníkem policie, který měl na starosti boj s komunisty. Dlouholetý politický vězeň.\n\nK policii nastoupil v roce 1919. V letech 1920 – 1923 byl pracovníkem trestně - kriminálního oddělení Policejního ředitelství v Bratislavě. Od roku 1924 byl pracovníkem Odbočky zpravodajské ústředny při Policejním ředitelství, tzv. obranného zpravodajství. V roce 1929 se aktivně podílel na zatýkání Vojtěcha Tuky a dalších osob (např. Alexander Mach...) v kauze „Tukovy aféry“.\n\nBěhem Slovenského státu v letech 1939 až 1945 byl vedoucím skupiny detektivů ve 2. oddělení Ústředny státní bezpečnosti (ÚŠB), kde se aktivně účastnil odhalování komunistických skupin, příprav komunistických diverzních akcí, teroristických útoků. Asistoval při zatýkání většiny komunistických představitelů (Široký, Husák...).\n\nV květnu 1945 byl zatčen. Po téměř dvou letech byl propuštěn na svobodu. V roce 1948 emigroval do Rakouska. Zde se zapojil do protikomunistického odboje a spolupracoval i s americkou službou CIC. V roce 1957 byl po rozhodnutí ministra vnitra Rudolfa Baráka unesen z Vídně do Československa. Měl být použit při připravované akci vůči předsedovi vlády Viliamu Širokému. Vězněn byl na Pankráci, v Opavě, Leopoldově a Valdicích. Po amnestii 9. května 1968 byl propuštěn. Opět emigroval do Rakouska, kde i zemřel.\n\nV roce 2007 o jeho životě vyšla životopisná kniha \"Zpravodajské eso Slovenského štátu: Kauza Imrich Sucký\"\n"}
{"id": "988083", "url": "https://cs.wikipedia.org/wiki?curid=988083", "title": "Jump Up!", "text": "Jump Up!\n\nJump Up! je šestnácté studiové album britského zpěváka a textaře Eltona Johna, vydané v roce 1982. Ve Velké Británii bylo vydáváno pod značkou The Rocket Record Company a ve Spojených státech pak vydavatelstvím Geffen Records. Mimo jiné obsahuje i píseň „Empty Garden (Hey Hey Johnny)“, věnovanou památce zavražděného člena skupiny The Beatles Johna Lennona.\n\n\n\n"}
{"id": "988085", "url": "https://cs.wikipedia.org/wiki?curid=988085", "title": "Symfýza", "text": "Symfýza\n\nSymfýza (lat. \"Symphysis\") je chrupavčitý typ kostního spoje. Převažuje vazivová chrupavka. Je pevná a pružná. V symfýzách mohou vznikat štěrbiny naplněné tekutinou.\n\nTypickými příklady jsou stydká spona (symphysis pubis) pánve nebo napojení dolních žeber na hrudní kost.\n\nStrukturálně velmi podobné jsou i meziobratlové ploténky.\n"}
{"id": "988087", "url": "https://cs.wikipedia.org/wiki?curid=988087", "title": "Semirostrum", "text": "Semirostrum\n\nSemirostrum je rod vyhynulého kytovce z čeledi Sviňuchovití (\"Phocoenidae\"). Žil přibližně před 5 až 1,5 miliony lety, během období pliocénu. Typickým znakem je extrémně dlouhá symfýza dolní čelisti, dosahující délky až 85 centimetrů. Dnešní sviňuchy, kteří jsou nejbližší příbuzní rodu, mají symfýzy dlouhé maximálně 1 až 2 centimetry.\n\nPodle nejrozšířenější teorie používalo Semirostrum dolní čelist k sondování sedimentu v oblasti temných ústích řek (estuárech) a na pobřežích dnešní Kalifornie.\n\nZástupcem rodu je \"Semirostrum ceruttii\".\n"}
{"id": "988089", "url": "https://cs.wikipedia.org/wiki?curid=988089", "title": "Big Bang (hudební skupina)", "text": "Big Bang (hudební skupina)\n\nBig Bang (korejsky: 빅뱅, často stylizováno jako BIGBANG) je čtyřčlenná jihokorejská chlapecká skupina, jež byla založena společností YG Entertainment. Původně debutovala s pěti členy: G-Dragon, T.O.P, Taeyang, Daesung a Seungri. Seungri skupinu 11. 3. 2019 opustil.\n\nPřevážně hip-hopová skupina uspěla se svým průlomovým hitem „Lies“, který zůstal 7 týdnů za sebou na prvním místě v hlavních korejských hudebních žebříčcích. V roce 2007 dostali ocenění za „Píseň roku“ na Mnet Korean Music Festival.\n\nJejich další vydané hity jako „Last Farewell“ a „Haru Haru“, které také ovládly hudební žebříčky, ještě více zvyšovaly jejich úspěch a popularitu. Poté, co Big Bang vyhráli v roce 2008 na Mnet Korean Music Festival cenu „Umělec roku“, rozšířili své působení i do Japonska, kde na 9. ročníku MTV Video Music Awards Japan získali tři ocenění. Během svých aktivit v Japonsku členové začali se sólovými aktivitami. Taeyang a G-Dragon vydali sólová alba, G-Dragon a TOP vytvořili duo, Seungri a Daesung hráli v muzikálech a hostili varieté a z TOPa se stala uznávaná filmová hvězda.\n\nPo dvouleté pauze se Big Bang v roce 2011 opět vrátili na jihokorejskou hudební scénu se svým úspěšným albem \"Tonight\". Propagační akce byly zkráceny, když se někteří z členů dostali do rozporu se zákony. Koncem roku se Big Bang stali vítězi v kategorii „Nejlepší celosvětový interpret“ na MTV Europe Music Awards. Tři měsíce po ocenění v Evropě vydali své nejúspěšnější album \"Alive\", jež se stalo prvním korejským albem, které se umístilo v žebříčku Billboard 200. Následně začali své první světové turné, které vyvrcholilo začátkem roku 2013. Big Bang jsou označováni jako „Národní chlapecká skupina“ a účastí členů, zejména G-Dragona, na skládání a produkci vlastní hudby si vysloužili v hudebním průmyslu respekt a uznání. Momentálně drží rekord coby nejprodávanější umělec všech dob na Cyworld.\n\nJeště před debutem se několik členů již v zábavním průmyslu pohybovalo. G-Dragon a Taeyang byli první, kteří začali v YG Entertainment trénovat, a to ve věku třinácti let. Původně byli dětskými herci, kteří byli obsazení jako mladší verze dua Jinusean v jejich videoklipu „A-Yo“. Uchváceni zkušeností z vystupování v hip-hopovém videoklipu se obě děti rozhodly přidat do YG Entertainment, přestože byly nejprve odmítnuty. Duo pak vydalo 2 písně pod jménem GDYB a oba chlapci se často následně objevovali v albech či videoklipech ostatních umělců jako Hüsong, Gummy, Perry, Masta Wu a Se7en, působících v YG. Jeden z jejich známých kousků je „Unfold to Higher Place“ feat. Perry a Gummy. G-Dragon se podílel i na propagační činnosti YG Family, která se většinou skládala z umělců v YG. Mladí chlapci spolu plánovali vydat album, ale to bylo odloženo, protože YG Entertainment se rozhodlo debutovat skupinu, jejíž měli být součástí.\n\nTOP byl obyčejným rapperem a vystupoval pod pseudonymem „Tempo“. Jednou z jeho nejznámějších nahrávek byla „Buckwild“ spolu s NBK Gray. G-Dragon kontaktoval TOPa jako svého kamaráda z dětství, když YG shánělo členy do nové skupiny. Dvojice nahrála několik demo nahrávek a poslala jejich producentu Jang Hjona-sokovi, který později požádal TOPa, aby se dostavil na konkurz. Poprvé byl ale odmítnut kvůli tomu, že byl „příliš baculatý na ideální verzi idola“. O šest měsíců později byl však přijat, když ztratil na váze. T.O.P údajně zhubl 20 kilo za 40 dní.\n\nSeungri byl lídrem taneční skupiny ve svém rodném městě Kwangdžu. Poprvé se objevil v televizním pořadu \"Let 'Cokeplay: Mnet Battle Shinhwa\", což byla show, ve které skupina Shinhwa hledala členy na vytvoření „druhé generace Shinhwa“. Nedostatek vokálních dovedností porotu příliš neokouzlil, což vedlo k vypadnutí z Top 4. Seungri se pak zúčastnil konkurzu a byl přijat do YG Entertainment, ale v \"Big Bang Documentary\" se ukázalo, že jeho pozice byla ohrožena. Později se mu však podařilo Jang Hjona-soka ohromit. V té době Seungri soutěžil proti jinému žákovi, Hjona-sungovi (pozdější člen skupiny Beast), který byl nakonec vyřazen. Hjona-sung, který vystupoval pod uměleckým jménem So-1, což korejsky v překladu znamená přání, se objevil v 10 z 11 epizod. Z finální byl vynechán, protože Jang Hjona-sok měl pocit, že Hjona-sung ještě není připraven a potřebuje více času.\n\nDaesung byl přijat v otevřeném konkurzu.\n\nOficiální debut měli Big Bang 19. srpna 2006 v gymnastické aréně v soulské olympijském parku během 10. koncertu YG Family. 23. září 2006 Big Bang poprvé vystoupili v televizi. Po představení vyšel první singl skupiny s názvem \"Bigbang\". Jeho součástí byly písně „We Belong Together“, kde si zazpívala i Pak Bom, „A Fool's Only Tears“ (korejsky: 눈물 뿐인 바보; fonetický přepis: \"nunmal Ppunin Pabo\") a „This Love“, adaptace stejnojmenné písně americké rockové skupiny Maroon 5, kterou přepsal a také nazpíval G-Dragon. Singl byl velmi úspěšný, prodalo se kolem 40 000 kusů. Druhý singl, \"Bigbang Is VIP\", byl vydán ještě během září 2006 s celkovým počtem 32 000 prodaných kusů. Následoval jejich poslední singl \"Bigbang 03\" s celkovým počtem téměř 40 000 prodaných kusů. Ke konci prosince 2006 Big Bang uspořádali svůj první koncert \"The Real\". Následující měsíc bylo vydáno jejich debutové album \"Bigbang Vol.1\", kterého se do konce února 2007 prodalo 48 000 kusů.\n\n8. února 2007 vydala skupina Big Bang koncertní album s názvem \"First Live Concert: The Real\", kterého se do konce roku prodalo kolem 30 000 kusů. Také začali turné \"Want You\", které se konalo v pěti městech: Inčchon, Tegu, Čchangwon, Čondžu a Pusan. Jejich první EP \"Always\" bylo rovněž vydáno v roce 2007 a znamenalo pro skupinu několik změn. Přestože už před jeho vydáním členové psali a skládali, od té doby se rozhodli převzít větší kontrolu nad vlastní hudbou. G-Dragon napsal a zkomponoval většinu písní, které byly obsaženy v prvním EP, a to včetně titulní písně „Lies“ (korejsky: 거짓말; fonetický přepis: \"Godžitmal\").<ref name=\"ALWAYS/RELEASE\"></ref> Na EP se objevila elektronická hudba. Ohlas byl celkem pozitivní, zejména ohledně písně „Lies“, kterou kritici popisovali jako píseň „na vysoké úrovni“. „Lies“ byla vydána jako hlavní singl alba a stala se jejich prvním hitem číslo jedna. Alba se prodalo 87 000 kusů.\n\nJejich druhé EP \"Hot Issue\" bylo vydáno v ten samý rok a následovalo úspěch svého předchůdce. Hlavní singl „Last Farewell“ (korejsky: 마지막 인사; fonetický přepis: \"Madžimak Insa\") se dostal na čelo různých žebříčků včetně Juke-On, kde kraloval osm týdnů za sebou. „Last Farewell“ si na Cyworld vysloužila i cenu „Píseň měsíce v kategorii digitální hudba“. Lístky na jejich koncert \"Big Bang Is Great\" byly údajně vyprodány za necelých 10 minut.\n\nKoncem roku 2007 bylo oznámeno, že členové byli hospitalizováni kvůli celkovému vyčerpání a přepracování a pozastavili své aktivity. Pozdější zprávy ukázaly, že po jednotlivých singlech a EP je velká poptávka, takže nahrávací společnost musela zajistit další dotisk a přebalení pro další vydání. Na základě úspěchu jejich EP vyhrála skupina mnoho cen, včetně dvou Mnet Asian Music Awards za rok 2007 v kategoriích „Nejlepší chlapecká skupina“ a „Píseň roku“ (za „Lies“), nominováni byli však i v dalších dvou kategoriích „Album roku“ a „Umělec roku“. Později získali i cenu „Umělec roku“ na 17. ročníku Seoul Music Awards. Skupina do konce roku vydělala celkem 12 miliard ₩ (8,7 milionů €).\n\nKdyž se rok 2007 blížil ke konci, troufli si Big Bang do Japonska. Jejich první EP \"For the World\" vydané na začátku roku 2008<ref name=\"FORTHEWORLD/RELEASEDATE\"></ref> se umístilo v žebříčku Oricon na 10. místě, přestože propagační aktivity byly jen malé. Skupina také uspořádala koncert v JBC Hall v Tokyo Dome City. Po skončení propagace v Japonsku se Big Bang vrátili do Jižní Koreje. Přestože byly aktivity skupiny odloženy kvůli sólovým aktivitám jednotlivých členů, ještě v roce 2008 vyšlo jejich třetí EP \"Stand Up\". Na albu se podíleli i Daishi Dance a korejská rocková skupina No Brain. Prodalo se ho přes 100 000 kusů. „Day By Day“ (korejsky: 하루 하루; fonetický přepis: \"Haru Haru\"), hlavní singl alba, kraloval mnohým hudebním žebříčkům a udržel se na první příčce sedm po sobě jdoucích týdnů. Po úspěchu hlavního singlu následovaly jeho příklad i ostatní písně z alba a dostaly se v žebříčcích do Top 20. Píseň „Heaven“ zastala druhé místo, „Oh My Friend“ obsadila deváté, „A Good Man“ dvanácté a „Lady“ šestnácté místo – celkově to tedy bylo pět písní jedné skupiny v Top 20.\n\nBěhem vydávání korejského alba vyšel i japonský singl „Number 1“ ze stejnojmenného alba. Vystupovali s ním v japonském rádiu i v několika televizních programech. Album se následně umístilo na třetím místě v denním žebříčku alb japonského Oriconu. Následující korejské album \"Remember\" bylo také vydáno v roce 2008 a přineslo další singl číslo 1, „Sunset Glow“ (korejsky: 붉은 노을; fonetický přepis: \"Bulkun Noul\"). Druhý singl „Strong Baby“ byl Sungriho sólem. Alba se prodalo celkem přes 200 000 kusů. Big Bang na Mnet Asian Music Awards v roce 2008 získali svou druhou cenu „Umělec roku\". Koncem roku 2008 bylo oznáméno, že Big Bang vydělali 36 miliard ₩ (26,1 milionů €).\n\nZačátkem roku 2009 měla skupina přestávku, a tak členové pokračovali ve svých vlastních sólových aktivitách. Znovu se sešli kvůli spolupráci se svými kolegyněmi ze skupiny 2NE1, která byla nazvána „Ženský Big Bang“, na písni „Lollipop“, k níž byl natočen i propagační videoklip. Původně to měla být jen reklama pro mobilní telefony, ale i tak se píseň umístila na první příčce různých online žebříčků. Big Bang vydali svůj třetí reklamní digitální singl s názvem „So fresh, So cool“ na podporu piva značky „Hite“, ale Sungro se v reklamě neobjevil, protože byl tehdy ještě nezletilý. Jejich první japonské studiové album \"Big Bang\" vyšlo v srpnu 2009 ve vydavatelství Universal Music. Album bylo propagovánp singly \"My Heaven\" a \"Gara Gara Go !!\" (Japonsky: ガ ラ ガ ラ GO !!). Písnička „My Heaven“, japonská verze singlu „Heaven“ (korejsky: 천국 ; fonetický přepis: \"Čchonguk\") z alba \"Stand Up\", byla zkomponována japonským skladatelem Daishi Dance a debutovala na 3. místě hudebního žebříčku Oricon. „Gara Gara Go!“ se umístila na pátém místě, zatímco celé album získalo 3. místo.\n\nKdyž přijeli zpět do Koreje, vrátili se členové opět ke svým sólovým aktivitám. 18. srpna 2009 vydal G-Dragon své debutové album \"Heartbreaker\". Album vyhrálo na Mnet Asian Music Awards v roce 2009 cenu „album roku“ a prodalo se ho přes 210 000 kusů. Tchäjang pořídil dva digitální singly – „Where U At?“ a „Wedding Dress“ – k propagaci svého druhého sólového alba vydaného v roce 2010. TOP si zahrál roli nájemného vraha Vicka v korejském seriálu \"Iris\". Däsong a Sungro hostovali a vystupovali v různých televizních show. Později se opět spojili při nahrávání písně „Koe wo Kikasete“ pro japonský seriál \"Ohitorisama\" (japonsky: お ひ と り さ ま; anglicky: One Person). Píseň byla později vydána jako samostatný singl a umístila se na 4. místě.\n\nV lednu 2010 strávili Big Bang několik dní vystupováním na soulském olympijském stadionu. Koncerty nesly název \"Big Show 2010\". Následující měsíc se pustili do svého turné v Japonsku, které neslo název \"Electric Love\". Ačkoliv nebylo vydáno žádné oficiální album, v roce 2010 bylo nahráno několik singlů, které měly hlavně propagační účely. Píseň „Lollipop Part 2“ vyšla v únoru 2010, byla následovníkem skladby „Lollipop“ a byla využita na propagaci mobilních telefonů LG Cyon Lollipop uvedených do prodeje.<ref name=\"LOLLIPOP2/release\"></ref> Singl také získal první místo v žebříčku digitálních singlů.<ref name=\"LOLLIPOP2/No1 realtime chart\"></ref> Jejich další singl „Tell Me Goodbye“ byl nahrán pro japonskou verzi seriálu \"Iris\".<ref name=\"TMG/IRIS\"></ref> Píseň se stala velmi populární, měla pozitivní ohlasy a na 52. ročníku Japan Record Awards vyhrála ocenění „Píseň roku\". V návaznosti na mistrovství světa ve fotbale 2010 nahráli píseň „Shout of the Reds“ společně s korejskou rockovou skupinou Transfixion a krasobruslařkou Kim Ju-nou.<ref name=\"KIMYUNA/SHOUTOFTHEREDS\"></ref>\n\nPo většinu roku se členové soustředili hlavně na svou vlastní sólovou práci. G-Dragon a TOP vytvořili duo GD & TOP a vydali svůj první společné album. První vlastní EP s názvem \"VVIP\" vydal Sungro. Big Bang vyhráli další ceny, včetně „5 nejlepších umělců“ na 24. ročníku Japan Gold Disc Awards<ref name=\"24JGDA/newcomerwin\"></ref> i ocenění „Nejlepší nový umělec\". Koncem května 2010 obdržela skupina na MTV Video Music Awards Japan ocenění „Nejlepší popové video“ a „Objev roku\".<ref name=\"VMAJ 2010/WINS\"></ref> 25. srpna 2010 vydali svůj další japonský singl „Beautiful Hangover“.\nPo téměř dvouleté skupinové pauze se v roce 2011 Big Bang vrátili do Jižní Koreje s koncertem \"Big Show\". Předvedli i své nové písně z EP \"Tonight\", které se po vydání opět umístilo na prvních místech v různých korejských hudebních žebříčcích. Album bylo také prvním, které se jako K-popové dostalo do Top 10 amerického žebříčku iTunes a bylo jediným neanglicky zpívaným v Top 100. Na Cyworld mělo album předprodejní objednávku na 10 000 kusů, což přesáhlo dosavadní rekord TVXQ z roku 2008, kteří měli 6500 v předprodeji. Za týden se prodalo 100 000 kusů. Cho Cun-jong z Asia pochválil nové směřování skupiny ohledně hudby a uznal, že během dvouleté přestávky „se styl a hudební cit skupiny prohloubily\". Sedm dní po vydání bylo oznámeno, že Big Bang už vydělali 7 miliard ₩ (5,1 milionů €). Hlavní stejnojmenný singl se dostal na vrchol žebříčku Gaon. Po ukončení propagace alba \"Tonight\" vydali Big Bang speciální edici, v níž přibyly dvě nové písně: „Love Song“ a „Stupid Liar“. Videoklip k písni „Love Song“ dosáhl na YouTube za dva dny dva miliony zhlédnutí. Skupina v květnu téhož roku odstartovala své turné \"Love & amp; Hope\".\n\nV roce 2011 Big Bang vyhráli na MTV Europe Music Awards ocenění „Nejlepší celosvětový interpret“, kde účinkovali jako zástupci asijsko-pacifického regionu s více než 58 miliony hlasů. Předávání cen se zúčastnilo všech pět členů, což bylo obzvláště památné, protože to bylo Däsongovo a G-Dragonovo první veřejné vystoupení po Däsongově autonehodě a G-Dragonově skandálu s marihuanou. 29. listopadu 2011 skupina vyhrála na Mnet Asian Music Awards cenu „Nejlepší videoklip“ s písní „Love Song“. YG Entertainment oslavilo své 15. výročí koncertní sérií, která začala 3. prosince v jihokorejském Soulu. Däsong se tam na jevišti objevil poprvé před domácím publikem po autonehodě, která se stala v květnu a zahynul při ní motocyklista. 14. prosince Big Bang vydali jejich třetí album největších hitů s názvem \"The Best of Big Bang\", které obsahovalo japonskou verzi jejich #1 singlu „Haru Haru“. Album se umístilo na prvním místě denního žebříčku Oricon hned v den vydání a během prvního týdne se prodalo 14 000 kusů, což jen dokazovalo jejich přetrvávající popularitu. Bylo oznámeno, že Big Bang vydělali v roce 2011 88 miliard ₩ (63,8 milionů €), i když byli aktivní jen polovinu roku. Součástí výdělku byly i výnosy za koncert \"Big Bang Show \"pro SBS, koncert \"Big Show\" a japonské turné \"Love & amp; Hope\".\n\nPočínaje 20. lednem 2012 začalo YG vypouštět do oběhu teasery pro páté EP \"Alive\", které bylo digitálně i fyzicky vydané 29. února 2012. Předobjednávky na nové album \"Alive\" činily kolem 260 000 kusů a nahromadily se během pouhých dvou týdnů. Hlavní singl „Blue“ byl vydán týden před albem a umístil se na prvním místě všech významných jihokorejských žebříčků. Album sklidilo velký úspěch a za první měsíc bylo prodáno přes 200 000 kusů. Big Bang obsadili 5 příček v Top 10 v \"Billboard K-pop's Hot 100\" a album \"Alive\" 150. místo v \"Billboard 200\", čímž se stali prvními Korejci s korejským albem, kterým se to podařilo. Díky jejich popularitě se také umístili na 24. místě v Billboard Social 50. Později se jim dostalo uznání i od týdeníku \"Time\" a jejich fotografie byly zveřejněny na domovské stránce Ceny Grammy.\n\nVydání alba se shodovalo s jejich každoročním koncertem Big Show, který se konal od 2. do 4. března 2012 na soulském olympijském stadionu. Koncert byl vyprodán a odehrál se za účasti 40 000 fanoušků. Show byla zároveň oficiální odstartování jejich světového turné s názvem \"Big Bang Alive Galaxy Tour 2012\" ve spolupráci s Live Nation Entertainment. Turné, které se konalo v 21 městech 13 zemí světa, bylo v režii slavné choreografky Laurieann Gibson. Záznam z koncertu Big Show byl prostřednictvím MTV World Stage odvysílán ve 160 zemích, a tak zpropagoval jejich světové turné. 6. března 2012 byl na YouTube zveřejněn videoklip k písni „Fantastic Baby“. V současnosti je to nejpopulárnější píseň skupiny, která má na YouTube přes 147 milionů zhlédnutí.\n\n28. března 2012 byla vydána japonská verze \"Alive\", která obsahovala dvě skladby navíc. Na fyzické verzi alba byl i bonus ve formě japonské verze jejich hitu „Haru Haru\". Za jeden den se prodalo přes 23 000 kusů a album se umístilo na 2. místě Oriconu. Prodejnost nakonec překročila 200 000, takže RIAJ (Asociace nahrávacího průmyslu Japonska) album označila zlatým oceněním. Japonská propagace začala vystoupením na festivalu Springroove 2012 po boku špičkových amerických a japonských hip-hopových umělců. Big Bang byli první korejští účinkující, kteří byli pozváni spolu s 2NE1. Po svém úspěšném návratu vydali 3. června speciální edici alba s názvem \"Still Alive.\" Ta obsahovala 4 nové skladby – dvě nové (v korejštině) a korejské verze dvou dalších skladeb z japonského \"Alive\". Za první měsíc se prodalo přes 100 000 kusů. 20. června vyšla speciální \"Monster\" edice japonského alba \"Alive\".\n\nÚspěch jejich speciální edice alba ještě více posílil celosvětové uznání skupiny a v Billboard Social 50 se dostali na 11. místo. Po zbytek roku převážně koncertovali v několika zemích: Japonsko (květen–červen), Čína (červenec–srpen), jihovýchodní Asie (září–říjen) a Amerika (listopad) . Po koncertech v Americe se Big Bang vrátili do Japonska na turné \"Special Final in Dome Tour\", které se konalo v jedněch z největších stadionů v Japonsku, včetně Osaka Dome, Tokyo Dome a Fukuoka Dome. V prosinci 2012 skupina vystoupila v Hongkongu a Anglii. V Londýně se plánoval jen jeden koncert, ale pro velký zájem přidali ještě jeden. Turné zakončili v lednu 2013 koncerty v Ósace a třemi koncerty v gymnastické aréně v soulském olympijském parku. 30. listopadu 2012 získali Big Bang na 14. ročníku Mnet Asian Music Awards ocenění „Nejlepší chlapecká skupina“ a „Umělec roku“. Lídr G-Dragon byl oceněn jako „Nejlepší sólista\". Na italském předávání cen TRL Awards vyhráli v kategorii „Nejlepší fanoušci\".\n\nV roce 2013 si skupina udělala přestávku a členové se soustředili na sólové aktivity. 27. února 2013 vydal Däsong své první sólové album \"D'scover\". Sungriho druhé EP \"Let 'Talk About Love\" bylo vydáno digitálně 19. srpna a fyzicky 21. srpna 2013. G-Dragon vydal své druhé sólové album \"Coup d'Etat\". První část vyšla digitálně 2. září a druhá část 5. září 2013. Do hudebnin přišlo 13. září 2013 a obsahovalo bonusovou skladbu. 6. listopadu měl premiéru film \"Commitment\", ve kterém si hlavní roli zahrál TOP; 15. listopadu vydal i singl „Doom Dada“, který se umístil na prvních příčkách několika jihokorejských žebříčků. Poprvé s touto písní TOP vystoupil 22. listopadu 2013 na 15. ročníku Mnet Asian Music Awards. Tchäjang se vrátil jako sólista 8. listopadu 2013 se singlem „Ringa Linga\".\n\nV roce 2014 pokračovali členové nadále ve svých sólových aktivitách. Tchäjang vydal 2. června 2014 studiové album \"Rise\". Däsong si na konto připsal další japonské studiové album \"D'slove\", které vyšlo 16. července 2014 a japonské EP \"Delight\", které bylo vydáno 29. října téhož roku. TOP si zahrál ve filmu \"\" hlavní postavu – hazardního hráče Ham TA-kila. Sungro si zahrál postavu Teddyho Soa, který se chce stát záchranářem, v seriálu \"Angel Eyes\". G-Dragon a Tchäjang vytvořili duo GD X Tchäjang a 21. listopadu vydali singl „Good Boy\".\n\nV dubnu 2015 YG Entertainment prohlásilo, že skupina se vrátí s novým studiovým albem \"Made\", jehož vydání bylo původně naplánováno na 1. září 2015, ale nakonec se datum vydání odložilo, aby se skupina po čtyřech měsících aktivit zregenerovala. Předtím vycházel každý měsíc singl, počínaje 1. květnem 2015 singlem „M“, přičemž následovat budou „A“, „D“ a „E\".\n\n1. května 2015 vyšel singl \"M\" obsahující písně „Loser“ a „Bae Bae“. Skladba „Loser“ dosáhla status „all-kill“, což znamená, že se umístila na prvním místě všech hlavních jihokorejských žebříčků. „Bae Bae“ se držela hned za ní na druhém místě. „Loser“ v singlovém žebříčku iTunes obsadila první příčku v Hongkongu, Indonésii, Macau, Malajsii, Filipínách, Rumunsku, Singapuru, Thajsku, Taiwanu a Vietnamu. „Loser“ byla na prvním a „Bae Bae“ na druhém místě v Billboard žebříčku \"Světové digitální písně\". \"M\" se umístil na prvním místě jihokorejského týdenního žebříčku prodejnosti alb Gaon za týden od 26. dubna do 2. května 2015, to znamená po jednom dni prodeje.\n\n1. června 2015 vyšel singl \"A\", který obsahoval písně „Bang Bang Bang“ a „We Like 2 Party“. Podle Billboardu se 11. června umístila „Bang Bang Bang“ na prvním a „We Like 2 Party“ na druhém místě v Billboard žebříčku \"Světové digitální písně\". 4 nové skladby skupiny ovládly i čínský největší portál QQ Music. „Bang Bang Bang“ a „We Like 2 Party“, které byly vydány v Číně iv Koreji současně, se umístily na 1. a 2. místě. Přitom se na 3. místě umístila i skladba „Loser“, která byla vydána v květnu. Videoklipy poutaly velkou pozornost i na QQ Music a Youku. V žebříčku videoklipů na QQ Music se „Bang Bang Bang“ umístila na prvním, „We Like 2 Party“ na druhém, „Loser“ na třetím a „Bae Bae“ na šestém místě. 25. června 2015 přesáhl speciální projekt na YouTube 100 milionů zhlédnutí. „Bang Bang Bang“ vyhrála na MTV IGGY ocenění „Mezinárodní píseň léta 2015\".\n\n1. července 2015 byl vydán singl \"D\" obsahující skladby „If You“ a „Sober“. V žebříčku videoklipů na QQ Music předstihla „Sober“ píseň „Bang Bang Bang“ a obsadila první místo. „If You“ a „Sober“ se v Billboard žebříčku \"Světové digitální písně\" umístily na druhém a třetím místě. 14. července 2015 překročil počet zhlédnutí videoklipů z \"M\", \"A\" a \"D\" 200 milionů.\n\n5. srpna 2015 vyšel singl \"E\" s písněmi „Zutter“ a „Let 'Not Fall In Love“. „Zutter“ je skladbou dua GD & TOP.\n\n18. srpna 2015 YG Entertainment prohlásilo, že datum vydání alba se odkládá. Členové skupiny Big Bang využijí 3 týdny na přidání nových písní a regeneraci po čtyřech měsících propagací.\n\n12. prosince 2016 byly vydány tři nové skladby „Fxxk it“, „Last Dance“ a „Girlfriend“, ktéré se staly populární, zejména „Fxxk it“.\n\nKe konci roku 2017 by měl G-Dragon nastoupit do své povinné vojenské služby.\n\nV začátcích kariéry byla hudba skupiny Big Bang převážně zaměřena na hip hop a hip-pop, přesto se mezi jejich skladbami našlo několik R&B písní. Big Bang uvádějí jako svůj vzor nejdéle působící jihokorejskou skupinu Shinhwa, která měla na ně značný vliv. Redaktor Yahoo! v Japonsku jednou přirovnal jejich prvotní skladb ke skladbám amerických hip-hopových umělců jako jsou například The Black Eyed Peas, přičemž konstatoval, že jejich hudba je chytlavá, stejně jako rap a samotní zpěváci. \"Always\" je známo změnou jejich stylu hlavně díky experimentům s elektronickou taneční hudbou, čímž Big Bang udali nový trend hudby v Koreji. G-Dragon později řekl, že doufali, že s jejich novým směrem získají ještě více fanoušků. V roce 2008 vydali spolu s rockovou skupinou No Brain rockovou píseň „Oh My Friend“. V rozhovoru skupina vyjádřila svůj zájem o hudební styl trot. Album \"Alive\" je známo hlavně variacemi hudebních stylů, které se v něm objevily. Píseň „Bad Boy“ byla popsána jako „nostalgická“, „Fantastic Baby“ má silný podtón electropop, zatímco „Is not No Fun“ je mixem Euro-Trance z 90. let a diska. Däsongovo sólo „Wings“ prvky Trot a rocku, zatímco „Blue“ je popisována jako „elektronická balada, která začíná jemným klavírem a akustickou kytarou, které znějí dohromady velmi dobře“. Album si vysloužilo pochvalu i za to, že prezentovalo hlas skupiny bez obvyklého autotune.\n\nČlenové skupiny se v svých sólových aktivitách otevřeli dalším stylům. Díky tomu dostala skupina označení „bohatá paleta pro fanoušky“. Tchäjangovo album \"Hot\" bylo hlavně sbírkou R&B písní, přičemž zpěvák uvedl, že tento hudební styl byl jeho hlavním cílem. Däsongov první digitální singl „Look At Me, GwiSoon“ (korejsky: 날봐, 귀순) byl trot, což vyvolalo vlnu kritiky na základě toho, že Big Bang všichni viděli hlavně jako hip-hopovou skupinu. Lídr G-Dragon si pro svůj první sólové album \"Heartbreaker\" zvolil mix tanečních, hip-hopových a R&B písní. Justin McCurry z \"The Guardian\" o Big Bang napsal, že „každý z pěti členů Big Bang má svůj vlastní individuální vzhled a jejich hudební rozsah je rovnoměrně eklektický, pokrývající R&B, hip-hop, house, elektro a pop“. Producent a rapper Cho PD ocenil, že „zpěváci-idolové jako Big Bang mají schopnost být muzikanty“. Obzvlášť se mu líbil G-Dragon popisující, jak „se Big Bang v mnoha ohledech vyvinuli z idolů se schopnostmi, které mají hudebníci“ a „G-Dragon může být považován za hlavního zástupce toho všeho“.\n\nSkupina je známá tím, že si nad svou kariérou drží pevnou kontrolu a na rozdíl od jiných korejských umělců se do tvorby své hudby značně zapojuje. Po vydání \"Always\" se začal G-Dragon více zapojovat do tvorby podkladů pro skupinu a napsal a zkomponoval písně „Haru Haru“, „Lies“ a „Last Farewell“. Jeho zapojení pochválili i v \"Korea Times\", kde ho popsali jako „geniálního zpěváka a skladatele“. Samotný G-Dragon pak popsal skupinu jako „idol skupinu, jež nevznikla díky talentu, ale úsilí“. Redaktor pro Yahoo! v Japonsku pochválil skupinu za jejich zapojení do práce se slovy, že „lze tímto zapojením členů do vlastní tvorby nejenže bude skupina sehraná, ale ještě i vynikne osobnost každého jednoho“.\n\nBig Bang jsou známí svými bohatými vystoupeními, které jsou plné komplexních choreografií, kostýmů a rekvizit. Choreografie pro Big Bang často vytvářel Shaun Evaristo. Zatímco kdysi se spoléhali pouze na pohyby stylu street dance, později Big Bang přešli ke komplexnějším choreografům. Jejich tanec se šířil a mnozí ho napodobovali. Jeden z nejznámějších tanečních pohybů, který spočívá v zvednutí triček a odhalení břicha, si rychle získal popularitu a stal se jedním z nejvyhledávanějších na internetu. Další kreace zahrnuje myšlenku „skákání přes švihadlo“ a také si získala pozornost fanoušků.\n\nPři vrcholu popularity „Gangnam Style“ od PSY popsal novinář Jon Caramanico z \"The New York Times\" jejich koncert v New Jersey jako „pravé divoké srdce K-popu“ a vyzdvihl jejich pestrobarevné kostýmy, choreografie a jevištní výkon. V roce 2012 obsadili 1. místo v kategorii Top 3 koncerty 2012 v Mall of Asia Arena na Filipínách. Ve srovnání se západními umělci jako jsou Justin Bieber a One Direction má Big Bang „hrany ostřejší, zvuk hlasitější a tanec pronikavější“. Na seznamu nejlepších koncertů roku 2012 v \"The New York Times\" se jejich koncert \"Alive Galaxy Tour\" v Prudential Center umístil na 3. místě. Lístky byly vyprodány za několik hodin, proto byly přidány další koncerty. V březnu 2012 napsala Krista Mahr, dopisovatelka časopisu \"Time\" z Jižní Asie, článek o svém prvním K-popovém koncertě v gymnastické aréně v soulském olympijském parku, ve kterém Big Bang označila pro jejich vystoupení na jevišti za „projev K-popových bohů“.\n\nBig Bang získali chválu i kritiku. Časopis \"Time\" je označil za jednu z nejslibnějších jihokorejských skupin, které se probily až do Japonska, zatímco \"Korea Times\" jejich nazvalo „ikonou korejské popové hudby“. V listopadu 2011 BBC uvedla, že „K-popové skupiny včetně Big Bang si dělají jméno po celém světě“ a poukázalo i na přínos skupiny, když jde o ekonomický růst YG Entertainment.\n\nZatímco \"The Vancouver Sun\" je popsal jako „ultra-stylizovanou pětičlennou chlapeckou skupinu z Jižní Koreje“ a „K-popovou senzaci“, americký CNBC je popsal jako „soubor pečlivě vybraných a úhledně produkovaných vystupujících“, jejichž využití „bubblegum popového zvuku, výrazného oblečení a videoumění“ tlačí K-pop do popředí hudby po celém světě. Poté, co skupina na MTV Europe Music Awards vyhrála cenu „Nejlepší celosvětový interpret“, Google oznámil, že jeho dceřiná společnost YouTube založí na základě popularity a úspěchu K-popu vlastní K-popový kanál. Britský list \"The Guardian\" publikoval článek rozebírající důležitost, jakou výhra „vrhá světlo na vzestup korejské hudby po celé Evropě“. Poté, co se s albem \"Alive\" stali první K-popovou skupinou umístěnou v hudebním žebříčku Billboard 200, odstartovali Big Bang svou \"Alive Galaxy Tour\", která se konala v 21 městech po celém světě. Turné skončilo v lednu 2013 a celkově se na něm zúčastnilo na 800 000 diváků. Skupina si také získala pozornost umělců jako Jill Scottová, Pixie Lott, A * M * E, Dakota Fanningová, Nelly Furtado, a Grimes, která uvedla, že K-pop (a zejména G-Dragon) ovlivnil její hudební styl, hlavně vizuálně.\n\nJejich vlastní vliv přesáhl hranice hudebního průmyslu a udává módní trendy. Jejich styl přezdívaný jako „móda Big Bang“ si rychle našel své příznivce po celé Asii. Po debutu byli zaměřeni hlavně na hip-hopový styl. Vydání \"Always\" v roce 2007 bylo provázeno i změnou stylu, který se více přiklonil k preppy-punk stylu, což zahrnovalo úzké džíny spolu s Converse či vysokými teniskami, které se v Jižní Koreji staly trvalým módním trendem. Tchäjang vyměnil své copánky za kohouta. Začali nosit značky jako je Bape, 10 deep, Louis Vuitton, Jeremy Scott a Phenojménon. Na svá vystoupení i do videoklipů si oblékali i vlastní mikiny s potiskem. Dostalo se jim pochvaly, že přinesli zpět do módy „starou klasiku“, jakou byly boty od Nike či Reebok. G-Dragon, popisován jako „skupinový módní guru“, rovněž proslavil trojúhelníkové šátky, které byly později přezdívané „Big Bang šátky“. TOP si získal své následovatele díky neustálému nošení slunečních brýlí během vystoupení. Oblečení, které měli členové skupiny na sobě během vystoupení, se stalo natolik oblíbeným, že se dostalo do prodejen, jako je například Dongdaemun. V roce 2011 Big Bang spolupracovali s japonským prodejcem oděvů Uniqlo, s jehož pomocí vytvořili trička, jež měla propagovat jejich japonský návrat. Bylo oznámeno, že všechna trika byla vyprodána během 15 minut po otevření obchodního domu. Big Bang, ale zejména G-Dragon, si udělali jméno jako módní ikony a přitahují pozornost západních módních návrhářů, ale v začátcích kariéry byli kritizováni za přivlastňování si hiphopové kultury, konkrétně za výběr oblečení, barevného sladění a účesů.\n\nBig Bang měli vliv na zformování čínské chlapecké skupiny OkBang, která byla popsána jako „skupina, která má s Big Bang mnoho společného z hlediska hudebního stylu, šatníku a účesů“. V roce 2010 byl koncert \"Big Show\" vybraný jihokorejským Turistickým výborem pro kampaň \"Visit Korea v letech 2010–2012\" s tím, že mají „na zemi velký ekonomický vliv“. Big Bang jsou i nadále tváří Jižní Koreje, pokud jde o cestovní ruch. Popularita po celém světě udělala z Big Bang jedny z nejlépe placených korejských celebrit.\n\nKorejské fankluby hrají v K-popovém průmyslu zásadní roli. Jejich struktura a funkce se od západních fanklubů liší. Každý klub má své jméno a barvu. Fanoušci Big Bang se nazývají V.I.P. (pojmenovaní podle singlu se stejným názvem) a reprezentují jejich žluté svítící tyčinky ve tvaru koruny. Aby pomohli šířit myšlenku „fanouškovské rýže“, povzbuzovali Big Bang své fanoušky, aby na jejich koncerty přinášely pytle s rýží. Skupina následně rýži daruje na charitativní účely. Podle časopisu \"Time\" věnovalo 50 fanklubů z celého světa na jejich koncert v březnu 2012 12,7 tun rýže. Navzdory svému korejskému původu se Big Bang vyznačují mezinárodní multikulturní fanouškovskou komunitou.\n\n\n\n\n\n\n\n"}
{"id": "988094", "url": "https://cs.wikipedia.org/wiki?curid=988094", "title": "Jindřich Kučera (fotbalista)", "text": "Jindřich Kučera (fotbalista)\n\nJindřich Kučera (* 28. října 1993) je český fotbalový útočník, momentálně hrající za celek MFK Chrudim.\n\nS fotbalem začínal ve čtyřech letech ve Slovanu Havlíčkův Brod. O sedm let později zamířil do Vysočiny Jihlava, kde postupně prošel mládežnickými kategoriemi. V roce 2012, když už hrál za juniorský tým, se formou hostování vrátil do Havlíčkova Brodu. V Jihlavě nastupoval nadále především za juniorku, ale na začátku září 2013 se přesunul do \"A\" týmu. Tady ovšem nastoupil pouze do jediného utkání – v zápase 8. kola na hřišti Sigmy Olomouc (3:4) střídal v 74. minutě Karola Karlíka.\n\nV zimě 2014 odešel na půlroční hostování do třetiligového ŽĎASu Žďár nad Sázavou a v generálce na ligu se blýskl dvěma góly do sítě Dosty Bystrc (4:2). V základní sestavě ŽĎASu nastoupil hned v prvním jarním záchranářském duelu na hřišti FK Mikulovice (1:1). V tomto zápase jej v 90. minutě vystřídal Tomáš Ločárek; ještě předtím obdržel v 79. minutě žlutou kartu. Ve druhém zápase s rezervou Sigmy Olomouc odehrál celý zápas a pomohl tak k remíze 1:1. Vítězství se nedočkal ani na třetí pokus, když Žďár nestačil na Orlovou (0:1).\n\nPřípravu na novou sezonu 2014/15 začal v \"A\" týmu jihlavské Vysočiny. Zahrál si v přátelských zápasech s FK AS Trenčín (odehrál poločas), FC MAS Táborsko (odehrál poločas) a FC Graffin Vlašim (v 77. minutě střídal Tomáše Kučeru). Na soustředěný do Rakouska již s týmem neodjel a následně zamířil na hostování do třetiligové Chrudimi.\n\nSvojí účastí v semifinálovém utkání s MFK Ružomberok (celý zápas; proměnil penaltu v rozstřelu) pomohl týmu k vítězství na Perleťovém poháru v Žirovnici.\n\n\"Zdrojem pro veškeré zápasy jsou Referáty ze zápasů na oficiálních stránkách klubu\"\n\nDres Chrudimi poprvé oblékl hned v prvním přátelském zápase s juniorkou Slavie Praha (4:3; odehrál poločas), nastoupil i do zápasů s SK Sulko Zábřeh (2:4; poločas), juniorkou Hradce Králové (2:1; poločas) a juniorskou Slovanu Liberec (v 60. minutě zvyšoval na konečných 2:0). V generálce na ligu proti FK OEZ Letohrad (1:0) odehrál celý druhý poločas, když vystřídal Davida Sixtu.\n\nV prvním ostrém střetnutím v novém dresu nastoupil v 1. kole Poháru České pošty s TJ Jiskra Ústí nad Orlicí (2:0) a ve 49. minutě obdržel žlutou kartu. Ve 2. kole proti Slavii Praha (1:3) se na hřiště dostal až 69. minutě, kdy nahradil Lukáše Mastíka.\n\nDo prvního ligového zápasu proti FK Meteor Praha VIII (4:0) vstoupil v základní sestavě a v 75. minutě ho střídal Radim Holub; v té době měl na kontě již jeden gól, když ve 48. minutě zvyšoval na 3:0. Celý zápas odehrál hned ve druhém kole proti TJ Slavia Louňovice (0:2), tentokrát se ovšem gólově neprosadil. První žlutou kartu uviděl v 58. minutě následujícího duelu s FK Bohemians Praha (1:0); o 7 minut později ho střídal Lukáš Mastík. V základní sestavě poprvé chyběl ve 4. kole na hřišti Písku (2:4). V následujících dvou duelech v dresu Chrudimi se vítězství nedočkal. Nejprve byl u porážky na pokutové kopy na hřišti Převýšova (1:1, na pen. 4:5) – v 81. minutě ho střídal Sebastien Langr – a pak i doma se Slavojem Vyšehrad (2:4), kde vydržel jen poločas než byl vystřídán Radimem Holubem. Branky se ani v jednom případě nedočkal. Na svoji druhou branku v chrudimském dresu si musel počkat do 9. kola proti FK Admira Praha (7:0), kde ve 41. minutě zvyšoval z penalty na 5:0.\n\nKromě zápasů za \"A\" týmy si zahrál i za rezervu Chrudimi v zápase 15. kola přeboru Pardubického kraje s rezervou FK OEZ Letohrad (1:0).\n\nJelikož z důvodu častého střídání se s exsparťanským Radimem Holubem neodehrál za Chrudim takové množství minut, jaké si vedení Vysočiny představovalo, vrátil se zpátky do Jihlavy. Tady se zapojil do zimní přípravy v modelovém utkání, ve kterém se ovšem neprosadil, zároveň se rozeběhla jednání o jeho možném novém působišti, kam by odešel na hostování. Na začátku zimní přípravy byl přeřazen do juniorky, za kterou odehrál celé utkání proti FK Čáslav (1:5). Vzápětí odešel na testy do střížkovské Bohemky.\n\nAngažmá na Střížkově započal formou testu. Nastoupil hned v prvním zápase s FK Mladá Boleslav (3:3), odehrál celý druhý poločas a brankou v 85. minutě uzavíral účet zápasu. Také v dalším přípravném zápase na hřišti FK Baumit Jablonec (0:7) nastoupil do druhého poločasu, debaklu hostů však nezabránil. V rámci testů nastoupil i do zápasů s TJ Sokol Brozany (2:1, v 60. minutě střídán Janem Šimákem) a FK Viktoria Žižkov (1:1, o poločas střídal Michala Sedláčka). Na testech očividně zaujal, neboť se v půlce února 2015 jednalo o formě podoby jeho působení v týmu. Nakonec sem zamířil na hostování.\n\nV rámci hostování nastoupil do několika přípravných zápasů. V souboji se sparťanskou devatenáctkou (1:2) vstřelil v 35. minutě gól, porážce však nezabránil; o poločase ho střídal Michal Sedláček. S týmem odletěl i na soustředění do Turecka, kde střížkovští porazili čínský celek FC BIT China (3:1) i FK Olimpik Doněck (1:0); ve druhém zápase Kučera v 65. minutě střídal Jana Štočka.\n\nVinou zranění poprvé do ligového zápasu naskočil až ve 20. kole v souboji s MFK Chrudim (2:0), když v 61. minutě střídal Aleše Melechovského. Následující zápas vynechal a v souboji 22. kola proti SK Převýšov (2:0) střídal v 81. minutě Jana Svátka. Téhož hráče střídal ve stejnou dobu i v následujícím zápase s FK Meteor Praha VIII (3:0), navíc v 90. minutě obdržel žlutou kartu.\n\n"}
{"id": "988104", "url": "https://cs.wikipedia.org/wiki?curid=988104", "title": "Edward McMillan-Scott", "text": "Edward McMillan-Scott\n\nEdward McMillan-Scott, celým jménem Edward Hugh Christian McMillan-Scott (* 15. srpna 1949, Cambridge), je člen Evropského parlamentu za anglická hrabství Yorkshire a Humber od 14. 6. 1984.\n\nJe britský občan, člen Liberálních demokratů (Liberal Democrats) od roku 2010, v letech 1967 až 2009 byl členem Konzervativní strany (Conservative Party). Je ženatý s Henriettou McMillan-Scottovou.\n\nByl zvolen od roku 1984 do Evropského parlamentu (EP) čtyřikrát a je jeho místopředsedou od roku 2004. Jeho hlavním okruhem témat jsou lidská práva a demokracie. McMillan-Scott byl konzervativcem do sporu s britským premiérem Davidem Cameronem ve věci jeho problematické aliance v Evropské unii. K liberálním demokratům se přidal v roce 2010.\n\nMcMillan-Scott byl předsedou konzervativního poslaneckého klubu v EP v letech 1997 – 2001. Znovu zvolený byl v roce 2009. Je celoživotně proevropský. Poté, co Konzervativní strana vystoupila z centristické Evropské lidové strany, aby ustavila Evropskou konzervativní a reformní skupinu (EKRS), označenou předsedou liberálních demokratů Nickem Cleggem za „svazek cvoků, homofobů, antisemitů a popíračů změn klimatu“ McMillan-Scott protestoval. Úspěšně kandidoval na nezávislého místopředsedu proti kandidátovi nově ustavené EKRS, polskému poslanci Michału Kamińskému, kritizovanému pro své údajné bývalé napojení na extremismus, potvrzené kromě jiných i deníkem Daily Telegraph. Je jediným místopředsedou zvoleným bez oficiální stranické nominace. V důsledku tohoto protestu, byl následně vyloučen z Konzervativní strany.\n\nV březnu 2010 vstoupil do strany liberálních demokratů se kterými při své práci ve prospěch lidských práv a demokracie úzce spolupracoval. V květnu 2010 se stal členem Skupiny spojenectví liberálů a demokratů pro Evropu (ALDE) v Evropském parlamentu. Je místopředsedou klubu skupiny ALDE v EP. V lednu 2012 byl opětovně zvolen místopředsedou pro čtvrté volební období.\n\nOpět se ujal výboru pro demokracii a lidská práva a výboru pro Sacharovovu cenu, která pracuje pro výroční cenu EP za zásluhy o svobodu a jako výraz zásluhy o transatlantické vztahy.\n"}
{"id": "988107", "url": "https://cs.wikipedia.org/wiki?curid=988107", "title": "Alexandra do Nascimento", "text": "Alexandra do Nascimento\n\nAlexandra do Nascimento (* 16. září 1981 Limeira) je brazilská házenkářka, působící v rakouském klubu Hypo Niederösterreich. Hraje nejčastěji na pozici pravého křídla. S klubem Hypo Niederösterreich hrála finále Ligy mistrů 2008 a vyhrála Pohár vítězů pohárů EHF žen 2013. S brazilskou reprezentací vyhrála třikrát Panamerické hry (2003, 2007 a 2011), získala šesté místo na olympiádě 2012, páté místo na domácím Mistrovství světa v házené žen 2011 (kde byla s 57 brankami nejlepší střelkyní) a vyhrála Mistrovství světa v házené žen 2013 (kde byla druhou nejlepší střelkyní a byla zařazena do all-stars týmu). V roce 2012 byla vyhlášena nejlepší světovou hráčkou roku.\n\nJejím manželem je chilský házenkářský reprezentant Patricio Martínez Chavez.\n\nOd léta 2014 bude hrát za rumunský klub HCM Baia Mare.\n\n"}
{"id": "988110", "url": "https://cs.wikipedia.org/wiki?curid=988110", "title": "Whatever Gets You thru the Night", "text": "Whatever Gets You thru the Night\n\nWhatever Gets You thru the Night je píseň zkomponovaná slavným britským zpěvákem a hudebníkem Johnem Lennonem. Vydána byla roku 1974 britskou společností Apple Records jako singl a téhož roku se v žebříčku Billboard Hot 100 umístila na první příčce. V hitparádě UK Singles Chart pak dosáhla 36. místa.\n\nHudebníci, kteří vytvořili původní verzi:\nHudebníci, kteří v roce 1974 vytvořili alternativní živou nahrávku:\n"}
{"id": "988111", "url": "https://cs.wikipedia.org/wiki?curid=988111", "title": "SKD Stratos", "text": "SKD Stratos\n\nSKD Stratos (dříve Iveco Stratos) je minibus, který byl vyráběn firmou SKD Trade v Dolních Bučicích na podvozku nákladního automobilu Iveco Daily. Do roku 2011 jej vyráběla v Čáslavi královéhradecká firma Stratos Auto (odtud název vozidla), jejíž autobusovou divizi zakoupila právě společnost SKD Trade. Minibus Stratos byl v roce 2017 nahrazen typem Dekstra.\n\nJedním z dopravců, kteří zakoupili před rokem 2011 Iveco Stratos, byla společnost ČSAD Havířov, která si v roce 2009 pořídila linkovou verzi L 27 s pohonem na CNG. SKD vyráběla meziměstské minibusy ve variantách L 37 Tour (základní), L 37, L 29 a low entry verze LE 37 a LE 29, vždy v dieselovém i CNG provedení. Číslo v označení varianty udává maximální obsaditelnost včetně řidiče.\n\nV roce 2012 vznikla městská, zcela nízkopodlažní varianta Stratosu s označením LF 38, jejíž první vozy byly dodány do Tábora. V letech 2013–2014 zakoupil 10 těchto vozů také Dopravní podnik města Brna. Pro městský provoz bylo možné využít i low entry verze LE 37 a LE 29.\n\nDalšími vyráběnými variantami byl turistický Stratos F 25 a dálkový luxusní Stratos Lux 20.\n\nV roce 2012 představil výrobce SKD prototyp elektrobusu Stratos LE 30e v částečně nízkopodlažním provedení a s asynchronním motorem o výkonu 84 kW.\n\n"}
{"id": "988113", "url": "https://cs.wikipedia.org/wiki?curid=988113", "title": "Stratos", "text": "Stratos\n\nStratos může být:\n"}
{"id": "988116", "url": "https://cs.wikipedia.org/wiki?curid=988116", "title": "Třída Kormoran 2", "text": "Třída Kormoran 2\n\nTřída Kormoran 2 je plánovaná třída pobřežních minolovek polského námořnictva. Plánována je stavba celkem tří jednotek této třídy. Hlavní operační oblastí plavidel bude Baltské a Severní moře.\n\nMinolovky staví konsorcium firem Remontowa Shipbuilding, Stocznia Marynarki Wojennej a Ośrodek Badawczo – Rozwojowy Centrum Techniki Morskiej. Dne 23. září 2013 byl podepsán kontrakt na dokončení vývoje třídy a stavbu prototypové jednotky. Datum jejího spuštění na vodu bylo stanoveno na 4. září 2015, přičemž do služby má vstoupit roku 2016. Pokud budou její zkoušky úspěšné, budou objednány zbylé dvě jednotky této třídy. K jejich dodání by pak mělo dojít v letech 2019 a 2022.\n\nStavba prototypové jednotky začala v dubnu 2014, přičemž kýl byl položen v září 2014. V červenci 2016 začaly námořní zkoušky plavidla. Minolovka byla do služby přijata 28. listopadu 2017, tedy v den 99. výročí vzniku polského námořnoctva. V prosinci 2017 byly objednány další dvě jednotky třídy \"Kormoran 2\". Stavba druhé minolovky byla zahájena v září 2018.\n\nJednotky třídy \"Kormoran 2\":\nPlavidlo je postaveno z nemagnetické oceli. Využívá domácí bojový řídící systém SCOT-M. Nese dva druhy sonarů a různé minolovné systémy. Objednány byly dálkově ovládané prostředky k vyhledávání min Kongsberg Maritime Hugin 1000 MR a Saab Double Eagle Mk.III. Výzbroj první jednotky tvoří jeden 23mm dvojkanón ZU-23-2MR Wróbel II a dva přenosné protiletadlové raketové komplety. Pohonný systém koncepce Voith-Schneider pohánějí dva dieselové motory. Nejvyšší rychlost dosahuje nejméně 15 uzlů a dosah je 2500 námořních mil.\n"}
{"id": "988118", "url": "https://cs.wikipedia.org/wiki?curid=988118", "title": "Mephitis", "text": "Mephitis\n\nMephitis (\"skunk\") je jeden z rodů čeledi skunkovití (\"Mephitidae\"). Obsahuje dva druhy, které jsou rozšířeny v Severní Americe. Oba dorůstají velikosti asi 28–30 cm. Skunk pruhovaný má huňatý ocas dlouhý až 25 cm, u skunka dlouhoocasého to může být i 40 cm. Dospělci obou druhů váží mezi 0,7 a 2,5 kg, přičemž samci jsou o něco těžší než samice.\n\n"}
{"id": "988120", "url": "https://cs.wikipedia.org/wiki?curid=988120", "title": "Empty Garden (Hey Hey Johnny)", "text": "Empty Garden (Hey Hey Johnny)\n\n„Empty Garden (Hey Hey Johnny)“ je píseň zkomponovaná britským hudebníkem a skladatelem Eltonem Johnem, text k písni napsal jeho dlouholetý spolupracovník Bernie Taupin. Tato skladba, která se poprvé objevila v roce 1982 jako singl ke studiovému albu \"Jump Up!\", byla věnována památce slavného britského hudebníka Johna Lennona, který byl zavražděn o dva roky dříve.\n\n"}
{"id": "988121", "url": "https://cs.wikipedia.org/wiki?curid=988121", "title": "Étienne Geoffroy Saint-Hilaire", "text": "Étienne Geoffroy Saint-Hilaire\n\nEtienne Geoffroy Saint-Hilaire (15. dubna 1772, Étampes, Francie – 19. června 1844, Paříž) byl francouzský přírodovědec.\n\nStal se prvním profesorem zoologie v Národním přírodovědném muzeu. Byl členem Commission des sciences et des arts během Napoleonovy expedice do Egypta (1798-1801), kde objevil řadu nových živočichů. Po návratu založil v Paříži první evropskou ZOO. Byl také členem francouzské Akademie věd a od roku 1833 jejím prezidentem.\n\nGeoffroy Saint-Hilaire byl evolucionista, stoupenec Lamarcka a odpůrce Cuviera. Při klasifikaci živočichů dospěl k poznatku o existenci společných rysů ve struktuře všech obratlovců.\n\n"}
{"id": "988122", "url": "https://cs.wikipedia.org/wiki?curid=988122", "title": "Vila (Milady Horákové 102, Praha)", "text": "Vila (Milady Horákové 102, Praha)\n\nVila čp. 179/XIX je dům na ulici Milady Horákové č. 102 v Praze v Bubenči. Byla postavena podle plánů Karla Hübschmanna po roce 1900 (stavební povolení bylo vydáno 21. listopadu 1900). V letech 1927–1928 byla ale výrazně přestavěna v puristickém stylu podle plánů Kamila Roškota, který zde v té době bydlel. Přestavbou byl původně přízemní dům zvýšen o dvě patra. Vlastníkem nemovitosti je akciová společnost Business Park Centrum podnikatele Jonathana Adriana Jacksona.\n\nV současné době je vila a další vily v sousedství ve špatném stavu a je plánována jejich demolice. Na jejich místě by měl vzniknout administrativní palác Letná Office Park.\n\n"}
{"id": "988123", "url": "https://cs.wikipedia.org/wiki?curid=988123", "title": "Užovka ostronosá", "text": "Užovka ostronosá\n\nUžovka ostronosá (\"Gonyosoma oxycephalum\") je stromový had, vyskytující se v jihovýchodní Asii, konkrétně v Zadní Indii, na Filipínách a v Malajsii. Jejím typickým biotopem jsou mangrovové a bambusové houštiny asijských deštných lesů, čemuž také odpovídá její zbarvení a způsob života.\n\nJako většina arborikolních hadů, trávících 90% času ve větvích stromů či křovisek, má štíhlé tělo s hladkými šupinami zářícími sytou zelení, břicho má ale žlutavé. Směrem k ocasu se zbarvení mění na šedomodrou až hnědou, konec ocasu bývá zpravidla hnědočervený. Od špičatého čenichu se táhne přes velké oko s kulatou zřítelnicí tenký, šedočerný proužek. Mezi šupinami prosvítá modrá barva kůže, což tak trochu připomíná jemné síťování.Užovka ostronosá dorůstá do velikosti 200 - 230 cm, v teráriích zpravidla o něco méně.\n\nUžovka ostronosá se živí hlodavci. Bývá aktivní hlavně přes den, kdy loví především drobné savce, ale také ptáky. Ty je díky své hbitosti schopna chytat dokonce i za letu. Páří se průběžně po celý rok, aniž by dávala přednost určitému ročnímu období. Oplozená samice snese do vlhkého substrátu 6 - 12 vajíček, z kterých se zhruba po 100 dnech inkubace , líhnou asi 45 cm velká mláďata.\n"}
{"id": "988131", "url": "https://cs.wikipedia.org/wiki?curid=988131", "title": "Chórová povinnost", "text": "Chórová povinnost\n\nChórová povinnost zavazuje ke společné modlitbě denní modlitby církve, tedy k chórové modlitbě. Mají ji mniši, mnišky a někdy i další řeholníci (zejména řeholní kanovníci) či řeholnice, jakož i kanovníci katedrálních a kolegiátních kapitul.\n\n"}
{"id": "988132", "url": "https://cs.wikipedia.org/wiki?curid=988132", "title": "Podnože pro slivoň", "text": "Podnože pro slivoň\n\nPodnož je rostlina, nebo její část, která se používá pro očkování nebo roubování jiné rostliny. Smyslem očkování je zajistit přežití, nebo zlepšení vlastností naštěpované rostliny. Spolužití tkání podnože a naštěpované rostliny je ovlivně no vzájemnou afinitou. Vlastnosti podnože významně ovlivňují vlastnosti budoucí rostliny vzniklé spojením obou rostlin. Pro druhy které jsou štěpovány je proto obvykle vyšlechtěno více podnoží s různými vlastnostmi. Podnož a naštěpovaná rostlina se přes vzájemný vliv geneticky neovlivňují, zůstávají různými jedinci.\n\nPodnoží bývá označována obvykle část rostliny, která tvoří u rostliny kořenový systém a nebo kořenový systém a další nadzemní část - kmen, při štěpování v korunce. V takovém případě tvoří ušlechtilá odrůda korunu.\n\nŠvestky jsou úspěšně pěstovány na řadě různých podnoží. V Nové Anglii a Severoatlantických Státech je považován stejně jako v ČR za nejvhodnější podnož myrobalán, ačkoli některé z japonských švestek jsou očkovány na broskev, zvláště v písečné půdě, a některý z domácích druhů jsou štěpovány na americké podnože.\nBroskvoň je li podnoží pro slivoně se projevuje na vzniklém výpěstku rychlým růstem a ranou plodností slivoní. Pro slivoně se obzvláště hodí broskvoň v teplých, písčitých a štěrkovitých půdách. Způsobuje ovšem krátkokvětost stromů a malou odolnost proti mrazu. V ČRs je málo rozšířená.\n\nNěkteří školkaři dávají přednost podnoži St. Julien, která je však dosti drahá. Myrobalánové podnože jsou používány téměř výlučně, protože stromy rostlé na této podnoži jsou ve 2. roku věku větší než stromy na jiných podnožích. Další výhodou je, že podnože jsou levné a mají dobrou afinitu s téměř všemi odrůdami dováženými ve velkém z Francie. Nevýhodou myrobalánu je, že v chladnějších oblastech mohou kořeny namrzat.\n\nV podmmínkách ČR bylo použití myrobalánu svého času zcela zakázáno, protože v prodeji byly dovážené italské podnože s dlouhou dobou vegetace na kterých ovoce ušlechtilých odrůd nevyzrávalo, podnože které nesnášely mrazíky. Později byly vyšlechtěny odolnější české odrůdy.\n\nDříve byla podnož St.Julien používána a někteří pěstitelé tvrdí že je mnohem lepší podnož než jakákoliv jiná pro křížence. To je založeno na víře, že stromy\ndéle žijí, jsou více otužilé. Nevýhodou je že jsou drahé, těžko dostupné, a podnože jsou napadány houbovitými chorobami. Broskvové podnože lépe snášejí horko a sucho a mají dobrou afinitu s kultivary \"Prunus salicina\" ale broskvové podnože jsou někdy napadány škůdci.\n\nMariannina švestka byla používána velkou měrou jako podnož. Je údajně křížencem mezi myrobalánem a původní chickasawskou švestkou a bývá rozmnožována rouby. V chladnějších částech USA jsou nejvhodnější původní švestky. Nevýhodou této podnože je drahé osivo a dost špatně srůstají s odrůdami.\nVýhodou generativně množených podnoží je vitalita, zdravý růst, dlouhověkost a větší odolnost vůči chorobám.\n\n\nVýhodou vegetativně množených podnoží jsou typické znaky, které lze očekávat, jsou vhodné pro intenzivní formy pěstování\n\n\n"}
{"id": "988133", "url": "https://cs.wikipedia.org/wiki?curid=988133", "title": "Tug of War", "text": "Tug of War\n\nTug of War je třetí sólové studiové album britského rockového hudebníka a někdejšího člena skupiny The Beatles Paula McCartneyho. Je pokračováním předchozího alba McCartney II z roku 1980 a jeho prvním oficiálním albem, počítáno od rozpadu jeho skupiny Wings v dubnu 1981. Díky nahrávání tohoto alba se dal McCartney na čas znovu dohromady s hudebním producentem Georgem Martinem. \"Tug of War\" je navíc prvním McCartneyho albem, vydaným po smrti Johna Lennona, jeho někdejšího dlouholetého spoluhráče z kapely The Beatles.\n\nVšechny písně zkomponoval Paul McCartney, vyjma „What's That You're Doing?“, na které se podílel Stevie Wonder.\n\n\n\n"}
{"id": "988135", "url": "https://cs.wikipedia.org/wiki?curid=988135", "title": "Hadimrška", "text": "Hadimrška\n\nHadimrška může mít různé významy:\n\n"}
{"id": "988144", "url": "https://cs.wikipedia.org/wiki?curid=988144", "title": "Dobrá Voda (okres Trnava)", "text": "Dobrá Voda (okres Trnava)\n\nDobrá Voda je obec na Slovensku v okrese Trnava. V obci, která má 819 obyvatel, je základní škola s devíti třídami a mateřská škola. Dále je zde římskokatolický kostel Narození Panny Marie (\"Narodenia Panny Márie\") z roku 1820 a kaplička Nejsvětější Trojice z roku 1730. Na místní faře je Pamětní síň (\"Pamätná izba\") Jána Hollého, otevřená v roce 1985.\n\nNad obcí se nachází zřícenina hradu Dobrá Voda.\n\nLokalita Dobrá Voda byla ve 20.století nejaktivněší slovenskou seismickou oblastí a v roce 1906 zde bylo zaznamenáno dokonce nejsilnější zemětřesení na Slovensku v tomto století. Dobrá Voda je zároveň seismickým územím, které je nejblíže jaderné elektrárny Jaslovské Bohunice.\n\nV obci Dobrá Voda žil na sklonku života slovenský spisovatel a básník Ján Hollý. Přišel sem po dlouhém působení v Madunicích, když se tam při požáru v květnu 1843 zranil a přišel o veškerý majetek. Požádal tehdy církevní vrchnost o pensionování a v nouzi se jej ujal přítel a bývalý spolužák Martin Lackovič, místní farář. V Dobré Vodě působil Hollý až do své smrti 14. dubna 1849 a je pohřben na zdejším hřbitově. Zde mu již 11. května 1854 odhalili nad hrobem pomník s bustou od slovenského sochaře Ladislava Dunajského a s textem od Ľudovíta Štúra.\n\n"}
{"id": "988145", "url": "https://cs.wikipedia.org/wiki?curid=988145", "title": "Ruský volební den 2014", "text": "Ruský volební den 2014\n\nVolební den se v Rusku uskuteční 14. září 2014. Budou se volit hlavy čtrnácti a parlamenty dvanácti federálních subjektů.\n\n"}
{"id": "988147", "url": "https://cs.wikipedia.org/wiki?curid=988147", "title": "Josef Fleischlinger", "text": "Josef Fleischlinger\n\nJosef Fleischlinger (12. prosince 1911 Brno – 4. dubna 2013 tamtéž) byl český trenér, rozhodčí a sportovní funkcionář basketbalu,  a také mezinárodní rozhodčí ledního hokeje.\n\nJosef Fleischlinger byl hráč a zejména trenér basketbalu týmů z moravské metropole, působil jako trenér ligového mužstva Sokol Brno I., s nímž v letech 1945 až 1951 získal pět titulů mistra republiky. Byl asistentem trenéra Československa na Mistrovství Evropy 1946 v Ženevě, kde reprezentační tým získal titul mistra Evropy, jako trenér s týmem Československa se zúčastnil dvakrát Olympijských her (7. místo v roce 1948, 10. místo v roce 1952) a získal na Mistrovství Evropy v basketbale dvakrát stříbrnou medaili a to v roce 1947 na ME v Praze a v roce 1955 na ME v Budapešti.,\n\nJosef Fleischlinger byl také mezinárodním rozhodčím ledního hokeje a jako rozhodčí řídil 4 zápasy na olympijských hrách ve Svatém Mořici v roce 1948, (mimo jiné 30.1.1948 zápas Kanada - Švédsko 3:1). Od roku 1946 byl mezinárodním rozhodčím basketbalu, později komisařem mezinárodních basketbalových zápasů FIBA. Jeho kariéra trenéra a rozhodčího se prolínala, proto v roce 1955 zanechal trenérské činnosti.\n\nV československém basketbalu byl členem výboru svazu a předsedou komise rozhodčích. V roce 2011 byl uveden do Sportovní síně slávy města Brna.\n\n\n\n\n"}
{"id": "988148", "url": "https://cs.wikipedia.org/wiki?curid=988148", "title": "Zawiercie", "text": "Zawiercie\n\nZawiercie je město v Polsku v slezském vojvodství v Okrese Zawiercie ve stejnojmenné gmině. Nachází se v Krakówsko Częstochowské vrchovině nedaleko pramene řeky Warta. Město bylo také historicky známé pod jmény Zaveyurchy, Zavertse, Zavirtcha a Zavyerche. Město leží v blízkosti historického regionu Slezska, ale patří do Malopolska. V roce 1945 se stalo částí Katowického vojvodství (od roku 1999 se vojvodství přejmenovala na Slezské).\n\nK 30. červnu 2016 zde žilo 50 504 obyvatel.\n\nZawiercie má 21 městských částí:\n"}
{"id": "988149", "url": "https://cs.wikipedia.org/wiki?curid=988149", "title": "Galina Zybinová", "text": "Galina Zybinová\n\nGalina Zybina (rusky Галина Ивановна Зыбина) (* 22. ledna 1931 Leningrad) je bývalá sovětská atletka, olympijská vítězka ve vrhu koulí.\n\nJejím prvním mezinárodním úspěchem byla bronzová medaile na mistrovství Evropy v roce 1950 v Bruselu v hodu oštěpem (výkonem 42,75 m). Na olympiádě v Helsinkách o dva roky později v této disciplíně skončila čtvrtá, zvítězila však ve vrhu koulí výkonem 15,28 m. Na dalším evropském šampionátu v Bernu v roce 1954 zvítězila v soutěži koulařek výkonem 15,65 m a vybojovala bronzovou medaili v hodu diskem. Z olympiády v Melbourne v roce 1956 si dovezla stříbrnou medaili z diskařského finále. V olympijském finále ve vrhu koulí v Římě roku 1960 skončila sedmá. Další medaili – tentokrát bronzovou – získala na mistrovství Evropy v roce 1962 v závodě koulařek. Poslední medaili (také bronzovou) z mezinárodních soutěží získala v Tokiu, když v olympijském závodě koulařek obsadila třetí místo.\n\nCelkem osmkrát zlepšila světový rekord ve vrhu koulí, až na 16,76 m v roce 1956.\n\n"}
{"id": "988154", "url": "https://cs.wikipedia.org/wiki?curid=988154", "title": "Andrej Plávka", "text": "Andrej Plávka\n\nAndrej Plávka (18. listopadu 1907, Liptovská Sielnica – 11. července 1982, Bratislava) byl slovenský spisovatel a básník a komunistický funkcionář. Užíval i pseudonymy Martin Podhorský, Plávka-Podhorský, Podhorský, Vladimír Veselý, Vl. Veselý atd.\n\nNarodil se v rodině koželuha. Vzdělání získával v Liptovské Sielnici, Liptovském Mikuláši a později na právnické fakultě Karlovy univerzity v Praze (činný ve spolku Detvan), ale studium nedokončil. V letech 1931–1945 byl úředníkem v organizaci křesťanské mládeže YMCA, v roce 1939–1945 vedoucím ústavu pro sociální a kulturní péče v Banské Bystrici. \n\nV letech 1945–1946 byl náměstkem pověřence informací, v letech 1946–1947 byl tajemníkem Národní fronty a zároveň do roku 1949 rovněž pracoval v Úřadu Sboru pověřenců. V letech 1949–1968 pracoval jako ředitel knižního vydavatelství Tatran, přičemž byl také v letech 1957–1963 tajemníkem Svazu slovenských spisovatelů a v letech 1958–1966 členem ÚV KSS, také členem ÚV NF SSR. V letech 1963–1965 se věnoval výhradně literární činnosti a v letech 1969–1982 byl předsedou Svazu slovenských spisovatelů.\n\nSvé první básnické dílo uveřejnil v roce 1922 v časopise Nový rod, a později publikoval iv dalších časopisech. Knižně debutoval v roce 1928 sbírkou básní \"Z noci i rána\". Ve své tvorbě se inspiroval zejména starší generací Slovenská autorů, jako byli Štúrovci, ale zejména Pavol Országh Hviezdoslav, ale zároveň se věnoval i moderním uměleckým směrem, jako jsou poetismus a nadrealizmus. Jeho dílo je přeloženo do mnoha cizích jazyků (ruština, ukrajinština, maďarština, němčina, angličtina, francouzština, čeština).\n\n\n\n\n\n\n"}
{"id": "988158", "url": "https://cs.wikipedia.org/wiki?curid=988158", "title": "Bernard Jaško", "text": "Bernard Jaško\n\nBernard Jaško (22. dubna 1923, Černová, dnes část Ružomberka − 17. února 1951, Bratislava) byl příslušníkem Sboru národní bezpečnosti, který byl v roce 1951 popraven za vyzvědačství a ohrožení obrany republiky.\n\nBernard Jaško se narodil v Černové (dnes městská část Ružomberka). Pocházel z rodiny dělníka pracujícího v Ružomberské textilce. V roce 1943 narukoval do Turčianskeho Sv. Martina k 11. spojařskemu pluku. S touto jednotkou se později zúčastnil Slovenského národního povstání. Po potlačení povstání se ukrýval v horách až do příchodu Rudé armády, kdy se znovu přidal k odboji.\n\nV roce 1946 vstoupil do Sboru národní bezpečnosti a v roce 1948 se přihlásil do spojařské služby. V roce 1949 byla dálnopisná služba přidělena pod pověřenectvo vnitra, odbor Státní tajné bezpečnosti. Tam sloužil až do svého zatčení 2. června 1949.\n\nBernard Jaško se během své služby v dálnopisné ústředně dostával k hlášení ze stanic pověřenectva vnitra a Krajských velitelství StB, které mnohdy obsahovaly zprávy o plánovaných, nebo provedených represích StB vůči různým skupinám obyvatelstva. Jaško se svými kolegy Pavolem Kalinajem a Pavolem Hajdinem dohodl, že bude tyto informace předávat biskupovi trnavské apoštolské administratury Michalu Buzalkovi.\n\nJeště v roce 1949 se snažil uniknout do Rakouska, přičemž měl v plánu vzít s sebou několik dálnopisů, které měl v plánu předat Counterintelligence Corps. Při svých snahách si počínal krajně neopatrně, což podle všeho vedlo k jeho odhalení. Den před jeho útěkem (byl plánován do Rakouska přes řeku Moravu) byl zatčen.\n\nO tři dny byl Jaško hospitalizován se zlomeninami dolních končetin, hlavy a vnitřními poraněními způsobenými pádem z vyšetřovací místnosti, která se nacházela ve 2. patře. Ve zprávě vyšetřovatele se uvádělo, že se Jaško pokusil o útěk a vyskočil sám, existuje ale možnost, že byl z okna vyhozen v rámci výslechu. Později trpěl psychickými a nervovými problémy, léčen však nebyl.\n\nŽalobu podal vrchní vojenský prokurátor Anton Rašla v říjnu 1949 a listopadu se konal v bratislavském Justičním paláci pod vedením předsedy senátu Státního soudu pplk. Dr. Ladislava Breuera utajený proces. Státní bezpečnosti se podařilo Jaška zlomit a ten se přiznal podle předem připraveného scénáře. Rozsudek ze dne 9. listopadu 1949 zněl trest smrti pro Bernarda Jaška a Pavola Kalinaje, 20 let pro Pavola Hajdina, 18 let pro Štěpána Uhrina a 58 let pro dalších 22 členů vykonstruované skupiny. Při odvolání vynesl senát Nejvyššího soudu rozsudek, ve kterém tresty ještě zpřísnil a tresty smrti potvrdil.\n\nBernard Jaško a Pavol Kalinaj byli popraveni 17. února 1951 na nádvoří soudního vězení v Bratislavě ve 4:55 ráno.\n\nDne 30. listopadu 1990 byli rehabilitováni rozsudkem Vyššího vojenského soudu v Trenčíně a 16. června 2004 jim prezident republiky udělil Řád Ľudovíta Štúra III. třídy in memoriam.\n\nV roce 2012 vznikl o Bernardovi Jaško a jeho kolegovi Pavolu Kalinajovi dokumentární film \"22 hlav\".\n\n"}
{"id": "988160", "url": "https://cs.wikipedia.org/wiki?curid=988160", "title": "Jan Bednář (novinář)", "text": "Jan Bednář (novinář)\n\nJan Bednář (* 1. února 1953 Praha) je český rozhlasový novinář a komentátor, bývalý chartista, v letech 1985 až 1992 člen československé redakce BBC v Londýně. Je nositelem Ceny Ferdinanda Peroutky za rok 2011, v červnu 2015 se stal předsedou Rady České televize.\n\nJeho matkou byla novinářka a disidentka Otta Bednářová. Po srpnové okupaci v roce 1968 odjel s ní a bratrem do Vídně a zvažovali emigraci. Po dvou měsících se však rozhodli pro návrat do Československa. Následně absolvoval gymnázium a začal studovat na Vysoké škole ekonomické v Praze. Na začátku roku 1977 podepsal Chartu 77, odmítl odvolat podpis a nebylo mu tak dovoleno složit závěrečnou státní zkoušku (později byl ze školy vyloučen).\n\nStřídal různá zaměstnání - fotograf, strojník ve vodárně nebo noční hlídač. Navštěvoval bytové semináře, dodával informace Ivanu Medkovi do Vídně. V roce 1981 se rozhodl pro emigraci. Vzdal se československého občanství a v červnu 1982 odjel do Velké Británie.\n\nNa podzim 1982 získal stipendium na Oxfordu, který vystudoval. Po ukončení studií nastoupil v roce 1985 do československé redakce BBC v Londýně. Příležitostně spolupracoval s Hlasem Ameriky. V BBC pracoval do roku 1992, kdy se vrátil do Československa.\n\nPracoval v různých českých médiích, krátce působil i na Pražském hradě. V září 1994 pak nastoupil do Rádia Svobodná Evropa, kde komentoval zahraniční i domácí události.\n\nOd 90. let také působí jako komentátor v Českém rozhlase, podílí se na přípravě pořadu \"Názory a argumenty\" pro Český rozhlas Plus (dříve Český rozhlas 6).\n\nV březnu 2014 byl zvolen Poslaneckou sněmovnou PČR členem Rady České televize. Do Rady ČT jej navrhla Rada pro mezinárodní vztahy, získal 148 hlasů od přítomných poslanců. V lednu 2015 se stal místopředsedou rady. V červnu 2015 byl zvolen jako jediný kandidát předsedou Rady ČT, získal 12 ze 14 hlasů.\n"}
{"id": "988165", "url": "https://cs.wikipedia.org/wiki?curid=988165", "title": "Julius Spielmann", "text": "Julius Spielmann\n\nJulius Spielmann (5. března 1872 Vídeň – 13. ledna 1925 Innsbruck) byl rakouský sociálně demokratický politik, na počátku 20. století poslanec Říšské rady.\n\nByl synem soukromého úředníka. Vychodil národní a měšťanskou školu. Vyučil se knihtiskařem ve Vídni. Už tehdy se seznámil se socialistickými myšlenkami. Byl aktivní v Sociálně demokratické straně Rakouska. Od roku 1892 pracoval v tiskárně firmy Wimmer v Linci. Později po jistou dobu pracoval v Bad Ischlu. Roku 1896 se vrátil do Lince a nastoupil do tiskárny firmy \"Kollnhofer\". Od roku 1897 byl redaktorem a sazečem nového sociálně demokratického listu \"Wahrheit!\", který se stal jedním z nejvlivnějších stranických periodik. V roce 1910 založil stranický tiskový podnik \"Druckerei Gutenberg\". V letech 1905–1911 zasedal v obecní radě v Linci.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 1. Profesně byl k roku 1907 uváděn jako redaktor. Byl členem poslaneckého klubu Klub německých sociálních demokratů. Ve volbách do Říšské rady roku 1911 kvůli vnitrostranickým sporům nekandidoval.\n\nRoku 1911 se přestěhoval do Innsbrucku, kde byl redaktorem novin \"Volks-Zeitung\" a ředitelem okresní nemocenské pokladny. Za světové války se stal tajemníkem tohoto ústavu. Později pracoval jako korektor v tiskárně v Innsbrucku a od roku 1923 opět jako redaktor \"Volks-Zeitung\". Po roce 1918 zasedal v innsbrucké obecní radě.\n"}
{"id": "988167", "url": "https://cs.wikipedia.org/wiki?curid=988167", "title": "Spielmann", "text": "Spielmann\n\nPříjmení Spielmann nosí tyto osobnosti:\n\n"}
{"id": "988170", "url": "https://cs.wikipedia.org/wiki?curid=988170", "title": "Moustache", "text": "Moustache\n\n\"Moustache\" je píseň francouzského tria Twin Twin. V květnu 2014 reprezentovala Francii na Eurovision Song Contest 2014 v Kodani, Dánsku, kde se ve finále umístila na posledním místě se 2 body.\n\nPíseň se dočkala obvinění z plagiátorství, protože melodie se zdánlivě podobá písni \"\"Papaoutai\"\" od belgického zpěváka Stromae, i když píseň byla napsána jeden rok před ním.\n\nVideoklip písně byl vydán 17. března 2014. V něm členové skupiny vystupují v soutěži a Lorent Idir (frontman) v ní chce zoufale vyhrát knírek. Video bylo režírované společností \"Guillaume Coulpier of Extermitent Production\".\n"}
{"id": "988171", "url": "https://cs.wikipedia.org/wiki?curid=988171", "title": "Ludwig Tuller", "text": "Ludwig Tuller\n\nLudwig Tuller (25. srpna 1867 Trofaiach – 1. prosince 1942 Štýrský Hradec) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady a člen rakouské Spolkové rady.\n\nVychodil národní školu. Byl aktivní v Sociálně demokratické straně Rakouska. Z politických důvodů byl třiadvacetkrát trestán. Působil jako tajemník Rakouského odborového svazu kovoprůmyslu. Byl náměstkem ředitele všeobecné dělnické nemocniční pokladny. Byl též poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 7.Profesně byl k roku 1907 uváděn jako soukromý úředník. Byl členem poslaneckého klubu Klub německých sociálních demokratů.\n\nPo válce zasedal od 4. března 1919 do 9. listopadu 1920 jako poslanec Ústavodárného národního shromáždění Rakouska, pak od 10. listopadu 1920 do 18. května 1927 coby poslanec rakouské Národní rady a následně od 21. května 1927 do 17. února 1934 byl členem rakouské Spolkové rady.\n"}
{"id": "988173", "url": "https://cs.wikipedia.org/wiki?curid=988173", "title": "CASA CN-235", "text": "CASA CN-235\n\nCASA/IPTN CN-235 je dvoumotorový transportní letoun středního doletu, který společně vyvinuly společnosti CASA ze Španělska a IPTN z Indonésie, jako letoun pro regionální leteckou dopravu a vojenský transportní letoun. Mezi jeho hlavní vojenské úkoly patří námořní hlídkování, průzkum a letecká přeprava. Největším uživatelem letounu je turecké letectvo, které disponuje 50 stroji.\n\nProjekt vznikl jako společná iniciativa firem Construcciones Aeronáuticas SA a Indonesian Aerospace (\"PT. Dirgantara Indonesia\"), dříve známé jako IPTN, které pro řízení programu založily společnost Airtech (Aviation Technology Industries). Partnerství bylo využito pouze při výrobě Série 10 a Série 100/110, přičemž pozdější verze byly vyvinuty nezávisle. Ve službě se nachází více než 230 letounů CN-235 všech verzí, které nalétaly přes 500 000 letových hodin.\n\nVývoj začal v lednu 1980 a k prvnímu letu došlo 11. listopadu 1983 v Getafe. Za řízení usedli piloti José Murga a Guillermo Delgado. Druhý prototyp (PK-XNC, „Tetuko“) byl zalétán v Bandungu 30. prosince 1983. Španělská a indonéská certifikace proběhla 20. června 1986; první let sériového letounu se uskutečnil 19. srpna 1986 a Federal Aviation Administration schválila typ CN-235 3. prosince 1986. Letoun vstoupil do služby 1. března 1988.\n\nV lednu 1990 byla podepsána s TAI smlouva na montáž a následnou výrobu 50 kusů CN-235 v Turecku.\n\nV roce 1995 zahájila CASA vývoj prodloužené verze CN-235, která dostala označení C-295. V prosinci 2002 objednalo kolumbijské námořnictvo dva letouny CN-235 pro hlídkování a protidrogové mise.\n\nV dubnu 2005 objednala Venezuela dva stroje CN-235 pro námořní hlídkování a deset transportních letounů, ale obchod byl zastaven, protože vláda Spojených států odmítla povolit transfer technologií amerického původu v avionice.\n\nV lednu 2006 objednalo Thajsko u Indonesian Aerospace deset letounů, šest pro ministerstvo obrany a čtyři pro ministerstvo zemědělství. \n\nV prosinci 2007 objednalo Španělsko dva námořní hlídkové letouny CN-235 pro španělskou civilní gardu, s termínem dodání 2008–2009.\n\nJeden stroj CN-235 MPA byl v červnu 2008 dodán prostřednictvím Indonesian Aerospace indonéskému ministerstvu obrany.\n\nV srpnu 2006 zůstávaly celkem tři letouny CN-235-10 ve službách aerolinií v Africe, konkrétně u společnosti Safair (2) a Tiko Air (1). Asian Spirit provozoval v roce 2007 jeden CN-235-220 na Filipínách.\n\nIrské letectvo používá dva letouny pro úkoly námořního hlídkování.\n\nNejméně dva stroje CN-235 provozuje letectvo Spojených států amerických pro blíže neupřesněné úkoly v rámci 427. perutě speciálních operací, umístěné na bývalé letecké základně Pope, Severní Karolína.\n\nNa začátku července 2008 oznámilo mexické námořnictvo záměr pořídit šest letounů CN-235 ze Španělska. V dubnu 2010 potvrdil francouzský ministr obrany Hervé Morin objednávku osmi CN-235-300.\n\nV roce 2011 vyráběla společnost Indonesian Aerospace 4 letouny CN-235-110 MPA pro jihokorejskou pobřežní stráž. Hodnota zakázky činila 96 milionů dolarů.\n\nSenegalské letectvo zakoupilo dva stroje CN-235 v roce 2010 a 2012 v rámci kontraktu v hodnotě 13 milionů dolarů. V plánu byl též nákup letounů pro přepravu VIP a dopravní úkoly, letectvo projevilo zájem i o námořní hlídkovou verzi.\n\n\n\n\n\n\n\n\n\n\n\n\n\n\n\nSpecifikace podle Jane's All The World's Aircraft 1993–94\n\n\n\n\n\n"}
{"id": "988174", "url": "https://cs.wikipedia.org/wiki?curid=988174", "title": "Wilfried Knight", "text": "Wilfried Knight\n\nWilfried Knight (19. února 1975, Německo – 5. března 2013, Vancouver, Kanada) je umělecké jméno francouzského pornoherce a modela působícího převážně ve Spojených státech.\n\nWilfried Knight se narodil v Německu, ale vyrůstal bez rodičů ve francouzském Champagne. V roce 1997 absolvoval studium v oboru evropského sociálního práva, který předtím studoval ve Francii, Belgii i v Řecku. V roce 2001 se stal certifikovaným osobním trenérem a pracoval i jako manažer fitness společnosti v Londýně. V některých obdobích se živil také jako eskort, realitní makléř či kuchař.\n\nV oblasti gay pornografie debutoval v roce 2004 pro americké studio Lucas Entertainment. Podle vlastního vyjádření oslovil s nabídkou různá studia, když byl znaven svou pověstí „hodného hocha“ a chtěl se projevit z jiné stránky. Prvním jeho filmem se stal \"Auditions Volume 1\", který získal cenu GayVN Award jako Nejlepší poloprofesionální film. Následovalo více než 20 dalších snímků. V roce 2005 ho gay magazín \"Out\" vyhlásil Nejžhavější pornohvězdou roku (Hottest Porn Star).\n\nOd roku 2006 si však udělal dvouletou přestávku a věnoval se jiným zaměstnáním, studiu a především léčbě rakoviny. Z „dovolené“ se vrátil v září 2008 snímkem \"Brothers' Reunion\". Jeho osobní úspěch vedl mimo jiné v srpnu 2010 ke spuštění jeho vlastních oficiálních webových stránek WilfriedKnight.com. V té době už měl za sebou 18 filmů pro studio. Australský magazín \"DNA\" ho téhož roku uvedl ve svém seznamu Nejvíc sexy mužů.\n\nPo skončení exkluzivní smlouvy se studiem Lucas Entertainment navázal spolupráci i s dalšími studii jako Raging Stallion (2009-2011), Titan Media (2011) či COLT (2012).\n\nJako modela jej využili např. fotografové Pierre a Gilles (2009), Joe Oppedisano (2011), Ted Buel (2010 a 2011) či Armin Morbach (2011). Pózoval také např. pro kalendář \"The Men of Lucas Kazan\" vydaný Bruno Gmünderem na rok 2006 nebo pro kalendáře \"Unzipped\" 2007 či \"Lucas Men\" 2009.\n\nKnight zavítal také do popkultury, když si jej v roce 2006 vybrala Madonna pro svůj videoklip \"Sorry\".\n\n\n\n\n\n\n\n\nVystupoval i v dokumentárním filmu \"Sagat\" (2011, r. Jérôme M. Oliveira a Pascal Roche) o jeho francouzském kolegovi z branže.\n\n\nKromě proměněné nominace na Účinkujícího roku byl v roce 2010 nominován na GayVN Awards také v kategorii Nejlepší herec za účinkování ve filmu \"Obsession\" (Lucas Entertainment) a v kategorii Nejlepší skupinová sexuální scéna za účast ve filmu \"Focus/ReFocus\" (Raging Stallion). Neproměněnou nominaci v kategorii Nejlepší herec si vysloužil i o rok dříve, a to za film \"Brothers' Reunion\" (Lucas Entertainment). V roce 2006 byl nominován na GayVN Awards ve třech kategoriích: Nejlepší párová scéna, Nejlepší „trojka“ i Nejlepší skupinová scéna, a to za filmy studia Lucas Entertainment \"Manhattan Heat\", resp. \"Dangerous Liaisons\". A první nominaci na tuto cenu si vysloužil už v roce 2005 v kategorii Nejlepší nováček.\n\nV roce 2009 se objevil i v nominacích na prvně vyhlašovanou cenu Chronicles of Pornia Blog Awards v kategorii nejlepších zarostlých účinkujících (Best Hairy Performer).\n\nSpolečně se svým americkým partnerem Jerrym Enriquezem žil pět let v oregonském Portlandu. V roce 2011 Knight dokončil studium čínské medicíny a mohl se věnovat akupunktuře. Konec studia však pro něj znamenal i konec studijního víza. V kanadském Vancouveru s partnerem uzavřeli sňatek, který však legislativa Spojených států neuznávala, a tak se v roce 2012 přestěhovali do Vancouveru.\nJeho partner a manžel později přišel o své zaměstnání v oděvním průmyslu a oběma tak vznikl problém s kanadským pracovním vízem. Jerry Enriquez po devítiletém vztahu dne 21. února 2013 spáchal sebevraždu. Knight se pak potýkal s právními následky jeho smrti, neboť vše včetně společného domu v Portlandu mělo přejít na Enriquezovy rodiče. Dne 5. března 2013 následoval manžela vlastní sebevraždou v hotelu, kde předtím uzavřeli sňatek. Nate MacNamara ze společnosti Lucas Entertainment připomněl, že Knightova smrt přišla také pouhý měsíc po sebevraždě staršího kolegy Arpada Miklose. Knight se s ním setkal při natáčení společných scén pro filmy \"Manhattan Heat\" (2004) a \"Brothers' Reunion\" (2008), podle vlastních slov s ním dříve i chodil a také Miklosova smrt ho těžce zasáhla.\n\n"}
{"id": "988176", "url": "https://cs.wikipedia.org/wiki?curid=988176", "title": "Dobrá Voda (Křeslice)", "text": "Dobrá Voda (Křeslice)\n\nDobrá Voda je samota na území Prahy na severu Křeslic v přírodním parku Botič - Milíčov.\n\nSamota je zakreslena již na mapách prvního vojenského mapování prováděného v letech 1764-1768. Na mapě druhého vojenského mapování je samota označena jako mlýn (\"Dobrawoda Mühle\"). Mlýn byl poháněn vodou z rybníka, jenž byl v místech dnešního mokřadu v Uhříněvsi, ze kterého vytéká potok Dobrá voda.\n\nPodle místního názvu Dobrá Voda bylo pojmenováno nedaleké sídliště v Petrovicích.\n\nNa západ od samoty u Botiče je křižovatka turistických cest, donedávna nazývaná Fantův mlýn.\n"}
{"id": "988177", "url": "https://cs.wikipedia.org/wiki?curid=988177", "title": "Loket (dolní jez)", "text": "Loket (dolní jez)\n\nLoket - dolní jez je poslední ze tří jezů na řece Ohři na území města Lokte. Jez má výšku 1,2 m a nachází se na 191,1 km řeky, přibližně 600 metrů po proudu od horního jezu. V levé části jezu je náhon s lávkou, stavidla jezu a přepad malé vodní elektrárny s Kaplanovou turbínou s výkonem 90 kW.\nZa příznivého stavu je jez možné splouvat přes hranu jezu v pravé části nebo ho vodáci musejí obtížně přenášet po silnici .\n"}
{"id": "988178", "url": "https://cs.wikipedia.org/wiki?curid=988178", "title": "Karl Drexel", "text": "Karl Drexel\n\nKarl Drexel (21. července 1872 Dornbirn – 14. března 1954 Dornbirn) byl rakouský křesťansko sociální politik, na počátku 20. století poslanec Říšské rady, v meziválečném období člen rakouské Spolkové rady a poslanec rakouské Národní rady.\n\nVychodil národní a gymnázium Cassianeum v Brixenu, kde maturoval roku 1891. Vystudoval pak teologii a filozofii v Brixenu a Římě. V roce 1899 získal titul doktora teologie a filozofie. V období let 1899–1907 působil jako farní provizor a učitel na reálné škole v rodném Dornbirnu. Získal titul papežského preláta. Od roku 1912 pracoval v rakouském statistickém úřadu. Byl aktivní politicky v Křesťansko sociální straně. Od roku 1902 zasedal coby poslanec Vorarlberského zemského sněmu a od roku 1910 byl i členem vorarlberské zemské vlády.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Vorarlbersko 1.Profesně byl k roku 1907 uváděn jako profesor a zemský poslanec. Byl členem poslaneckého klubu Křesťansko-sociální sjednocení.\n\nV letech 1914–1920 byl v ruském válečném zajetí na Sibiři. Po návratu do vlasti působil jako prezident Říšského svazu rakouských obětí války.\n\nPo válce zasedal od 1. prosince 1920 do 6. listopadu 1923 jako člen rakouské Spolkové rady, přičemž od 7. prosince 1920 byl jejím místopředsedou. Pak byl od 20. listopadu 1923 do 16. října 1931 poslancem rakouské Národní rady. Stále zastupoval křesťanské sociály.\n\nV období let 1931–1935 byl ředitelem rakouského statistického úřadu.\n"}
{"id": "988179", "url": "https://cs.wikipedia.org/wiki?curid=988179", "title": "VarioLF2/2 IN", "text": "VarioLF2/2 IN\n\nVarioLF2/2 IN je článková částečně nízkopodlažní tramvaj vyráběná od roku 2013 českou Aliancí TV Team, tedy sdružením firem Pragoimex, Krnovské opravny a strojírny a VKV Praha.\n\nJedná se o obousměrný dvoučlánkový motorový tramvajový vůz, který je konstrukčně odvozen z modelu VarioLF2 plus, z něhož bylo převzata celá spodní část vozidla (podvozky, kloub a kaskádovité uspořádání interiéru). Jakožto obousměrná tramvaj disponuje předsuvnými dveřmi na obou stranách vozové skříně, na jedné straně každého článku se nachází vždy jedny jednokřídlé dveře u kabiny řidiče a jedny dvoukřídlé dveře vedoucí do nízkopodlažního prostoru. Vůz je usazen na třech podvozcích se třemi dvojicemi asynchronních motorů, elektrickou výzbroj dodala Škoda Electric. Oproti ostatním vozů řady Vario nemá tento model přední a zadní čelo navržené architektem Pelikánem, nýbrž s menšími úpravami byla použita čela studia PO architekti pro tramvaj EVO2.\n\nPlzeňské městské dopravní podniky uzavřely v roce 2011 s firmou Pragoimex rámcovou smlouvu na dodání až 13 standardních vozů VarioLFR.S a až pěti obousměrných článkových tramvají, které byly později označeny jako VarioLF2/2 IN. PMDP si tato nová vozidla chtěl pořídit pro případné výluky s nutností ukončení úvratí (kde musel využít soupravy vozů T3 záděmi k sobě, tzv. PX, protože nedisponoval nadbytkem obousměrných tramvají KT8D5R.N2P) a pro standardní využití na lince č. 1, kde jsou v provozu délkově a kapacitně podobné tramvaje Škoda 03T.\n\nPrvní vůz, označený ev. č. 361, byl do Plzně dodán v září 2013, na první zkušební jízdu mimo vozovnu se vydal 3. října a zkušební provoz s cestujícími probíhal od 21. října do 12. listopadu 2013. Do ukončení homologace typu zůstala tramvaj v majetku dodavatele, firmy Pragoimex. Již v prosinci toho roku následovala dodávka druhého vozidla, obě společně se po schválení vydaly do pravidelného provozu 10. března 2014.\n\n"}
{"id": "988184", "url": "https://cs.wikipedia.org/wiki?curid=988184", "title": "Leninsk", "text": "Leninsk\n\nNázev Leninsk může být:\n\na další menší sídla v Bělorusku, Kazachstánu a Rusku\n"}
{"id": "988189", "url": "https://cs.wikipedia.org/wiki?curid=988189", "title": "Lucie Martínková", "text": "Lucie Martínková\n\nLucie Martínková (* 19. září 1986 Kolín) je česká fotbalistka, hraje na pozici útočníka. Byla vyhlášena talentem roku 2004 a nejlepší fotbalistkou České republiky v letech 2012 a 2013. Hraje za tým AC Sparta Praha a za českou reprezentaci.\n\nOd června 2017 je členkou výkonného výboru Hráčské fotbalové unie, kde má na starosti oblast ženského fotbalu.\n\n"}
{"id": "988198", "url": "https://cs.wikipedia.org/wiki?curid=988198", "title": "Rudolf Pribiš", "text": "Rudolf Pribiš\n\nRudolf Pribiš (19. března 1913 Rajec – 3. července 1984 Bratislava) byl slovenský sochař a výtvarný pedagog, významný představitel slovenského umění 20. století a socialistického realismu v sochařství.\n\nStudoval na měšťanské škole (1923) a na gymnáziu v Trenčíně (1924–1931). Počátkem 30. let odešel studovat medicínu do Prahy (1931–1933), ale nakonec se rozhodl pro výtvarné umění. Navštěvoval obor kreslení ČVUT (1934) a později Akademii výtvarných umění (1935–1937), kde studoval pod vedením prof. Otakara Španiela.\n\nBěhem let 1939–1940 pokračoval ve studiu na Oddělení kreslení SVŠT v Bratislavě, a současně se věnoval profesionální umělecké tvorbě. Od roku 1945 dostal příležitost organizovat výtvarný život na Slovensku a od roku 1950 pedagogicky působil na nově založené Vysoké škole výtvarných umění (VŠVU) v Bratislavě, kde byl v letech 1963–1968 a 1971–1974 i rektorem.\n\nVěnoval se medailérské tvorbě, například pro vysoké školy tvořil rektorské a děkanské insignie. Tvořil i monumentální a komorní sochy. V letech 1975–1982 úzce spolupracoval s architektem Eugenem Kramárem, se kterým výtvarně dotvořil náměstí v Rajci, Rajeckých Teplicích, Staré Turé a Prievidzi. \n\nV roce 1936 získal II. cenu Akademie výtvarných umění na výstavě posluchačů akademie v Praze za reliéf \"Pitva\". O rok později získal I. cenu za reliéf \"Na pláži\". Za reliéfní bronzové dveře na Slavíně získal v roce 1970 titul „Laureát státní ceny Klementa Gottwalda“ a o rok později titul Národní umělec.\n\n\n\n\n"}
{"id": "988200", "url": "https://cs.wikipedia.org/wiki?curid=988200", "title": "Fossato di Vico", "text": "Fossato di Vico\n\nFossato di Vico je italská obec v provincii Perugia v oblasti Umbrie.\n\nV roce 2012 zde žilo 2 835 obyvatel.\n\nFabriano (AN), Gualdo Tadino, Gubbio, Sigillo\n\nZdroj: \n\n"}
{"id": "988201", "url": "https://cs.wikipedia.org/wiki?curid=988201", "title": "Sacro Bosco", "text": "Sacro Bosco\n\nSacro Bosco (česky \"Posvátný háj\" či \"Posvátný les\"), též Parco dei Mostri (\"Park nestvůr\"), je manýristický park ze 16. století, který se nachází v zalesněném údolí asi 2 km od města Bomarzo ve středoitalské provincii Viterbo a je vyzdoben kamennými sochami různých nestvůr a mytologických bytostí. Park nechal kolem roku 1550 založit vévoda Vicino Orsini. Práce trvaly asi 30 let a sochaři využívali kamenné bloky, které se již nacházely na místě. Po vévodově smrti park zpustl a byl využíván jako pastvina. K obnově došlo počátkem 20. století, dnes je park turistickou atrakcí.\n\n"}
{"id": "988202", "url": "https://cs.wikipedia.org/wiki?curid=988202", "title": "Československý pavilon na Světové výstavě 1958", "text": "Československý pavilon na Světové výstavě 1958\n\nČeskoslovenský pavilon na světové výstavě Expo 58 v Bruselu prezentoval lidem celého světa poválečný život v Československu, člověka, který v něm žije, jeho práci a odpočinek, kulturu a umění této země. Nejvýznamněji se však do dějin Československa zapsal mezinárodním uznáním, které na této výstavě získal.\n\nZ výstavních objektů se zachovala jen zakřivená budova restaurace přenesená do Prahy na Letnou a později přestavěná na kancelářskou budovu, vlastní velká kubická výstavní hala přenesená na pražské Výstaviště zanikla po požáru roku 1991.\nScénář expozice vypracoval Jindřich Santar. Hlavní myšlenka vychází z ústřední témata této výstavy – Člověk a prostor. Mottem pavilonu byl \"Jeden den v Československu\". Z toho vyplývalo jeho členění na tematické okruhy Práce – Kultura – Odpočinek, které se prezentovaly ve dvanácti dílčích expozicích.\n\nV roce 1955 rozhodla československá vláda o účasti na Světové výstavě Expo 58 v Bruselu. Jejím cílem bylo prezentovat současný kulturní stav země, technickou vyspělost a životní úroveň československého lidu, výsledky jeho práce a jeho podíl na budování lidštějšího světa.\n\nPo dohodě s vydávajícím společností bylo pro pavilon určené místo u brány parku izolované od ostatních pavilonů mohutnými alejemi. Umístění mělo své nevýhody, zejména izolovanost a zastínění stromy, ale na druhé straně i velkou výhodu, která spočívala v možnosti vytvořit samostatný architektonický koncept bez vlivu sousedících pavilonů.\n\nV roce 1956 se vypsala architektonická soutěž na projekt, kterou vyhrál projekt architektů Františka Cubra, Josefa Hrubého a Zdeňka Pokorného, zaměstnanců \"Státního projektového ústavu pro výstavbu měst a vesnic v Praze\". Ti se tak stali vedoucími projektanty celé komplexní akce.\n\nPo výstavě bylo vzhledem k velkému úspěchu pavilonu rozhodnuto o jeho demontáži a přenesení do Prahy v roce 1959. Vlastní pavilon byl umístěn do Parku kultury a oddechu Julia Fučíka, dnešního Výstaviště, a budova restaurace do Letenských sadů. V noci a ranních hodinách 25. října 1991 však výstavní pavilon vyhořel a později byl zbourán. Restaurace na Letné byla po letech chátrání přestavěna na kancelář reklamní agentury. Posledními autentickými památkami na tuto výstavu jsou stojan Kaplanovy turbíny před pražským výstavištěm a plastika Sousoší Nový věk před branou brněnského výstaviště.\n\nPro objekt pavilonu byla vyčleněna parcela trojúhelníkového tvaru, která respektovala okolní přírodní prostředí, sousedící pavilony a dálkové komunikace. Při rozvržení objektů dbal tým projektantů na to, aby byly na pavilon ze všech stran vytvořeny průhledy. Hlavní vstup orientovali do aleje vedoucí od \"Brány parku\" k centru výstavy. Snažili se o maximální odstup od hlavní komunikace i od velkého sousedícího sovětského pavilonu.\n\nJelikož výstava Expo 58 se konala v prostoru Heysselského parku se vzácnými dřevinami, koncept musel při rozmisťování objektů respektovat vzácné přírodní prostředí. Výsledkem bylo nenásilné zakomponování pavilonu do parku a vytvoření vlastního vnitřního nádvoří parkového charakteru ponecháním původní zeleně. Tato myšlenka \"přerůstání přírodního prostředí pavilonem\" byla zesílená oboustranným zasklením spojovacích křídel. Dosáhlo se tak neustálého kontaktu návštěvníka procházejícího expozicemi s přírodou. Architektonicky pavilon dotvářely i malé prodejní stánky v zeleném pásu aleje, které vytvářely přechod mezi zelení samotného parku a výstavními objekty.\n\nVnější i vnitřní podoba pavilonu zároveň reprezentovala přirozený vývoj soudobé československé architektury.\n\nArchitekti si uvědomovali, že mají příliš velkou konkurenci zejména na poli nových konstrukčních technologií. Vnímali i prudký vývoj novodobé architektury, který byl čím dál tím více ovlivňován vyspělým průmyslem přinášejícím nespočet výrobních možností. Zajímavý efekt vytvořili seskupením hmot se střídáním velkých plných ploch se zasklenými. Křídla a jednotlivé fasády rozvrhli tak, aby se ze všech stran zachovávala velká měřítko pavilonu.\n\nFormování pavilonu ovlivnilo zejména okolí. Použití jednoduchých forem, linií a ploch stavby zdůraznilo přítomnost velkých krásných a tvarově bohatých cedrů a vzácných jehličnanů. Autoři se záměrně vyvarovali použití vnějších dekorativních efektů a nápadných forem nepodložených obsahem.\n\nDůmyslně projektováno bylo i venkovní osvětlení. Autoři vytvořili šestiminutový kinetický osvětlovací cyklus s použitím několika barev a střídavým osvětlováním objektů, přírodního okolí, sousoší při vstupu a věže. Důležitou roli v konceptu sehrálo navrhování vnitřní architektury v souladu s vnější. Autoři zavrhli možnost vytvoření velkého neurčitého prostoru, který by hned prozradil téměř celý obsah. Snažili se obohatit návštěvníka o nové prostorové dojmy, což je vhodnější řešení pro tematické výstavy.\n\nProjektanti se rozhodli pro soustavu vnitřních diferencovaných prostor, které by návštěvníka udržovali v pozornosti během celé procházky expozicí, případně jeho zájem ještě stupňovaly. Výstavní pavilony tvořily soustavu typizovaných hal, kde se střídaly a kontrastně doplňovaly dva systémy. Byly to tři kubusy čtvercového půdorysu a dvě zasklené spojovací haly. Tyto prostory se vnitřně ještě členily volným vložením výstavních plošin ve výšce prvního podlaží. Tak vznikla skladba hal různého charakteru. Samozřejmě autoři dbali na zachování plynulého vedení návštěvníka od prostoru vstupní haly přes přízemí, mezipatro a na galeriích až do expozice v nádvoří. Jelikož se očekávalo, že návštěvník bude již značně unavený, bral se ohled i na jednoduché překonávání výšek pomocí menšího počtu schodů, které propojovali různé haly a prostory na jiných podlažích. K halám byla přistavěna věž a samostatný objekt restaurace.\n\nHlavní konstrukci tvořila trubková ocelová kostra. Pro kubusové haly autoři navrhli systém čtyř nosných rohových sloupů, které vytvářely obvodovou konstrukci. Haly byly samozřejmě bez vnitřních podpor. Stěny těchto hal tvořily příhradové nosníky s rozpětím 28 metrů a výškou 12 metrů. Spojovací haly měly stejné rozměry, konstrukci z ocelových trubek a byly celé zasklené. Uvnitř měly vložené galerie. Střechu nesla čtveřice sloupů na šikmých vzpěrách. Po celém obvodu střechy s rozměry 18 × 18 metrů byl nainstalován široký osvětlovací pás z polyesterového laminátu. Z vnější strany namontovali panely o rozměrech 1 × 2 metry, které překryly skleněnou mozaikou s krystaly z hnědého skla. Dokonalost návrhu podtrhovaly i vlastnosti panelů: dobrá izolační schopnost, odolnost proti tlaku větru, mrazu a vodě.\n\nPro velké zasklené stěny architekti záměrně zvolili vzhled svislých průhledných částí o rozměrech 1,5 × 13 metrů bez vodorovných přepážek. Pásy zasklili tabulemi s rozměry 1,5 × 2 metry, vodorovnou těsnící složku tvořila průhledná umělá hmota. Hmotnost tabulí se přenášela na samostatně nesenou kovovou svislou konstrukci.\n\nAutoři zohlednili i ekonomiku stavby: při navrhování pavilonu vytvořili typizační prvky a využili i opakování hal. Jednou z podmínek byla snadná demontovatelnost pavilonu a možnost přenést jej do Československa. Proto byly mnohé konstrukce šroubované, což mělo vliv na velikost prvků.\n\n\n\n\n\n"}
{"id": "988204", "url": "https://cs.wikipedia.org/wiki?curid=988204", "title": "Gualdo Tadino", "text": "Gualdo Tadino\n\nGualdo Tadino je italská obec v provincii Perugia v oblasti Umbrie.\n\nV roce 2012 zde žilo 15 484 obyvatel.\n\nFabriano (AN), Fossato di Vico, Assisi, Gubbio, Nocera Umbra, Valfabbrica\n\nZdroj: \n\n"}
{"id": "988207", "url": "https://cs.wikipedia.org/wiki?curid=988207", "title": "President (slivoň)", "text": "President (slivoň)\n\nPresident (\"Prunus domestica\" 'President') je ovocný strom, kultivar druhu slivoň z čeledi růžovitých. Plody velké, s tmavě fialovou slupkou, ojíněné, šťavnaté. Plody dozrávají velmi pozdě, od poloviny září do poloviny října. Odrůda je tolerantní k šarce.\n\n“President” je stará odrůda nalezená jako náhodný semenáč v roce 1894 v u Sawbridgeworth (u Hertfordshire ve Velké Británii) rozšiřovaná od roku 1901. Od roku 1970 se tato odrůda pěstuje také v Německu. V České republice je perspektivní odrůdou.\n\nRůst bujný, vyžaduje řez, křehké větve vyrůstají dlouhé, vyholují. strom je náchylný k prosychání. Vyžaduje teplé polohy. Sklizně vysoké a pravidelné. Odrůda je cizosprašná, kvete raně.\n\nPlod vejčitý až podlouhlý, velký, jedna z největších odrůd. Slupka fialovomodrá, načervenalá, ojíněná. Zralé plody jsou matné. Dužnina je zelenožlutá, chutná, jde dobře od pecky. Zraje od poloviny září do poloviny října.\n\nUváděno tolerantní k šarce, ale podle jiného zdroje středně odolná vůči šarce. Může trpět moniliózou.\n\n"}
{"id": "988208", "url": "https://cs.wikipedia.org/wiki?curid=988208", "title": "Karel Jünger", "text": "Karel Jünger\n\nKarel Jünger (* 24. září 1941) je bývalý československý fotbalista, útočník.\n\nV československé lize hrál za Baník Ostrava. Nastoupil v 97 ligových utkáních a dal 12 gólů. Ve Poháru UEFA nastoupil ve 2 utkáních.\n\n"}
{"id": "988210", "url": "https://cs.wikipedia.org/wiki?curid=988210", "title": "Nocera Umbra", "text": "Nocera Umbra\n\nNocera Umbra je italská obec v provincii Perugia v oblasti Umbrie.\n\nV roce 2012 zde žilo 5 882 obyvatel.\n\nAssisi, Fabriano (AN), Fiuminata (MC), Foligno, Gualdo Tadino, Serravalle di Chienti (MC), Valfabbrica, Valtopina\n\nZdroj: \n\n"}
{"id": "988211", "url": "https://cs.wikipedia.org/wiki?curid=988211", "title": "Karol Machata", "text": "Karol Machata\n\nKarol Machata (13. ledna 1928, Malacky – 3. května 2016, Modra) byl slovenský herec a člen Činohry Slovenského národního divadla.\n\n\n\n"}
{"id": "988213", "url": "https://cs.wikipedia.org/wiki?curid=988213", "title": "Josef Junek", "text": "Josef Junek\n\nJosef Junek (10. listopadu 1911 – 25. února 1973) byl československý fotbalista, útočník.\n\nV československé lize hrál za SK Kladno. Nastoupil ve 244 ligových utkáních a dal 50 gólů. Ve Středoevropském poháru nastoupil v 8 utkáních. Za SK Kladno nastoupil celkem v 698 zápasech a dal 368 gólů.\n\n\n"}
{"id": "988214", "url": "https://cs.wikipedia.org/wiki?curid=988214", "title": "Liga národů UEFA", "text": "Liga národů UEFA\n\nLiga národů UEFA je evropská reprezentační fotbalová soutěž pořádaná organizací UEFA, která se hraje od září 2018 a nahradila systém přátelských utkání.\n\nVznik Ligy národů byl jednomyslně schválen 27. března 2014 na zasedání kongresu UEFA v kazašské Astaně.\n\nNárodní týmy jsou rozděleny do čtyř lig podle výkonnosti, mezi kterými se bude postupovat a sestupovat. Samotné ligy budou dále rozděleny do čtyř skupin o třech až čtyřech týmech. Liga národů by měla doplňovat kvalifikaci na Mistrovství Evropy ve fotbale, osm nejlepších týmů z Ligy (a zároveň přímo nepostupujících z kvalifikace na ME) by se mělo utkat v baráži o čtyři postupová místa na ME.\n\nPodle schváleného formátu (předtím, než se Kosovo stane členem UEFA), nyní 55 národních týmů UEFA (včetně Kosova) bude rozděleno do čtyř divizí (nazvaných \"ligy\"): 12 týmů v Lize A, 12 týmů v Lize B, 15 týmů v Lize C a 16 týmů v Lize D. V každé divizi se tvoří čtyři skupiny (tři nebo čtyři týmy v každé skupině) a hrají se navzájem doma a venku.\n\nVe vrcholné divizi ligy A každý vítěz skupiny pokračuje do finále Ligy národů se dvěma semifinále a jedním finálem, který rozhoduje o tom, který tým se stane mistrem Ligy národů UEFA.\n\nTýmy se mohou mezi divizemi měnit a do vyšší nebo do nižší divize. Každý vítěz skupiny (v každé divizi jsou čtyři skupiny) automaticky postoupí do vyšší divize pro další turnaj. Každý tým, který se umístí na posledním místě ve své skupině, je automaticky zařazen do nižší divize pro další rok.\n\nKaždá sezóna Ligy národů UEFA se bude odehrávat od září do listopadu vždy v sudém roce a červnu následujícího lichého roku bude finále Liga národů (ligy A), což znamená, že vítěz UEFA Ligy národů má být korunován každé dva roky.\n\n↑ Postupující\n\n= Žádný pohyb\n\n↓ Sestupující\nAktuální pořadí:\n"}
{"id": "988219", "url": "https://cs.wikipedia.org/wiki?curid=988219", "title": "Káťa Kabanová", "text": "Káťa Kabanová\n\nKáťa Kabanová je opera o třech dějstvích na hudbu Leoše Janáčka, který také vytvořil libreto na námět překladu divadelní hry \"Bouře\" od Alexandra Nikolajeviče Ostrovského. Překlad původní divadelní hry A. N. Ostrovského vytvořil Vincenc Červinka. Opera je inspirována Janáčkovým milostným vztahem ke Kamile Stösslové. Toto dílo je považováno za Janáčkovu první „zralou“ operu, navzdory faktu, že Janáčkovi v době premiéry bylo již 67 let. Premiéra se uskutečnila v Národním divadle v Brně dne 23. listopadu 1921.\n\nOpera má komplexní publikační historii. František Neumann, dirigent prvního provedení opery, provedl změny, které byly začleněny roku 1922 do Universal Edition, prvního provozovacího materiálu. Dirigent Václav Talich později provedl reorchestraci této verze. V roce 1992 Sir Charles Mackerras publikoval kritické vydání opery.\n\nJméno opery je někdy překládáno do angličtiny jako \"Káta\", \"Kata\" nebo \"Katya\" z důvodů absence české diakritiky v angličtině.\n\n\n\n"}
{"id": "988223", "url": "https://cs.wikipedia.org/wiki?curid=988223", "title": "Stanislav Struhar", "text": "Stanislav Struhar\n\nStanislav Struhar (* 4. ledna 1964, Gottwaldov, Československo) je rakouský spisovatel českého původu.\n\nStanislav Struhař se narodil 4. ledna 1964 v Gottwaldově, dnešním Zlíně, ​jako nejstarší ze tří dětí v rodině, která měla ve městě jisté postavení: Struharův dědeček byl vysokým městským úředníkem. Již v době dospívání psal Struhar básně, život v normalizačním Československu se však pro něj postupně stával nesnesitelným. Po opakovaných pokusech o sebevraždu, byl umístěn na uzavřené oddělení psychiatrické léčebny, navržena byla i léčba elektrošokem. V roce 1988 emigroval se svou ženou do Rakouska, kde byli uznáni jako stíhaní uprchlíci. Jejich původním plánem bylo získat v rámci zcelování rodin prostřednictvím Červeného kříže svého syna, který musel zůstat v Československu. I navzdory zásahu Úřadu Vysokého komisaře OSN pro uprchlíky, rakouského Spolkového ministerstva a Rakouské společnosti pro lidská práva, se jim však se synem podařilo shledat až po pádu železné opony. Když si Struhar osvojil jazyk hostitelské země, zvolil si němčinu za svůj literární jazyk. Dnes žije ve Vídni a věnuje se své literární tvorbě.\nLiterární dílo Stanislava Struhara vyrůstá z jeho z rané poezie, jako prozaik proto bývá označován za lyrického vypravěče. Pro jeho prózy je typický děj směřovaný do minulosti a do nitra jeho protagonistů, vzpomínkové retrospektivy i v zásadě lyrické inspirační zdroje jimiž jsou dětství, příroda, vykořeněnost či život v novém domově a jazyce. Dialog mezi kulturami a touha po přátelském soužití tvoří fundament jeho literární práce, jeho dílo je prosbou o toleranci, porozumění a mír.\n\n\n\n\n\n\n\n\n\n\n"}
{"id": "988227", "url": "https://cs.wikipedia.org/wiki?curid=988227", "title": "Luboš Beniak", "text": "Luboš Beniak\n\nLuboš Beniak (* 7. července 1957 Praha) je český novinář a manažer, bývalý šéfredaktor Mladého světa a bývalý ředitel Reader's Digest Výběr pro střední Evropu.\n\nRodiče Luboše Beniaka přišli ze Slovenska, on sám se už ale narodil v Praze. Po základní škole absolvoval pražské Gymnázium Nad Štolou. Následně vystudoval Fakultu žurnalistiky Univerzity Karlovy v Praze (promoval v roce 1980). V letech 1979 až 1992 působil v týdeníku Mladý svět, a to postupně jako sportovní redaktor, vedoucí kulturní rubriky a od roku 1989 šéfredaktor.\n\nV roce 1993 se stal ředitelem pobočky britské firmy z oblasti public relations Shilland and Co Central Europe. Ve stejném roce zároveň dělal mluvčího ministru průmyslu a obchodu ČR Vladimíru Dlouhému. V letech 1994 až 1995 pracoval v TV Nova jako moderátor a dramaturg pořadu \"Proč?\"\n\nV roce 1995 nastoupil do nakladatelství a vydavatelství Reader's Digest Výběr na pozici vedoucího české pobočky, od roku 1999 byl generálním ředitelem pro střední Evropu. Společnost v roce 2013 opustil.\n\nV březnu 2014 byl zvolen Poslaneckou sněmovnou PČR členem Rady České televize. Do Rady ČT jej navrhla Nadace Charty 77, získal 90 hlasů od přítomných poslanců. Od roku 1997 je členem Rady Konta Bariéry, nejvýznamnějšího projektu Nadace Charty 77.\n\nOd roku 2016 je stálým spolupracovníkem magazínu Reportér. V roce 2019 vydal v nakladatelství Práh knihu \"Dvě minuty mistry světa\", soubor reportážních portrétů českých fotbalistů, kteří v roce 2007 v Kanadě získali stříbrné medaile na mistrovství světa do 20 let.\n\nLuboš Beniak je ženatý. S manželkou Hanou mají dvě děti – dceru Terezu (* 1984) a syna Marka (* 1987).\n"}
{"id": "988233", "url": "https://cs.wikipedia.org/wiki?curid=988233", "title": "Miloslav Danko", "text": "Miloslav Danko\n\nMiloslav Danko (18. prosinec 1924 Krčava – 6. červen 2008) byl slovenský fotbalista, reprezentant a později novinář. Na vrcholové československé scéně odehrál 120 ligových zápasů, ve kterých vsítil 39 branek.\n\nJako dorostenec hrál za ŠK Slávia Prešov se kterou získal 2 dorostenecké tituly mistra Slovenska. Pod trenérem Ferdinandem Daučíkem odehrál za slovenskou reprezentaci 2 zápasy a dal 1 gól, jednou nastoupil za \"B\" tým Československa.\n\nV roce 1945 se rodiče přestěhovali do Košic, kde nastoupil na školu na Poštové ulici. Po vzniku ŠK Jednota Košice přestoupil právě do tohoto klubu, se kterým se mu podařilo získat titul mistra Slovenska. Z Jednoty Košice měl přestoupit za 820 tisíc korun v roce 1947 do Slavie Praha, ale Jednota ho pro odchod pěti hráčů odmítla uvolnit. V roce 1948 přestoupil za 570 tisíc Kčs do ŠK Bratislava, se kterým absolvoval zájezdy do Belgie, Lucemburska, Francie, ale zejména historické turné po Mexiku a USA. Během něj podepsal spolu s Juliem Schubertem přestup do AC Torino. Po návratu odehrál v den svých narozenin zápas proti pražské Slavii (5:4), v němž vstřelil vítězný gól, netušíc, že byl jeho posledním. Po novém roce namísto cesty do Itálie se 1. února 1949 podrobil operaci ledviny a byl nucen ukončit aktivní činnost.\n\nPo skončení aktivní činnosti byl trenérem a funkcionářem v Košicích.\n\n\n"}
{"id": "988238", "url": "https://cs.wikipedia.org/wiki?curid=988238", "title": "Josef Sturm", "text": "Josef Sturm\n\nJosef Sturm (23. května 1885 Haag – 14. května 1944 Linec) byl rakouský římskokatolický kněz a křesťansko sociální politik, v meziválečném období člen rakouské Spolkové rady.\n\nVychodil národní a gymnázium v Seitenstettenu. Studoval pak teologii. Roku 1908 byl vysvěcen na kněze. Kromě toho studoval národohospodářství ve Vídni a Berlíně. Působil jako kněz na četných farnostech. Byl aktivní veřejně i politicky v Křesťansko sociální straně. V letech 1918–1933 zastával funkci ředitele Rolnického svazu pro Dolní Rakousy a v období let 1918–1928 byl také generálním tajemníkem Říšského rolnického svazu a viceprezidentem Pojišťovacího ústavu pro zemědělské dělníky. Později opět působil jako duchovní.\n\nPo válce zasedal od 1. prosince 1920 do 3. června 1932 jako člen rakouské Spolkové rady. Stále zastupoval křesťanské sociály. V roce 1933 se stal náměstkem zemského hejtmana Dolních Rakous.\n"}
{"id": "988242", "url": "https://cs.wikipedia.org/wiki?curid=988242", "title": "Kostel svatého Mikuláše (Týniště nad Orlicí)", "text": "Kostel svatého Mikuláše (Týniště nad Orlicí)\n\nKostel svatého Mikuláše je římskokatolický farní kostel farnosti Týniště nad Orlicí. Je chráněn jako kulturní památka České republiky.\n\nPrvní písemná zmínka o kostele sv. Mikuláše je z roku 1361 v církevní nadační knize, v níž je zapsáno věnování tehdejší vrchnosti, pánů Mutiny a jeho syna Sezemy z Dobrušky, týnišťskému kostelu. Zřejmě se jednalo o dřevěnou stavbu, která několikrát podlehla požárům. Při požáru v roce 1686 byla kromě kostela zničena i velká část městečka. V roce 1692 byla na místě spáleniště zahájena stavba současného zděného kostela. Během 18. století došlo několikrát k rozšíření kostela, charakteristická tvář kostela s průčelní věží je z roku 1794. V roce 1941 bylo na věži přistavěno patro pro hodiny. V roce 2004 až 2009 byla na kostele provedena generální oprava střešních krytin. Nová věžní konstrukce byla osazena v roce 2007-2008 za finančního přispění Ministerstva kultury (náměstek Ing. Tesařík A.) a Královéhradeckého kraje - osobní podpora Ing. Bradíka , tehdejšího hejtmana. Díky duchovním správcům P. A. Jílkovi a potom zvláště P. I. Havlíčkovi se podařilo dílo dokončit.\n\nObraz na hlavním oltáři je dílem akademického malíře Jana Umlaufa z tehdejšího Kyšperka (dnes Letohrad).\nNa obraze je zajímavé to, že světec sestupuje z nebe k dětem a pod ním je vyobrazeno Týniště nad Orlicí, jak v té době vypadalo za velké povodně, kdy se řeka Orlice rozlila do takové šíře, že po ní mohl plout velký mořský koráb. Tím s nejvyšší pravděpodobností chtěl autor zvýšit dojem rozvodněné řeky. Děti místních vážených občanů byly zachyceny na obraze podle skutečnosti. Dílem Jana Umlaufa jsou i obrazy sv. Cyrila a Metoděje a Jana Nepomuckého. Obraz na oltáři sv. Barbory je od malíře Templera. Současné čtyři zvony byly vyrobeny v roce 1971 ve zvonařské dílně firmy Manoušek.\n\nZ mobiliáře je pozoruhodná raně barokní kazatelna a křtitelnice z roku 1563.\n\nBohoslužby se konají v neděli v 9.00, ve středu v 18.00, v pátek v 18.00\n\n"}
{"id": "988246", "url": "https://cs.wikipedia.org/wiki?curid=988246", "title": "Ivan Rajniak", "text": "Ivan Rajniak\n\nIvan Rajniak (10. července 1931, Hybe – 23. února 1999, Bratislava) byl slovenský herec.\n\nDlouholetý člen Činohry SND, tvůrce mnoha filmových i televizních postav byl známý zejména výraznými lidskými, tragikou života poznamenanými charakterovými úkoly. V roce 1976 mu udělili titul zasloužilý umělec.\n\n"}
{"id": "988250", "url": "https://cs.wikipedia.org/wiki?curid=988250", "title": "Julius Perathoner", "text": "Julius Perathoner\n\nJulius Perathoner (28. února 1849 Dietenheim – 17. dubna 1926 Innsbruck) byl rakouský politik, na počátku 20. století poslanec Říšské rady a starosta Bolzana.\n\nJeho bratrancem byl teolog Anton Perathoner. Julius vystudoval právo na Innsbrucké univerzitě. Vedl pak právní kancelář v Bolzanu. V roce 1892 byl za liberální stranu zvolen do bolzanské obecní rady. Již předtím byl veřejně a politicky aktivní. Roku 1876 zde založil mužský pěvecký spolek, jehož předsedou byl v letech 1879–1926. V roce 1881 zakládal v Bolzanu místní pobočku organizace Deutscher Schulverein a v roce 1894 i organizaci Südmark. V letech 1895–1922 zastával funkci starosty Bolzana. Za jeho působení město prodělalo značný rozmach. V roce 1922 starostenský post obhájil, italská vláda (Bolzano se po světové válce stalo součástí Itálie) jej ve funkci potvrdila, ale král, na nátlak fašistů, mu potvrzení neudělil. Byl posledním starostou Bolzana německé národnosti. V letech 1902–1907 byl také poslancem Tyrolského zemského sněmu.\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) v kurii městské a obchodních a živnostenských komor, obvod Bolzano, Merano, Glurns. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, za obvod Tyrolsko 5. Profesně byl k roku 1907 uváděn jako starosta a advokát. Z hlediska klubové příslušnosti se k roku 1909 uvádí jako člen klubu Německý národní svaz, do kterého se sloučily německé konzervativně-liberální a nacionální politické proudy.\n\nNa sklonku života vystupoval proti italianizaci Jižního Tyrolska a požadoval autonomii pro tento region.\n"}
{"id": "988264", "url": "https://cs.wikipedia.org/wiki?curid=988264", "title": "Vratislav Dostál", "text": "Vratislav Dostál\n\nVratislav Dostál (* 21. listopadu 1976 Ústí nad Orlicí) je český novinář a politolog, působí v Info.cz.\n\nPo absolvování Gymnázia Ústí nad Orlicí studoval politologii a sociologii na Fakultě sociálních studií Masarykovy univerzity, studia nedokončil.\n\nSedm let působil v internetovém Deníku Referendum, kde vedl domácí rubriku. Od února 2017 působí jako reportér a analytik domácí politiky v internetovém deníku Info.cz. \n\nV březnu 2014 byl zvolen Poslaneckou sněmovnou PČR členem Rady České televize. Do Rady ČT jej navrhlo občanské sdružení Centrum pro média a demokracii, získal 123 hlasů od přítomných poslanců.\n"}
{"id": "988266", "url": "https://cs.wikipedia.org/wiki?curid=988266", "title": "Seznam medailistek na mistrovství světa v sportovní gymnastice žen (družstva)", "text": "Seznam medailistek na mistrovství světa v sportovní gymnastice žen (družstva)\n\nTento seznam uvádí přehled medailistek na mistrovství světa ve sportovní gymnastice (družstva), který byl na program světových šampionátů zařazen poprvé v roce 1934.\n"}
{"id": "988267", "url": "https://cs.wikipedia.org/wiki?curid=988267", "title": "Bophuthatswana", "text": "Bophuthatswana\n\nBophuthatswana (doslova \"shromáždění lidu Tswana\"), oficiálně Republika Bophuthatswana (tswansky: \"Repaboleki ya Bophuthatswana\"; afrikánsky: \"Republiek van Bophuthatswana\"), byl bantustan (\"domovina\"; oblast vyčleněná pro určité etnikum) a nominální parlamentní demokracie v severozápadní části Jihoafrické republiky. Sídlem vlády Bophuthatswany bylo Mmabatho.\n\nHistorický význam Bophuthatswany je dvojí: jednak šlo o první oblast, která se prohlásila nezávislým státem, jehož území se skládalo z rozptýlené mozaiky jednotlivých enkláv, jednak události, které se zde udály během posledních dnů existence státu, vedly k oslabení a rozštěpení krajně pravicového afrikánského odporu proti demokratizaci Jižní Afriky.\n\nV roce 1994 byla Bophuthatswana začleněna do Jižní Afriky a její území bylo rozděleno mezi nové provincie Oranžského svobodného státu, resp. \"Free State\", dále \"Northern Cape\" a \"North West Province\".\n\n"}
{"id": "988269", "url": "https://cs.wikipedia.org/wiki?curid=988269", "title": "Patrik Zackrisson", "text": "Patrik Zackrisson\n\nPatrik Zackrisson (* 27. března 1987, Ekerö) je švédský hokejový útočník momentálně hrající v týmu Skellefteå AIK ve švédské nejvyšší soutěži Elitserien.\n\n"}
{"id": "988270", "url": "https://cs.wikipedia.org/wiki?curid=988270", "title": "Walls and Bridges", "text": "Walls and Bridges\n\nWalls and Bridges je páté studiové album slavného britského hudebníka Johna Lennona, vydané 26. září 1974 ve Spojených státech a 4. října téhož roku ve Velké Británii. Album \"Walls and Bridges\", které se v žebříčku Billboard Hot 100 umístilo na první příčce, navíc obsahovalo i singlovou skladbu „Whatever Gets You thru the Night“. Tato skladba se ve výše uvedeném žebříčku Billboard umístila v kategorii singlů na prvním místě a stala se tak vůbec prvním a zároveň i posledním Lennonovým singlem, který této příčky dosáhl. Album dosáhlo značného komerčního úspěchu, díky němuž v USA získalo ocenění Zlatá deska.\n\nTexty ke všem skladbám napsal John Lennon, až na níže uvedené výjimky.\n\n\n\n"}
{"id": "988271", "url": "https://cs.wikipedia.org/wiki?curid=988271", "title": "Suzuki VL 1500 LC Intruder", "text": "Suzuki VL 1500 LC Intruder\n\nSuzuki VL 1500 LC Intruder, pro americký trh označovaný jako Suzuki Boulevard C90, je motocykl kategorie cruiser, vyvinutý firmou Suzuki, vyráběný od roku 1998.\n\n\n"}
{"id": "988274", "url": "https://cs.wikipedia.org/wiki?curid=988274", "title": "Michal Lovětínský", "text": "Michal Lovětínský\n\nMichal Lovětínský (* 7. února 1978) je bývalý český fotbalový záložník, naposledy hrající za FC Vysočina Jihlava. V sezoně 2015/16 dělá Josefu Vrzáčkovi asistenta trenéra u juniorského týmu Vysočiny Jihlava.\n\n\n"}
{"id": "988275", "url": "https://cs.wikipedia.org/wiki?curid=988275", "title": "Seznam medailistů na mistrovství světa v sportovní gymnastice mužů – víceboj", "text": "Seznam medailistů na mistrovství světa v sportovní gymnastice mužů – víceboj\n\nTento seznam uvádí přehled medailistů na mistrovství světa ve sportovní gymnastice ve víceboji, který byl na program světových šampionátů zařazen poprvé v roce 1903.\n"}
{"id": "988276", "url": "https://cs.wikipedia.org/wiki?curid=988276", "title": "Hana Dohnálková", "text": "Hana Dohnálková\n\nHana Dohnálková (* 18. října 1980) je česká muzikoložka, houslistka a hudební pedagožka, od března 2014 členka a od dubna 2016 předsedkyně Rady Českého rozhlasu.\n\nOd dětství se věnuje hudbě, navštěvovala Kühnův dětský sbor v Praze a hrála na housle v Hudební škole hlavního města Prahy. V letech 1995 až 1998 vystudovala hru na housle na Konzervatoři Pardubice. Na Pražské konzervatoři pak v letech 1998 až 2003 studovala housle, zpěv a klavír (studium zakončila absolutoriem). Mezi roky 2003 a 2007 absolvovala i program psychologie, pedagogika a hudební metodika v rámci Metodického centra HAMU na Akademii múzických umění v Praze.\n\nVystudovala rovněž obor hudební věda na Filozofické fakultě Univerzity Karlovy v Praze.\n\nOd roku 1999 se věnuje pedagogické činnosti, působí jako houslistka v Komorním orchestru Pavla Haase. Pracuje jako muzikoložka v hudebním archivu obecně prospěšné společnosti PKF – Prague Philharmonia. Po roce 2008 působila jako hostující umělec v opeře \"Zítra se bude...\", kterou uvádělo Národní divadlo v Praze. Věnuje se sólovému i sborovému zpěvu.\n\nV březnu 2014 byla zvolena Poslaneckou sněmovnou PČR členkou Rady Českého rozhlasu. Do Rady ČRo ji navrhla Základní umělecká škola Dobřichovice, získala 117 hlasů od přítomných poslanců. V dubnu 2016 se stala předsedkyní Rady ČRo. V dubnu 2018 funkci na další dva roky obhájila.\n"}
{"id": "988279", "url": "https://cs.wikipedia.org/wiki?curid=988279", "title": "Artur Skedl", "text": "Artur Skedl\n\nArtur Skedl (9. července 1858 Štýrský Hradec – 5. června 1923 Praha) byl rakouský právník, vysokoškolský pedagog a politik, na počátku 20. století poslanec Říšské rady.\n\nJeho otcem byl právní teoretik Josef Michael Skedl. Artur studoval od roku 1876 právo na univerzitě ve Štýrském Hradci a roku 1882 zde získal titul doktora práv. Specializoval se na otázky civilního procesního práva. V letech 1883–1884 studoval na Lipské univerzitě u Adolfa Wacha. V roce 1885 se na Černovické univerzitě habilitoval v oboru civilního práva. V roce 1886 se zde stal mimořádným a roku 1891 řádným profesorem pro rakouské civilní právo. V letech 1893–1894 byl děkanem zdejší fakulty a v letech 1898–1899 i rektorem univerzity. V roce 1900 publikoval svou hlavní odbornou práci, \"Das österreichische Civilprozeßrecht\". Od roku 1912 vyučoval až do své smrti jako řádný profesor na německé univerzitě v Praze.\n\nByl aktivní i politicky. Od roku 1899 zasedal v černovické obecní radě a v letech 1900–1918 byl poslancem Bukovinského zemského sněmu, kde zastupoval Německou pokrokovou stranu.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) v městské kurii, obvod Suceava, Siret, Rădăuți atd. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, za obvod Bukovina 3. Profesně byl k roku 1907 uváděn jako zemský poslanec, univerzitní profesor a dvorní rada. Z hlediska klubové příslušnosti se k roku 1909 uvádí jako člen klubu Německý národní svaz, do kterého se sloučily německé konzervativně-liberální a nacionální politické proudy. Na Říšské radě zasedal v justičním a tiskovém výboru. V roce 1905 vystupoval ve prospěch všeobecného volebního práva. Zabýval se otázkou reformy Panské sněmovny (horní komora Říšské rady). Odmítal návrhy všeněmců na oddělení Bukoviny od Rakouska-Uherska. Sám byl stoupencem německorakouského národního hnutí, ale roku 1914 se snažil jako zprostředkovatel dojednat česko-německý smír v Čechách.\n\nZa světové války bojoval jako důstojník dělostřelectva na ruské, tyrolské a francouzské frontě. Na podzim 1918 se vrátil do Prahy. Pokračoval v akademické a odborné dráze, komplikované těžkým onemocněním.\n"}
{"id": "988285", "url": "https://cs.wikipedia.org/wiki?curid=988285", "title": "Komenského náměstí (Brno)", "text": "Komenského náměstí (Brno)\n\nKomenského náměstí je náměstí, které se nachází v městské části Brno-střed, v katastrálním území Město Brno při jeho severní hranici s katastrálním územím Veveří. Vzniklo v polovině 19. století po zboření městských hradeb, obepínajících historické jádro města, na jejichž místě byla vybudována okružní třída. Náměstí je pojmenováno podle Jana Amose Komenského, kterému je zasvěcen evangelický kostel (tzv. „červený kostel“), umístěný uprostřed náměstí.\n\nNa Komenského náměstí se nacházejí tyto budovy:\n\n"}
{"id": "988287", "url": "https://cs.wikipedia.org/wiki?curid=988287", "title": "Svět tajemných sil Arthura C. Clarka", "text": "Svět tajemných sil Arthura C. Clarka\n\nSvět tajemných sil Arthura C. Clarka (v anglickém originále Arthur C. Clarke's World of Strange Powers) je britský třináctidílný televizní seriál zabývající se nevysvětlenými jevy z celého světa. Byl vyroben společností Yorkshire Network pro britskou televizi ITV. Premiéru měl v roce 1985. Jedná se o pokračování předchozího seriálu \"Záhady světa\" z roku 1980.\n\nAutorem námětu byl spisovatel vědeckofantastické literatury Arthur C. Clarke, jehož celoživotním koníčkem bylo shromažďování informací o nejrůznějších záhadách. A. C. Clarke také uvozuje a ukončuje každou epizodu krátkou sekvencí ze Srí Lanky, kde v té době žil. Hlavní částí pořadu v původním znění svým hlasem doprovází Anna Ford.\n\nNa tento seriál navazovaly \"Další záhady světa\" (\"Arthur C. Clarke's Mysterious Universe\", 1994).\n\n\n"}
{"id": "988292", "url": "https://cs.wikipedia.org/wiki?curid=988292", "title": "Mirko Nešpor", "text": "Mirko Nešpor\n\nMirko Nešpor (28. září 1924, Skalica − 17. prosince 1944, Bratislava) byl slovenský vysokoškolák, antifašista. Posluchač Stavební fakulty SVTŠ v Bratislavě. Účastník Slovenského národního povstání.\n\nNarodil se jako jedno z pěti dětí Antona Nešpora a Ludmily Nešporové, rozené Korčákové ve Skalici. Zde navštěvoval i osmileté gymnázium. Později se spolu s rodiči přestěhoval do Holíče. Přestože vynikal v matematice a fyzice, s pokračováním studia na vysoké škole z finančních důvodů váhal. Na Vysoké škole technické v Bratislavě začal studovat až poté, co si zajistil stipendium, které jej však zavazovalo zůstat pracovat po skončení studia 5 let ve státní službě. Už v té době byl přesvědčen antifašista.\n\nDo ilegální činnosti se zapojil v létě 1944. Po skončení 1. ročníku odešel na prázdninovou praxi na stavbě přehrady v Ústí nad Oravou. Tam se spolu s Ľubomírom Linhartem podílel na organizování a zakládání národních výborů v obcích na Oravě. Po příjezdu do Banské Bystrice byl pověřen předávat politické instrukce ilegálnímu hnutí na Oravě, tam se také několikrát zapojil se zbraní v ruce do ozbrojeného boje. Cestu přes území obsazené nacisty uskutečnil dvakrát. Své postřehy z obsazeného území, protifašistického hnutí na Oravě a partyzánských bojů předával redakci povstaleckých novin \"Pravda\". Koncem října se zúčastnil partyzánského boje v Nízkých Tatrách, kde onemocněl a na doporučení velení jednotky se vrátil do rodiště, kde žil v ilegalitě.\n\nPřed zatčením se rozhodl uprchnout do Bratislavy, na železniční stanici v Skalici ho 13. prosince zatkli příslušníci Hlinkovy gardy. Tam byl podroben krutému dvoudennímu výslechu. Dne 16. prosince ho převezli na ústředí státní bezpečnosti do Bratislavy ve Vlčkově ulici 35. Po tom, co však vyšlo najevo, že vězeň nehodlá vypovídat ani po krutém mučení, rozhodli se ho vyšetřovatelé zbavit. Mirko Nešpor byl popraven ve sklepní cele. Podle oficiální zprávy vězeň Nešpor spáchal sebevraždu a oběsil se. V době smrti měl ale ruce pevně svázané řetězem, který se mu zařízl hluboko do rukou. Tyto rány byly tak bolestivé, že ruce prakticky nemohl dát od sebe.\n\nV Bratislavě po něm byla v minulosti pojmenována ulice a vysokoškolský internát, v Holíči mu byl odhalen pomník. Pamětní tabuli má i v rodné Skalici. V současnosti je po něm pojmenována ulice v Prešově, Košicích, Michalovcích, v Námestově, v Palárikově, v Žilině, v Liptovském Mikuláši a Popradě. In memoriam byl vyznamenán Řádem SNP I. třídy. Roku 1946 mu byl udělen titul Ing.\n"}
{"id": "988294", "url": "https://cs.wikipedia.org/wiki?curid=988294", "title": "Velký Svatobernardský průsmyk", "text": "Velký Svatobernardský průsmyk\n\nVelký Svatobernardský průsmyk je nejnižším sedlem v hřebeni mezi dvěma nejvyššími alpskými horami Mont Blanc a Monte Rosa. Prochází jím státní hranice mezi Švýcarskem a Itálií.\n\nPrůsmykem prochází stará úzká silnice, která je pro automobilový provoz otevřená jen v létě. Využívá se téměř výhradně pro turistické účely. Hlavní silnice pro dálkovou dopravu vede od roku 1964 placeným tunelem pod průsmykem a je v provozu celoročně.\n\nPrůsmyk byl známý již v době bronzové, v antice přes něj vedla římská horská silnice. Keltští bojovníci přes něj přešli roku 390 před naším letopočtem, když obsazovali severní Itálii. Traduje se, že v roce 218 před naším letopočtem přešel přes průsmyk vojevůdce Hannibal se svým vojskem při vojenském manévru v rámci Punských válek. Téměř jisté však je, že Alpy překročil přes nižší sedlo Col de Montgenevre, případně Col du Mont Cenis. Hospic svatého Bernarda pod sedlem byl otevřen roku 1049 jako ubytovna a stravovna pro cestující na nebezpečné trase. Později se tu začaly chovat tažní psi plemena bernardýn. V roce 1800 přešla průsmyk Napoleonova francouzská armáda do Itálie.\n\n\n"}
{"id": "988296", "url": "https://cs.wikipedia.org/wiki?curid=988296", "title": "Ľudovít Kukorelli", "text": "Ľudovít Kukorelli\n\nĽudovít Kukorelli (6. října 1914 Krásna Hôrka, dnes část Tvrdošína − 24. listopadu 1944 Habura, okres Medzilaborce) byl důstojník letectva, významný organizátor a velitel partyzánských jednotek na východním Slovensku během druhé světové války.\n\nNarodil se v rodině úředníka. Jeho matka byla učitelka. Své neobvyklé příjmení zdědil po dědečkovi, původem z Itálie, který v druhé polovině 19. století přišel na Slovensko jako odborník na stavbu železnic. Měl dva bratry a sestru. Jeho rodina se roku 1924 přestěhovala do Kuzmice, kde dokončil měšťanskou školu. Zanedlouho se však přestěhovali znovu, proto v roce 1932 odmaturoval na reálném gymnáziu v Košicích.\nNásledně nastoupil prezenční vojenskou službu, kterou ukončil v hodnosti podporučíka roku 1934. Na vlastní žádost se přihlásil do armády, aby se mohl stát letcem. Byl přidělen k leteckému útvaru v Prešově. V roce 1937 se stal důstojníkem z povolání a byl povýšen na poručíka. Následně v květnu 1938 absolvoval leteckou školu v Prostějově, sloužil v Hradci Králové. Po německé okupaci začátkem dubna 1939 dostal rozkaz k odchodu do Piešťan, kde se již 8. dubna 1939 hlásil na velitelství 3. leteckého pluku. Vzhledem k tomu, že byl v té době na Slovensku nedostatek leteckých důstojníků, rýsovala se Kukorelliho slibná vojenská kariéra. Od roku 1939 se začal zapojovat do konspirační činnosti odboje, byl členem odbojových organizací Flóra a Justícia.\nKdyž 10. března 1940 dostal pamětní medaili za polské tažení, napsal na ministerstvo národní obrany dopis, v němž uvedl, že neudělal nic, čím by si ji zasloužil a proto ji vrací. V důsledku toho se následně musel zodpovídat nadřízeným za pohrdání státním vyznamenáním. Jeho raport skončil až před ministrem obrany generálem Čatlošem. Jeho situaci navíc zkomplikovala havárie při jednom z cvičných letů blízko Piešťan. Po ní skončil s těžkými zraněními, zůstala mu jizva na tváři od líce až k bradě, přišel o několik zubů a dostal umělé. Kromě toho ještě musel splácet škodu 133 216 korun za zničení letadla.\n\nV té době začal připravovat ilegální odlet několika piešťanských letců do Jugoslávie, akci však Ústředna státní bezpečnosti odhalila a Kukorelli unikl zatčení jen proto, že byl v té době ve Vinnici na Ukrajině. Byl proto urychleně stažen zpět na Slovensko, kde byl 20. srpna zatčen. Dne 19. října byl vojenským soudem v Bratislavě odsouzen na 9 měsíců vězení, dále byl zbaven hodnosti a vyloučen z armády. Od března 1942, po propuštění z vazby na základě amnestie, začal znovu pracovat v odboji. Tři měsíce pracoval v sodovkárně, byl však propuštěn, protože ho neustále sledovala ÚŠB. Následně si další tři měsíce nemohl najít zaměstnání. Zaměstnání získal nakonec v Bratislavě jako obchodní agent s psacími stroji. To mu umožnilo cestovat po celém Slovensku a věnovat se odbojové činnosti. ÚŠB ho však znovu vypátrala a byl proto opět propuštěn. Pod cizím jménem Martin Minarovič však dále pomáhal antifašistům při útěcích do Jugoslávie. Později utekl do protektorátu. V Brně ho však brzy zatklo gestapo a byl transportován zpět na Slovensko. 31. ledna 1943 byl v Piešťanech předán četníkům. Z vazby se mu však podařilo uprchnout kuriózním způsobem přes okno WC. Byl na něj vydán celostátní zatykač a ÚŠB po něm následně vyhlásila celostátní pátrání. Kukorellimu se zatím podařilo dostat na Oravu, do oblasti Párnica a Zázrivé, odkud se prostřednictvím místního učitele a odbojové skupiny přemístil na východní Slovensko, do oblasti Ostré hory nad obcí Matiaška. Tam mezi dřevorubci začal organizovat partyzánský oddíl. Při pořizování potřebných prostředků pro svou skupinu ho v listopadu 1943 znovu zatkli v Hlohovci. Poznal ho totiž místní četnický velitel poručík Zuziak, který sem byl přeložen právě kvůli tomu, že mu Kukorelli utekl v Piešťanech. Během transportu se vícekrát pokusil o útěk, který se mu podařil až v Bratislavě. Následně postupoval tři dny hřebenem Malých Karpat do Trnavy, kde se ukryl u přátel. Potom se přes Oravu dostal opět na východní Slovensko. Cestou se setkal se sovětským uprchlíkem z koncentračního tábora Dachau Ivanem Kononovičem Balutou-Jagupovem. Ten se následně stal velitelem partyzánského oddílu Čapajev, který se již formoval nejen ze slovenského antifašistů, ale i z uprchlíků z německých zajateckých táborů. Kukorelli se stal náčelníkem jeho štábu. V této funkci opatřoval výzbroj, munici, stravu i léky pro skupinu. Pro její příslušníky také zařizoval občanské průkazy na falešná jména. Zajišťoval i kontakt s vojenskými posádkami. Prostřednictvím Mikuláše Markuse navázal kontakt s příslušníky dvou pěších divizí dislokovaných na východním Slovensku. Jednotka se pak přemístila do Slanských vrchů za Harb a později k hoře Búč. Asi po měsíci absolvovali ještě jeden přesun do oblasti obce Petrovce v Slanských vrších.\n\nJednotka, kterou vytvořili, se v červnu 1944 sloučila s Bardejovskou partyzánskou skupinou a o měsíc později se v regionu Medzilaborců a Humenného spojila s oddílem Pugačov. Velitelem této skupiny byl kapitán Rudé armády A. G. Jemľanov. Po tragické smrti kapitána Jemľanova prošla jednotka organizačními změnami a sloučila se oddílem I. I. Kudriavceva. Ľudovít Kukorelli nadále vykonával funkci náčelníka štábu. V té době se jednotka nazývala Čapajev (podle V. I. Čapajeva) a měla kolem 500 příslušníků.\n\nPřesto, že oddíl v srpnu 1944 ještě neměl spojení s ukrajinským Hlavním štábem partyzánského hnutí, ani informace o připravovaném povstání jednotka okamžitě zahájila svou diverzní činnost v první řadě zaměřenou na poškozování německé dopravy a útoky na transporty. Od července do srpna 1944 provedli partyzáni oddílu Čapajev 60 velkých bojových akcí včetně zničení jednoho německého vojenského transportu s technikou na úseku Košice – Kysak a dalšího u Kostoľan nad Hornádom.\n\nV období Slovenského národního povstání jednotka Čapajev vedla těžké boje s jednotkami 357. pěší divize Wehrmachtu pod velením Josefa Rintelena. Partyzáni v té době disponovali několika stíhači tanků Marder III, které pocházely z výzbroje východoslovenských divizí. Němci při bojích ve Slanských vrších ztratili 1400 vojáků i několik tanků a samohybných děl. Němci zatlačili partyzány do kritické situace a způsobili jim stejně těžké ztráty, některé části oddílu se rozprchly a partyzáni navíc přišli o zásobovací základnu. Ale oddíl Čapajev se dostal z obklíčení a z oblasti se stáhl do Ondavské vrchoviny. Tam se brigáda sloučila s dalšími partyzánskými oddíly a reorganizovala se na partyzánský svazek. Kukorelli nadále zůstal náčelníkem jeho štábu. 23. října 1944 (podle některých pramenů to bylo 26. října nebo 28. října) partyzáni svazku Čapajev v obci Sukov přepadli a v boji zajali nebo zlikvidovali 73 německých vojáků včetně jednoho generála, tvořících štáb 97. divize horských myslivců.\n\nV té době vzniklo podezření, že jednotku infiltrovali zrádci. Toto podezření bylo ve skutečnosti vykonstruovaným obviněním ze strany kapitána Kokina Velitel Ivan Bulatov byl následně na základě nepodložených obvinění odvolán do SSSR. 19. listopadu 1944 (podle jiných údajů 18. listopadu) se konal v horách polní soud nad téměř celým štábem svazku Čapajev. Jediný Ľudovít Kukorelli dokazoval nevinu svých spolubojovníků, jež někteří partyzáni, kteří se hodlali chopit moci v jednotce, nakonec zlikvidovali. Na převzetí moci v jednotce se kromě Viktora Kokina podíleli i velitel oddílu Pugačov I. Kudriavcov, nadporučík Tristan, nadporučík F. Uliczay, kpt. Kirpičenko a V. Filotas. A. Lunev, M. Cepko, A. Miťajev, A. Kuriačev a K. Bachmutskij byli následně označeni vinnými a 18. listopadu 1944 popraveni. Bývalý velitel Ivan Baluty-Jagupov byl po přiznání transportován na sovětské území, kde byl držen ve vyšetřovací vazbě až do 3. června 1946, kdy byl shledán nevinným a propuštěn. Pozdější šetření provedené orgány sovětského ministerstva vnitra v roce 1965 ukázalo, že nevinní byli i ostatní partyzáni. Někteří autoři poznamenávají, že vykonstruované obvinění kapitána Kokina a snaha o převzetí velení partyzánské skupiny zřejmě souvisela i s pozdější „záhadnou“ smrtí Ľ. Kukorelliho a partyzána L. Polončáka.\n\nVe druhé polovině listopadu 1944 jednotka čelila velkému tlaku německých jednotek a byla nucena před jejich obchvatnými manévry ustupovat. Padlo proto rozhodnutí probít se ke 4. ukrajinskému frontu. Plán ústupu jednotky po dohodě se sovětskou stranou vypracoval Kukorelli. 20. listopadu 1944 se vydal oddíl v počtu asi 1 500 mužů, včetně mnoha civilistů, pod Kukorelliho velením přes hory k sovětským vojskům. 23. listopadu tento oddíl zaujal postavení u Medzilaborců v těsné blízkosti německých pozic. Nad ránem dalšího dne jednotka zahájila překvapivý útok na německé postavení mezi obcí Habura a Medzilaborci, které brzy prorazili za značných ztrát na obou stranách. Padlo asi 500 partyzánů a civilistů, kteří unikali před německou pomstou. V tomto boji padl i Ľudovít Kukorelli. Průlom fronty uskutečněný partyzány umožnil jednotkám 4. ukrajinského frontu proniknout 6 km do hloubky německé obrany a ještě více zhoršil situaci německých sil, které byly v průběhu následujících dní nuceny opustit Medzilaborce. Šlo o jednu z největších bojových akcí tohoto typu na území Slovenska.\n\nJednotka partyzánů při dvouhodinovém ústupovém boji procházela mezi sovětskými a německými postaveními minovým polem, navíc v křížové palbě německých minometů a dělostřelectva. Tělo Ľudovíta Kukorelliho našli asi 25 m od břehu řeky Laborec, pouhých 150 metrů od sovětských zákopů. Asi půl roku po pohřbu jeho tělo exhumovali a v Košicích provedli soudní pitvu, při které zjistili, že ho usmrtila kulka ráže 6,35 mm. Zbraně takového kalibru nebyly běžnou součástí výzbroje frontových jednotek ani jedné ze stran. Přesné okolnosti jeho smrti dodnes nebyly objasněny. Jako jediný účastník SNP byl pohřben v Dómu svaté Alžběty v Košicích.\n\nIn memoriam byl povýšen do hodnosti majora.\n\nIn memoriam vyznamenán:\n\n"}
{"id": "988301", "url": "https://cs.wikipedia.org/wiki?curid=988301", "title": "McCartney II", "text": "McCartney II\n\nMcCartney II je druhé sólové studiové album britského zpěváka a hudebníka Paula McCartneyho. Vydáno bylo v roce 1980, tedy rok před rozpadem jeho hudební skupiny Wings. Album \"McCartney II\" se hudebně výrazně odlišuje od McCartneyho předchozí tvorby, jelikož se v něm ve zvýšené míře objevují syntezátory a dále experimentální hudební prvky.\n\nVšechny skladby napsal Paul McCartney.\n\n\n\n"}
{"id": "988303", "url": "https://cs.wikipedia.org/wiki?curid=988303", "title": "Další záhady světa Arthura C. Clarka", "text": "Další záhady světa Arthura C. Clarka\n\nDalší záhady světa Arthura C. Clarka (v anglickém originále Arthur C. Clarke's Mysterious Universe) je britský 26dílný seriál zabývající se nevysvětlenými jevy z celého světa. Premiéru měl v roce 1995 v britské televizi ITV. Jedná se o finální televizní sérii o záhadách, jejímž autorem byl spisovatel vědeckofantastické literatury Arthur C. Clarke. Předcházely jí dva třináctidílné seriály \"Záhady světa\" (\"Arthur C. Clarke's Mysterious World\", 1980) a \"Svět tajemných sil\" (\"Arthur C. Clarke's World of Strange Powers\", 1985).\n\nKaždou epizodu uvozuje A. C. Clarke krátkou sekvencí ze Srí Lanky, kde v té době žil. V původním znění seriálem doprovází Carol Vordermanová.\n\nV České republice byl seriál vysílán v roce 1997 na stanici ČT1. V letech 2014–2015 byl seriál reprízován na stanici Prima Zoom.\n\n\n"}
{"id": "988304", "url": "https://cs.wikipedia.org/wiki?curid=988304", "title": "John Whitehead", "text": "John Whitehead\n\nJohn Whitehead (30. června 1860 Anglie – 2. června 1899 Chaj-nan, Čína) byl anglický přírodovědec a badatel. Proslul předevšími svými profesionálními sbírkami ptačích vycpanin.\n\nWhitehead zkoumal především přírodu jihovýchodní Asie, včetně ostrovů Jáva, Borneo nebo ostrova Palawan u Filipín. Jeho výprava jako první v historii vystoupala roku 1888 na bornejský nejvyšší vrchol Kinabalu. Roku 1899 cestoval na ostrov Chaj-nan v Číně, kde objevil několik nových druhů zvířat. Ve stejném roce však na ostrově zemřel v horách na horečku a je pochován na hřbitově v Chaj-kchou s vyhlídkou na moře. Vzorky asi 250 kůží zvířat z výpravy však byly poslány zpět do Anglie.\n\nMnoho druhů, které na svých cestách Whitehead našel, bylo také pojmenováno po něm (např. krysa Whiteheadova (\"Maxomys whiteheadi\"), trogon šedoprsý (\"Harpactes whiteheadi\") nebo brhlík korsický (\"Sitta whiteheadi\") a mnoho dalších.\n"}
{"id": "988305", "url": "https://cs.wikipedia.org/wiki?curid=988305", "title": "Pandur I", "text": "Pandur I\n\nPandur I je obrněný transportér vyvinutý a vyráběný rakouskou společností Steyr-Daimler-Puch Spezialfahrzeuge (SSF). Pandur I byl vyvinut v 80. letech jako soukromý projekt, založený na vozidle Pegaso BMR-600. V roce 2003 byl Steyr-Daimler-Puch převzat koncernem General Dynamics a stal se součástí divize General Dynamics European Land Combat Systems (ELCS), která je mateřskou společností firem MOWAG a Santa Bárbara Sistemas. Pandur I byl ve výrobě nahrazen vylepšenou verzí Pandur II, která je nabízena v konfiguraci 6x6 a 8x8.\n\nZákladní varianta vozidla je vyzbrojena 12,7mm těžkým kulometem. Modulární design nicméně umožňuje vyzbrojit Pandur I řadou zbraňových systémů, včetně 20mm kanónu či dvoumístné věže s dělem ráže 90 mm.\n\n\n"}
{"id": "988307", "url": "https://cs.wikipedia.org/wiki?curid=988307", "title": "Krysa Whiteheadova", "text": "Krysa Whiteheadova\n\nKrysa Whiteheadova (\"Maxomys whiteheadi\") je rod hlodavce vyskytujícího se v Thajsku, Indonésii a Malajsii. Druhové jméno bylo tomuto hlodavci dáno na počest Johna Whiteheada, anglického přírodovědce, který ho našel při svých cestách po jihovýchodní Asii.\n\nKrysa Whiteheadova měří asi 10 až 15 centimetrů, ocas dále činí 9 až 13 centimetrů délky zvířete a je tedy kratší než zbytek těla. Celkově tento hlodavec váží okolo 50 gramů.\n\nKrysa Whiteheadova je jako ostatní krysy všežravec, živí se však především hmyzem. Loví v noci, kdy je aktivní, a hledá potravu na lesní půdě.\n\n"}
{"id": "988310", "url": "https://cs.wikipedia.org/wiki?curid=988310", "title": "Kobry a užovky", "text": "Kobry a užovky\n\nKobry a užovky (2015) je český dramatický film režiséra Jana Prušinovského a scenáristy Jaroslava Žváčka. Děj je zasazen do prostředí českého maloměsta.\n\nFilm se natáčel během března a dubna 2014, premiéra se udála v únoru 2015. Natáčelo se mj. v Kralupech nad Vltavou, Velvarech, Kladně a v Oráčově.\n\nVe filmu zazní píseň skupiny Květy „My děti ze stanice Bullerbyn“ (album \"Bílé včely\", 2012) a píseň Žijeme len raz od Roberta Buriana. Dále jsou použity písně „Barák na vodstřel“ Aleše Brichty, „Tohle je ráj“ od Argemy, „Knoflíky lásky“ od Ivety Bartošové, „Země vzdálená“ od BSP.\n\nScénář filmu dostal již v roce 2011 cenu od Filmové nadace.\n\nFilm získal šest nominací v Cenách české filmové kritiky (nejlepší film, režie, scénář, ženský herecký výkon pro Lucii Žáčkovou a nejlepší mužský herecký výkon pro Kryštofa i Matěje Hádkovi), proměnil jednu nominaci pro Kryštofa Hádka.\n\nV březnu 2016 získal film cenu Český lev za nejlepší film. Vyhrál však také v kategoriích nejlepší režie (Jan Prušinovský), nejlepší kamera (Petr Koblovský), nejlepší mužský herecký výkon (Matěj Hádek) a nejlepší mužský a ženský výkon ve vedlejších rolích (Kryštof Hádek a Lucie Žáčková).\n\n"}
{"id": "988311", "url": "https://cs.wikipedia.org/wiki?curid=988311", "title": "Snova v SSSR", "text": "Snova v SSSR\n\nSnova v SSSR (rusky: \"Снова в СССР\", česky: \"Zpátky v SSSR\") je sedmé sólové studiové album britského zpěváka a hudebníka Paula McCartneyho. Vydáno bylo v roce 1988 exkluzivně v tehdejším Sovětském svazu. Album sestává výhradně z coververzí známých rock and rollových skladeb 20. století. V roce 1991, po zhroucení SSSR, pak bylo album vydáno celosvětově s přidáním jedné bonusové skladby.\n\n\n"}
{"id": "988312", "url": "https://cs.wikipedia.org/wiki?curid=988312", "title": "To the Sky", "text": "To the Sky\n\n\"To the Sky\" (makedonská verze \"\"Таму кај што припаѓам\"\"; v překladu \"Tam, kam patřím\") je píseň severomakedonsko–srbské zpěvačky Tijany Dapčević. Autory hudby jsou Darko Dimitrov a Lazar Cvetkovski, zatímco text napsali Darko Dimitrov a Elena Risteska.\n\nByla interně vybrána, aby reprezentovala Makedonii na Eurovision Song Contest 2014 v Dánsku. Píseň byla odhalena 22. února 2014 a následující den byla dostupná ke stažení na iTunes.\n\nPíseň, která měla původně reprezentovat zemi byla \"\"Pobeda\"\" a měla být v makedonštině. Nicméně, dne 22. února 2014 vystoupila zpěvačka se skutečnou písní reprezentující zemi, a to jak v angličtině (\"\"To the Sky\"\"), tak i v makedonštině (\"\"Таму кај што припаѓам\"\").\n"}
{"id": "988313", "url": "https://cs.wikipedia.org/wiki?curid=988313", "title": "Seznam medailistů na mistrovství světa v sportovní gymnastice mužů – prostná", "text": "Seznam medailistů na mistrovství světa v sportovní gymnastice mužů – prostná\n\nTento seznam uvádí přehled medailistů na mistrovství světa ve sportovní gymnastice (prostná), který byl na program světových šampionátů zařazen poprvé v roce 1930.\n"}
{"id": "988324", "url": "https://cs.wikipedia.org/wiki?curid=988324", "title": "Wimbledon 1878", "text": "Wimbledon 1878\n\nWimbledon 1878 byl 2. ročník prvního tenisového turnaje, který se kdy konal. Probíhal od 15. do 20. července. Událost se konala na travnatých dvorcích v londýnském All England Lawn Tennis and Croquet Clubu. V tomto roce soutěžili pouze muži a jen ve dvouhře.\n\nTurnaje se zúčastnilo 34 závodníků, z nichž nejlépe si vedl Angličan Frank Hadow.\n\n Frank Hadow vs. Spencer Gore 7-5, 6-1, 9-7.\n"}
{"id": "988327", "url": "https://cs.wikipedia.org/wiki?curid=988327", "title": "Šumbark (zámek)", "text": "Šumbark (zámek)\n\nZámek Šumbark se nachází v katastrálním území města Havířov, na hranici jeho částí Šumbark a Město.\n\nDnešní zámek vznikl asi v roce 1438 na místě původní tvrze či neznámého opevnění. Zcela jistě můžeme však říct, že byl postaven dříve díky záznamů nejstarších majitelů, kterým byl Petr Malý ze Šumbarku. Až následně se dozvídáme, že na konci 15. století přešel Zámek do vlastnictví \" Těšínské komory \", ale nikdo neví z jakého důvodu. Od roku 1530 do roku 1559 patřil \" Zámek Šumbark \" k panství knížete Václavu Adamovi. Po jeho smrti Zámek \" přešel do majetku jeho syna, který však po válce s Turky začal vykonávat vysokou funkci biskupského hejtmana v Kroměříži. Zámek Šumbark, byl pro něj však zbytečný a špatně využitelný a prodal ho hraběti Frydrychu Pelhřimovi z Tráňkovic. \n\" Zámek Šumbark \" velmi často měnil majitele mezi které například patřil \" Jan starší Lubovský z Lubovic \" nebo \" Jan Rymultovský z Kornic\". Pravděpodobně právě Jan Rymultovský z Kornic, nechal původní tvrz přestavět na \" barokní zámek \" a stalo se tak v roce 1686.\nV říjnu roku 1823 postihl zámek požár, který zcela zničil \" kostelík sv. Kateřiny\" a hospodářské budovy. Samotná budova \" Zámku \" byla také velmi poškozená a potřeboval značnou rekonstrukci. Podle posledních odkazů požár vznikl v kuchyni. Tehdejší majitelé šlechtický rod \" Rousečtí z Ejvaně \" přestavěli zámek do podoby empírovského slohu a prodali jej hraběti \"Frydrychu Arco se svou manželkou Henrietou roz. baronkou von Duran \". Rakouský hrabě si Zámek oblíbil a trvale se zde usídlil. Sám zemřel přímo na \" Zámku Šumbark \" a je pochován na místním hřbitově. \n\nNásledně patřil Zámek měšťanské rodině \" Neisserů \", kteří nechali vybudovat kostel sv. Anny na zcela jiném místě než původní kostelík sv. Kateřiny. Stalo se tak v roce 1845. V roce 1845 získala zámek společnost Obchodní dům Wetter & Com. z Lipska, která jej dále pronajímala. Teprve v roce 1874 se dostal zpět do šlechtických rukou. Posledním šlechtickým majitelem byl průmyslník David Gutmann. \n\nMezi původní obyvatele budoucího města patřili zaměstnanci statku od roku 1949 československého a státního, který vznikl dle Nařízení vlády č. 315/1948 Sb. jímž se zřidily státní lesní a zemědělské podniky ve formě národních podniků. Vzhled statku a zámku v polovině padesátých let 20. století je na přiložených dvou černobílých obrázcích. Jak se změnil vzhled zámeckého dvora za 60 let dokumentuje následující barevný obrázek. Zajímavosti ze života na statku Havířov z 50. let 20. století ve srovnání s jeho vzhledem na začátku 21. století.\n\nZámek v 50. a 60. létech minulého století chátral a při vzniku města Havířov nebyl brán zřetel na historickou cenu této budovy. Devastace skončila v roce 1997 kdy byl kompletně zrekonstruován do dnešní podoby luxusního hotelu s restaurací. V Zámku se rovněž nachází obřadní síň města Havířov a malý koncertní sál.\n\nAktuálně je Zámek v majetku města, které zde provozuje \" Zámecký hotel Havířov \" spolu s obřadní místností a malým koncertním sálem. Zámek je tak zpřístupněný veřejnosti, ale bohužel kulturní prohlídky za účasti průvodce nejsou k dispozici a Zámek slouží celý ke komerčním účelům. Prohlídky tak nejsou možné. Kostel sv. Anny naleznete přímo naproti dnešního Zámku - pravidelně se zde konají bohoslužby a i kostel je ve velmi dobrém stavu.\n"}
{"id": "988329", "url": "https://cs.wikipedia.org/wiki?curid=988329", "title": "Seznam medailistů na mistrovství světa v sportovní gymnastice mužů – přeskok", "text": "Seznam medailistů na mistrovství světa v sportovní gymnastice mužů – přeskok\n\nTento seznam uvádí přehled medailistů na mistrovství světa ve sportovní gymnastice (přeskok), který byl na program světových šampionátů zařazen poprvé v roce 1934.\n"}
{"id": "988332", "url": "https://cs.wikipedia.org/wiki?curid=988332", "title": "Bernard Sannig", "text": "Bernard Sannig\n\nBernard Sannig OFM (- 1704), též Bernhard Sannig, někdy v pramenech uváděný jako \"Bernard ze Slezska\", byl český filozof, teolog a historik, profesor pražské univerzity a církevní právník z řádu františkánů, hodnocený jako nejvýznamnější osobnost tohoto řádu v Českých zemích během 17. století.\n\nNarodil se buď v roce 1627, nebo 31.1. 1636, nebo až roku 1637 ve dvoře Bischofswald u Nisy ve Slezsku. Studoval na jezuitském gymnáziu v Nise, kde rovněž roku 1655 vstoupil do františkánského řádu, slavné doživotní sliby složil 12. srpna 1656 v Kroměříži. V letech 1656–1659 studoval filozofii a 1659–1663 teologii na klášterním studiu u P. Marie Sněžné v Praze, jeho učiteli byli mimo jiné Antonín Bruodin a Antonín Brouček. Kněžské svěcení přijal v Praze 8. prosince 1662 od pražského arcibiskupa kardinála Harracha. Vynikal již při pražských studiích, proto byl poslán na roční studijní pobyt do Říma (1663–1664). Po návratu byl roku 1664 jmenován lektorem filozofie na františkánských studiích v Nyse, a v roce 1666 generálním řádovým lektorem teologie v Praze a řádným profesorem filozofie na pražské teologické fakultě. Na Arcibiskupském semináři v Praze vyučoval v letech 1657 až 1670, jako poslední z františkánských bratří v 17. století. V letech 1674-1675 působil jako lektor na řádových studiích filozofie fungujících tehdy krátce, prakticky jen díky Sannigovi v klášteře ve Slaném. Bývá považován za nejvýznamnějšího představitele českého skotismu (filozofie v duchovním odkazu bl. Jana Duns Scota) a nejvýznamnějšího českého františkánského teologa raného baroka. Byl rádcem arcibiskupa Arnošta Harracha, který jej jmenoval komisařem Svaté země pro České království.\n\nVe františkánském řádu byl zvolen českým provinciálem, jímž působil nejprve v letech 1675–1678. Jako osvědčený teolog i bratr zkušený ve vedení řádu byl opakovaně generálním řádovým ministrem nebo komisařem pověřován k vizitování zahraničních františkánských provincií, konkrétně slavonské (1674), uherské Salvatoriánské, kam patřila i většina konventů na území pozdějšího Slovenska (1677), bavorské (1680) a o tři roky později postupně tridentské, tyrolské, a opět bavorské. Po působení v českých zemích a okolí byl v roce 1682 zvolen generálním komisařem (představeným) pro tzv. „cismontánskou rodinu“ (vesměs část Evropy severně od Alp) a generálním vikářem (zástupcem generálního představeného) celého řádu františkánů, takže se do roku 1683 zdržoval v Římě. Po návratu jej řádové kapituly opět zvolily českým provinciálem (1684–1687). Podílel se mimo jiné na založení nových konventů v Moravské Třebové, Hostinném, Tachově, započal snahu o zřízení františkánského hospice v Bruntále, ukončil neúspěšnou snahu o obnovu kláštera v Jemnici, v pražském konventu vystavěl severní křídlo s knihovnou, čímž vytvořil nádvoří před kostelem Panny Marie Sněžné. V české provincii měl však i své odpůrce a kritiky, zejména pro své údajně proněmecké postoje. Po skončení funkčního období provinciála proto žil v klášteře ve Znojmě, kde se kromě duchovní i hmotné péče o místní klarisky věnoval horlivě literární činnosti. Třetí období Sannigova římského pobytu spadá do let 1694–1696, kdy byl zvolen generálním definitorem a opakovaně generálním vikářem františkánů. Generálním definitorem byl zvolen celkem čtyřikrát, naposledy roku 1701. O tři roky později se vrací do Čech a byl poslán na odpočinek do kláštera ve Znojmě, kde 10. září 1704 umírá.\n\nV celém řádu byl titulován čestnými tituly „Doctor Ordinis“ a „Scriptor Ordinis“, který získal spolu s Amandem Hermannem. Sannig a jeho spolubratr Konstantin Dubský (starší) měli v té době jako jediní v české františkánské provincii právo vlastnit a číst církví zakázané knihy. Zasloužil se o rozvoj archivů v jednotlivých klášterech české provincie a jelikož samotné kláštery roztříštěné po celé zemi neumožňovaly dostatečné zajištění pro cenné, zejména fundační dokumenty, založil Sannig v roce 1678 provinční františkánský archiv. Z podnětu Sanniga byly snad ve všech františkánských klášterech české provincie započato se sepisováním pravidelných pamětních knih, které na počátku vždy obsahují stručné dějiny konkrétního kláštera, jejichž autorem byl sám Sannig. Podporoval rozvoj klášterních knihoven, pro něž vydal pravidla, jež měla být pro pořádek vyvěšena v každé knihovně. Poprvé v řádu v českých zemích ustanovil evidenci výpůjček z bibliotéky, nebo jako český provinciál nařídil, sepsání všech knihoven v provincii do inventářů či přikázal, aby v klášterech byl pro nákup knih vyčleněn pravidelný roční peněžní obnos. Založil novou knihovnu v klášteře v Praze u P. Marie Sněžné, apeloval zřízení knihovny v brněnském a tachovském konventu a zajistil tak jejich zřízení. Postaral se o rozšíření a sepsání knižní sbírky v Hájku, Kadani nebo Kroměříži.´ Sannig byl rovněž patrně tvůrcem nového oborového třídění františkánských knihoven, jejichž svazky dle obsahu rozděloval do 22 skupin.\nV klášterech Sannig podporoval zakládání lékáren pro potřeby bratří, případně i sousedních klarisek nebo františkánek.\nV roce 1677 započal první pokus o beatifikaci Pražských františkánských mučedníků, který však skončil jen potvrzením místního kultu a vyhlášením těchto řeholníků za ctihodné. Podobně Sannig usiloval o oficiální uznání úcty k Anežce Přemyslovně. V roce 1679 sepsal Bernard Sannig pamětní list císaři Leopoldu I., který měl celou záležitost podpořit. Svou starostlivost věnoval kromě františkánského řádu rovněž klariskám, a to jak v snaze o organizační reformu, tak v každodenní pastorační i hmotné péči, zejména ve Znojmě. Pro znojemské klarisky sepsal zvláštní statuta i historii jejich kláštera. V Sannigově péči byly také brněnské sestry františkánky.\n\nPrvní skupinu a co do objemu jednoznačně nejrozsáhlejší část jeho díla tvoří učebnice různých oborů teologie, filozofie nebo kanonického práva:\n\nSannigova studijní kompendia byla velmi hojně používána v řádových studiích a při formaci na kněžství se připravujících kleriků. Svědčí o tom již zmíněná Sannigem vytvořená knihovní pravidla výslovně zakazující půjčování jeho učebnic mimo klášter (což ostatně platilo i pro jiné knihy) posléze zpřísněné nařízení provinciála Archangela Mascula z roku 1681. Bez jeho zvláštního povolení v něm pod poslušností zakazuje současným i budoucím pražským kvardiánům „jakoukoli knihu skotistické školy“, tedy šestidílné již tehdy vyšlé „Schola theologica scotistarum“ odnášet z knihovny nebo prostorů pro studium a obzvláště mimo klášter, nebo k tomu jiné osobě dávat svolení. O šest let později (1687) provinční definitorium přímo přikázalo vyučovat v klášterních školách podle Sannigových učebnic.\nDo další skupiny patří historická díla díla, jimiž se snažil pozdvihnout a morálně podpořit řád reformovaných františkánů observantů:\nNejen ohledem do minulosti se Sannig zabýval františkánstvím, ale podporoval i jeho liturgii a spirituální výchovu:\nPodobně jako předloha obsahovala různé modlitby, absoluce, požehnání, exorcismy, liturgii svátostí aj. a také vyšla opakovaně ve více (5 nebo 6) vydáních.\n\n"}
{"id": "988335", "url": "https://cs.wikipedia.org/wiki?curid=988335", "title": "Muzejní pedagog", "text": "Muzejní pedagog\n\nMuzejní pedagog je profesionál, který pomáhá naplňovat edukační poslání muzeí.\n\nProblematika profesí edukačních pracovníků muzeí zahrnuje celou škálu muzejně-pedagogických profesí, jejich kompetencí a označení, a to jak v českém tak i v cizojazyčném prostředí. Vedle označení muzejní pedagog se tak setkáváme s termíny jako pedagog volného času, kurátor pro edukační činnost, lektor, animátor, edukační pracovník muzea, muzejní edukátor, průvodce atd. V České republice rozlišujeme podle Katalogu prací a kvalifikačních předpokladů z roku 2007 (v sekci Kultura) dvě profese zahrnující práci s veřejností v muzejním prostředí, a to tzv. zřízence v kulturních zařízeních (např. dozorce, šatnář, pokladní) a průvodce. Profese, které vyžadují vyšší muzejně-pedagogickou odbornost pak v Katalogu prací a kvalifikačních předpokladů z roku 2007 (v sekci Výchova a vzdělání) zahrnují profese pedagoga volného času a lektora-instruktora.\n\nV Česku lze tak podle výše dosažené pedagogické odbornosti rozlišit celkem čtyři základní kategorie muzejně-pedagogických profesí: dozorce, průvodce, lektora a na nejvyšší příčce muzejně-pedagogické odbornosti muzejního pedagoga. \n\n\n\n\n\n"}
{"id": "988340", "url": "https://cs.wikipedia.org/wiki?curid=988340", "title": "Besedické skály", "text": "Besedické skály\n\nBesedické skály je skalní oblast v CHKO Český ráj, rozkládající se na jižním a západním úbočí vrchu Sokol (562 m n. m.) nad údolím Jizery, nedaleko vsi Besedice. Skládá se z trojic skalních měst – Besedického, Kalicha a Chléviště. \n\n\n\n\n"}
{"id": "988342", "url": "https://cs.wikipedia.org/wiki?curid=988342", "title": "Celestýn (papež)", "text": "Celestýn (papež)\n\nJméno Celestýn nosilo pět papežů římskokatolické církve. Pochází z latinského slova \"caelestinus\". Vykládá se jako „nebeský“.\n\n\n"}
{"id": "988345", "url": "https://cs.wikipedia.org/wiki?curid=988345", "title": "Černomořci", "text": "Černomořci\n\nČernomořci (v ukrajinském originále ) je opereta o třech dějstvích ukrajinského skladatele Mykoly Vitalijoviče Lysenka na libreto, které ze hry \"Čornomorskyj pobyt na Kubani\" Ja. G. Kucharenka upravil Mychajlo Petrovyč Staryckyj.\n\n\"Černomořci\" jsou prvním Lysenkovým hudebně-dramatickým dílem. Napsal je roku 1872 pro kyjevský amatérský ukrajinskojazyčný divadelní spolek, v jehož čele byl spolu s básníkem a dramatikem M. P. Staryckým, který pro tento účel upravil text populárního národopisného vaudevillu vydaného poprvé roku 1861, jehož autorem byl spisovatel, přítel Tarase Ševčenka a současně ataman Černomořského kozáckého vojska Jakiv Gerasymovyč Kucharenko (1799/1800–1862). Premiéra se v podání ochotníků konala ještě téhož roku v sále mateřské školky Lindforsů v Kyjevě.\n\nHra, jejímž hlavním tématem je láska vítězící svou pevností, čistotou, ale i důvtipem, představuje prostředí kozáků různého prostředí a generací, v němž však jsou neméně výrazné i ženské postavy: ústřední hrdinka Marusja, její matka a rázná sousedka Cvirkunka. Děj se rozvíjí v mluvených dialozích, zatímco písně – se slovy a často i nápěvy lidového původu a rázu – dokreslují dušení stav jednajících postav.\n\nV 80. letech 19. století se díla ujaly ukrajinské soubory a 13. června 1883 měli \"Černomořci\" profesionální premiéru na scéně městského divadla v Charkově. Lysenkův operetní debut, přístupný amatérským a poloprofesionálním divadlům a nenáročný na inscenaci, se stal součástí klasického reperoáru ukrajinského hudebního divadla.\n\n\nOdehrává se na Kubáni poblíž Kislovodska.\nMarusja, dcera vdovy Javdochy Drabynichy, čeká před domem na svého milého, mladého kozáka Ivana Prudkého. Ten se s ní přichází rozloučit, protože odjíždí s ostatními kozáky do boje proti Čerkesům, Marusja je nešťastná: z různých náznaků totiž tuší, že ji matka má v úmyslu za někoho provdat. Ivan ji svěřuje do péče svému příteli, starému kozákovi Tuplicovi, a odchází. Loučí se s ním jak Marusja, tak jeho mladší bratr Iľko. Dívčiny obavy se ukazují jako důvodné, protože když se vdova vrátí, Iľku zažene a Marusji oznamuje, že se o ni přijde ucházet bohatý, ale postarší bývalý kozák Charko Kabicja. Marusja Kabicu odmítá, už proto, že ho do vsi právě přišla hledat sirota Kulina Kočugurivna, již Kabicja svedl a opustil. Ale Javdocha nic nechce slyšet, dceru nerudně odbude a jde spát; i Marusja zachází do domu. Když k chalupě dorazí Kabicja se svým sluhou, na případné námluvy řádně posílený kořalkou, nikdo jim neotevírá. To Kabicovi nezkazí radost z toho, že si našel tak švarnou nevěstu.\nDo Javdošiny chalupy přichází znovu na námluvy Kabicja a častuje vdovu i dceru vzpomínkam z kozáckých tažení. Marusja potají přivádí Kulinu, která se Kabicovi vrhá kolem krku, ale ten ji zažene. Přiicházejí nejbližší sousedé, Cvirkun a jeho žena Cvirkunka, která si v družné zábavě se ženichem ráda přihne. Ženich v dobrém rozmaru odchází, Marusjina zoufalství si nikdo nevšímá.\nJe ráno Marusjiny svatby, vše se na ni chystá podle tradic. Tuplicja přivádí Kulinu, aby vypověděla Javdoše konečně svůj příběh. Vdova je Kabicovým chováním pohoršena, zvláště když se ukáže, že Kulina je její vzdálená příbuzná. Vymyslí tedy lest: opijí Kabicu a na cestě k popovi zamění Marusju za Kulinu. Kabicja přichází již značně podroušen, takže stačí jen málo; navíc mu Javdocha namluví historku, že Marusja se pravým jménem jmenuje Kulina, tak aby se nedivil, až je bude pop oddávat. Obřad proběhne podle plánu a Kubicova novomanželka Kulina si vedle bezvládného manžela odnáší i řadu rad do manželství. A na Tuplicovu přímluvu svoluje Javdocha i k tomu, aby se její dcera provdala za Ivana, až se vrátí z výpravy. Jeho návratem a shledáním mladého páru opereta končí.\n\n\nRozhlasová nahrávka operety z roku 1956, dostupná na stránkách Ukrajinského rozhlasu:\n"}
{"id": "988346", "url": "https://cs.wikipedia.org/wiki?curid=988346", "title": "Saintin z Meaux", "text": "Saintin z Meaux\n\nSvatý Saintin z Meaux (uváděn také jako \"Santin\", \"Sanctin\" nebo \"Sanktin\", \"franc. Saint-Santin de Meaux\", \"lat. Sanctinus\", 270 – 356, Meaux) byl franský biskup a misionář.\n\nSvatý Saintin byl žákem svatého Diviše. Ten ho poslal jako misionáře do Beauce a Brie. Při misijní cestě prošel obcí Auteuil-le-Roi, kde evangelizoval tamní pohanské obyvatelstvo coby první misionář na tomto území.\n\nKolem roku 346 se sal prvním biskupem verdunské diecéze, ve které působil 25 let.\nJako biskup postavil v roce 332 první křesťanskou kapli zasvěcenou svatým Petru a Pavlovi na \"Mont Saint Vanne\" na místě pohanského chrámu. Bérenger, biskup v letech 940-962, zde založil první benediktinské opatství, zasvěcené svatému Vannemu (8. biskup Verdunu v letech 502-529). Opatství se stalo význačným centrem spirituality a kultury v roce 1791; roku 1837 bylo opatství zničeno.\n\nPodle tradice byl Diviš prvním biskupem nově zřízené diecéze Meaux. Po něm se stal biskupem svatý Saintin a po něm svatý Antonius. Svatý Saintin zemřel ve vězení v Meaux.\n\nV 11. století byly jeho ostatky převezeny do Verdunské katedrály. Relikviář s jeho zubem ze 16. století byl předmětem mnoha procesí v době sucha, kdy se věřící modlili k svatému Saintinu o přímluvu za déšť. Relikviář během revoluce zmizel. Později byl nalezen ve městě Nancy. Biskup Jean-Pierre Pagis (biskup ve Verdunu v letech 1898-1908) se postaral o to, aby byl relikviář vrácen do katedrály, kde je dodnes.\n\nCírkevní svátek svatého Saintina připadá podle římského martyrologia na 22. září.\nOslava svátku svatého Saintina se již dlouho udržuje v obci Auteuil-le-Roi. 22. září se zde koná pouť ke svatému Saintinovi. V kostele \"Sainte-Éparche\" v Auteuilu začíná modlitba, následuje procesí od kostela ke kapli, kde se slouží mše svatá. Tato pouť probouzí rok od roku stále větší zájem lidí.\n\n\n"}
{"id": "988350", "url": "https://cs.wikipedia.org/wiki?curid=988350", "title": "Emanuel Weidenhoffer", "text": "Emanuel Weidenhoffer\n\nEmanuel Weidenhoffer (28. ledna 1874 Napajedla – 18. října 1939 Štýrský Hradec) byl rakouský politik, na počátku 20. století poslanec Říšské rady, v meziválečném období poslanec rakouské Národní rady a ministr financí Rakouska.\n\nVychodil německojazyčné gymnázium v Kroměříži a vystudoval práva na Vídeňské univerzitě. Pracoval u Severní dráhy. Ze služeb na železnici odešel roku 1912. Působil coby šéfredaktor listu \"Grazer Tagblatt\". Byl vedoucím tajemníkem štýrské sekce v Hlavním svazu průmyslu Rakouska a působil i jako prezident správní rady Creditanstalt-Bankverein. Byl aktivní i v politice.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 36. Profesně byl k roku 1907 uváděn jako úředník Severní dráhy. Z hlediska klubové příslušnosti se k roku 1909 uvádí jako člen klubu Německý národní svaz, do kterého se sloučily německé konzervativně-liberální a nacionální politické proudy.\n\nV letech 1918–1923 zasedal v obecní radě ve Štýrském Hradci. Po válce byl členem Křesťansko sociální strany Rakouska. Zasedal od 20. listopadu 1923 do 1. října 1930 a opět od 2. prosince 1930 do 2. května 1934 coby poslanec rakouské Národní rady. Zastával i vládní funkci. Od 16. října 1931 do 10. května 1933 byl ministrem financí Rakouska.\n"}
{"id": "988363", "url": "https://cs.wikipedia.org/wiki?curid=988363", "title": "Ivo Benkovič (právník)", "text": "Ivo Benkovič (právník)\n\nIvo Benkovič (24. června 1875 Kamnik – 23. září 1943) byl rakouský politik slovinské národnosti, na počátku 20. století poslanec Říšské rady.\n\nChodil na gymnázium v Lublani, kde maturoval roku 1894. Absolvoval pak práva na Vídeňské univerzitě, kde promoval roku 1902. Pracoval od roku 1905 jako advokát v Brežici, od roku 1910 v Celje a od roku 1918 bydlel v Lublani, kde byl předsedou představenstva Trbovoveljské uhelné společnosti. Publikoval články a literární díla a angažoval se v politickém hnutí Slovinců ve Štýrsku. Byl členem Slovinské lidové strany, za kterou byl v letech 1911–1918 poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 29. K roku 1907 se profesně uvádí jako advokát. Byl členem poslanecké frakce Slovinský klub. Mandát obhájil za týž obvod i ve volbách do Říšské rady roku 1911. Usedl do klubu Chorvatsko-slovinská jednota. V parlamentu setrval do zániku monarchie.\n"}
{"id": "988369", "url": "https://cs.wikipedia.org/wiki?curid=988369", "title": "Kérygmatická teologie", "text": "Kérygmatická teologie\n\nKérygmatická teologie je směr křesťanské teologie, který v křesťanství klade důraz na radostnou zvěst o Božím království v Ježíši Kristu. Vznikl v letech 1936 až 1937 v Rakousku a k jeho představitelům patřil zejména Josef Andreas Jungmann SJ a další jezuité vyučující na Katolické teologické fakultě Leopoldo-Františkovy univerzity Innsbruck jako Franz Lakner SJ, Hugo Karl Erich Rahner SJ, Johannes Baptist Lotz SJ a Franz Xaver Dander SJ, v evangelických církvích pak například Karl Barth.\n\n"}
{"id": "988372", "url": "https://cs.wikipedia.org/wiki?curid=988372", "title": "Josef Vejvoda (1946)", "text": "Josef Vejvoda (1946)\n\nJosef Vejvoda (* 26. dubna 1946) je bývalý český fotbalista, útočník.\n\nV československé lize hrál za Spartu Praha, Bohemians Praha a Sklo Union Teplice. Nastoupil ve 130 ligových utkáních a dal 16 gólů. Finalista Českého poháru 1972/73. V nižší soutěži hrál i za Spartak BS Vlašim.\n\n\n"}
{"id": "988373", "url": "https://cs.wikipedia.org/wiki?curid=988373", "title": "Josef Vejvoda (1947)", "text": "Josef Vejvoda (1947)\n\nJosef Vejvoda (* 16. června 1947) je bývalý český fotbalista, obránce.\n\nV československé lize hrál za Bohemians Praha. Nastoupil ve 127 ligových utkáních. V Poháru UEFA nastoupil ve 2 utkáních.\n\n\n"}
{"id": "988377", "url": "https://cs.wikipedia.org/wiki?curid=988377", "title": "Seznam medailistů na mistrovství světa v sportovní gymnastice mužů – kruhy", "text": "Seznam medailistů na mistrovství světa v sportovní gymnastice mužů – kruhy\n\nTento seznam uvádí přehled medailistů na mistrovství světa ve sportovní gymnastice (kruhy), který byl na program světových šampionátů zařazen poprvé v roce 1903.\n"}
{"id": "988378", "url": "https://cs.wikipedia.org/wiki?curid=988378", "title": "Honorius (papež)", "text": "Honorius (papež)\n\nJméno Honorius nosili čtyři papežové římskokatolické církve.\n\n\n"}
{"id": "988387", "url": "https://cs.wikipedia.org/wiki?curid=988387", "title": "Miloš Bátovský", "text": "Miloš Bátovský\n\nMiloš Bátovský (* 26. května 1979, Krupina) je slovenský atlet, věnující se chůzi na 20 km a 50 km. Na olympijských hrách 2004 skončil časem 3:59:11 hod. na 18. místě.\nNa Letních olympijských hrách 2008 v Pekingu dobyl 35. místo časem 4:06:30 hod.\n"}
{"id": "988391", "url": "https://cs.wikipedia.org/wiki?curid=988391", "title": "Valfabbrica", "text": "Valfabbrica\n\nValfabbrica je italská obec v provincii Perugia v oblasti Umbrie.\n\nV roce 2012 zde žilo 3 453 obyvatel.\n\nAssisi, Gualdo Tadino, Gubbio, Nocera Umbra, Perugia\n\nZdroj: \n\n"}
{"id": "988399", "url": "https://cs.wikipedia.org/wiki?curid=988399", "title": "Seznam Grand Prix Formule 1", "text": "Seznam Grand Prix Formule 1\n\nToto je seznam Velkých cen Formule 1, které byly nebo jsou součástí Mistrovství světa vozů Formule 1 od roku 1950 do současnosti.\n\nAktualizováno po Grand Prix Abú Zabí 2019\n"}
{"id": "988400", "url": "https://cs.wikipedia.org/wiki?curid=988400", "title": "Josef Šich", "text": "Josef Šich\n\nJosef Šich (* 30. listopadu 1942, Koválovice u Tištína) je český římskokatolický kněz, emeritní kanovník olomoucké kapituly, amatérský fotograf.\n\nPo maturitě na jedenáctileté střední škole ve Zlíně odešel v roce 1960 studovat Cyrilometodějskou bohosloveckou fakultu v Litoměřicích, kde také 27. června 1965 přijal kněžské svěcení z rukou Františka Tomáška. Působil jako kaplan v Prostějově a Holešově a poté na kurii olomouckého arcibiskupství.\n\nDne 28. července 1995 jej papež Jan Pavel II. jmenoval kaplanem Jeho Svatosti. Později Šich pracoval jako prezident Arcidiecézní charity Olomouc (1. září 1997 – 30. června 2010), v letech 2007 až 2008 byl rovněž prezidentem Charity Česká republika.\n\nV současnosti zastává funkci biskupského delegáta pro stálou formaci zasvěcených panen (od r. 2010) a od roku 2002 zastává post penitenciáře Metropolitní kapituly. Je členem pastorační rady a liturgické komise Arcibiskupství olomouckého.\n"}
{"id": "988409", "url": "https://cs.wikipedia.org/wiki?curid=988409", "title": "Teofil Klas", "text": "Teofil Klas\n\nTeofil Klas (vl. jménem Jozef Zavarský, pseudonymy Teofil Klas, Laco Kriváň) (12. listopadu 1940, Trnava) je slovenský básník a překladatel, tajemník Spolku slovenských spisovatelů.\n\nVzdělání získával v Popradu, Trnavě a na Univerzitě Komenského v Bratislavě, kde studoval na přírodovědecké fakultě. V letech 1958-1989 pracoval jako redaktor Technických novin a současně v letech 1985-1989 byl také redaktorem ilegálního křesťanského časopisu Rodinné společenství. V letech 1990-1993 byl redaktorem a šéfredaktorem Katolických novin, v roce 1993 také pracoval v redakci časopisu Impulzy, kde byl zástupcem šéfredaktora, v letech 1993-1995 byl sekretářem redakce Technických novin, v letech 1995-1997 knižním redaktorem vydavatelství Nové město, v letech 1998-1999 pracoval jako redaktor týdeníku Kultura a od roku 2000 je v důchodu. \n\nPrvní literární díla začal publikovat již během středoškolských studií, v roce 1968 pořídil knižně svou první sbírku básní \"Zaklínadlo\" a v publikování pokračoval až o 20 let později, když začal vydávat své básně. Psal meditativní poezii, básnické cykly, a kromě vlastní tvorby se věnuje i překladům poezie z němčiny (Friedrich Schiller).\n\n"}
{"id": "988412", "url": "https://cs.wikipedia.org/wiki?curid=988412", "title": "Seznam jezer v Zambii", "text": "Seznam jezer v Zambii\n\nSeznam jezer v Zambii (anglicky jezero - \"lake\"). Tabulka obsahuje přehled jezer v Zambii s plochou přes 100 km².\n"}
{"id": "988414", "url": "https://cs.wikipedia.org/wiki?curid=988414", "title": "Li Tung-jang", "text": "Li Tung-jang\n\nLi Tung-jang (, 1447–1516) byl literární kritik, kaligraf, básník a politik čínské říše Ming, za vlády císařů Chung-č’a a Čeng-teho zaujímal funkci velkého sekretáře, několik let stál v čele sboru velkých sekretářů a tedy fakticky i v čele vlády.\n\nLi Tung-jang používal zdvořilostní jméno Pin-č’ () a pseudonym Si-ja (). Za své zásluhy obdržel posmrtné jméno Wen-čeng ().\n\nLi Tung-jang se narodil 21. července 1447, pocházel z okresu Čcha-ling v prefektuře Čchang-ša jihočínské provincie Chu-kuang (v 21. století městská prefektura Ču-čou v provincii Chu-nan). Pocházel z vojenské rodiny, jeho praděd sloužil v tělesné stráži Ču Tiho, důstojníkem byl i jeho děd. Až Li Tung-jangův otec Li Čchun (, † 1486) jako první z rodiny studoval k úřednickým zkouškám, přičemž vojenské povolání převzal jeho mladší bratr, Li Tung-jangův strýc.\n\nLi Čchun nedosáhl úspěchu, zato jeho syn byl od malička nadané dítě. Ve třech letech už uměl psát i složité znaky a byl představen císaři. Roku 1454 byl (v mimořádně nízkém věku) zaregistrován ve státní škole, prošel místními i provinčními zkouškami a roku 1463, ve věku 16 let, složil metropolitní a palácové zkoušky a získal titul \"ťin-š’\". Následující rok byl přijat do akademie Chan-lin. V akademii sloužil tři desetiletí, přičemž postupně stoupal v hodnostním žebříčku. Byl též ředitelem provinčních zkoušek v Pekingu (1486) a metropolitních zkoušek (1493 a 1499). Roku 1494 se zapojil do práce velkého sekretariátu a dostal titul náměstka ministra obřadů. Roku 1495 po smrti Čchiou Ťüna společně se Sie Čchienem nastoupil do velkého sekretariátu, zprvu prozatímně, od roku 1499 trvale Současně se roku 1499 stal mladším ochráncem následníka trůnu (太子少保) a formálně i ministrem obřadů. Roku 1503 a 1505 byl povýšen na vychovatele (太子太保), resp. velkého vychovatele následníka (太子太傅).\n\nPo smrti císaře Chung-č’a nastoupil na trůn Čeng-te. Nový císař dával před velkými sekretáři a ministry přednost eunuchům, zejména tzv. osmi tygrům. První velký sekretář Liou Ťien a velký sekretář Sie Čchien se spojili s některými úředníky a eunuchy a vystoupili proti osmičce. V mocenském střetu se císař přiklonil na stranu osmičky a Liou Ťien i Sie Čchien byli sesazeni. Li Tung-jang si udržel důvěru císaře, mimo jiné i pro svou odolnost vůči korupci a jako jediný zbylý sekretář převzal vedení sekretariátu (který císař doplnil Ťiao Fangem a Wang Aoem). Za spolupráci s osmičkou, především Liou Ťinem, byl kritizován některými kolegy.\n\nRoku 1510 za organizaci boje proti povstání knížete z An-chua obdržel vysoký čestný titul „levý pilíř státu“ (); bylo to poprvé v říši Ming, kdy byl velký sekretář takto vyznamenán za vojenské úspěchy.\n\nRoku 1512 se novým favoritem císaře Čeng-teho stal dvacetiletý Ťiang Pin, důstojník posádky v Süan-fu. Ťiang Pin navrhl vojenské reformy: protože posádka metropole byla neschopná bojovat s rebely kvůli nedostatku bojových zkušeností, navrhl povolat do Pekingu zkušené oddíly z pohraničí a vojáky z metropole naopak poslat na hranice. Li Tung-jang proti nápadu ostře protestoval; namítal, že pekingští vojáci nejsou schopni držet službu na hranici a naopak hraničáři se budou těžce potýkat s řádem hlavního města. Odmítl sepsat patřičný edikt a v únoru 1513 na protest rezignoval.\n\nLi Tung-jang byl obdivovaný kaligraf. Nejvíce vyzdvihované bylo jeho pečetní písmo, výborný byl i v písmu úřednickém. Jeho poezie byla vyvrcholením básnického „kabinetního stylu“ 15. století, který ovšem chápal v širokých hranicích jako styl vysokých úředníků až po tchangského Po Ťü-iho, prosazoval návrat k básním \"š’\". Za vzor literáta spojujícího kvality básníka i politika vyzdvihoval sungského Ou-jang Sioua, v jehož spisech obdivoval jejich klid a korektnost. Nejuznávanějším z Li Tung-jangových děl je soubor 101 balad v chanském stylu \"Ni-ku jüe-fu\" () vydaný roku 1504 a přetištěný i v Koreji a Japonsku.\n\nVe své době byl nejrespektovanějším literárním kritikem. Obvykle se v jeho domě po večerech, poté co odešli z kanceláří, setkávali úředníci a literáti k diskuzím o umění. Ze své pozice podporoval a vyzdvihoval básníky mladší generace, tzv. školu Čcha-ling, ke které patřili např. Šao Pao a Che Meng-čchun. V okruhu Li Tung-janga začínal i Li Meng-jang, jeden ze „sedmi dřívějších mingských mistrů“, reprezentantů hnutí odmítajícího kabinetní poezii jako „prázdnou“ a prosazujícího návrat ke starým mistrům (\"fu-ku\").\n\nZemřel 20. srpna 1516, Císař Čeng-te ho poctil posmrtným jménem Wen-čeng (), které se vztahovalo k jeho kulturním úspěchům a korektnímu chování.\n"}
{"id": "988416", "url": "https://cs.wikipedia.org/wiki?curid=988416", "title": "Mezinárodní letiště Boryspil", "text": "Mezinárodní letiště Boryspil\n\nMezinárodní letiště Boryspil (, IATA: KBP, ICAO: UKBB) je největší mezinárodní i vnitrostátní letiště na Ukrajině. Nachází se ve městě Boryspil, 29 km východně od centra Kyjeva.\n\nLetiště Boryspil bylo vybudováno na základě vojenského letiště v důsledku rozhodnutí Rady ministrů SSSR z 22. června 1959. Od 7. července a 1959 letiště odbavuje osobní i nákladní lety. První pravidelné linky vedly po trasách Moskva - Kyjev - Moskva a Leningrad - Kyjev - Leningrad. V listopadu 1960 se na letišti Boryspil usídlila letecká společnost, která byla vybavena letadly Tupolev Tu-104 a Antonov An-10. V roce 1965 byl otevřen nový terminál pro cestující. Od roku 1980 letiště Boryspil odbavovalo některé mezinárodní lety pro členy vyššího stranického aparátu SSSR, běžní občané mohli Sovětský svaz opustit pouze z moskevského letiště Šeremetěvo. 11. března 1993 na základě rozhodnutí ministra dopravy Ukrajiny získalo letiště Boryspil status mezinárodního letiště.\n\n"}
{"id": "988420", "url": "https://cs.wikipedia.org/wiki?curid=988420", "title": "Peter Aristone", "text": "Peter Aristone\n\nPeter Aristone (* 4. června 1980 Bratislava) je slovenský zpěvák a skladatel. Svou kariéru zahájil jako člen skupiny Popcorn Drama a Personal Signet, ze kterých později odešel a začal se věnovat vlastní kariéře. Své první sólové album nazvané \"19 Days in Tetbury\" vydal v březnu 2014, následující dvě EP Gold (2016) a Happiest Accidents (2017) pak znamenala posun od popu k folku a indie rocku. \n\nPeter Aristone studoval zpěv a hudební produkci na Konzervatoři Jaroslava Ježka v Praze. Následně míchal a masteroval mnoho alb českých a slovenských kapel. Jako zpěvák pak zaznamenal úspěch s popovou formací Popcorn Drama, se kterou natočil album Včera bude, jehož producentem byl známý Carmen Rizzo. I se Popcorn Drama podařilo dostat až na první místo v žebříčku hranosti českých rádií, Aristone skupinu rozpustil a rozhodl se věnovat sólové kariéře. Během psaní a nahrávání ve studiích v Londýně se setkal s producentem a častým spolupracovníkem velšské skupiny Manic Street Preachers Gregem Haverem, který pak produkoval Peterovo první album \"19 Days in Tetbury\" (2014). Jako hosté se na ní objevili např. frontman Manic Street Preachers James Dean Bradfield nebo Melanie C ze Spice Girls.\n\nJeho druhý sólový počin, pětiskladbové \"EP Gold\", je podle jeho vlastních slov návratem do dob dospívání, kdy skládal sám s akustickou kytarou. Jedním z podnětů k novému hudebnímu směřování bylo setkání s anglickým skladatelem Sachou Skarbekem, který slovenského zpěváka viděl hrát naživo v londýnském klubu akusticky a bez mikrofonu. Čtyři autorské písničky a cover verze od kvarteta Crosby, Stills, Nash & Young jsou jejich společným dílem, přičemž eponymní singl Aristonovi přinesl úspěch také ve Spojených státech, kde jeho videoklip vyhrál soutěž stance MTV U. Částečně díky tomu byl Peter americkým zpěvákem Marcem Broussardem pozván na několik turné po USA, kam se od té doby pravidelně vrací. Následující EP Happiest Accidents opět v produkci Skarbeka vyšlo v roce 2017 a přineslo syrovější zvuk. \n\nLeden a únor 2018 Peter tráví psaním nových songů společně se songwritery pod vedením producenta Stefana Skarbeka (bratra Sachy). Další album by mělo vyjít později v roce 2018.\n\nKromě zpěvu je Aristone také multi-instrumentalista, využívající primárně akustickou kytaru a piano. \n\n\n\n"}
{"id": "988423", "url": "https://cs.wikipedia.org/wiki?curid=988423", "title": "Ján Bukovský", "text": "Ján Bukovský\n\nJán Bukovský, SVD (rodné jméno Ján Fukna, v USA přijal jméno John Bukovsky; 18. ledna 1924, Cerová – 18. prosince 2010, Techny, Illinois, USA) byl římskokatolický řeholník, arcibiskup a vatikánský diplomat.\n\nJán Bukovský se narodil 18. ledna 1924 v Cerové. Po ukončení základní školy v rodišti v roce 1939 pokračoval ve studiu na gymnáziu verbistů v Nitře. V roce 1944 požádal o vstup do kongregace verbistů. Po ukončení studia filozofie v roce 1947 pokračoval ve studiích teologie v USA. Kněžské svěcení přijal v Techny, centru amerických verbistů nedaleko Chicaga, 3. prosince 1950. V roce 1952 získal licenciát teologie na Americké katolické univerzitě ve Washingtonu. V letech 1952 až 1954 byl profesorem biblistiky v řeholním semináři v Techny. Jeho specializací byly řecké a latinské překlady. V letech 1954–1956 studoval exegezi na Pontificio Istituto Biblical v Římě. V roce 1967 byl povolán do Říma do generální kapituly řehole verbistů. Od roku 1968 byl poradcem Svatého stolce ve vztazích s ČSSR a od roku 1973 byl pracovníkem Státního sekretariátu v oddělení pro vztahy s ČSSR, Maďarskem, Rumunskem, Bulharskem a Albánií. Byl blízkým spolupracovníkem pozdějších kardinálů Agostina Casaroliho a Luigi Poggiho a často je doprovázel na jejich cestách do tehdejších komunistických zemí střední a východní Evropy. V letech 1987–1989 se po boku Francesca Colasuona účastnil vyjednávání s vládou ČSSR o jmenování nových biskupů. Na základě těchto jednání byli na Slovensku jmenováni a vysvěceni Ján Sokol a František Tondra.\n\nDne 18. srpna 1990 ho papež Jan Pavel II. jmenoval titulárním arcibiskupem tabaltským a apoštolským nunciem v Rumunsku. 13. října 1990 přijal biskupské svěcení v bazilice sv. Petra v Římě z rukou kardinála státního sekretáře Agostina Casaroliho. Spolusvětiteli byli pozdější Casaroliho nástupce Angelo Sodano a apoštolský delegát v Rusku, Francesco Colasuono. V Rumunsku k jeho hlavním úkolům patřilo obnovení diplomatických vztahů po pádu komunismu i řešení postavení a majetku řeckokatolické církve v Rumunsku.\n\n20. prosince 1994 byl jmenován prvním apoštolským nunciem v Rusku. Tady pokračoval v krocích svého předchůdce, apoštolského delegáta Colasuona na formování katolické církevní hierarchie v Rusku. Měl velký podíl na znovuotevření kněžského semináře v Petrohradě.\n\nPapež přijal jeho rezignaci z důvodu věku 29. ledna 2000. Do roku 2006, kdy se přestěhoval do Techny v USA, žil v St. Gabrieli u Vídně. Zemřel 18. prosince 2010 v Techny, Illinois, USA. Pohřben byl 3. ledna 2011 v Nitře na Kalvárii.\n\n\n\n"}
{"id": "988424", "url": "https://cs.wikipedia.org/wiki?curid=988424", "title": "PAL (programovací jazyk)", "text": "PAL (programovací jazyk)\n\nPAL (\"Paradox Application Language\") byl objektově založený programovací jazyk vyvinutý společností Borland. Byl plně integrován do databáze Paradox a umožňoval přímou práci s databázovými objekty. Syntakticky byl velmi blízký jazyku Pascal.\n"}
{"id": "988425", "url": "https://cs.wikipedia.org/wiki?curid=988425", "title": "François Robert Bacqué", "text": "François Robert Bacqué\n\nMons. François Robert Bacqué (2. září 1936, Bordeaux) je francouzský katolický duchovní, arcibiskup a emeritní apoštolský nuncius Nizozemska.\n\nNarodil se 2. září 1936 v Bordeaux. Na kněze byl vysvěcen 1. října 1966 pro arcidiecézi Bordeaux arcibiskup Paulem-Marie-André Richaudem. O několik let později 17. června 1988 ho papež Jan Pavel II. jmenoval apoštolským pro-nunciem Srí Lanky a titulárním arcibiskupem gradiským. Biskupské svěcení přijal 3. září 1988 z rukou Agostina Casaroliho a spolusvětiteli byli Marius-Félix-Antoine Maziers a Thierry Romain Camille Jordan. Funkci apoštolského pro-nuncia vykonával do 7. června 1994 kdy byl ustanoven apoštolským nunciem Dominikánské republiky. Dne 27. února 2001 byl zvolen apoštolským nunciem v Nizozemsku. Tento úřad ukončil 25. prosince 2011.\n\n"}
{"id": "988427", "url": "https://cs.wikipedia.org/wiki?curid=988427", "title": "Keith Morris (zpěvák)", "text": "Keith Morris (zpěvák)\n\nKeith Morris (* 18. září 1955) je americký zpěvák. V roce 1976 spolu s kytaristou Gregem Ginnem založil skupinu Black Flag, ze které odešel v roce 1979 a jejích další aktivit se již neúčastnil. Od roku 1979 působí s několika přestávkami ve skupině Circle Jerks a od roku 2009 je členem skupiny Off!, která v roce 2014 vydala album \"Wasted Years\". Rovněž spolupracoval s dalšími hudebníky, mezi které patří například My Chemical Romance, Alkaline Trio nebo Bad Religion.\n"}
{"id": "988430", "url": "https://cs.wikipedia.org/wiki?curid=988430", "title": "Suzuki GSX 750F", "text": "Suzuki GSX 750F\n\nSuzuki GSX 750F je sportovně cestovní motocykl, vyvinutý firmou Suzuki. Byly vyráběny postupně tři verze: od roku 1983 do roku 1988 verze GR72A, dále od roku 1989 do roku 1997 verze GR78A, a v letech 1998-2002 verze AK11.\n\nDíky slušné ochraně před větrem a sedlu s velkorysou nabídkou prostoru je motocykl vhodný na dlouhé cesty. Hodí se i pro sportovní jízdu, protože silný řadový čtyřválec (do roku výroby 1997 s výkonem 100 k, potom 92 k) i stabilní podvozek s mnohostranným nastavením dovolují na okruhu razantní styl. Vzhledem ke vzpřímené pozici řidiče ale nelze očekávat žádné skvělé časy.\n\n\n"}
{"id": "988431", "url": "https://cs.wikipedia.org/wiki?curid=988431", "title": "Svatava Urbanová", "text": "Svatava Urbanová\n\nV roce 1970 absolvovala obor český jazyk – španělský jazyk na Filozofické fakultě Univerzity Palackého v Olomouci, kde tamtéž v roce 1975 obhájila rigorózní práci a získala titul doktorka filozofie v oboru česká literatura, absolvovala vědeckou přípravu a v roce 1982 se stala kandidátkou věd (CSc.), 1987 se habilitovala v oboru teorie a dějiny české literatury a v roce 2000 znovu habilitovala ve stejném oboru. Profesorkou byla jmenována prezidentem republiky Václavem Havlem v roce 2001 na návrh Ostravské univerzity v Ostravě. V letech 1973 – 1987 působila jako odborná asistentka katedry českého jazyka a literatury na Pedagogické fakultě v Ostravě, v letech 1987 – 1992 jako docentka, od roku 1992 pak jako docentka na katedře české literatury, literární vědy a dějin umění Filozofické fakulty Ostravské univerzity v Ostravě a následně jako profesorka. V letech 2003 – 2013 byla vedoucí katedry české literatury a literární vědy FF OU; 2006 – dosud ředitelka Ústavu pro regionální studia – nyní Centra regionálních studií FF OU. Zabývá se moderní českou literaturou, literaturou pro děti a mládež, regionální literaturou a sociologií literatury.\n\nKnižně debutovala publikací \"Literatura pro děti a mládež na Ostravsku po roce 1945\" (1984), věnovala se recepci regionální tvorby na Ostravsku a provedla rozsáhlý výzkum, jehož výsledkem je výstup v podobě publikace \"Region bez hranic. Sociologická sonda do vnímání literatury na Ostravsku\" (2001). Spolu s Ivou Málkovou připravila k vydání \"Literární slovník severní Moravy a Slezska 1945 – 2000\" (2001) a deset z dvanácti studií o tematice domova a kulturní paměti (\"Souřadnice míst\", 2003). Volně na ně navazuje monografie \"Souřadnice času a míst\" (2016), která byla přeložena do polštiny (\"Współrzędne czasu i miejsc\"). Rovněž se výrazně podílela na vzniku mnoha dílčích kapitol v kolektivních sbornících vydávaných doma, v Polsku a na Slovensku, vytvořila stovky hesel pro \"Biografický slovník Slezska a severovýchodní Moravy\" a pro \"Kulturně-historickou encyklopedii českého Slezska a severovýchodní Moravy\" (2005, 2014), je autorkou řady popularizačních a bibliografických příruček o české literatuře a editorkou kolektivní monografie \"Valašsko - historie a kultura\" (2014).\n\nDlouhodobě a cíleně se soustřeďovala na reflexi české literatury pro děti a mládež zvláště v polistopadovém období a upozornila na řadu specifických znaků, které jsou vyvozeny z dílčích interpretací konkrétních děl, přitom vedou k obecným teoretickým přístupům v celé této rozsáhlé oblasti umění (\"Meandry a metamorfózy dětské literatury\", 2003; \"Sedm klíčů k otevření literatury pro děti a mládež 90. let XX. století\", 2004). V současnosti se zaměřuje na autory, kteří se prosadili nejen doma, ale také v zahraničí, zejména ve španělsky mluvící oblasti, kde často přednáší (\"Dialogy Ivy Procházkové\", 2012), zajímá se o vztah slova a obrazu (\"Pohyby / Movimientos\", 2010; \"Figury a figurace\", 2010) a na podoby české umělecké fotografie (\"Hledání souvislostí. Podoby a proměny fotografií Zdeňka Stuchlíka\", 2007; \"Průmyslová fotografie Viktora Koláře\", 2016. Je autorkou mnoha vysokoškolských skript, antologií, samostatných kapitol v literárních kompendiích. Podílela se na vzniku \"Slovníku českých spisovatelů od roku 1945\" (1995, 1998), \"Slovníku spisovatelů pro děti a mládež 2. Čeští spisovatelé\" (2012), \"Dějin české literatury 1945 – 1989\" (2008, 2008), \"Dejin slovenskej literatúry pre deti a mládež po roku 1960\" (2010).\n\n\n\n\n\n"}
{"id": "988433", "url": "https://cs.wikipedia.org/wiki?curid=988433", "title": "Viktor Trstenský", "text": "Viktor Trstenský\n\nViktor Trstenský (28. března 1908, Trstená - 7. prosince 2006, Trstená) byl slovenský římskokatolický katolický kněz, papežský prelát, spisovatel a politický vězeň.\n\nPo maturitě na místním gymnáziu vstoupil do kněžského semináře v Spišské kapitule. Za kněze ho 29. června 1931 vysvětil spišský biskup Mons. Ján Vojtaššák.\n\nV duchovní správě byl dvaadvacet let. Jako kaplan působil v Levoči, Oravském Veselém, Rudňanoch a Staré Ľubovni. Na čtyřech místech působil jako farář: v Levoči, Reľově, v Dolním Kubíně a ve Staré Ľubovni. Během kněžské činnosti byl i vojenský duchovní, školní inspektor.\n\nVeřejně vystupoval proti komunistickému režimu a nebojácně bránil práva věřících katolíků.\n\nKomunistickým režimem byl proto nespravedlivě pronásledován, odsouzen, vězněn a trýzněn na více místech tehdejšího Československa:\nv Žilině, Ilavě, Hronci, Novákách, Trenčíně, Močenku-Sládečkovciach, Leopoldově, Handlovských a Jáchymovských dolech, na dole Svatopluk, v Ruzyni, Pezinku, Plzni, Rokycanech, Zvolenu, Banské Bystrici, Olomouci, Pankráci a Mírově. Věznění trvalo 7 let a 4 měsíce.\n\nDiohromady přežil čtyřiadvacet let v různých věznicích a táborech.\n\nDne 4. ledna 1994 ho za celoživotní zásluhy pro dobro církve a společnosti papež Jan Pavel II. ocenil titulem papežský prelát.\n\nRoku 2000 mu prezident Slovenské republiky Rudolf Schuster udělil vysoké státní vyznamenání Pribinův kříž I. třídy.\n\nBěhem svého kněžského života osmatřicet let neměl státní souhlas a nemohl veřejně působit jako kněz. Pracoval jako lesní dělník a skladník. Často ho perzekvovala a vyslýchala Státní bezpečnost.\n\nNapsal mnohé knihy, které vyjadřují jeho zápas za víru, náboženskou svobodu, důstojnost člověka.\nJe autorem životopisu spišského biskupa Jána Vojtaššáka, který vyšel v zahraničí pod názvem \"Ján Vojtaššák -mučedník církve a národa\" a v rozšířeném druhém vydání na Slovensku pod titulem \"Síla víry, síla pravdy\". Z jeho bohaté korespondence s církevními a státními představiteli a archivních dokumentů jsou sestaveny knihy \"Nemohl jsem mlčet\" a \"Nemůžu mlčet\".\n\n"}
{"id": "988444", "url": "https://cs.wikipedia.org/wiki?curid=988444", "title": "Caché", "text": "Caché\n\nCaché \"(výslovnost: kašé)\" je databázový systém s vlastním integrovaným jazykem, který lze používat i samostatně.\n\nUložení dat v Caché databázi je odlišné od klasických SQL databází, koresponduje se stromovou strukturou, kterou jsou reprezentovány XML soubory při svém zpracování v operační paměti.\n\nCaché se využívá především pro přímý nízkoúrovňový přístup k datům bez použití SQL. Dodefinování SQL objektů je možné.\nKoncepce databáze má za důsledek vysokou výkonnost a úspornost celého systému, současně umožňuje velkou flexibilitu.\nV současnosti se Caché využívá zejména v odvětvích pracujících s objekty, u nichž není předem jasná vnitřní struktura : \n\nDatabáze Caché je v současnosti nejvíce rozšířena v německy mluvících zemích a v USA.\n\nSoučástí Caché jsou i webové technologie (CSP - Caché Server Pages), frameworky a reportovací nástroje.\n\n"}
{"id": "988448", "url": "https://cs.wikipedia.org/wiki?curid=988448", "title": "Andrej Chotějev", "text": "Andrej Chotějev\n\nAndrej Ivanovič Chotějev (: \"Андрей Иванoвич Хотеев\"; * 2. prosinec 1946, Petrohrad) je ruský klavírní virtuos. Od roku 1993 žije s rodinou v Německu.\n\nSvé hudební vzdělání započal již ve věku pěti let. Studoval na na Leningradské konservatoři u Nathana Perelmana a pak na Moskevské konzervatoři u Lva Naumova.\nV roce 1990 zažil svůj první mezinárodní debut, hrál s mnoha slavnými orchestry jako byly např. Saint Petersburg Philharmonic Orchestra, Tchaikovsky Symphony Orchestra Moskva, Orchestre national du Capitole de Toulouse, Orchestre National de Montpellier Languedoc-Roussillon France, Orquesta Lamoureux du Paris, Hamburger Symphoniker, Netherlands Radio Symphony, Saint Petersburg Academic Symphony Orchestra a s dirigenty jako jsou Vladimir Fedosejev, Thomas Sanderling, Eri Klas, Andrej Borejko, Pavel Kogan, Vladimir Altschuler, Avi Ostrowsky, Woldemar Nelsson.\n\n\n\n"}
{"id": "988454", "url": "https://cs.wikipedia.org/wiki?curid=988454", "title": "Resistencia", "text": "Resistencia\n\nResistencia je hlavním městem provincie Chaco v severovýchodní části Argentiny. Město má dnes spolu s jeho četnými předměstími, asi 350 000 obyvatel.\n\nNachází se na západním břehu přítoku řeky Paraná, přímo naproti městu Corrientes. Leží v krajinné oblasti Gran Chaco.\n\nKlima je zde subtropické, léta jsou velmi horká.\n\nMěsto bylo založeno v roce 1876, jako kolonie, v tehdy řídce osídleném národním území Chaco. Krátce poté se zde usazovali, navzdory útokům indiánů, italští, němečtí a polští osadníci. V roce 1885 se Resistencia stala hlavním městem provincie. V období od roku 1914 se stále zvyšuje množství přistěhovalců z Evropy, takže město získává moderní tvář.\n\nResistencia je sídlem římskokatolické arcidiecéze s působností i pro sousední provincii Formosa. Nového arcibiskupa Fabriciano Sigampa, který předtím byl biskupem v La Rioja, jmenoval 17. 11. 2005 papež Benedikt XVI.\n\nMěsto není jen administrativním centrem provincie, ale i centrem průmyslovým a obchodním. Přístav Barranqueras, který je na rameni řeky Paraná, je využíván pro rozvinutou říční dopravu.\nResistencia je jediné město v Argentině, která má systém příměstských vlaků. Má tak přímé spojení s Buenos Aires.\n\nVlaky jsou provozovány společností SEFECHA.\n"}
{"id": "988455", "url": "https://cs.wikipedia.org/wiki?curid=988455", "title": "Panslovanské barvy", "text": "Panslovanské barvy\n\nPanslovanské barvy (bílá, modrá a červená) byly stanoveny na všeslovanském kongresu v Praze roku 1848 a v současnosti se skutečně objevují na vlajkách většiny států s majoritou slovanskojazyčného obyvatelstva. Původně byly tyto barvy zvoleny ke zdůraznění sounáležitosti slovanských národů ve smyslu panslavismu. \n\nPředobraz panslovanských byl v barvách ruských, které zavedl ruský car Petr I. Veliký, snad odvozené z vlajky Spojených nizozemských provincií, kde car strávil nějaký čas při své cestě po Evropě. Stejná skladba barev jako v případě nizozemské vlajky je ovšem pravděpodobně náhodná, neboť v Rusku se již předtím používaly stejné barvy v jiném pořadí. \n\nJako první národ rozšířili roku 1835 Srbové svoji národní vlajku o bílou barvu (na červenou, modrou a bílou). Jedna z prvních podob srbských vlajek v barvách červené a modré je doložena již ve 13. století. Srbské království Černá Hora přejalo panslovanské barvy v srbském pořadí (červená, modrá bílá) beze změny. Slovinci převzali v roce 1867 barvy v původním ruském pořadí bílá, modrá a červená. Po ní následovaly vlajky slovenská a česká.\n\nChorvaté sice roku 1848 přijali červeno-bílo-modrou vlajku, avšak v jiném, než panslovanském pořadí barev. Odráží barvy znaků Chorvatska, Dalmácie a Slavonie, tedy historických zemí, z nichž se skládá dnešní území.\n\nRuské barvy a tedy i některé další panslovanské vlajky však vykazují prohřešek proti heraldickým pravidlům, podle nichž červená a modrá nesmějí ležet vedle sebe, neboť se jedná o tzv. \"„barvy“\" (jako protiklad k tzv. \"„kovům“\", kdy bílá představuje stříbro a žlutá zlato).\n\n"}
{"id": "988456", "url": "https://cs.wikipedia.org/wiki?curid=988456", "title": "Erdmuthe Braniborská", "text": "Erdmuthe Braniborská\n\nErdmuthe Braniborská (26. června 1561 Berlín – 13. listopadu 1623 Słupsk) byla braniborská princezna a pomořanská vévodkyně. Pocházela z dynastie Hohenzollernů, byla nejstarší dcerou kurfiřta Jana Jiřího Braniborského a jeho druhé ženy Sabiny Braniborsko-Ansbašské.\n\nJiž v 7 letech byla zasnouben s vévodou Janem Fridrichem Pomořanským, za kterého se provdala 17. února 1577 ve Štětíně. Při této příležitosti byla obnovena dědická smlouva mezi rodem Hohenzollernů a Greifenů, ze kterých oba novomanželé pocházeli. Manželství bylo popisováno jako šťastné, ale zůstalo bezdětné. Poté, co Erdmuthe potratila, dala jí Alžběta z Doberschützu lék na snížení horečky. Později za to byla obviněna z čarodějnictví (lektvar měl způsobit vévodkyninu neplodnost) a popravena.\n\nErmuthe sehrála důležitou roli při uzavření sňatku mezi svým synovcem Kristiánem II. Saským a Hedvikou Dánskou. Roku 1596 sepsala pro svou sestru Žofii modlitební knížku, která se stala jednou z nejstarších modlitebních knížek pro ženy. Po smrti svého muže 9. února 1600 obdržela město Słupsk jako vdovský statek a uchýlila se na zdejší hrad. Na pozici hradního kaplana jmenovala Michaela Brüggemanna.\n"}
{"id": "988459", "url": "https://cs.wikipedia.org/wiki?curid=988459", "title": "Seznam medailistů na mistrovství světa v sportovní gymnastice mužů – kůň našíř", "text": "Seznam medailistů na mistrovství světa v sportovní gymnastice mužů – kůň našíř\n\nTento seznam uvádí přehled medailistů na mistrovství světa ve sportovní gymnastice (kůň našíř), který byl na program světových šampionátů zařazen poprvé v roce 1903.\n"}
{"id": "988460", "url": "https://cs.wikipedia.org/wiki?curid=988460", "title": "Trogon šedoprsý", "text": "Trogon šedoprsý\n\nTrogon šedoprsý (\"Harpactes whiteheadi\") je rod druh ptáka z čeledi trogonovitých. Jedná se o druh endemický pro ostrov Borneo v jihovýchodní Asii. Druhové jméno dostal na počest Johna Whiteheada, který ho objevil na své cestě k hoře Kinabalu roku 1888. Trogoni šedoprsí žijí obvykle v nadmořské výšce 900 až 1500 metrů nad mořem.\n\n"}
{"id": "988475", "url": "https://cs.wikipedia.org/wiki?curid=988475", "title": "Anton Gregorčič", "text": "Anton Gregorčič\n\nAnton Gregorčič (2. ledna 1852 Vrsno – 7. března 1925 Gorizia) byl rakouský římskokatolický kněz a politik slovinské národnosti, na konci 19. a počátku 20. století poslanec Říšské rady.\n\nVystudoval gymnázium a bohoslovectví v Gorici. Roku 1875 byl vysvěcen na kněze a roku 1879 získal na Augustineu ve Vídni titul doktora teologie. Od roku 1880 byl profesorem na kněžském semináři v Gorici. Byl aktivní i politicky. Stal členem politického spolku Sloga. Od roku 1885 byl poslancem Zemského sněmu Gorice a Gradišky. Byl i členem zemské rady, náměstkem hejtmana a členem sněmovních výborů. Zasloužil se o rozvoj národních práv Slovinců v regionu Gorice. Založil zde slovinskou ústřední spořitelnu, tiskárnu a spolek na podporu slovinského školství. Patřil mezi zakladatele Slovinské lidové strany.\nNa konci 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě (celostátní zákonodárný sbor) za kurii venkovských obcí, obvod Gorice, Tolmin, Sežana atd. Za týž obvod byl zvolen i ve volbách do Říšské rady roku 1897. Ve volbách do Říšské rady roku 1901 uspěl za všeobecnou kurii, obvod Gorice, Tolmin, Cerkno atd. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Gorice a Gradiška 6. Byl členem poslanecké frakce Slovinský klub. Opětovně byl za tento obvod zvolen i ve volbách do Říšské rady roku 1911. K roku 1907 se profesně uvádí jako profesor teologie. Mandát obhájil za týž obvod i ve volbách do Říšské rady roku 1911. Nyní usedl do frakce Chorvatsko-slovinský klub. V parlamentu setrval do zániku monarchie.\n\nFunkce v zemském sněmu Gorice a Gradišky zastával až do roku 1922, kdy byla pod italskou správou zrušena samospráva tohoto regionu.\n"}
{"id": "988476", "url": "https://cs.wikipedia.org/wiki?curid=988476", "title": "Obourubní pletenina", "text": "Obourubní pletenina\n\nObourubní pletenina (angl.: \"links-links fabric\", něm.: \"Links/Links-Gestrick\") je výrobek v základní zátažné vazbě, ve kterém jsou ve volném stavu na lícní i rubní straně převážně viditelná rubní očka. Lícní očka jsou znatelná jen v napnuté pletenině .\n\nObourubní pletenina je roztažná podélně i příčně, měkká a objemná. \n\nPloché obourubni stroje mají \"jehelní lůžka\" uspořádána v jedné rovině tak, že dvojité (oboustranné) jazýčkové jehly tvoří střídavě očka v předním a zadním lůžku ( viz \"Kießling/Matthes\").\n\nPrvní provozuschopný obourubní plochý stroj sestrojil v roce 1900 Němec \"Stoll\" (viz \"Mecheels\").\nElektronické oboulícní stroje s \"převěšovacími\" jehlami v interlokovém postavení mohou plést také většinu obourubních vzorů, takže se speciální obourubní stroje už nevyrábějí (\"Denninger\" str. 234).\n\nOkrouhlý obourubní stroj pracuje s dvojitými jazýčkovými jehlami uloženými ve dvou válcových lůžkách nad sebou nebo v kombinaci válce a talíře. Jehelní lůžka se otáčejí synchronně, jehly s nití se přesunují z jednoho lůžka do druhého s pomocí nárazníků řízených pevně stojícími zámky (viz \"Denninger\" str. 420) .\n\nPrvní dvouválcový stroj (model XL) si dali patentovat v roce 1900 Angličani \"Stretton a Johnson\". V roce 1912 přišla pak varianta s otočným válcem, na které se nechaly vzorovat žakáry, obourubní vazby, výšivky a froté (viz \"Spencer\").\n\nV roce 1920 začala anglická firma \"Spiers\" vyrábět model „Autoswift“, dvouválcový okrouhlý stroj s několika systémy, na kterém se daly vyrábět dvojité obourubní pleteniny .\n\nOsnovní pletací stroje s obložením speciálními zahnutými jehlami se dají použít k výrobě obourubních pletenin. Výrobky tohoto druhu jsou téměř neznámé (\"Denninger\" str. 418). \nVětšina obourubních pletenin se vyrábí jak na plochých, tak i na okrouhlých strojích a používá na vrchní ošacení. Jsou to zejména: chytová, proužková, krytá a žakárová.\n\n\"Hladké\" a \"vzorové\" pleteniny a \"příčné vlny\" se používají vedle vrchního ošacení také na kojenecké zboží. \n\nProlamované a intarziové vzory se zhotovují jen na plochých strojích. \n"}
{"id": "988478", "url": "https://cs.wikipedia.org/wiki?curid=988478", "title": "Kayden Kross", "text": "Kayden Kross\n\nKayden Kross (* 15. září 1985 Sacramento, Kalifornie) je americká pornografická herečka švédského původu.\n\nNarodila se 15. září 1985 v Sacramentu v Kalifornii. Promovala na Kalifornské státní univerzitě v Sacramentu. Od roku 2012 chodí s Manuelem Ferrarou.\n\nV lednu 2014 se jí narodila dcera. Momentálně se věnuje psaní (2012).\n\nZačínala jako striptérka v baru, když byla na střední škole. Sama o sobě prohlašovala, že je outsider. Později si ji však vyhlédl agent a nabídl jí natáčení erotických filmů. V lednu 2011 byla jmenovaná jako jedna z 12 největších hvězd v pornu podle CNBC. Získala několik ocenění a za svou kariéru natočila více jak 120 filmů. Patří mezi nejlépe vydělávající americké pornoherečky. \n\n"}
{"id": "988480", "url": "https://cs.wikipedia.org/wiki?curid=988480", "title": "Fort Breendonk", "text": "Fort Breendonk\n\nFort Breendonk (do roku 1977 Breendonck) je pevnost (fort) v Belgii, na okraji města Willebroek, necelých 25 km od Bruselu a 19 km od Antverp. Byla postavena\njako součást linie pevností na obranu Antverp. V době druhé světové války byla přeměněna na koncentrační tábor. Vězni zde držení byli určeni k deportaci do dalších táborů v Německu.\n\nPráce na stavbě pevnosti byly zahájeny v roce 1909. Pevnost byla součástí vnější linie obranného systému Antverp. Byla postavena z nezpevněného betonu, výzbroj tvořila dvě děla ráže 150 mm, dvě houfnice 120 mm, čtyři děla 75 mm a 17 děl ráže 57 mm. Tato výzbroj směřovala na jih, ve směru nejpravděpodobnějšího útoku. Pro obranu boků byla vybavena ještě čtyřmi 120 mm a čtyřmi 75 mm děly. Mírový stav posádky tvořilo 80 mužů, válečný 330. Celkové náklady na stavbu činily zhruba 2 200 000 franků. V době vypuknutí první světové války nebyla pevnost ještě zcela dokončena.\n\nPo německém vpádu do Belgie 4. srpna 1914 se postupně většina belgické armády stáhla do prostoru Antverp. Dělostřelecké bombardování antverpských pevností začalo 28. září, Němci nasadili i 42 cm moždíře (Tlustá Berta) a rakousko-uherské 30,5 cm moždíře. Pevnost Breendonk byla poprvé zasažena 1. října, do 8. října do prostoru pevnosti dopadlo celkem 563 střel z 30,5 cm moždířů. Nejtěžší ostřelování proběhlo 8. října, kdy byl zabit i velitel. Další den byla pevnost dobyta.\n\nV době německého útoku na Belgii za druhé světové války bylo v pevnosti umístěno vrchní velení belgické armády, včetně krále Leopolda III. Ten se do pevnosti přemístil 10. května 1940. V důsledku zhoršení vojenské situace bylo velitelství 17. května evakuováno.\n\nNěmečtí okupanti v pevnosti zřídili tranzitní koncentrační tábor (\"Auffanglager\"), který začal fungovat od září 1940. Jeho velitelem byl jmenován SS-Sturmbannführer Philipp Schmitt.\n\nZpočátku tvořili asi polovinu uvězněných Židé, od roku 1942 tvořili většinu odbojáři a političtí vězni. Asi 3-4% vězňů byly ženy. Nejmladšímu vězni bylo jen šestnáct let. Z tábora pravidelně odjížděly transporty s uvězněnými do dalších koncentračních táborů, zejména v Německu. Průměrná doba, kterou vězeň strávil v táboře, byla asi tři měsíce.\n\nVězni byli nasazeni na těžké práce, odstranili všechny valy a náspy z pevnostních objektů, překopali vodní příkop kolem pevnosti a prováděli další stavební úpravy. Životní podmínky vězňů byly velmi tvrdé, ničila je kombinace nedostatečné stravy a těžké práce, dozorci často vězně týrali a někdy i zabíjeli.\n\nOstrahu tábora tvořilo zpočátku menší množství německých příslušníků SS a oddíl Wehrmachtu. V září 1941 je nahradila jednotka SD, složená většinou z Vlámů a podmínky v táboře se ještě zhoršily. Někteří z Vlámů vynikali obzvláštní krutostí k vězňům. Během fungování tábora v letech 1940–1944 se zde vystřídalo na 3500 vězňů. Konce války se jich v různých táborech dožila asi polovina. Maximální počet vězňů, držených současně v táboře, nepřekročil 600, celkem zde zemřelo kolem tří stovek vězňů na následky mučení, hladu, mrazu a nemocí. Od konce roku 1942 probíhaly popravy politických vězňů, 450 jich bylo zastřeleno, 14 oběšeno.\n\nV květnu 1944 byl tábor evakuován, všichni vězni byli převezeni do Německa. Potom tábor sloužil k dočasnému věznění odbojářů a jiných odpůrců režimu. Tábor byl osvobozen spojeneckými vojsky začátkem září 1944.\n\nNa jaře 1946 proběhl v Mechelenu soudní proces s dozorci a kápy z Breendonku. Patnáct rozsudků smrti bylo vykonáno 12. dubna 1947. Proces s velitelem tábora Schmittem se konal v Antverpách v roce 1949. Schmitt byl odsouzen k trestu smrti a zastřelen 9. srpna 1950. Byl to poslední vykonaný trest smrti v Belgii.\n\nOd roku 1947 je pevnost Breendonk otevřena veřejnosti jako památník obětem nacistického režimu.\n\n"}
{"id": "988482", "url": "https://cs.wikipedia.org/wiki?curid=988482", "title": "Winds of Change", "text": "Winds of Change\n\nWinds of Change může být:\n\n"}
{"id": "988484", "url": "https://cs.wikipedia.org/wiki?curid=988484", "title": "Williamstown", "text": "Williamstown\n\nNázev Williamstown nese více sídel ve Spojených státech amerických:\n\n"}
{"id": "988486", "url": "https://cs.wikipedia.org/wiki?curid=988486", "title": "Necenová konkurence", "text": "Necenová konkurence\n\nPrincipem necenové konkurence je získání a udržení kupujících jiným způsobem než snižováním cen. Cíl je odlišení produktu nebo služby, čímž se myslí něco, co je v celém odvětví považováno za jedinečné. Necenová konkurence, označovaná také jako diferenciace, je vhodná tam, kde nejsou zákazníci citliví na cenu, trh je konkurenční a nasycený, zákazníci mají velmi specifické potřeby a firma má jedinečné zdroje a schopnosti, které jí umožňují uspokojit tyto potřeby.\nNecenovou konkurenci obvykle upřednostňují střední a menší podniky, jimž jejich omezené finanční zdroje nedovolují vstoupit do přímé konfrontace s těmi podniky, které na trhu zaujímají vedoucí pozici. Kotler uvádí pět oblastí vhodných k diferenciaci: \"produkt, služba, personál, distribuční síť a image\", přičemž možnosti jak odlišit produkty a služby jsou dále rozvedeny níže.\n\n\n\n\n\n\n\n\n\n\n\nPokud nelze snadno diferencovat fyzický výrobek, lze konkurenční výhodu získat prostřednictvím přidání hodnotných služeb a zlepšování jejich kvality. \nPoskytování služeb v souvislosti s prodejem a užitím produktů je stále důležitější, zvláště u zboží dlouhodobé spotřeby, luxusního zboží a zboží na průmyslovém trhu.\n\n\n\n\n\n\n\nStarbucks stanovuje své ceny na jednoduché myšlence: vysokou hodnotu za rozumnou cenu. Lidé jsou ochotní zaplatit vyšší cenu, pokud si myslí, že za své peníze dostanou dobrou kvalitu (kvalitní výrobek). Kvalita je klíčem. Když Starbucks představuje nový produkt za vyšší cenu, zákazníci jsou ochotni tuto cenu zaplatit, neboť mají spojenou se značkou Starbucks vysokou kvalitu.\nStarbucks tráví také spoustu času a energie rozlišením od své konkurence. To je zřejmé již z designu kaváren, ve kterých hraje pečlivě vybíraná a kvalitní hudba. Kavárny mají být vhodným místem pro relaxaci zákazníků, kde si mohou nerušeně vychutnat kvalitní produkty právě dané společnosti Starbucks, a to i za vyšší ceny.\n\nApple je jednou z nejúspěšnějších světových firem. V minulosti se významně podílela na vzniku počítačů a poslední dobou se soustředí na výrobu multifunkčních přístrojů. Jejím poznávacím znakem je elegantní design ozdobený symbolem nakousnutého jablka. Apple využívá brand building, snaží se tedy o vytvoření maximálně žádoucí image značky. Je řazen mezi značky s nejsilnějším vlivem na veřejnost. Celou svou produkci staví na tom, že jeho produkty jsou originální, odlišné od konvenční konkurence a jeho ovládání je zábavou. Docílil toho, že kolem nakousnutého jablka se tvoří komuna lidí, kteří věří v sílu této značky. Navíc má velmi loajální zákazníky šířící status značky dále. Apple se řídí pěti následujícími marketingovými zásadami:\n\nApple je považován za marketingového velikána, jehož všechny kroky jsou dokonale promyšlené a působí v pravý čas na pravých místech.\n\nPříkladem úspěšného odlišení může být dále proslulá globální značka whiskey Jack Daniel‘s. Její odlišnost spočívá ve specifickém výrobním postupu, který dbá na kvalitu tohoto vyráběného alkoholického nápoje. Za úspěchem Jack Daniel‘s Whiskey stojí také legendární hranatá láhev s vroubkovaným hrdlem, která byla přesně taková, jakou ji známe i dnes.\n\nZnačka Ferrari je v současnosti synonymem rychlosti, luxusu a bohatství.\nVozy se vzpínajícím se hřebcem patří mezi legendy mezi automobily a o co více lidí je obdivuje a sní o nich, o to méně je vlastní. Ferrari se drží osvědčené DNA a každý z modelů nabízí neopakovatelné zážitky za volantem v kombinaci s luxusním zpracováním, skvělými jízdními vlastnostmi a úžasnými motory. Nicméně nové modely vozů jsou stále více univerzálnější a zdaleka nejsou jen pro ty, kteří by ve volném čase nejraději brázdili po závodních tratích. Koupě Ferrari není jen koupí vozu, je to plnění snů.\n"}
{"id": "988487", "url": "https://cs.wikipedia.org/wiki?curid=988487", "title": "William Smith", "text": "William Smith\n\nJméno a příjmení William Smith nosí více osob:\n\n\n"}
{"id": "988488", "url": "https://cs.wikipedia.org/wiki?curid=988488", "title": "Škoda TV – 14Tr", "text": "Škoda TV – 14Tr\n\nŠkoda TV – 14Tr je trolejbusová souprava tvořená dvěma spřaženými vozy Škoda 14Tr, která byla v první polovině 80. let 20. století vyvíjena v podniku Škoda Ostrov. Tento trolejbusový vlak byl v roce 1985 vyroben v jediném prototypu, který podstoupil část zkoušek. Projekt byl ale v roce 1987 ukončen.\n\nV Sovětském svazu byly od 60. let 20. století pro pokrytí zvyšujících se počtů cestujících provozovány tzv. scepky (z ruského сцепка, \"souprava\" nebo \"spojení\"), velkokapacitní trolejbusové soupravy dvou spřažených vozů, které byly ovládány řidičem předního vozidla. V roce 1968 byly v Kyjevě takto spřaženy i první dva trolejbusy Škoda 9Tr a následně po celém SSSR vzniklo v průběhu let přibližně 500 souprav vozů 9Tr. Návrh Škody Ostrov pod označením 12Tr nebyl továrně realizován, úpravy běžných trolejbusů 9Tr a jejich spřahování do souprav si prováděli sovětští dopravci sami. Vzhledem k nevyhovujícímu stávajícímu technickému řešení souprav 2× 9Tr požádal v roce 1979 kyjevský dopravní podnik Škodu Ostrov o vývoj nového typu scepky. Škoda Ostrov tento projekt tedy postupně začala zpracovávat s využitím nového modelu trolejbusu Škoda 14Tr, u něhož byla chystána sériová výroba. V roce 1980 se diskutovalo o využití trolejbusového vlaku i v československých trolejbusových provozech. Většinou na toto téma zazněly odmítavé názory preferující kloubová vozidla (článkový typ 15Tr byl ve Škodě připravován), ale například Dopravný podnik hlavného mesta Bratislava uvedl, že některé z jeho chystaných trolejbusových tratí by bylo možné pro provoz spřažených dvojic využít. Závěr z listopadu 1980 byl nicméně jasný, projekt trolejbusových souprav (název se postupně ustálil na označení „trolejbusový vlak Škoda TV – 14Tr“) měl být určen pouze pro zahraniční odběratele.\n\nPodle záměru z února 1981 měly být do března 1983 vyrobeny dvě prototypové soupravy trolejbusového vlaku, které se měly podrobit zkouškám, a od začátku roku 1984 měla být zahájena sériová výroba těchto souprav. Nastala však různá zdržení, termíny byly posunuty a počet prototypů snížen na jeden vlak, který měl být dokončen v listopadu 1985. Další zdržení nastalo kvůli elektrické výzbroji soupravy. Ta byla původně navržena Elektrotechnickou továrnou v Plzni-Doudlevcích (ETD; součást koncernu Škoda). Komponenty již byly vyrobeny a připravovaly se na zástavbu do vozidel, vedení Škody Ostrov ale v listopadu 1985 rozhodlo, že místo této specifické výzbroje bude použita upravená výzbroj pro článkové trolejbusy 15Tr.\n\nPrototypový vlak skládající se ze dvou upravených vozů 14Tr byl dokončen v lednu 1986. Následovaly nejrůznější zkoušky, jak přímo v závodě Škody Ostrov, tak na zkušební trati do Jáchymova i přímo na ostrovském náměstí (zde proběhly s přívěsným dieselagregátem testy půdorysných nároků a obrysových poloměrů). Ve dnech 23. a 24. června 1986 byla spřažená souprava zkoušena bez cestujících v trolejbusové síti v Hradci Králové. Poté se vrátila zpět do Škody Ostrov, kde následovaly další testy. Na podzim byl trolejbusový vlak přepraven do Kyjeva, kde byly vozy označeny čísly P-01 a P-02 (rusky П-01 a П-02). Zdejší zkoušky byly zahájeny 14. října, proběhly pouze v areálu vozovny č. 2. Souprava TV – 14Tr měla být testována i na kyjevských trolejbusových tratích, výjezd vlaku ale nebyl ze strany dopravní milice GAI, orgánu ministerstva vnitra, povolen, oficiálně kvůli délce celé soupravy (byla však pouze o 89 cm delší než tamní běžně provozované soupravy 2× 9Tr) a kvůli vybočování druhého vozu při zatáčení (vyzkoušené hodnoty ale byly srovnatelné nebo i lepší ve srovnání se scepkami v Kyjevě). Přesto se souprava do kyjevských ulic v prosinci bez povolení několikrát vydala, zkoušky však byly 14. prosince 1986 předčasně ukončeny. V té době již kyjevský dopravní podnik nakupoval rumunské článkové trolejbusy DAC a o projekt trolejbusového vlaku přestal mít zájem. Vozy P-01 a P-02, odstavené od prosince 1986 ve vozovně, byly v září 1987 přepraveny zpět do Československa. Během všech zkoušek najezdila souprava 1128 km bez jakékoliv vážnější závady.\n\nV roce 1987 projektanti přemýšleli o možném využití scepek pro uvažovanou meziměstskou trať z Českých Budějovic k připravované jaderné elektrárně Temelín a do Týna nad Vltavou, její realizace ale byla již v roce 1985 pozastavena. Vývoj trolejbusového vlaku TV – 14Tr byl na konci roku 1987 definitivně ukončen. Oba vyrobené vozy z prototypové soupravy (nebo jejich části) měly posloužit pro stavbu prototypů trolejbusů 16Tr (modernizovaná verze 14Tr) a 14Tr-S (o tomto projektu nejsou žádné podrobnosti známé), k tomu však nedošlo. Zůstaly odstaveny ve výrobním závodě Škody Ostrov, až byly nakonec v roce 1989 odprodány Dopravnímu podniku města Hradce Králové, jenž je rozebral a využil na náhradní díly.\n\nTrolejbusový vlak TV – 14Tr byl složen ze dvou upravených dvounápravových třídveřových trolejbusů Škoda 14Tr, které ovládal řidič předního vozidla. Při jízdě soupravy byly využívány pouze sběrače zadního vozu. V případě nutnosti mohla být souprava rozpojena a první trolejbus mohl být využitý jako sólo vůz, zadní trolejbus však samostatně disponoval pouze omezenou možností nouzového pojezdu. Využita byla modifikovaná elektrická výzbroj z kloubového modelu 15Tr, rozdíly oproti ní spočívaly např. v odlišném řešení brzdění soupravy, ve vedení kabeláže a ovládání pomocných obvodů. I výbava obou vozidel v soupravě se navzájem v elektrické části částečně lišila, u zadního vozu také chyběly další doplňky, jako byly stěrače, ostřikovač, posilovač řízení, topení v kabině řidiče, aj. Oba trolejbusy byly vybaveny sériovým trakčním motorem Škoda 6 Al 2943 rN o výkonu 100 kW s tyristorovou pulzní regulací. Vozidla byla spojena ojí upevněnou na předním voze k levému sloupku řízení, propojeny také byly kabely pro napětí 600 V a 24 V a kabely pro vedení vzduchu. Celková délka soupravy činila 24 148 mm, hmotnost vlaku 21 700 kg (přední vůz 11 100 kg, zadní vůz 10 600 kg), kapacita scepky potom maximálně 160 cestujících (2×80).\n\nPůvodně navrhovaná elektrická výzbroj z ETD měla umožňovat i částečnou rekuperaci elektrické energie při elektrickém brzdění a měla mít také možnost omezeného nezávislého pojezdu při napájení z akumulátorové baterie. Kvůli technickým problémům i kvůli nulové unifikaci s výzbrojí trolejbusů 14Tr a 15Tr ale byla odmítnuta.\n\n"}
{"id": "988489", "url": "https://cs.wikipedia.org/wiki?curid=988489", "title": "William Martin", "text": "William Martin\n\nJméno a příjmení William Martin nosí více různých osob:\n\n"}
{"id": "988490", "url": "https://cs.wikipedia.org/wiki?curid=988490", "title": "A Retrospective", "text": "A Retrospective\n\nA Retrospective může být:\n\n"}
{"id": "988491", "url": "https://cs.wikipedia.org/wiki?curid=988491", "title": "A Collection", "text": "A Collection\n\nA Collection může být:\n\n"}
{"id": "988497", "url": "https://cs.wikipedia.org/wiki?curid=988497", "title": "Katedrála svatého Jindřicha (Helsinky)", "text": "Katedrála svatého Jindřicha (Helsinky)\n\nKatedrála svatého Jindřicha (Henrika) v Helsinkách (finsky \"Pyhän Henrikin katedraalije\") je hlavní římskokatolická katedrála a kostel v převážně protestantském Finsku. Je zasvěcen sv. Jindřichovi z Uppsaly.\n\nFinsko bylo od dob christianizace římskokatolickou zemí, ale od 16. století se pod vlivem reformace, která se šířila ze Švédska, stalo evangelickou zemí. Dosud se většina věřících hlásí k Finské evangelické církvi.\n\nKatolíci se od té doby stali minoritou. V 19. století však vznikla potřeba postavit katolický kostel pro cizince, kteří přicházeli do města. Katedrála svatého Henrika byla postavena v letech 1858–1860 v novogotickém architektonickém stylu podle plánů německého architekta Ernsta Lohrmanna. Sloužila hlavně polským vojákům, kteří vykonávali vojenskou službu v řadách armády Ruska, které tehdy území Finska spravovalo (do roku 1917). V současnosti se zde slouží katolické bohoslužby ve finském, polském a anglickém jazyce.\n\n"}
{"id": "988500", "url": "https://cs.wikipedia.org/wiki?curid=988500", "title": "Helsinki (železniční stanice)", "text": "Helsinki (železniční stanice)\n\nHelsinki je název železniční stanice a hlavní uzel regionální a dálkové dopravy v subregionu Velké Helsinky a známá pamětihodnost finského hlavního města. Je to domácí stanice finské státní železniční společnosti VR a koncová stanice všech linek helsinské rychlodráhy. Nachází se zde i nakládací rampa pro autovlaky.\n\nPřímo u nádraží se nacházejí dvě autobusové stanice, z nichž jezdí mnohé městské i příměstské autobusové linky a tramvaje. Stanice \"Rautatientori\" je nejfrekventovanější v rámci celé sítě helsinského metra.\n\nSoučasná podoba budovy pochází z roku 1916, kdy nahradila původní stavbu stojící na tomto místě již od roku 1862.\n\nPůvodní budova navržena švédským architektem Carl Albertem Edelfeltom byla vzhledem k vytížení stanice na začátku 20. století považována za příliš malou. V roce 1904 byla vyhlášena architektonická soutěž na novou budovu stanice, kterou vyhrál Eliel Saarinen s romantizujícím návrhem, který rozpoutal bouřlivou diskusi v odborných i laických kruzích. E. Saarinen se tohoto konceptu vzdal a v roce 1909 přišel s novým, propracovaným návrhem, který se následně i realizoval. Budova nové stanice byla otevřena pro veřejnost v roce 1919. E. Saarinen krátce po dokončení budovy (v r. 1923) emigroval do Spojených států. Navzdory tomu, že návrh byl přepracován, budova stále nese některé typické romantické prvky a stala se symbolem finského národního romantismu. Je obložena finskou žulou a její dominantou je vysoká věž s hodinami a dva páry soch titány, kteří nesou kulové lampy. Na architektuře budovy jsou zřetelné ruské vlivy a snahu zakomponovat do tvarosloví budovy finskou historii.\n\nHlavní helsinskou železniční stanici denně využívá přes 200 000 pasažérů. Stanice je hlavového typu a tudíž není průjezdná vlaky. Toto řešení umožňuje dobrý přístup návštěvníků na všech 19 nástupišť. Nástupiště 1-4 slouží místním linkám, 5-12 ve středu stanice patří dálkovým linkám (11 a 12 jsou expresní linky) a 13-19 patří znovu místním linkám.\n\nMimo objektu stanice se nachází nakládací prostor pro nákladní dopravu. Hlavní centrum nákladní vlakové dopravy se ale nachází ve stanici Pasila. \n\nStanice byla během své existence několikrát renovovaná. V roce 1960 byl postaven podzemní tunel a v roce 1969 byla stanice elektrifikována. V roce 1982 byla pod budovou stanice postavena stanice metra. V roce 2000 byla nad nástupišti vystavěna skleněná střecha, která se nacházela v původních návrzích E. Saarinena. \n\nV budově stanice se nachází prezidentský salon s rozlohou 50m, vyhrazený pro finského prezidenta a jeho hosty. Salón má dva samostatné vstupy. Jeden z náměstí Rautatienori a druhý ze nádražní haly. V salonku se nachází nábytek navržený E. Saarinenem.\n\nStanice představuje důležitý dopravní uzel finské dopravy. Na obou stranách se nacházejí autobusová nádraží i stanice kyvadlové dopravy letiště. Pod nádražím se nachází stanice metra propojená s pěším podchodem a podzemním obchodním centrem. Stejně většina helsinských tramvajových spojení prochází okolím stanice.\n"}
{"id": "988506", "url": "https://cs.wikipedia.org/wiki?curid=988506", "title": "Tempest", "text": "Tempest\n\nTempest může být:\n\n"}
{"id": "988507", "url": "https://cs.wikipedia.org/wiki?curid=988507", "title": "Rockwell", "text": "Rockwell\n\nRockwell může mít více významů:\n\n\n\n"}
{"id": "988508", "url": "https://cs.wikipedia.org/wiki?curid=988508", "title": "BK-46 Karis (házená mužů)", "text": "BK-46 Karis (házená mužů)\n\nBK-46 Karis je finsky mužský házenkářský klub z města Raseborg, sídlící v části Karis. Spolu s házenkářským oddílem žen a fotbalovým oddílem tvoří jeden klubový celek, který vznikl v roce 1946. Je 20násobný mistr země, 3násobný mistr země v \"11-tkové\" házené a 11násobný vítěz národního poháru, což z něj dělá nejúspěšnější finský házenkářský klub historie. Z mezinárodních úspěchů jsou nejhodnotnější osmifinálová účast v Poháru vítězů pohárů a Poháru EHF. Momentálně (2012) hraje nejvyšší domácí soutěž, Luettelo käsipallon SM-mitalisteista.\n\nFinská nejvyšší soutěž:\n\nVítěz Finského poháru:\n\nLiga mistrů:\n\nPohár vítězů pohárů:\n\nPohár EHF:\n\nVyzývací pohár:\n\n"}
{"id": "988512", "url": "https://cs.wikipedia.org/wiki?curid=988512", "title": "Traffic", "text": "Traffic\n\nTraffic může být:\n\n"}
{"id": "988513", "url": "https://cs.wikipedia.org/wiki?curid=988513", "title": "Rockland", "text": "Rockland\n\nNázev Rockland nese více míst ve Spojených státech amerických:\n\n"}
{"id": "988515", "url": "https://cs.wikipedia.org/wiki?curid=988515", "title": "PAL (rozcestník)", "text": "PAL (rozcestník)\n\nNázev či zkratka PAL má více významů:\n\n"}
{"id": "988516", "url": "https://cs.wikipedia.org/wiki?curid=988516", "title": "Seznam poslanců Malty", "text": "Seznam poslanců Malty\n\nSeznam poslanců Malty v období:\n\n"}
{"id": "988518", "url": "https://cs.wikipedia.org/wiki?curid=988518", "title": "Nevis Peak", "text": "Nevis Peak\n\nNevis Peak je neaktivní stratovulkán a zároveň i nejvyšší bod (985 m) ostrova Nevis, ležícího v Karibiku, který je součástí státu Svatý Kryštof a Nevis. Sopka pokrývá prakticky celý ostrov, na vrcholu se nacházejí dva krátery. Během poslední ledové doby byl ostrov spojen (hladina moře byla mnohem níže) pevninským mostem s ostrovy Svatý Kryštof, Saba a Sint Eustatius.\n\nSvahy vulkánu jsou pokryty uloženiny pyroklastických proudů a jsou tam umístěny i čtyři lávové dómy – \"Madden 's Mount\" a \"Buttles Mountain\" na severovýchodním, \"Mount Lily\" na severozápadním a \"Saddle\" na jižním svahu. Rok poslední erupce není znám, ale na ostrově se nacházejí aktivní fumaroly (vznikly v roce 1953).\n\n"}
{"id": "988519", "url": "https://cs.wikipedia.org/wiki?curid=988519", "title": "Daniil Trifonov", "text": "Daniil Trifonov\n\nDaniil Trifonov (, * 5. března 1991, Nižnij Novgorod) je ruský koncertní klavírní virtuóz a hudební skladatel. Jeho trvalým bydlištěm je New York.\n\nPo studiu se Trifonov úspěšně účastnil řady významných klavírních soutěží, mimo jiné zvítězil v Mezinárodní Čajkovského soutěži v Moskvě roku 2011. Ve stejném roce také uveřejnil své první CD, nahrávku klavírní tvorby Frederyka Chopina pro firmu Decca. Koncertně vystupuje po celé světě, mj. ve Spojených státech, v Rusku a v Německu. \n"}
{"id": "988521", "url": "https://cs.wikipedia.org/wiki?curid=988521", "title": "Ekibastuz GRES-2", "text": "Ekibastuz GRES-2\n\nEkibastuz GRES-2 je uhelná elektrárna ve městě Ekibastuz na severovýchodě Kazachstánu. Její výstavba byla dokončena v roce 1987 a její výkon dosahuje 1000 MW. Původně bylo naplánováno, že bude mít celá elektrárna 5000 MW s tím, že každý blok bude mít výkon 500 MW. První blok byl uveden do provozu v roce 1990 a druhý o tři roky později. Další byly plánovány, ale realizace se nakonec nedočkaly. Nachází se zde komín na spaliny, který je se svou výškou 419,7 metrů nejvyšším komínem na světě.\n\n"}
{"id": "988523", "url": "https://cs.wikipedia.org/wiki?curid=988523", "title": "Maria Tipo", "text": "Maria Tipo\n\nMaria Tipo (* 23. prosince 1931 Neapol) je italská koncertní klavíristka.\n\nStudovala u své matky Ersilie Cavallové a dále byli jejími učiteli Alfredo Casella a Guido Agosti. V sedmnácti letech vyhrála klavírní soutěž v Ženevě a od té doby se věnovala koncertní a nahrávací činnosti. Ceněny jsou zejména její nahrávky děl barokních a raně klasických skladatelů (J. S. Bach, Domenico Scarlatti a Muzio Clementi).\n"}
{"id": "988525", "url": "https://cs.wikipedia.org/wiki?curid=988525", "title": "Martin Elkort", "text": "Martin Elkort\n\nMartin Elkort (18. dubna 1929, New York – 19. listopadu 2016) byl americký fotograf věnující se převážně pouliční fotografii.\n\nPrvní úspěch měl již ve svých deseti letech, kdy byl s rodiči na výletě v Baltimoru a fotografoval tamní zaplavené ulice. Místní list \"The Baltimore Sun\" jeho snímky odkoupil a jednu z nich použil na přední straně novin. Martin Elkort později studoval na newyorské universitě Cooper Union a v té době se stal členem organizace \"Photo League\". Jeho fotografie byly vystaveny v řadě galerií, jako například v newyorském Muzeu moderního umění. Roku 1991 napsal knihu \"The Secret Life of Food\" a o šest let později další s názvem \"Getting from Fired to Hired\".\n\n"}
{"id": "988528", "url": "https://cs.wikipedia.org/wiki?curid=988528", "title": "Ohio (píseň)", "text": "Ohio (píseň)\n\n„Ohio“ je píseň, jejíž autorem je kanadský hudebník Neil Young. Poprvé ji nahrál se skupinou Crosby, Stills, Nash and Young v květnu 1970 a vyšla o měsíc později jako singl (na straně B byla píseň „Find the Cost of Freedom“, jejíž autorem byl Stephen Stills). V žebříčku Billboard Hot 100 se singl umístil na čtrnácté příčce. Roku 1974 píseň vyšla na kompilaci \"So Far\" skupiny Crosby, Stills, Nash & Young a tři roky poté na Youngově kompilaci \"Decade\". Neil Young píseň hrál i při svých vlastních koncertech; roku 2007 například vyšla koncertní nahrávka skladby „Ohio“ na jeho albu \"Live at Massey Hall 1971\" nahraném v roce 1971.\n\nYoung píseň napsal poté, co byli počátkem května 1970 na universitě v Kentu v americkém státě Ohio zastřeleni čtyři studenti protestující proti válce ve Vietnamu. V původní studiové verzi písně z roku 1970 hrají Neil Young (zpěv, kytara), Stephen Stills (zpěv, kytara), David Crosby (zpěv, kytara) a Graham Nash (zpěv) doplněni o studiové hudebníky Calvina Samuelse (baskytara) a Johna Barbatu (bicí).\n"}
{"id": "988529", "url": "https://cs.wikipedia.org/wiki?curid=988529", "title": "Pavol Kalinaj", "text": "Pavol Kalinaj\n\nPavol Kalinaj (14. července 1915, Bijacovce – 17. února 1951, Bratislava) pracovník Místního velitelství Sboru národní bezpečnosti v Bratislavě a oběť komunismu, popraven za vyzvědačství a ohrožení obrany republiky.\n\nPavol Kalinaj se narodil v Bijacovcích, okres Levoča. V roce 1937 narukoval na vojenskou prezenční službu do Opavy. Dvakrát byl raněn v bojích a v roce 1940 sloužil jako četař na Vrchním velitelství policie v Bratislavě. Odtud ho propustili jako nespolehlivého v roce 1942, kvůli odůvodněnému podezření z ukrývání židovského obyvatelstva.\n\nPozději pracoval v kanceláři Místního velitelství Sboru národní bezpečnosti v Bratislavě, kde se setkal s Bernardem Jaska a pomáhal získávat informace o perzekuci katolické církve.\n\n17. února 1951 ve 4:55 ráno Bernarda Jaška a Pavla Kalinaja popravili na nádvoří soudního vězení v Bratislavě.\n\nDne 30. listopadu 1990 byli rehabilitováni rozsudkem Vyššího vojenského soudu v Trenčíně a 16. června 2004 jim prezident republiky udělil Řád Ľudovíta Štúra III. třídy in memoriam.\n\nV roce 2012 vznikl o Pavlovi Kalinajovi a o jeho kolegovi Bernardu Jaškovi dokumentární film 22 hlav.\n\n"}
{"id": "988531", "url": "https://cs.wikipedia.org/wiki?curid=988531", "title": "Anton Hlinka", "text": "Anton Hlinka\n\nAnton Hlinka (31. října 1926, Valaská Belá − 26. března 2011) byl slovenský římskokatolický aktivista, významná osobnost exilu, katolický kněz, teolog a filozof, salesián, univerzitní profesor, publicista a překladatel.\n\nSedm tříd studoval na gymnáziu v Trnavě a oktávu v Galantě, kde roku 1948 odmaturoval. Na pokyn svých salesiánských představených, zejména Ernesta Macáka, emigroval v létě 1951 do Rakouska a o několik měsíců později do Itálie. V roce 1952 přijal kněžské svěcení. Absolvoval studium teologie, filozofie a psychologie postupně v Turíně, Vídni a v Římě. V letech 1958 až 1967 přednášel filozofii v salesiánských seminářích ve Vídni, Kolíně nad Rýnem a v Catanii. V roce 1961 získal v Římě doktorát filozofie obhajobou práce \"Die theologischen Grundlagen der Bildungslehre Theodor Litts\", která později vyšla i tiskem. V letech 1967–1971 působil jako studentský kaplan v Miláně.\n\nNásledně opustil vědeckou a pedagogickou dráhu a nastoupil do rozhlasu Svobodná Evropa na místo redaktora nábožensko-kulturních programů, kde působil až do roku 1990. Později z vlastní iniciativy převzal i vysílání v Hlasu Ameriky a v Radiu Stefanus, v nichž působil jako dopisovatel a redaktor až do roku 1990. Hlinka zredigoval přes 25 knih pro Slováky v zahraničí a doma. V roce 1991 se vrátil na Slovensko a vyvíjel intenzivní spisovatelskou, publicistickou a kazatelskou-pastorační činnost, přičemž hojně využíval rozhlas a televizi. V srpnu 1991 obnovil Slovenskou katolickou akademii a byl zvolen jejím rektorem. V rámci ní se pořádaly přednáškové kurzy a rozvíjela se činnost pro katolickou inteligenci v odborných sekcích.\nJako vysokoškolský pedagog se v roce 1995 habilitoval na docenta na Cyrilometodějské teologické fakultě UK v Bratislavě a v roce 1997 se stal profesorem filozofie na Filozofické fakultě UKF v Nitře. V letech 1996–1999 přednášel na Filozofické fakultě Univerzity sv. Cyrila a Metoděje v Trnavě. V roce 1997 mu byl prezidentem republiky udělen Řád Andreje Hlinky I. třídy. V roce 2000 vážně onemocněl.\n\n\n\n"}
{"id": "988532", "url": "https://cs.wikipedia.org/wiki?curid=988532", "title": "Martin Štrbák (opat)", "text": "Martin Štrbák (opat)\n\nPrelát Ambrož Martin Štrbák O.Praem. (* 6. dubna 1972) je opat premonstrátského kláštera v Jasově, donedávna jediný, v současnosti jeden z dvou opatů na území Slovenska a druhý nejmladší opat na světě. Je docentem katedry hudby pedagogické fakulty Katolické univerzity v Ružomberku a externím spolupracovníkům katedry katechetiky a pedagogiky teologické fakulty. Je autorem několika publikací.\n\nŘeholní roucho přijal dne 13. listopadu 1991 a první řeholní sliby složil 13. srpna 1993. Na kněze byl vysvěcen 20. června 1997. Za jasovského opata byl na období šesti let zvolen 7. července 2009. Opatskou benedikci přijal z rukou Jeho Excelence Mons. Aloise Tkáče, dne 30. srpna 2009 za přítomnosti generálního opata Thomase Handgrätigera O.Praem. V roce 2015 byl potvrzen v opatské funkci na další období. Volbě byl přítomen generální opat Handgrätiger a strahovský opat Michael Josef Pojezdný, O.Praem.\n\nVedle své opatské funkce je od roku 2013 také ředitelem \"Premonstrátského gymnázia\" v Košicích, zřízeného jasovským opatstvím.\n\n"}
{"id": "988534", "url": "https://cs.wikipedia.org/wiki?curid=988534", "title": "Achmeta (okres)", "text": "Achmeta (okres)\n\nOkres Achmeta () je okres (gruz: municipaliteti) na severovýchodě Gruzie, v kraji Kachetie při hranici s Čečenskem a Dagestánem.\n\nNa západě okres sousedí s okresy Dušeti a Tianeti v kraji Mccheta-Mtianetie. Na severu sousedí s Čečenskem, na severovýchodě s Dagestánem a na východě s okresem Telavi. Na jihu sousedí s okresem Sagaredžo.\n\nSeverní část okresu s největší osadou Omalo v historické provincii Tušetie je přístupná po horské silnici z okresu Telavi přes průsmyk Abano nebo pouze pěšky, a to:\n\n\nMezi známé pozoruhodnosti okresu Achmeta patří:\n\n"}
{"id": "988536", "url": "https://cs.wikipedia.org/wiki?curid=988536", "title": "Radim Sršeň", "text": "Radim Sršeň\n\nRadim Sršeň (* 1. května 1980 Zábřeh) je český politik a VŠ pedagog, od března 2014 místopředseda STAN, od roku 2010 starosta obce Dolní Studénky na Šumpersku a od roku 2016 zastupitel Olomouckého kraje. Od ledna 2014 je také prezidentem ELARD (Evropské asociace Leader pro rozvoj venkova).\n\nPo absolvování bilinguálního česko-anglického Gymnázia Olomouc-Hejčín (1994 až 1999) vystudoval obor mezinárodní a evropská studia na Fakultě mezinárodních vztahů Vysoké školy ekonomické v Praze (1999 až 2004) a získal tak titul Ing. Vzdělání si pak ještě v letech 2005 až 2011 doplnil doktorským studiem mezinárodních politických vztahů na téže fakultě a získal titul Ph.D. V průběhu studia absolvoval semestrální stáž v Dánsku, jejíž součástí byla i stáž v institucích EU.\n\nOd roku 1998 podniká jako majitel cestovní kanceláře Hornet Tour. V roce 2007 se stal na částečný úvazek manažerem MAS Šumperský venkov. Od roku 2009 se podílí na pedagogické a výzkumné činnosti Fakulty mezinárodních vztahů VŠE v Praze (mimo jiné spolupráce na projektech s institucemi EU, poslanci EP, OSN a Ministerstvem zahraničních věcí ČR).\n\nV roce 2013 se stal 1. místopředsedou Sdružení místních samospráv ČR. Angažuje se také v Evropské asociaci pro rozvoj venkova (od roku 2013 jako viceprezident a od roku 2014 už jako prezident).\n\nRadim Sršeň je ženatý.\n\nDo politiky se pokoušel vstoupit, když v komunálních volbách v roce 2006 kandidoval jako nestraník do Zastupitelstva obce Dolní Studénky na Šumpersku, ale neuspěl. Do zastupitelstva se tak dostal až v komunálních volbách v roce 2010 jako nestraník na kandidátce subjektu \"Živá obec\". V listopadu 2010 byl navíc zvolen starostou obce Dolní Studénky. Ve volbách v roce 2014 mandát zastupitele obhájil, když vedl kandidátku STAN. Vzhledem k tomu, že hnutí volby v obci vyhrálo (34,90 % hlasů a 6 mandátů), byl na začátku listopadu 2014 zvolen starostou i pro druhé funkční období.\n\nPozději se stal členem hnutí Starostové a nezávislí. Na konci března 2014 byl na VI. Republikovém sněmu v Průhonicích u Prahy zvolen místopředsedou STAN. Na IX. republikovém sněmu STAN v Praze obhájil dne 25. března 2017 post místopředsedy hnutí, hlas mu dalo 117 ze 148 delegátů (tj. 79 %). Stejně tak obhájil post řadového místopředsedy hnutí STAN i na X. republikovém sněmu v dubnu 2019. Dostal 127 hlasů od 152 delegátů.\n\nVe volbách do Evropského parlamentu v roce 2014 kandidoval z pozice člena STAN na 6. místě kandidátky TOP 09 a STAN, ale neuspěl. V krajských volbách v roce 2016 vedl společnou kandidátku STAN a uskupení \"Pro Olomouc\" v Olomouckém kraji a stal se krajským zastupitelem.\n\nVe volbách do Poslanecké sněmovny PČR v roce 2017 byl lídrem hnutí STAN v Olomouckém kraji, ale neuspěl. V komunálních volbách v roce 2018 opět obhájil post zastupitele obce Dolní Studénky, když vedl kandidátku hnutí STAN. Na začátku listopadu 2018 byl již po třetí zvolen starostou obce Dolní Studénky.\n\nVe volbách do Evropského parlamentu v květnu 2019 kandidoval jako člen hnutí STAN na 4. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n"}
{"id": "988538", "url": "https://cs.wikipedia.org/wiki?curid=988538", "title": "Tařička kosníkovitá", "text": "Tařička kosníkovitá\n\nTařička kosníkovitá (\"Aubrieta deltoidea\") je nízká, polštářovitá trvalka s asi 1 cm velkými květy zbarvenými obvykle do růžova až fialova, často pěstována jako alpínka. Je jedním ze dvou druhů rodu tařička které rostou zplaněle i ve volné přírodě České republiky. České druhové jméno obdržela podle tvarů listů (kosníkovitá značí deltovitého tvaru).\n\nTento druh pochází z jihovýchodní Evropy a Turecka. Odtud byl záměrně šířen dále do Evropy i Severní Ameriky kde byl vysazován jako okrasná rostlina. Na příhodných místech často zplaňuje a dostává se do volné přírody, ať již větrem roznesenými semeny nebo pohozenými trsy při úpravách zahrad. Pravděpodobně se takto dostal tento příležitostně se vyskytující neofyt i do české přírody.\n\nVytrvalá, řídce trsnatá bylina s 10 až 20 cm dlouhými lodyhami které jsou poléhavé nebo vystoupavé a mohou v uzlinách kořenit. Lodyhy jsou oblé, rozvětvené a porostlé dlouhými jednoduchými a krátkými hvězdicovitými chlupy. Mají střídavě vyrůstající přisedlé, 10 až 30 mm dlouhé listy jež jsou kosníkovité až úzce kosníkovité, na bázi klínovité a v horní třetině mají 1 až 3 páry zubů; v mezofylu obsahují buňky s myrosinázou.\n\nDrobné, čtyřčetné, oboupohlavné květy vyrůstají na stopkách a v počtu 3 až 7 vytvářejí jednoduchá, málo větvená květenství hrozny nebo laty. Kalich má 5 až 8 mm dlouhé, chlupaté, kopinaté až vejčité vztyčené lístky které jsou na okrajích úzce blanité a u báze vakovitě vyduté. Okrouhlé, vejčité až úzce obvejčité, 10 až 25 mm dlouhé korunní lístky bývají fialové, purpurové a jen někdy i bílé. Čtyři tyčinky ve vnějším kruhu mají nitky s úzkými křidélky, dvě ve vnitřním mají nitky se širokými. Semeník nese dlouhou čnělku zakončenou polokulovitou bliznou se dvěma laloky. Kvete v dubnu až červnu. Ploidie druhu je 2n = 16.\n\nPlody vyrůstající na vztyčených nebo šikmo odstálých, 7 až 12 mm dlouhých stopkách jsou úzce elipsoidní, mírně zploštělé šešule velké 5 až 15 × 2,5 až 4,5 mm zakončené trvalou čnělkou. Dvoudílná, podélně pukající šešule je porostlá dlouhými jednoduchými či vidlicovitými a současně i krátkými hvězdicovitými chlupy a obsahuje asi 30 drsných, hnědých až černých semen dlouhých 1 až 1,7 mm.\n\nJe to nenáročná, suchomilná rostlina vyžadující dostatek světla, v přírodním prostředí vyrůstá převážně ve skalních štěrbinách nebo na teplých místech horských luk se zásaditou propustnou půdou kde došlo k nedávné disturbanci povrchu.\n\nPro její trvanlivost, snadné pěstování a ozdobné květy je často používanou rostlinou vysazovanou do zahradních skalek, suchých zídek nebo na obruby chodníků či na hroby. Má různé odstíny květů, přirozená variabilita byla rozšířena o mnoho vyšlechtěných variet z nichž některé jsou i plnokvěté. V přírodě se rozmnožuje samovolně semeny, při pěstování se množí v létě bylinnými řízky a na podzim dělením trsů.\n"}
{"id": "988542", "url": "https://cs.wikipedia.org/wiki?curid=988542", "title": "Seznam svatořečení a blahořečení papežem Benediktem XVI.", "text": "Seznam svatořečení a blahořečení papežem Benediktem XVI.\n\nToto je seznam svatořečených a blahořečených osobností a také osob prohlášených za ctihodné papežem Benediktem XVI.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "988544", "url": "https://cs.wikipedia.org/wiki?curid=988544", "title": "Dobra Voda (Čaglin)", "text": "Dobra Voda (Čaglin)\n\nDobra Voda je malá vesnice v severním Chorvatsku v Požežsko-slavonské župě u východní hranice s Osijecko-baranjskou župou. Je součásti opčiny Čaglin. Jako osídlené místo se uvádí poprvé v roce 1948.\n\nDobra Voda je položena na stráních východní části pohoří Krndija a je obklopena lesy. Pro dopravu slouží cesta, která stoupá východním směrem od železniční zastávky Ljeskovica v obci Nova Ljeskovica, a ze které se za vesnicí Jezero odbočuje do Dobry Vody. Celková vzdálenost je přibližně 7 km.\n\nVzhledem k obtížnému dopravnímu spojení počet trvale žijících obyvatel ve vesničce stále klesá. Zatímco v roce 1948 zde žilo 101 obyvatel, v roce 2011 již jen 16.\n"}
{"id": "988548", "url": "https://cs.wikipedia.org/wiki?curid=988548", "title": "Rozmnožování rostlin", "text": "Rozmnožování rostlin\n\nRozmnožování rostlin je proces, kdy se počet jednoho nebo více organismů zmnoží. Rostliny se množí přirozeně dvěma různými způsoby – pohlavně semeny (generativně) a částmi rostlin (vegetativní rozmnožování).\n\nSemena a spory mohou být využity pro reprodukci (například výsev). Semena jsou běžně výsledkem pohlavního rozmnožování daného druhu. Semeno nese dědičné vlohy po otci i po matce. Proto může u semen dojít genetickou změnou k odlišným vlastnostem, než měli rodiče. Mnohdy nevíme, které znaky se projeví. Generativní způsob se proto například v ovocnářství používá minimálně, téměř výhradně pro podnože. Semeno se získává z matečných semenných stromů. Některé druhy tvoří semena, která potřebují zvláštní podmínky k vyklíčení, jako je stratifikace.\n\nVětšina druhů vyšších rostlin původně vytvářela semena a většinou je tomu tak i u lidmi ovocných a okrasných dřevin v 21. století. Semeno ve většině případů je vytvářeno spojením samičí a samčí buňky z květů dvou rostlin. Nová rostlina má některé znaky obou rodičovských rostlin, ale nemusí se podobat ani jednomu z nich. Například jaké plody bude mít ovocná rostlina, jenž má být vypěstována ze semene získané spojením pohlavních buněk dvou odlišných rostlin, tak nelze bezpečně předpovědět.\n\n\n\nSemena mohou mít různou váhu a velikost. V 1 kg semen může být 20000–40000 ks semen jádrovin nebo 70–100 vlašských ořechů.\n\nHloubka výsevu je různorodá, je dána 3–5 násobkem průměru semene. Jádroviny 1–1,5 cm. modré peckoviny 3 cm. Ořešák 6–7 cm.\n\n\n\nSpon podle velikosti stromku a podnože. U podnoží řádky od sebe 60–80 cm. V řádku 5–7 cm. U semenáče 80–120 cm řádky. V řádku 20–30 cm.\n\nBezplevelný stav půdy udržujeme mechanicky, v krajnosti lze použít herbicid. Závlaha podle potřeby. Sklizeň v bezlistém stavu v prvém roce. Pouze slabé podnože sklízíme až na podzim. Ochrana proti chorobám a škůdcům.\n\nSemenáč – jedinec jehož aspoň jeden z rodičů je znám a je tvořen ušlechtilou odrůdou.\n\nPláně – jedinec jehož původ je neznámý.\n\nVegetativní rozmnožování je šíření rostlin oddělením části rostliny, z níž poté vznikne další, stejná, kompletní rostlina. Rostliny jsou reprodukovány použitím materiálu z jedné rodičovské rostliny a proto neprobíhá výměna genetického materiálu, proto metody vegetativního množení téměř vždy produkují rostliny, které jsou identické s rodiči. Různé formy tohoto způsobu jsou používány pro šíření ovocných a okrasných rostlin. V ovocnářství je to nejrozšířenější způsob.\n\nVegetativní rozmnožování používá vegetativní části, kořeny, kmeny a listy. Množení přes nepohlavní semena (samoopylením) nebo apoximii nepohlavní rozmnožování, ale ne vegetativní množení.\n\nAutovegetativní metody množení jsou metody, kdy dceřiná rostlina vzniká z rostliny matečné. Jsou děleny na metody, kdy se dceřiná rostlina oddělí:\n\nNové rostliny jsou nazývány oddělky. Dělení (oddělky) je někdy nazýváno \"kopčení\". Dělení je technologie odlišná od dělení trsů.\n\nDělení je starý, rychlý a jednoduchý způsob používaný pro množení u podnoží. Nevýhodou je malý množitelský koeficient. Mateční keř, vysazený v matečnici, roste 2–3 roky. Na podzim rostliny odhrneme, větve sestříháme na krátké čípky a během vegetace třikrát nahrneme jemnou zeminou. Na podzim je rostlina odhrnutá a buď odstříháme zakořenělé výhony, anebo je odtrháváme.\n\nPro množení oddělky, záhy zjara vysazujeme matečné rostliny do speciální matečnice. Rostliny sázíme poněkud hlouběji než při normálním školkování. V první roce po výsadbě půdu kypříme a odplevelujeme. Rostliny necháváme růst na místě alespoň dva roky, aby lépe zakořenily. V předjaří třetího roku je seřežeme bezprostředně nad povrchem půdy. Ze spících pupenů (na seřezaných výhonech a na kořenech) vyrostou po tomto zákroku výhony. Hned po vyrašení rostliny mírně přihrneme zeminou, aby se výhony vybělily a lépe zakořenily.\n\nHřížení je rozmnožování zahloubením (pohřížením) části větve do země takovým způsobem, že větev zapustí kořeny a vyraší výhony. Jsou různé druhy hřížení.\n\nHřížení je starý způsob množení a ve velkovýrobě se používá minimálně. Má uplatnění u zahrádkářů. Nevýhodou je malý množitelský koeficient. Hřížení se většinou provádí na začátku vegetace.\nOdkopek vzniká kořenovým výmladkem, který se nahrne, na podzim odstřihne a zasadí. U keřů jsou větve keře po vrchol pokryté zeminou. Zemina je na keř nakupena (nakopána). Výhony zapustí kořeny a oddělením vytvoří mladé rostliny, které mohou být vysazeny jako sazenice. Velmi starý způsob množení pravokořených stromů v ovocnářství. U stromků štěpovaných na podnoži nelze použít.\n\nOdkopek je rostlina, která vyrůstá z adventivního pupenu na kořenech matečné rostliny. Běžně se tento způsob používá u úplně zdravých rostlin. Jednoleté výhony se na podzim odpkopávají a hned se třídí podle tloušťky a délky kořenové soustavy. Nejčastěji se používají odkopky slivoní a višní. U odkopků švestek však hrozí nebezpečí přenosu virových chorob.\n\nMnoho rostlin přirozeně vyrůstá v hustých shlucích, trsech, například traviny. Tyto shluky lze rozdělit a získat více nových rostlin. V ovocnářství používáno málo, u zahrádkářů při dělení keřů.\nNěkteré rostliny lze dělit pomocí odnoží z mateřské rostliny. Mnoho z ovocných rostlin vytváří odnože a šíří se přirozeně tímto způsobem. Například maliník vytváří podzemní stonek, který se šíří do určité vzdálenosti od původní rostliny. Kořeny a výhonky se vytváří v určitých intervalech podél stonku. V ovocnářství se používá u jahodníků, který vytváří takzvané šlahouny. Používají se první dvě rostliny, které jsou sázeny na záhon nebo nahrnkovány.\n\nNěkteré rostliny se samovolně vegetativně množí vytvářením částí orgánů jako cibule nebo hlízy, které se samovolně nebo vlivem prostředí (např. orsej jarní) oddělí od mateřské rostliny.\n\nPři množení řízkováním je odřezána samostatně stojící část rostliny, obsahující obvykle pupeny, nebo růstový vrchol, a umístěna do vlhkého substrátu nebo vody. Mezi pěstované ovocné rostliny, často množené pomocí řízků, patří hroznové víno, rybíz nebo angrešt. Řízky lze rozdělit do různých skupin podle vyzrálosti a místa odebrání řízku. Ovocné dřeviny jsou množeny převážně dřevitými řízky, ty jsou částmi z vyzrálých výhonů z letošního nebo předchozího roku.\n\nRozdělení řízků podle orgánu vzniku\n\nOsní řízky se podle vyzrálosti pletiv dělí:\n\nOsní řízky se podle postavení na ose dělí:\n\nPoužívané méně než dřevité. Odebírají se koncem května až v první polovině června. Jde o letošní přírůstky, které jsou odebírány, jakmile jsou dostatečně dlouhé a silné. Délka řízku je 10 cm, odebírané jsou vrcholové řízky. Spodní řez je šikmý těsně pod listem s očkem. Řízek většinou zbavíme spodních dvou listů, Větší listy jsou zkráceny o 1/5. Řízky jsou píchány do směsi sterilních materiálů: písek, perlit, rašelina. Řízky jsou píchány do hloubky jenž odpovídá polovině řízku. Mohou být použity fungicidy a stimulátory.\n\nPoužívané méně než dřevité. Odebírají se koncem července až srpna (druhá míza). Jde o letošní přírůstky, které jsou odebírány, jakmile jsou dostatečně dlouhé a vyzrálé. Délka řízku je 10 cm, odebírané jsou vrcholové řízky. Spodní řez je šikmý, těsně pod listem s očkem. Řízek většinou zbavíme spodních dvou listů, větší listy jsou zkráceny o 1/5. Řízky jsou píchány do směsi sterilních materiálů: písek, perlit, rašelina. Řízky jsou píchány do hloubky jenž odpovídá polovině řízku. Mohou být použity fungicidy a stimulátory.\n\nJsou používány docela často. Dřevité řízky by měly být odebrány v průběhu vegetačního klidu, od prosince do března, v období dormace.\n\nMěly by být svázány do svazků po pětadvaceti až padesáti, a svazky by měly být zasypány do zákopu a pokryty 10–20 cm půdy nebo písku. Horní pupeny jsou tak chráněny před zamrznutím, spodní část je blízko povrchu, teplo na jaře stimuluje růst kořenů. Řízky mohou být uloženy v písku, pilinách nebo mechu a udržovány přes zimu v chladném sklepě. Na jaře jsou svazky vyjmuty a umístěny do záhonu asi 3 centimetry od sebe, z půdy vyčnívá pouze nejvyšší pupen. V létě řízky, pokud byly všechny podmínky příznivé, vytvoří kořeny a listy a na podzim nebo na jaře následujícího roku jsou připraveny být použity jako sazenice.\n\nJsou vytvořeny z kořenů a částí kořenů. Použité kořeny bývají velké jako tužka nebo větší. Z ovocných rostlin takto lze množit ostružiny a některé z maliníků. Řízky by měly být 5 až 7 cm dlouhé. Bývají odebrány na podzim poté, co listy opadly a dříve, než přišly silné mrazy. Poté bývají uloženy v mechu na chladném místě až do jara. Na jaře jsou zasazeny ve vodorovné poloze asi 2 cm od sebe na dobře připraveném záhonu a přikryty asi 7 cm půdy. V létě vytvoří rostlinu k výsadbě.\n\nMikropropagace rostlin zahrnuje metody rozmnožování tkáňovými kulturami, jejichž cílem je namnožení (naklonování) rostlin s určitými vlastnostmi nebo při určitých technikách, jejichž cílem je získávání bezvirózních rostlin pro matečnice.\n\nMeristémové množení\n\nMeristém bez virů slouží jako materiál pro zakládaní a ozdravování matečnic (ve školkách). Metodou meristémového množení (také metoda in-vitro) je získán velký počet bezvirózních rostlin za relativně krátkou dobu. Tímto způsobem se také množí rostliny, které jsou jinak obtížně množitelné. Způsob množení in-vitro je drahý a náročný na sterilní podmínky (laboratoře) a odborné pracovníky.\n\nMeristémové pletivo je vrstva zárodečného pletiva (neustále v něm probíhá buněčné dělení), získává se z vegetačních vrcholů. Vrcholové meristémy po použití termoterapie (42 °C po 38 dní) jsou bez virů a bakterií, protože rostou rychleji než jsou infikovány viry nebo bakteriemi. Tímto způsobem se množí orchideje, mateční rostliny jahodníku, sadba cibule, česneku, karafiáty. Testuje se použití kryoterapie.\n\nPodle některých zdrojů se o tento způsob množení poprvé pokoušel v roce 1971 profesor F. C. Steward u mrkve. Profesor odebral mrkvový kořínek (velikost 1×1 milimetr) do nádoby s živným roztokem. Poté zkumavku vložil do laboratorní centrifugy (odstředivky). Přibližně do tří týdnů se počet buněk zvětšil. Později vyrostly kořínky a po přesazení do země vyrostla celá rostlina.\n\nPodle jiných zdrojů byla již o deset let dříve identická metoda používána při množení orchidejí Cymbidium (Georges Morel, 1960), ale poprvé byla použita u Phalaenopsis (Gavino Rotor, 1949).\n\nV praxi se provádí množení tak, že celá rostlina zůstává po určitou dobu v teplém prostředí, kde se tím zbaví virů a bakterií. Nejdříve se odebere část dělivého pletiva (meristém). Většinou se odebírá část o velikosti několika milimetrů. Používají se i listy, okvětní plátky nebo naklíčená semena. Samotné množení je v Erlenmeyerových baňkách. Po několika týdnech jsou živiny z baňky vyčerpány a proto se odeberou a přenesou (pasážování). Na konci procesu jsou rostliny přeneseny do normálních substrátů.\n\nNový jedinec vzniká ze dvou odlišných genetických částí nazývaných podnož a ušlechtilá odrůda. U kmenotvorných je ještě tvořena ze třetí části (kmínku). Je to nejčastější způsob rozmnožování stromů. Do této skupiny patří tyto způsoby rozmnožování:\nZpůsob množení běžně používaný pro přenášení části z jednoho stromu na druhý se nazývá roubování. Větvička ustřižená z jedné rostliny, se spojí s jinou a vytvoří zcela novou rostlinu.\n\nČást výhonu, tzv. roub, je oddělen střihem z jedné rostliny, aby se stala součástí jiné. Rostlina, na kterou se roub umístí se nazývá podnož. Různé druhy roubování mohou být rozděleny s ohledem k místu, kde je roub připojen k podnoži. Takto lze rozeznávat například roubování na kořeny, při vložení roubu na kořen podnože, anebo třeba roubování na korunku.Roubování lze rovněž rozdělit podle techniky provedení, jako je roubování do rozštěpu, kopulace, ablaktace, roubování za kůru, roubování na kozí nožku a další.\n\nPři roubování se přenáší pupen i s dřevem na podnož. Je méně častý než očkování. Výhody: provádí se v době kdy není jiná práce. Metody použitelné podle mízy. Pokud proudí míza, může se použít všechny způsoby roubování. Pro toto období nejlépe za kůru, Tittelův způsob. Bez mízy, se dají použít všechny, mimo ty, kde se odchlipuje kůra (za kůru a Tittelův způsob). Rozdělení způsobu roubování podle průměru podnože a roubu:\n\nVlastnosti kopulačního řezu\n\nJeho délka je 3–5× delší než je průměr roubu a podnože (u révy vinné je 1–1,5× delší než je průměr roubu a podnože). Řez musí být čistý, rovný, hladký. Naproti řezu je tažný pupen.\n\nTermín\n\nZákladní termín pro provedení operace tímto základním způsobem je únor až březen do rašení. V praxi se roubuje již od ledna a stromy se zakládají do hal. V květnu se roubuje jakmile je roub dřevitý a podnož zelená (třešeň). V červenci se roubuje zazelena polodřevitými rouby (stromkový angrešt).\n\nMísto roubování\n\nVlastní provedení roubování\n\nRozdíl oproti obyčejné kopulaci je v zářezu, který je veden z jedné třetiny do druhé třetiny. Jazýčky se vzájemně zasunují. Je to pevný samonosný způsob s menší pravděpodobností vylomení.\n\nAnglická kopulace je metoda téměř vždy používaná pro roubování kořenů a příležitostně používaná pro štěpování malých výhonů. Tento způsob roubování má výhodu v tom, že může být použit na velmi malé podnoži, jednoleté nebo dvouleté. Při přípravě štěpu je veden ostrým nožem jeden dlouhý, hladký, šikmý řez v horní části roubu. Nůž se pak umístí na řeznou plochy v horní části a je proveden řez ve směru nejdelší osy, který vytvoří jazyk. Stejný řez je proveden ve spodní části podnože. Tyto dvě části jsou pak společně přitisknuty. Jazýčky pomohou zpevnění spojení roubu a podnože dohromady. Některé rozdíly v průměru podnože a roubu mohou být přehlíženy, ale cílem je pevně spojit části kořene a roubu tak, aby mohlo dojít ke srůstu. Spojení podnože a roubu by mělo být obaleno pěti nebo šesti\nzávity voskovaného provázku. Když je provedeno roubování na kořeny tímto způsobem, není třeba používat vosk. Kořeny s rouby jsou vykopány a rouby se řežou na podzim, roubování se provádí v zimním období. Naštěpované rostliny jsou zabaleny do mechu, pilin nebo písku v mrazuprostém sklepě, kde zůstanou až do jara.\n\nU ovocnářů a ve velkovýrobě se používá velmi málo. Podnožová část nad štěpováním se odstraní až po srůstu. Roub je kopulačně seříznut, na podnoži je proveden zářez zvrchu dolů a kůra odříznuta asi cm odspodu. Řez na podnoži vytváří kapsu, do které je roub zasunut.\n\nRoubování do boku (Veneerovo roubování, veneer grafting) je způsob roubování, který může být použit pro roubování kořene nebo stonku. V horní části podnože se kůra odstraní šikmým řezem a provede zářez. Odpovídající řez je proveden i na roubu. Spojení je zpevněno lýkem nebo voskovaným provázkem. Okolí štěpu musí být pečlivě potaženo voskem, což není nutné v případě štěpování kořene.\n\nPodmínkou je proudící míza potřebná k odchlípnutí kůry. Podnož je mírně šikmo seříznuta a v nejvyšším bodě proveden zářez na délku kopulačního řezu roubu. Kůra je u řezu odchlípnutá. Roub je kopulačně seříznut a zasunut do odchlipu kůry. Základem úspěchu je zamazání všech otvorů na řezu hustým voskem. Zamaže se rána na podnoži i roubu.\n\nRoubování za kůru je způsob roubování, který nemá poškodit podnož tolik jako roubování do rozštěpu. Spodní konce roubu jsou řezány na velmi tenký klínek, který je vložen mezi kůru a dřevo. Kůra podnože je rozříznuta dlouhým tahem až k dřevu. Poté, co byl roub vložen, je kůra pevně zavázána lýkem nebo páskou a použit štěpařský vosk.\n\nPodmínkou je proudící míza, potřebná k odchlípnutí kůry. Roub je kopulačně seříznut. Ale je seříznutý po obou okrajích. Na podnoži jsou vytvořeny dva zářezy na šířku roubu. Roub se zasune a přebytečná kůra odřízne. Je to velmi dobrý způsob.\n\nPodnož silnější než roub. Jednoleté rouby, jednoletá nebo dvouletá podnož, mírně šikmo seříznuta. Na nejvyšším bodě je provedeno odříznutí kůry jejíž vodivé svazky budou odpovídat vodivým svazkům na podnoži. Omotání podobným způsobem jako u kopulace. Otvor je zamazán hustým voskem. Vosk se nesmí dostat mezi řezné rány. Bez zamazání je tento (a jemu podobné způsoby) málo efektivní.\n\nPodnož je jen o málo silnější než roub.\nVe vrchní části proveden zářez, kteý se opře o podnož. Je podobný plátování. V praxi se používá málo.\n\nNejlepší způsob roubování. Má univerzální dobu použití. Roub je klínovitě seříznut dvěma kopulačními řezy. Do podnože je vyříznut klínovitý zářez. Roub se zasune do zářezu. Je to způsob pracný a náročný na zručnost.\n\nRoubování na kozí nožku je způsob který byl úspěšně používán v Evropě mnoho let. Tímto způsobem podnož není rozdělena, ale je vytvořena spára nebo zářez. Okraje zářezu se pak pečlivě vyhladí ostrým nožem. Roub je seřezán ze dvou stran tak, aby se vešel do zářezu. Plochy okolo řezu jsou pak pokryty štěpařským voskem. Tvrdí se, jako výhoda tohoto způsobu, že hojení rány probíhá rychleji a roub lépe srůstá s podnoží, avšak pravděpodobnost srůstu je stejně velká jako v případě běžného roubování do rozštěpu. Nevýhodou této metody je, že roub není uchycen tak pevně. Nicméně, mnozí ovocnáři tuto metodu preferují.\n\nStarý způsob, má řadu nevýhod. Vhodný pouze při roubování za zelena u rybízů. Do rozříznuté podnože se zasune jeden roub, který je dvěma kopulačními řezy seříznut do klínu.\n\nRoubování do rozštěpu se běžně používá pro obnovení vrcholku vzrostlých stromů. Větev je odřezána pilou, vyčnívající konec je pak rozdělen širokým, tenkým dlátem nebo roubovacím nožem tak, aby mohl být roub vložen do štěrbiny. Rouby by měly obsahovat dva nebo tři pupeny a mělo by jít o výhony z předchozího roku. Měly by být odebrány v pozdním podzimu nebo začátkem zimy a uloženy ve sklepě nebo jiném chladném místě, kde budou dokonale spící. Roubování se provádí brzy na jaře, před rašením pupenů. Roub je seřezán do tvaru klínu. Množství úspěšných ovocnářů tvrdí, že rouby mohou být naroubovány, s vynikajícími výsledky, i na výhon podnože s až 6 cm v průměru.\n\nRoubování kořenů – při štěpování jsou kořeny někdy rozřezány do dvou nebo tří kusů a každý kus je naroubován na roub. Obvykle, při použití anglické kopulace, je použit roub se třemi pupeny a štěp je proveden tak, aby spojení nebylo hluboko pod povrchem země.\nPři očkování přenášíme pouze očko s malou částí kůry a malou částí dřeva na podnož. Podle způsobu provedení dělíme na:\nMnožení očkováním se hodně používá pro peckoviny a do jisté míry i pro jabloně a hrušky. Očkování spočívá ve vložení jediného pupenu se štítkem kůry z roubu pod kůru podnože. Operace může být provedena v době, kdy je možné jednoduše uvolnit kůru, a v době kdy lze získat zralé pupeny. Tyto podmínky přicházejí v předjaří a znovu v pozdním létě nebo začátkem podzimu. Pupeny pro použití na jaře jsou z roubů (z výhonů) odebraných v loňské sezóně, a ty, které se používají v pozdním létě nebo začátkem podzimu jsou odebrány z letošních výhonů.\n\nNejčastější, dělí se na očko bdící a spící:\n\nProvedení T-očkování\n\nPříprava podnože v místě očkování asi 7 cm nad zemí – očistíme místo hadrem, provedem T-řez. Šířka asi 1 cm, délka asi 2,5 cm. Odchlípneme kůru. Délka odříznutého očka je 2–3 cm. Zbytek se odřízne. Očko má být odřezáno s malou čátí dřeva.\n\nZavazujeme přes řapík PVC páskou nebo gumičkou, která se rozpadne. Úvázky musíme povolit do zimy, nejlépe za měsíc.\n\nV případě, že podnož nemá mízu, například u podnoží M IV a M II, se doporučuje použití tzv. Forkertova způsobu. Tehdy nelze snadno kůru odchlípnout a vsadit pod ni očko. Při tomto očkování se odebere z roubu pupen se štítkem kůry, na kterém zůstává poměrně silný kus dřeva. Na podnoži se na místě očkování seřízne tenký plátek kůry tak, aby se ponechal asi půl centimetru široký jazýček. Řez se nedokončí. Druhým řezem se odřízlý plátek kůry ze tří čtvrtin zkrátí. Za vzniklý štítek se vloží očko, z něhož se nevylupuje dřevo, a zatáhne se páskou nebo lýkem. Kambiální pletiva se musejí vzájemně dotýkat. Úspěšnost celé operace závisí na tom, aby se očko a řez na podnoži kryly. Forkertův způsob se používá málo, nyní se pro něj nově používá název Chip budding. Tento způsob je výhodné použít při štěpování malého množství podnoží, zvláště při štěpování na jaře, kdy stromy ještě nemají mízu, nebo se jim již pro sucho ztratila.\n\nZvláštní způsob očkování do T-řezu. Pro hrušně a na kdouloně. Důvodem je špatná afinita. Do T-řezu se vsadí štítek dřeva odrůdy, která má dobrou afinitu podnoží a odrůdy. Na štítek se vloží ušlechtilé očko, odřízne přebytečné dřevo a zaváže.\n\nOčko se přenáší s kůrou. Někdy až po celém obvodu podnože. Očko se odřezává dvěma spojenými noži s roztečí 4 cm. Očko odřízneme, z druhé strany se prstenec rozřízne. Na podnoži se vytvoří stejný výřez, do kterého je očko vsazeno. Používá se u ořešáků.\n\nAblaktace se nepoužívá s výjimkou citrusu. Základem jsou dvě rostliny, které se pěstují vedle sebe. Na obou jsou vytvořené eliptické zářezy. Místa přiložena k sobě a svázana. Srůstá dlouho. Asi po třech až čtyřech měsících je ušlechtilá odrůda odříznuta pod místem srůst a podnož nad místem srůstu.\n\nSemena některých australských rostlin a rostlin z Jižní Afriky a západu Spojených států potřebují kouř nebo oheň k vyklíčení. Některé rostlinné druhy, včetně mnoha stromů nevytvářejí semena, dokud nedosáhnou dospělosti, která může přijít až za mnoho let. Semena mohou obtížně klíčit a některé rostliny vůbec nevytvářejí semena.\n\n"}
{"id": "988549", "url": "https://cs.wikipedia.org/wiki?curid=988549", "title": "Kistové", "text": "Kistové\n\nKistové ( , ) je subetnikum Čečenců na jižním svahu Velkého Kavkazu v Gruzii. Původně obývali Pankisskou soutěsku v okrese Achmeta, kde žije kolem 5 tisíc Kistů.\n\nV Pankisské soutěsce obývají 6 kistských vesnic: Duisi, Dzibachevi, Jokolo, Šua Chalatsani, Omalo Shukaly Janiy (jiná vesnice než Omalo v Tušetii) a Birkiani.\n"}
{"id": "988553", "url": "https://cs.wikipedia.org/wiki?curid=988553", "title": "František Stibitz", "text": "František Stibitz\n\nFrantišek Stibitz (15. dubna 1917 – 3. března 2008) byl československý hráč, trenér, rozhodčí, pedagog a sportovní funkcionář basketbalu  a volejbalu.\n\nByl všestranný sportovec, hrál basketbal, volejbal, byl mistrem republiky v judu těžké váhy. V roce 1946 byl hráčem basketbalového týmu Československa, který získal v Ženevě titul mistra Evropy, a vyhrál také světovou univerziádu 1947 v Paříži.\nOd roku 1947 působil jako vysokoškolský pedagog Univerzity Karlovy v Praze, byl vedoucí katedry tělesné výchovy Pedagogické fakulty a od roku 1959 působil na katedře sportovních her ITVS (FTVS UK). V roce 1961 úspěšně habilitoval na docenta.\n\nJe autorem více jak 30 vysokoškolských skript a odborných publikací z oblasti pravidel a metodiky sportovních her, z nich nejznámější „Odbíjená“ (1958, reedice 1968) se stala uznávanou metodickou příručkou a byla přeložena do několika světových jazyků. Zároveň vymyslel a jako první popsal a publikoval \"odbití míče souruč spodem\" čili tzv. bagr - prvek, bez kterého je od 60. let 20. stol. již odbíjená zcela nemyslitelná.\n\nJe Čestný člen ČVS, osobnost Galerie funkcionářů Síně slávy českého volejbalu, držitel Zlaté medaile FIVB (2007). V roce 2011 byl uveden in memoriam do Světové volejbalové síně slávy (Volleyball Hall of Fame, Holyoke, USA).\n\nvolejbal\núspěchy\n\n\n\n"}
{"id": "988558", "url": "https://cs.wikipedia.org/wiki?curid=988558", "title": "Bachivillers", "text": "Bachivillers\n\nBachivillers je francouzská obec v departementu Oise v regionu Hauts-de-France. V roce 2011 zde žilo 441 obyvatel.\n\nBoissy-le-Bois, Fleury, Fresne-Léguillon, Fresneaux-Montchevreuil, Hardivillers-en-Vexin, Jouy-sous-Thelle, Le Mesnil-Théribus, Senots\n\n\"Počet obyvatel\" \n\n"}
{"id": "988570", "url": "https://cs.wikipedia.org/wiki?curid=988570", "title": "Boissy-le-Bois", "text": "Boissy-le-Bois\n\nBoissy-le-Bois je francouzská obec v departementu Oise v regionu Hauts-de-France. V roce 2011 zde žilo 191 obyvatel.\n\nBachivillers, Énencourt-le-Sec, Fay-les-Étangs, Fleury, Hardivillers-en-Vexin, Chaumont-en-Vexin, Loconville\n\n\"Počet obyvatel\" \n\n"}
{"id": "988571", "url": "https://cs.wikipedia.org/wiki?curid=988571", "title": "Liancourt-Saint-Pierre", "text": "Liancourt-Saint-Pierre\n\nLiancourt-Saint-Pierre je francouzská obec v departementu Oise v regionu Hauts-de-France. V roce 2011 zde žilo 557 obyvatel.\n\n\"Počet obyvatel\" \n\n"}
{"id": "988572", "url": "https://cs.wikipedia.org/wiki?curid=988572", "title": "Énencourt-Léage", "text": "Énencourt-Léage\n\nÉnencourt-Léage je francouzská obec v departementu Oise v regionu Hauts-de-France. V roce 2011 zde žilo 122 obyvatel.\n\n\"Počet obyvatel\" \n\n"}
{"id": "988575", "url": "https://cs.wikipedia.org/wiki?curid=988575", "title": "Neznámý od jezera", "text": "Neznámý od jezera\n\nNeznámý od jezera (\"L'inconnu du lac\") je francouzský hraný film z roku 2013, který režíroval Alain Guiraudie podle vlastního scénáře. Snímek měl světovou premiéru na Mezinárodním filmovém festivalu v Cannes 17. května 2013 v rámci přehlídky \"Un certain regard\", jehož cenu získal. V ČR byl uveden v roce 2014 na filmovém festivalu Febiofest.\n\nFranck tráví léto u jezera, kde vyhledává náhodné homosexuální milostné známosti. Seznámí se s Henrim, který se straní lidí. Henri je lesní dělník, je zde na dovolené sám, protože se právě rozešel se svou přítelkyní. Franck pokukuje po atraktivním muži, který se objevuje na pláži se svým partnerem. Večer, kdy je pláž liduprázdná, pozoruje oba muže, jak spolu plavou ve vodě. Je svědkem toho, jak muž svého partnera utopí. I přesto s ním naváže vztah. Dozví se, že se jmenuje Michel. Po několika dnech je nalezeno tělo a úmrtí vyšetřuje inspektor Damroder, který postupně vyslýchá muže na pláži. Henri odhalí, že Michel svého přítele utopil a Michel jej zavraždí. Franck je svědkem této vraždy, stejně jako následné vraždy inspektora Damrodera a před Michelem se ukryje v lese. Je večer, stmívá se a u jezera zůstává jen vrah a Franck.\nFilm obsahuje množství erotických scén, včetně záběrů ejakulace a orálního sexu, především mezi postavami Francka a Michela, kteří hrají v dlouhých pasážích zcela nazí. Film není doprovázen žádnou hudbou a byl natočen jako čistě exteriérový film s přirozeným osvětlením. Natáčelo se u jezera Lac de Sainte-Croix nedaleko Grand canyon du Verdon. Režisér a scenárista má ve filmu malou roli jako Philippův přítel.\n\n"}
{"id": "988578", "url": "https://cs.wikipedia.org/wiki?curid=988578", "title": "Dean Monroe", "text": "Dean Monroe\n\nDean Monroe (* 7. července 1972 Anglie) je umělecké jméno britského pornoherce, modela, výtvarníka a hudebníka.\n\nDean Monroe je Angličan s řeckými předky. Vyrůstal v australském Melbourne.\n\nS kariérou v gay pornografii začal v roce 2000. Sám uvádí, že se nikdy nehlásil do konkurzu. V rozhovoru pro Beautiful Mag uvedl, že jeho fotografii poslal tehdejší partner do gay časopisu a redakce usoudila, že jde o přihlášku k natáčení filmu \"The White Room\". Film vydala v roce 2000 společnost Sports & Recreation. Režíroval ho Sean Spence a Deanovými partnery byli v úvodní scéně Matthew Green a v závěrečné scéně Ben Duffy. Umělecké jméno Dean Monroe mu dal právě režisér jeho prvního snímku podle hollywoodské dvojice Marilyn Monroe a James Dean.\n\nPo první zkušenosti začal spolupracovat i s dalšími studii a záhy získal věhlas díky společnosti Falcon Studios. Mezi pozoruhodné filmy jeho práce pro velká studia řadí J.C. Adams tituly \"Bang Bang!\" (Mustang Studios, 2005), \"Heaven to Hell\" (Falcon, 2005), \"Riding Hard\" (Falcon, 2006). Specialitou z té doby je snímek \"Black Balled 5: Star Fucker\" (All Worlds Video, 2006) v režii Chi Chi LaRue.\n\nPoté však přerušil svou pornografickou kariéru, aby se věnoval jiným oblastem činnosti včetně hudební produkce. Podle vlastního vyjádření tak učinil na přání tehdejšího partnera. Mezi poslední snímky před touto pauzou patřily \"Cock Shots\" (Studio 2000) a \"Rich Kid\" (Private Man) vydané v roce 2007.\n\nV roce 2008 pracoval na nahrávání hudebního alba s názvem \"Venom\" a na svém blogu tehdy anoncoval první single „Drop Your Guns“. Koncem listopadu nicméně ohlásil a v prosinci téhož roku uvedl jako první singl s názvem „Closer to You“. O rok později v rozhovoru pro GaydarNation.com uvedl, že se dosud online prodalo asi 5 tisíc kopií tohoto singlu. Tvůrci filmu \"Seeing Heaven\" (2010, režie Ian Powell) si jej vybrali také pro soundtrack tohoto britského gay thrilleru.\n\nV roce 2010 účinkoval v londýnském West Endu v projektu \"Naked Boys Singing\", který spojoval na pódiu zpěv s tancem a mužskou nahotou. Jeho sólovou písní v celém představení byla „Perky Little Porn Star“.\n\nV roce 2012 účinkoval ve videoklipu drag queen Willam Belli k tanečnímu singlu jménem „Trouble“ (v režii Chi Chi LaRue).\n\nV dubnu 2012 vyšla fotografická kniha \"Dean Monroe's World: a collection of photographs 1972-2012\". Její název mimo jiné odkazuje ke stejnojmennému osobnímu blogu, který si Dean Monroe založil už v roce 2006.\n\nV roce 2013 se připojil k řadě pornoherců, které si jako modely vybral pro předvádění svého spodního prádla návrhář Andrew Christian.\n\nVystupoval i v dokumentárním filmu \"Sagat\" (2011, r. Jérôme M. Oliveira a Pascal Roche) o jeho francouzském kolegovi z branže.\n\nNa jaře 2017 společnost Falcon ohlásila jeho návrat v novém pokračování snímku \"Heaven to Hell\" z roku 2004, když se Dean Monroe ujal role ďábla ve filmu s názvem \"Earthbound: Heaven to Hell 2\", ohlášeném k vydání v květnu 2017.\n\n\nV roce 2013 byl nominován na Účinkujícího roku Grabby Awards, ocenění však nakonec získali Trenton Ducati a Jimmy Durano. Nominaci získal také v roce 2008 za účinkování ve filmu \"Rich Kid\" (Private Man).\n\nNominaci na Nejlepší pornohvězdu Cybersocket Web Awards získal už v roce 2012, spolu s 53 dalšími herci.\n\nTřikrát se objevil v top ten Nejlepší sex roku, resp. Nejlepší sex pro tři a víc v Hard Choice Awards.\n\n"}
{"id": "988579", "url": "https://cs.wikipedia.org/wiki?curid=988579", "title": "Euchologium", "text": "Euchologium\n\nEuchologium nebo euchologion (řecky \"εὐχολόγιον\") je liturgická kniha užívaná ve východních církvích. Obsahuje všechny liturgické texty, které potřebuje biskup, kněz nebo jáhen pro jím vedené obřady svátostí a svátostin včetně eucharistické bohoslužby, zahrnuje tedy všechno, co v římskokatolické církvi obsahuje misál, rituál a pontifikál. Někdy se nazývá také velké euchologium pro odlišení od malého euchologia zvaného též trebník.\n\nNejstarším dochovaným euchologiem byzantského ritu je Barberinské euchologium svatého Marka z 8. či 9. století, mezi významné památky staroslověnského písemnictví patří Sinajské euchologium z 11. století.\n\n"}
{"id": "988584", "url": "https://cs.wikipedia.org/wiki?curid=988584", "title": "Evgen Jarc", "text": "Evgen Jarc\n\nEvgen Jarc (7. prosince 1878 Novo mesto – 5. června 1936 Lublaň) byl rakouský politik slovinské národnosti, na počátku 20. století poslanec Říšské rady.\n\nV letech 1889–1897 vystudoval gymnázium v Novem mestu, pak studoval v období let 1897–1901 klasickou filologii, slavistiku a filozofii na univerzitě ve Štýrském Hradci. Působil jako gymnáziální učitel v Kranji, od roku 1908 v Lublani. Už jako student byl členem slovinského katolického spolku a od roku 1901 byl členem spolku \"Zarja\". Veřejně a politicky se angažoval. Byl členem četných slovinských, katolicky a národně orientovaných spolků. By též členem vedení Slovinské lidové strany. V letech 1908–1918 působil jako poslanec Kraňského zemského sněmu za obvod Kranj, Škofja Loka a do roku 1910 i členem zemského výboru. Podporoval zřízení slovinské univerzity.\n\nNa počátku 20. zapojil i do celostátní politiky. V doplňovacích volbách roku 1910 získal mandát v Říšské radě (celostátní zákonodárný sbor) za obvod Kraňsko 11. Nastoupil 24. listopadu 1910 místo Frana Šukljeho, zvolen byl 18. října 1910. Profesně se k roku 1910 uvádí jako gymnaziální profesor a člen zemského výboru. Byl členem poslanecké frakce Slovinský klub. Opětovně byl za tento obvod zvolen i ve volbách do Říšské rady roku 1911 a zasedl do frakce Chorvatsko-slovinský klub. V parlamentu setrval do zániku monarchie.\n\nZa světové války patřil mezi přední slovinské politiky a podílel se na vydání májové deklarace, kterou se jihoslovanští politici vyslovili pro oddělení etnicky slovinských, chorvatských a srbských oblastí monarchie do samostatného státního útvaru v rámci federalizovaného habsburského soustátí. Po válce se angažoval v regionální politice v Lublani. Roku 1927 byl zvolen do oblastní skupštiny v Lublani za obvod Črnomelj, Ribnica a byl regionálním radním pro finanční záležitosti.\n"}
{"id": "988585", "url": "https://cs.wikipedia.org/wiki?curid=988585", "title": "E3 Harelbeke", "text": "E3 Harelbeke\n\nE3 Harelbeke také \"E3 Prijs Harelbeke\" je jednorázový, každoročně pořádaný jednodenní cyklistický závod, který se koná ve vlámské části Belgie. Start a cíl závodu je ve městě Harelbeke, celková délka je 210 kilometrů. Závod je občas srovnávaný se závodem Kolem Flander, protože má podobné podmínky krátké prudké kopce, vítr, deštivé počasí), a i některá stoupání jsou v obou závodech stejná. Od roku 2012 je součástí nejvyšší silniční cyklistické kategorie UCI World Tour.\nNejvíce vítězství v závodě drží Tom Boonen, který mezi lety 2004 až 2012 vyhrál celkem pětkrát.\n\n2019 Zdeněk Štybar\n2018 Niki Terpstra\n2017 Greg Van Avermaet\n2016 Michał Kwiatkowski\n2015 Geraint Thomas\n2014 Peter Sagan\n2013 Fabian Cancellara\n2012 Tom Boonen\n2011 Fabian Cancellara\n2010 Fabian Cancellara\n2009 Filippo Pozzato\n2008 Kurt Asle Arvesen\n2007 Tom Boonen\n2006 Tom Boonen\n2005 Tom Boonen\n2004 Tom Boonen\n2003 Steven de Jongh\n2002 Dario Pieri\n2001 Andrej Čmil\n2000 Sergej Ivanov\n1999 Peter Van Petegem\n1998 Johan Museeuw\n1997 Hendrik Van Dijck\n1996 Carlo Bomans\n\n1995 Bart Leysen\n1994 Andrej Čmil\n1993 Mario Cipollini\n1992 Johan Museeuw\n1991 Olaf Ludwig\n1990 Søren Lilholt\n1989 Eddy Planckaert\n1988 Guido Bontempi\n1987 Eddy Planckaert\n1986 Eric Vanderaerden\n1982 Jan Bogaert\n\nOficiální stránka\n"}
{"id": "988586", "url": "https://cs.wikipedia.org/wiki?curid=988586", "title": "Franc Pišek", "text": "Franc Pišek\n\nFranc Pišek (3. prosince 1856 Hotinja vas – 6. ledna 1922 Orehova vas) byl rakouský politik slovinské národnosti, na počátku 20. století poslanec Říšské rady.\n\nVychodil národní školu, následně se vzdělával sám. Začal se angažovat v regionálních zemědělských spolcích. Od roku 1882 byl členem vedení záložny v Mariboru a bojoval za ovládnutí obcí v okolí Mariboru Slovinci. Patřil mezi zakladatele Slovinského zemědělského svazu a stal se pokladníkem této profesní a politické organizace. Od roku 1909 působil jako poslanec Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 25. Profesně se k roku 1907 uvádí jako majitel nemovitostí. Byl členem poslanecké frakce Slovinský klub. Opětovně byl za tento obvod zvolen i ve volbách do Říšské rady roku 1911 a zasedl do frakce Chorvatsko-slovinský klub. V parlamentu setrval do zániku monarchie.\n\nZa světové války se podílel na vydání májové deklarace, kterou se jihoslovanští politici vyslovili pro oddělení etnicky slovinských, chorvatských a srbských oblastí monarchie do samostatného státního útvaru v rámci federalizovaného habsburského soustátí. V roce 1920 byl jako zástupce Slovinské lidové strany zvolen do Skupštiny (parlamentu) Království Srbů, Chorvatů a Slovinců. V této době zastával funkci místopředsedy Slovinského zemědělského svazu a člena vedení Slovinské lidové strany. Byl stoupencem slovinské autonomie v rámci jihoslovanského státu.\n"}
{"id": "988591", "url": "https://cs.wikipedia.org/wiki?curid=988591", "title": "Seznam medailistů na mistrovství světa v sportovní gymnastice mužů – bradla", "text": "Seznam medailistů na mistrovství světa v sportovní gymnastice mužů – bradla\n\nTento seznam uvádí přehled medailistů na mistrovství světa ve sportovní gymnastice na bradlech, který byl na programu světových šampionátů zařazen poprvé v roce 1903.\n"}
{"id": "988592", "url": "https://cs.wikipedia.org/wiki?curid=988592", "title": "Miroslav Ploj", "text": "Miroslav Ploj\n\nMiroslav Ploj, \"v německojazyčných pramenech\" Friedrich Ploj (14. června 1862 Ptuj – 22. ledna 1944 Maribor), byl rakouský právník, státní úředník a politik slovinské národnosti, na počátku 20. století poslanec Říšské rady.\n\nByl synem advokáta Jakoba Ploje. Miroslav vychodil národní školu v Lublani a Ptuji, nižší gymnázium v Ptuji a vyšší gymnázium v Mariboru a Celje, kde roku 1880 maturoval. V letech 1882–1884 studoval práva na univerzitě ve Štýrském Hradci a pak na Vídeňské univerzitě, kde roku 1885 získal titul doktora práv. Téhož roku nastoupil na finanční proukraturu v Dolních Rakousích. Roku 1889 složil advokátní zkoušky. Pak nastoupil na ministerstvo financí jako úředník. V letech 1892–1899 zde měl zodpovědnost za trh cenných papírů. Roku 1899 ho ministr Josef Kaizl jmenoval sekčním radou. Byl radou správního soudu, přičemž v letech 1911–1918 působil na postu předsedy soudního senátu.\n\nByl aktivní i politicky. V letech 1904–1909 působil jako poslanec Štýrského zemského sněmu, kde zastával funkci člena výboru finančního a vinařského a místopředsedy slovinského poslaneckého klubu. Odmítal politickou a stranickou diferenciaci Slovinců ve Štýrsku. V roce 1902 se stal členem politické skupiny Slovanský svaz, od roku 1907 byl členem Jihoslovanského svazu, jehož předsedou se stal roku 1909. Podporoval rozvoj politických a kulturních práv Slovinců. Zasazoval se o veřejné investice do regulace štýrských vodních toků.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za kurii venkovských obcí, obvod Ptuj, Rogaška Slatina, Ljutomer. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Štýrsko 26. Profesně se k roku 1907 uvádí jako dvorní rada. Byl členem poslaneckého klubu Jihoslovanský svaz. Na Říšské radě postupoval ve shodě s mladočechy a snažil se o jednotný postup jihoslovanských politiků, který by jim přinesl větší vliv a post ministra-krajana. Podporoval vznik slovinské univerzity. V roce 1906 byl předsedou výboru pro volební reformu. Neúspěšně kandidoval i ve volbách do Říšské rady roku 1911 coby kandidát konzervativně liberálního proudu (slogaštvo).\n\nOd roku 1920 zastával post delegáta Království Srbů, Chorvatů a Slovinců u reparační komise v Paříži. V období let 1922–1924 byl županem mariborského kraje. V letech 1932–1938 zasedal v jugoslávském senátu.\n"}
{"id": "988596", "url": "https://cs.wikipedia.org/wiki?curid=988596", "title": "Crazy Nights", "text": "Crazy Nights\n\nCrazy Nights je čtrnácté studiové album americké rockové skupiny Kiss. Album vyšlo 15. září 1987. Díky klávesám ale i celkovému jemnému zvuku desky se jedná o značný odklon od předešlých nahrávek. Mnoho písní zaznělo živě pouze při turné k této desce a na dalších turné se již vůbec písně z tohoto alba neobjevily.\n\n\nAlbum\n\n"}
{"id": "988600", "url": "https://cs.wikipedia.org/wiki?curid=988600", "title": "Seznam medailistů na mistrovství světa v sportovní gymnastice mužů – družstva", "text": "Seznam medailistů na mistrovství světa v sportovní gymnastice mužů – družstva\n\nTento seznam uvádí přehled medailistů na mistrovství světa ve sportovní gymnastice (družstva), který byl na program světových šampionátů zařazen poprvé v roce 1903.\n"}
{"id": "988603", "url": "https://cs.wikipedia.org/wiki?curid=988603", "title": "Danny Thompson", "text": "Danny Thompson\n\nDanny Thompson (* 4. dubna 1939) je britský kontrabasista. V první polovině šedesátých let hrál s kapelou Blues Incorporated a roku 1967 založil skupinu Pentangle, se kterou hrál až do jejího rozpadu o šest let později. Rovněž spolupracoval s mnoha dalšími hudebníky, mezi které patří například Nick Drake, Rod Stewart, Kate Bush, Tim Buckley nebo Kevin Ayers. Mezi jeho nejvýraznější a nejdéle trvající spolupráce patřilo partnerství s anglickým kytaristou a písničkářem Johnem Martynem. V pozdějších letech hrál například s kytaristou Richardem Thompsonem (hrál například na jeho albech \"Mock Tudor\", \"The Old Kit Bag\" a \"Sweet Warrior\").\n"}
{"id": "988605", "url": "https://cs.wikipedia.org/wiki?curid=988605", "title": "Hot in the Shade", "text": "Hot in the Shade\n\nHot in the Shade je devatenácté studiové album americké rockové skupiny Kiss vydané 17. října 1989.\n\nS 15 skladbami se jedná o nejdelší album skupiny Kiss. \n\nVelký úspěch zaznamenala píseň Forever, která se v Billboard Hot 100 umístila na 8. místě.\n\nNa albu zpívá vlastní píseň Little Caesar bubeník Eric Carr. Hot in the Shade je posledním albem, které Carr s Kiss natočil; v roce 1991 umírá.\n\nNa albu spolupracoval tehdy neznámý Tommy Thayer, který je v současnosti stálým členem Kiss.\n\n\nAlbum\n\n"}
{"id": "988607", "url": "https://cs.wikipedia.org/wiki?curid=988607", "title": "Nangeville", "text": "Nangeville\n\nNangeville je francouzská obec v departementu Loiret v regionu Centre-Val de Loire. V roce 2011 zde žilo 116 obyvatel.\n\n\"Počet obyvatel\"\n\n"}
{"id": "988609", "url": "https://cs.wikipedia.org/wiki?curid=988609", "title": "Brendan Rodgers", "text": "Brendan Rodgers\n\nBrendan Rodgers (* 26. ledna 1973, Carnlough, Severní Irsko) je severoirský fotbalový trenér a bývalý fotbalista.\n\nSvou kariéru fotbalisty započal jako obránce v Ballymena United FC, než si ho všiml tým Readingu a ve věku 18 let s ním podepsal smlouvu, jenže zranění kolena ho donutila již ve věku 20 let ukončit kariéru aktivního hráče.\n\nJeho trenérská kariéra začala v klubu Watford FC. Poté prošel kluby Reading FC, Swansea City AFC, kde se prezentoval velmi ofenzivním fotbalem a i díky tomuto počinu se stal oblíbencem fanoušků Swansea. V roce 2012 si ho všiml klub Liverpool FC, který hledal nového trenéra (v Anglii je tato pozice označována jako manažer). Fanoušci byli ze začátku skeptičtí, protože ho neznali, ale v současnosti již dokázal své kvality. Rodgers dostal Liverpool zpět do \"TOP 4\", když v sezóně 2013/14 porazil Arsenal FC rozdílem 5 gólů, městského rivala Everton FC a Manchester United FC. V sezoně 2013/14 dovedl Liverpool ke druhému místu v Premier League. Dne 4. října 2015 u týmu po nepřesvědčivém vstupu do sezóny 2015/16 skončil. Na Anfield Road působil tři roky.\n\n20. května 2016 se stal trenérem skotského klubu Celtic Glasgow. Při svém soutěžním debutu na lavičce Celtiku 13. července 2016 v úvodním zápase 2. předkola Evropské ligy 2016/17 musel přijmout porážku 0:1 s gibraltarským týmem Lincoln Red Imps FC.\n\n"}
{"id": "988610", "url": "https://cs.wikipedia.org/wiki?curid=988610", "title": "Filippo Pozzato", "text": "Filippo Pozzato\n\nFilippo Pozzato (* 10. září 1981) je italský silniční profesionální cyklista jezdící za profi tým Lampre-Merida. Pozzato je specialistou na typ jednodenních klasik. Mezi největší úspěchy patří vítězství na závodech Milán - San Remo, Vattenfall Cyclassics, E3 Harelbeke, Omloop Het Nieuwsblad a Tirreno–Adriatico. Vyhrál také 2 etapy na Tour de France.\n\n"}
{"id": "988614", "url": "https://cs.wikipedia.org/wiki?curid=988614", "title": "Kali Linux", "text": "Kali Linux\n\nKali Linux (anglická výslovnost [ˈkæli ˈlinuks]) je linuxová distribuce odvozená od Debianu, navržená pro digitální forenzní analýzu a penetrační testy. Představuje modifikovaný BackTrack, je plně kompatibilní s vývojovou platformou Debianu, čemuž mimo jiné odpovídá i plná synchronizace s příslušnými Debian aktualizačními repozitářmi. Distribuce je určena pro potřebu bezpečnostních testů v prostředí organizací.\n\nKali Linux je možné nainstalovat na pevný disk počítače nebo spustit bez instalace díky Live CD. Je distribuován v 32- i 64bitové verzi, stejně jako i pro procesory ARM, které se používají v jednodeskových počítačích Raspberry Pi. Jako operační systém Kali Linux obsahuje mnoho vybraných programů určených na penetrační testování.\n\nNa Kali Linux navazují komerční aktivity jako je tréninkový kurz pro ofenzivní bezpečnost ().\n\n\nKali Linux přináší novou bezpečnostní vlastnost – nouzovou sebedestrukci pro „Linux Unified Key Setup“ (LUKS), která proběhne po zadaní takzvaného nuke [njuːk, nuːk] hesla, což má za následek zničení všech dat na šifrovaných discích a LVM oddílech.\n\n\n\n"}
{"id": "988618", "url": "https://cs.wikipedia.org/wiki?curid=988618", "title": "Věty o dimenzi", "text": "Věty o dimenzi\n\nV lineární algebře se dokazují dvě užitečná tvrzení svazující dimenze jistých podprostorů vektorového prostoru. Mějme vektorový prostor \"V\" nad nějakým tělesem. První tvrzení dává do souvislosti dimenze dvou vektorových podprostorů prostoru \"V\" a dimenzí jejich součtu a průniku - tzv. první věta o dimemzi zvaná též věta o dimenzi součtu a průniku podprostorů. Druhé tvrzení pak udává vztah mezi dimenzemi jádra a oboru hodnot libovolného lineárního zobrazení (konečněrozměrného) mezi dvěma vektorovými prostory - tzv. druhá věta o dimenzi, nazývaná také věta o dimenzi jádra a obrazu.\n\nNechť formula_1 je vektorový prostor nad tělesem formula_2. Dále nechť formula_3 a formula_4 jsou podprostory prostoru formula_1 konečných dimenzí, tj. formula_6, formula_7, formula_8. Pak platí\n\nPro direktní součet podprostorů pak speciálně \n\nPokud je formula_3 podprostor prostoru formula_4, tj. formula_13, tak tvrzení věty zjevně platí, neboť pak formula_14, formula_15 a formula_16, formula_17. Totožně by se postupovalo, byl-li by formula_4 podprostorem formula_3. Nechť tedy dále není ani jeden podprostor podmnožinou toho druhého. V obou podprostorech určitě leží nulový vektor, můžeme proto rozlišit případ, kdy je průnik formula_20 a kdy v průniku leží i nějaký nenulový vektor. Předpokládejme nejprve druhou zmíněnou možnost, tzn. v průniku obou podprostorů leží nenulový vektor. Protože průnik podprostorů je opět podprostor je tato podmínka ekvivalentní tomu, že průnik formula_3 a formula_4 je netriviální podprostor. Z konečnosti dimenzí formula_3 a formula_4 musí být tento podprostor konečněrozměrný, nechť formula_25. V formula_26 tedy existuje formula_27-členná báze formula_28. Nechť formula_29 a formula_30. Je zřejmé, že formula_31. Myšlenka důkazu je taková, že bázi průniku doplníme na bázi prostorů formula_3 a formula_4. Z toho už bude tvrzení věty ihned vyplývat. Protože formula_34 a formula_35, lze zřejmě doplnit bázi průniku formula_26 jednak na bázi prostoru formula_3, jednak na bázi prostoru formula_4. Označme bázi prostoru formula_3 a prostoru formula_4 po řadě\n\nkde jsme vektory formula_42, resp. formula_43, doplnily bázi průniku na bázi prostoru formula_3, resp. formula_4.\n\nAbychom měli všechny ingredience potřebné pro dokončení důkazu, potřebujeme ještě najít vhodnou bázi součtu podprostorů formula_46 (součet podprostorů je opět podprostor). Ukážeme, že množina vektorů\n\nje naší vhodnou bází tohoto prostoru. Aby výše uvedená množina vektorů byla bází, musí generovat celý prostor formula_46 a současně musí být lineárně nezávislá. První vlastnost je zřejmá z toho, jak jsme tuto množinu vektorů zkonstruovali. Dokažme tedy lineární nezávislost. Mějme tedy lineární kombinaci výše uvedených vektorů, dávající nulový vektor\n\nChceme ukázat, že všechny koeficienty formula_50 už musí být nutně nulové. Přepišme si tuto lineární kombinaci do tvaru\n\nNa levé straně máme vektor z prostoru formula_3, na druhé straně rovnosti pak vektor z formula_4. Z rovnosti tedy plyne, že se jedná o vektor z průniku formula_26. Lze ho tedy napsat jako lineární kombinaci\n\npro jisté koeficienty formula_56. Dostáváme tak dvě rovnosti\n\nkteré si můžeme zapsat způsobem\n\nPrvní rovnice obsahuje lineární kombinaci bazických vektorů prostoru formula_3 rovnající se nulovému vektoru. Koeficienty u těchto vektorů tedy musí být nulové. Podobně i pro druhou rovnici, kde vystupují bazické vektory prostoru formula_4. Máme tedy\n\nVšechny koeficienty jsou tedy nulové a my jsme tím ukázali, že množina formula_62 je bází prostoru formula_46. Protože tato báze obsahuje formula_64 vektorů, máme formula_65. Celkově\n\ncož jsme měli dokázat. Zbývá ještě případ, kdy formula_20. (To je ekvivalentní tomu, že součet prostorů formula_3 a formula_4 je direktní.) Platí tedy formula_70. Postupem analogickým tomu výše se ukáže, že formula_71\n\nUvažujme vektorový prostor formula_72 s klasicky definovanými operacemi sčítání a násobení vektoru číslem. Mějme v tomto prostoru dva lineární obaly tvaru\n\nNení těžké ukázat, že generátory lineárního obalu formula_3 (tj. vektory vyobrazené ve složených závorkách) jsou lineárně nezávislé. Dimenze podprostoru formula_3 je tedy 3 (mám tři lineárně nezávislé generátory). Podobně pro obal formula_4. Z první věty o dimenzi plyne, že\n\nProtože je ale součet formula_46 stále podprostorem pětidimenzionálního vektorového prostoru formula_72, nemůže jeho dimenze přesáhnout hodnotu 5. Ze vzorce výše tedy rovnou plyne, že průnik formula_26 je podprostor dimenze alespoň jedna. Existuje tedy nenulový vektor ležící v formula_3 a současně v formula_4. Tuto skutečnost jsme tedy odvodili čistě ze znalostí dimenzí podprostorů formula_3 a formula_4, aniž bychom blíže zkoumali jejich vlastnosti.\n\nNechť formula_3 a formula_4 jsou dva vektorové prostory nad stejným číselným tělesem formula_2 a nechť formula_88 je lineární zobrazení z prostoru formula_3 do prostoru formula_4, tj. formula_91. Dále nechť formula_3 má konečnou dimenzi, tj. formula_7. Pak platí vztah\n\nkde formula_95 značí jádro zobrazení A a formula_96 jeho obor hodnot.\n\nOznačme si formula_97. Lze ukázat, že vzor množiny lineárně nezávislých vektorů při lineárním zobrazení je opět soubor lineárně nezávislých vektorů. To znamená, že kdyby v množině formula_98 (tj. vzoru prostoru formula_99 při zobrazení formula_100) bylo více než formula_101 lineárně nezávislých vektorů, tak je tolik lineárně nezávislých vektorů i v prostoru formula_99, což je spor s tím, že dimenze formula_99 je formula_101. Dimenze obrazu zobrazení formula_100 je tedy konečná a není větší než formula_101. Označme si tuto dimenzi jako formula_107. V formula_98 tedy existuje formula_109-členná báze, označme si bazické vektory jako formula_110. Vektory formula_111 z prostoru formula_99 takové, že formula_113 (tj. vzory formula_114 při zobrazení formula_100) tvoří formula_109-člennou lineárně nezávislou množinu vektorů v formula_3. Jejich lineární obal tedy tvoří formula_109-rozměrný podprostor prostoru formula_3, označme si ho jako formula_4. Platí tedy formula_121, kde\n\nNavíc víme, že jádro lineárního zobrazení též tvoří podprostor, tj. formula_123. Ukážeme nejprve, že součet těchto podprostorů je roven celému prostoru formula_3 a že tento součet je navíc direktní. Neboli\n\nDokažme nejdříve inkluzi zleva doprava, tzn. že formula_126. To je ale zřejmé z konstrukce. Ukažme tedy opačnou inkluzi. Mějme nějaký libovolně zvolený vektor formula_127 a najděme jeho rozklad do podprostorů formula_95 a formula_4. Hledáme tedy vektory formula_130 a formula_131 takové, že formula_132. Protože formula_133 má ležet v jádru formula_88, platí formula_135. Existují tedy koeficienty z tělesa formula_136 takové, že\n\nNavíc formula_138, takže\n\nZa vektor formula_140 tedy můžeme zvolit\n\nVektor formula_133 pak vznikne jako rozdíl\n\nPro libovolný vektor formula_127 jsme tak nalezli jeho rozklad do podprostorů formula_95 a formula_4.\n\nNyní ukažme, že se jedná o direktní součet. To je ekvivalentní tomu, že v průniku podprostorů formula_95 a formula_4 leží jen nulový vektor, tj. formula_149. Vezměme tedy nějaký vektor formula_150 z průniku formula_151. Pokud o něm zjistíme, že je nulový, tak jsme hotovi. O libovolném vektoru z průniku jsme totiž ukázali, že je nulový. Protože formula_152, je určitě formula_153. Existuje tedy formula_109-tice koeficientů formula_155 z tělesa taková, že \n\nProtože je formula_150 současně z jádra formula_95, tak\n\nNeboť jsou vektory formula_160 lineárně nezávislé, jsou všechny koeficienty formula_161 nulové a platí tedy formula_162.\n\nZatím jsme tedy dokázali rovnost\n\nNyní můžeme použít první větu o dimenzi, z níž vyplývá\n\nPodprostor formula_4 má ale stejnou dimenzi jako množina formula_166. Dostali jsme tedy tvrzení věty.\n\nUvažujme reálný konečněrozměrný vektorový prostor formula_1 a k němu prostor duální, nechť formula_168. Mějme formula_169, funkcionál z duálního prostoru, a nechť formula_150 je vektor takový, že formula_171. Protože formula_169 je funkcionál, je jeho obor hodnot z definice podmnožinou tělesa formula_173, což je současně reálný vektorový prostor dimenze jedna, formula_174. Neboť je formula_169 zjevně nenulový, je jeho obor hodnot jednodimenzionální (kdyby byl nulový, zobrazuje každý vektor na nulu a jeho obor hodnot má tedy dimenzi nula). Z druhé věty o dimenzi vyplývá, že dimenze jádra funkcionálu formula_169 je\n\nJádro zobrazení formula_169 tedy tvoří formula_179-rozměrný podprostor prostoru formula_1. Z toho tedy vidíme, že jediné vektory, na které formula_169 nedá nulu, jsou násobky vektoru formula_150, neboli jeho lineární obal formula_183.\n\n"}
{"id": "988619", "url": "https://cs.wikipedia.org/wiki?curid=988619", "title": "Roseanne Barrová", "text": "Roseanne Barrová\n\nRoseanne Barrová (nepřechýleně \"Barr\", * 3. listopadu 1952, Salt Lake City, Utah) je americká herečka a komička. V letech 1988 až 1997 představovala hlavní roli v komediálním seriálu \"Roseanne\" (za tuto roli byla v roce 1992 nominována na Zlatý glóbus). Rovněž hrála ve filmech \"Vztek\" (1995) nebo \"Šílený Cecil\" (2000) a namluvila také jednu z hlavních postav ve filmu \"U nás na farmě\" (2004). V letech 1990 až 1994 byl jejím manželem herec Tom Arnold. V roce 2012 kandidovala za Stranu míru a svobody na post prezidenta Spojených států amerických. Získala necelých 50 000 hlasů.\n\n"}
{"id": "988622", "url": "https://cs.wikipedia.org/wiki?curid=988622", "title": "Seznam medailistů na mistrovství světa v sportovní gymnastice mužů – hrazda", "text": "Seznam medailistů na mistrovství světa v sportovní gymnastice mužů – hrazda\n\nTento seznam uvádí přehled medailistů na mistrovství světa ve sportovní gymnastice (hrazda), který byl na program světových šampionátů zařazen poprvé v roce 1903.\n"}
{"id": "988625", "url": "https://cs.wikipedia.org/wiki?curid=988625", "title": "Sony Open Tennis 2014 – ženská čtyřhra", "text": "Sony Open Tennis 2014 – ženská čtyřhra\n\nDo soutěže ženské čtyřhry na tenisovém turnaji Sony Open Tennis 2014 nastoupilo třicet dva dvojic. Obhájcem titulu byl rusko-slovinský pár Naděžda Petrovová a Katarina Srebotniková, jehož členky nestartovaly společně.\n\nPetrovová byla přihlášena s americkou deblistkou Bethanií Mattekovou-Sandsovou, ale dvojice před prvním kolem z turnaje odstoupila pro poranění kyčle Američanky. Spoluhráčkou Srebotnikové byla stabilní česká partnerka Květa Peschkeová, s níž se v sezóně 2011 staly světovými jedničkami. pár ve čtvrtfinále vypadl se zimbabwsko-indickou dvojicí Cara Blacková a Sania Mirzaová.\n\nDivokou kartu do soutěže obdržela bývalá světová jednička Martina Hingisová, která hraje po boku Němky Sabiny Lisické, jejíž je trenérkou. Pár se probojoval až do závěrečného duelu o titul, což pro Hingisovou znamenalo první finálovou účast od obnovení deblové kariéry v roce 2013. Na pěti předchozích turnajích vyhrála pouze tři vítězné zápasy. Po prohře v úvodním kole ženské čtyhřy US Open 2013, kde nastoupila s Danielou Hantuchovou, na okruhu poté nestartovala půl roku až do březnového Indian Wells Masters 2014. O deblový titul se utkala poprvé od sezóny 2007, kdy s Mariou Kirilenkovou zvítězily na Qatar Ladies Open. Na floridském Miami Masters již v minulosti dvakrát triumfovala ve dvouhře i čtyřhře.\n\nVítězkami se staly Hingisová s Lisickou, které ve finále přehrály ruskou druhou nasazenou dvojici Jekatěrina Makarovová a Jelena Vesninová po rovnocenném zisku úvodních dvou sad 4–6, 6–4, až v supertiebraku poměrem míčů [10–5]. Hingisová si na okruhu WTA Tour připsala 38. kariérní titul ze čtyřhry a pro Lisickou triumf znamenal třetí vyhraný turnaj z debla.\n\n"}
{"id": "988626", "url": "https://cs.wikipedia.org/wiki?curid=988626", "title": "ZX Next", "text": "ZX Next\n\nZX Next je jednou z ruských variant počítače Sinclair ZX Spectrum. Autory návrhu počítače jsou Konstantin Sviridov a Leonid Ermakov, práce na návrhu počítače začaly v roce 1989, první exempláře se na trhu objevily v roce 1993. Poslední exempláře byly vyrobeny v roce 1994. Počítač je modulární konstrukce, jeho možnosti je možné rozšířit pomocí rozšiřujících karet. Některé verze počítače mají modul řadiče Beta Disk nebo řadič 128KiB paměti integrován na základní desce. Počítač má dva procesory Z80, druhý procesor Z80 nahrazuje obvod ULA.\n\nROM s programem pro druhý procesor Z80 je šifrovaná záměnou jednotlivých adresních vodičů adresové sběrnice a využitím signálu /M1 pro adresování paměti ROM, aby bylo znesnadněno její kopírování a disassemblování.\n\nJe možné, že počítač ZX Next je vývojovou verzí počítače Sprinter.\n\n\nPočítač může mít 64, 128 nebo 512 KiB RAM. V případě, že je osazeno pouze 64 KiB paměti RAM, počítač je kompatibilní se ZX Spectrem 48K. V případě osazení počítače 128 KiB paměti RAM je její rozložení shodné shodné s rozložením paměti ZX Spectra 128K, ovšem při zakázání stránkování nedojde pouze k vlastnímu zákazu zápisu na stránkovací port, ale navíc dojde ke změně rozložení paměti tak, že jsou v adresním prostoru procesoru dostupné stránky paměti RAM č. 4, 5, 6 a 7. V obou případech je možné místo systémové paměti ROM nebo místo ROM řadiče Beta Disk připojit paměť RAM. V případě osazení 512 KiB RAM je možné stránkovat paměť i v adresních prostorech 16384 – 32767 a 32768 – 49151 a nastavit stránku RAM, která může být připojena místo ROM.\n\n"}
{"id": "988629", "url": "https://cs.wikipedia.org/wiki?curid=988629", "title": "Po pamětihodnostech Těchobuze", "text": "Po pamětihodnostech Těchobuze\n\nPo pamětihodnostech Těchobuze je okružní naučná stezka v Těchobuzi a nejbližším okolí. Její celková délka je cca 3,5 km a nachází se na ní 10 zastavení.\n\nTrasa začíná na návsi, odkud vede k zámku následně pokračuje po silničce k infocentru a kostelu sv. Marka. Tady se stáčí doleva zpátky na náves a po chvíli se napojuje na silnici II/124. Po chvíli odbočuje doprava ke hřbitovu s kaplí sv. Jana Nepomuckého a okolo hřbitova k rybníku, který obchází a přes silnici podél potoka k rybníku Loudal. Na jeho břehu se stáčí doleva, rybník částečně obchází a na hrázi se napojuje na modrou turistickou značku s NS Mozaika krajiny. V místě napojení se stáčí doleva, ale ještě před mostem přes Barborku je opouští a pokračuje po lesní cestě až k místě rozdvojení. Rovně pokračuje odbočka k Bolzanově studánce, trasa se stáčí doleva zpět do Těchobuze. Po asi 600 metrech se napojuje na silničku od Zhoře s modrou turistickou značkou, stáčí se doleva zpátky na náves, kde je ještě odbočka k baroknímu špýcharu.\n\n"}
{"id": "988633", "url": "https://cs.wikipedia.org/wiki?curid=988633", "title": "Fleury-les-Aubrais", "text": "Fleury-les-Aubrais\n\nFleury-les-Aubrais je francouzské město v departementu Loiret v regionu Centre-Val de Loire. V roce 2011 zde žilo 21 132 obyvatel. Spolu s obcí Chanteau tvoří kanton Fleury-les-Aubrais. Je součástí aglomerace města Orléans.\n\nMěsto je vzdáleno od Paříže 129 km jižním směrem.\n\n\"Počet obyvatel\"\n\n"}
{"id": "988637", "url": "https://cs.wikipedia.org/wiki?curid=988637", "title": "Sportovní marketing", "text": "Sportovní marketing\n\nSportovní marketing je oblastí klasického marketingu, která se zaměřuje na propagaci sportovních týmů, sportovních událostí, ale také produktů a mnoha dalších věcí týkající se sportu jako takového. \n\nV oblasti sportu se tělovýchovné jednoty a sportovní kluby snaží prostřednictvím sponzoringu získat potřebné množství finančních prostředků pro realizaci své činnosti. V dnešní době stále větší příčinou se stávají propagační a ekonomické důvody, zejména pak na úrovni vrcholového sportu. Sportovní sponzoring může mít podobu sponzorování jednotlivých sportovců, sportovních klubů či sportovních akcí.\n\nOd počátku sedmdesátých let získává marketing ve formě sponzoringu i ve sportu své místo. V západní Evropě tomu napomohlo vytvoření první německé fotbalové Bundesligy v roce 1962. Reklama na dresech zde začala v roce 1973, kdy je fotbalový klub Eintracht Braunschweig ozdobil nápisem Jägermeister. Reklama neměla příznivý ohlas a postoj sportovní asociace k reklamě na lidech byl nekompromisní: „Reklama na lidech je nemorální a sportovně neetická, živé reklamní sloupy škodí pohledu na sport a jeho společensko-politické pozici, svádí ke korupci a úplatkům“ (Stiftung Deutsche Sporthilfe, 1974). O řadu lat později AC Sparta Praha inkasovala za logo Eurotelu na prsou za období 1999–2003 1 mil. € /rok, = 32 mil. Kč, následná smlouva zajišťovala dalších 1,4 mil. € tj. 45 mil. Kč za rok 2004. Nárůst volného času ve společnosti a stoupající uvědomění si významu sportu reklamu silně podpořilo.\n\nVelkou otázkou současného sportu je, zda vyhrávají sportovci, diváci, média nebo sponzoři. V dnešní době se stále více rozmáhá přesun finančních prostředků z oblasti reklamy na jiné méně tradiční komunikační prostředky. Televizní přenosy různých utkání a jiných sportovních klání mohou sledovat diváci po celém světě. Právě touto cestou vidí loga společností, umístěna na dresech sportovců nebo na sportovištích. Díky médiím v poslední době vzrostl sponzoring a investice do sportu ze strany obchodních společností.\n\nČistě z právního hlediska se ve sponzorské smlouvě obě strany zavazují k jejímu plnění. Lze ji považovat za směnnou smlouvu, na základě které stojí na jedné straně sponzor – ten, kdo investuje, a na straně druhé příjemce – ten, který za tyto prostředky odvádí přesně specifikovanou práci. Vždy jde o hodnotu za protihodnotu a tímto se liší od darovací smlouvy mecenáše či donátora, kde nejde o tržní vztah směny, ale o dar. Skutečnost může být někdy složitější, pokud sponzor nepožaduje žádnou nebo jen malou reklamu. Dnes je nejčastějším projevem sponzoringové komunikace financování sportovních, kulturních a sociálních aktivit. \n\nSportovní organizace by měla jasně vědět, co od získání sponzora očekává a finanční či jiné prostředky, které organizace obdrží, by měly mít daný účel na nějž budou spotřebovány. Může jít o pokrytí realizace celé nebo jen části akce, nájem sálu či jiných prostor, pořízení sportovního vybavení, pokrytí cestovních nákladů, přípravu a tisk publikace a pokrytí nákladů spojených s propagací. Naproti tomu klub nebo sportovec jako protihodnotu může nabídnout reklamní plochy, uvádění sponzora na svých webových stránkách, pohárech i při vyhlašování sportovních výsledků, nošení nášivek na dresech, volné vstupenky apod.\n\nJeště v roce 1986 se mluvilo o sportovní reklamě, než se prosadil anglosaský termín \"sponzoring\". Sám sportovní marketing se stal často synonymem pro sponzorování sportu, jde ale pouze o špatné komunikativní použití na úrovni sportu. Sponzorské angažmá je v některých oblastech zajímavé až tehdy, když jsou k dispozici určité mediální prostředky k prezentaci „společné práce“. Jaký vztah má nějaký produkt nebo podnikání ke sponzorované sportovní události, může být vyjádřeno stupněm sportovní blízkosti:\n\nSportovní zboží, které je bezprostředně používáno, spotřebováváno nebo nasazováno při sportovním výkonu. Především sem patří firmy Adidas, Dunlop, Atomic atd., které vyrábějí sportovní zboží, jako jsou trička, boty, tenisové míčky nebo lyže pro různé druhy sportů.\n\nSportu blízké zboží, které není pro sportovní výkon bezprostředně nutné, ale přesto je používáno. Do této kategorie patří tréninkové přístroje, sportovní tašky, speciální sportovní výživa, ale také určité prostředky pro tělesnou péči nebo iontové nápoje. Jsou používány nebo konzumovány při tréninku, před nebo po závodech nebo v pauzách mezi závody.\n\nSportovně vzdálené zboží, které má jen nepřímý vztah ke sportu. Chybějící spojení se sportem je nahrazováno společnými image-komponenty. Jde např. o vztah automobilky BMW k exkluzivním golfovým turnajům.\n\nSportovně cizí zboží, které nemá ani bezprostřední ani nepřímý vztah ke sportu. Otázkou je, zdali se dá rozpoznat hodnověrné spojení se sponzorovaným. Přesto se při sponzorování objevuje čím dál tím více produktů, které nemají se sportem nic společného. Jsou to např. reklamy firmy Bauhaus, různých investičních fondů atd. na mantinelech či ochozech sportovních stadionů.\n\nSportovní marketing je pojem sjednocující reklamu, public relations a sportovní události. Reklama jako jedna ze součástí reklamní politiky podnikání je informativního nebo sugestivního druhu. Informativní reklama může pozitivně ovlivňovat image značky nebo také zvýšit známost značky. Sugestivní reklama staví na emocích, stupňuje sympatie, aktualizuje a zesiluje aspekty jako mládí, dynamiku a sílu. Samotnou informační funkci nemůže převzít jen sportovní reklama.\n\nTři klasické formy komunikativní politiky jsou reklama, podpora prodeje a public relations.\n\nNezbytnou součástí marketingu ve sportovní sféře a v oblasti tělesné výchovy je sportovní reklama, která se velice dynamicky rozvíjí. Pod pojmem sportovní reklama se skrývají tři typy reklamního sdělení:\n\n\nSamotný obchod se sportem je relativně mladý a tak doposud nejsou ještě některé pojmy zcela objasněny a ohraničeny. Neustále se objevují nové formy a konec těchto trendů je prozatím v nedohlednu. Tradiční pojmy jako sponzoring, merchandising a licence se musí s novými ziskuschopnými zdroji příjmů, jako jsou televizní práva, internet, ale i chod burzy, udržet a stejně tak se i nadále rozvíjet.\n\nPodpora prodeje má za úkol synchronizovat nabídku s poptávkou a krátkodobě stimulovat poptávku po zboží. Akční nabídka pro spotřebitele, popř. obchod by byla:\n\n\nModerní řízení považuje za důležité nejen znát veřejné mínění, ale i ovlivňovat je cestou vztahů s veřejností. Právě zde se aktualizuje zmíněná zásada, že je snadnější dosahovat vybrané cíle s podporou veřejnosti, než pokud čelíme veřejné opozici nebo nezájmu. V tomto marketingově důležitém principu jde o vytváření dobré pověsti, pochopení, vnímání, důvěryhodnosti a souladu. \n\nPříklady pro public relations:\n\nNápadná inscenace názvu značky zvyšuje její aktuálnost. Přestože je většinou výměna informací v klasickém sponzoringu omezena nedostatkem prostoru, s úspěchem se používá tradiční reklama na panelech kolem hřiště. Během hry je eliminován negativní postoj k reklamě a potenciální cílová skupina může být takto oslovena.\n\nUvedená forma sponzorování dnes hojně přešla také do výkonnostního sportu i do sportu pro všechny, a přináší nejširší možnosti z hlediska činností, které lze sponzorovi nabídnout. V první řadě jsou to produkty, které vznikají vlastním provozováním sportu: nabídky různých tělovýchovných služeb, sportovních akcí např. mistrovské soutěže, zvláštních akcí např. soustředění. Dále jsou to pak nabídky, které se nevztahují přímo ke sportu: ubytovací služby, provoz cestovní kanceláře, opatření na podporu prodeje např. autogramiády. Jako ilustrace těmto úvahám je uveden příklad nabídky sponzorovi z hlediska fotbalového klubu, který lze pochopitelně dále a šíře aplikovat i se zřetelem k podmínkám jiných sportovních odvětví. Jde zejména o reklamy\n\nDobrá image se přenáší i na sponzora. Stejně jako jednotliví sportovci, tak i kluby a týmy ji využívají k získávání sponzorů. Jejich image závisí v první řadě na jejich kolektivní soudržnosti a ucelenosti, protože na veřejnosti se prezentují jako uzavřené jednotky. Najdou-li se však v týmu jednotliví sportovci, kteří převyšují ostatní, pak je zde nebezpečí, že image bude tvořena jen těmito dominantními osobnostmi. Nevhodné chování vedoucích hráčů se může velice rychle přenést na celý tým, který tak přichází o sponzora. V této souvislosti je možné pro potřeby sportovních klubů uvést některé rámcové náměty pro vyhledávání sponzorů:\n\n\nSpolečnost Škoda Auto a. s., která je již od roku 1993 hlavním sponzorem MS v ledním hokeji IIHF. Účast automobilky Škoda Auto je tak nejdelším účinkováním v pozici hlavního sponzora v celé historii sportovního mistrovství. Kromě toho, že vozy společnosti Škoda Auto vozí mezi místy dění pořadatele a významné hosty, využívá společnost k propagaci své logo přímo v dění na zimním stadionu. Předseda představenstva společnosti Škoda Auto prof. Dr. h.c. Winfried Vahland prezentuje pak značku firmy oficiálními výstupy v televizních záběrech jako hlavní partner šampionátu. Těmito kroky společnost cílí na přibližně půlmilion aktivních diváků, kteří navštěvují mistrovské utkání v hokejové aréně a dalších 900 milionů televizních diváků. Aplikaci „2013 IIHF WM App powered by ŠKODA“ si stáhlo během mistrovství na 280 000 uživatelů.\n\nDalším příkladem sportovního marketingu je koncept, kterým společnost propaguje sebe nebo své produkty či služby v rámci reklamy během vysílání sportovních akcí. Do této kategorie spadá například známá reklama společnosti Gillete, která prostřednictvím známých sportovních osobností (Tiger Woods, Roger Federer a Thierry Henry) propaguje svůj produkt. Tyto osobnosti se stali tváří největší kampaně v celé historii firmy Gillette. Společnost se tak snaží navodit pocit, že úspěšní lidé využívají jejich produkty a prostřednictvím této marketingové strategii, která mimochodem vůbec nesouvisí se sportem, a osobností jednotlivých sportů oslovit své cílové zákazníky.\n"}
{"id": "988640", "url": "https://cs.wikipedia.org/wiki?curid=988640", "title": "Grünbach (Horní Rakousy)", "text": "Grünbach (Horní Rakousy)\n\nGrünbach je obec v rakouské spolkové zemi Horní Rakousy, v okrese Freistadt.\n\nK 1. lednu 2013 zde žilo 1 883 obyvatel.\n\n"}
{"id": "988641", "url": "https://cs.wikipedia.org/wiki?curid=988641", "title": "Marie Eleonora Windischgrätzová", "text": "Marie Eleonora Windischgrätzová\n\nMarie Eleonora Windischgrätzová, kněžna ze Schwarzenbergu (21. září 1796 – 12. června 1848, Praha) byla česká šlechtična z rodu Schwarzenberků, manželka zemského velitele a tzv. hrobaře revoluce Alfreda Windischgrätze.\n\nNarodila 21. září 1796 jako prvorozené dítě knížete Josefa II. ze Schwarzenbergu a jeho manželky Pavlíny z Arenbergu. V mládí se o ni starala především matka, její výchova byla ovlivněna myšlenkami Jeana Jacquese Rousseaua, které sepsal ve spisu \"Emil čili o výchově\". V roce 1810 však Pavlína umírá při požáru sídla rakouského velvyslance v Paříži a Eleonora se domnívala, že může za smrt své matky. Ta totiž původně z hořícího sálu vyběhla ven, ale vzápětí se vrhla zpátky, protože se domnívala, že tam zůstaly její dcery. V necelých jednadvaceti letech domov opustila, neboť se dne 16. června 1817 na zámku Hluboká provdala za knížete Alfreda Windischgrätze. Zajímavé je, že ve stejný den měla svatbu i její mladší sestra Pavlína, která si vzala knížete Eduarda Schönburg-Hartensteina.\n\nJelikož se do současnosti nedochovaly žádné jejich osobní deníky ani korespondence, zůstává jejich vzájemný partnerský život pro historiky neznámý. Během třicetiletého manželství se jim narodilo 5 synů a 2 dcery, přičemž nejstarší potomek přišel na svět již 9 měsíců po svatbě. V manželství se zaměřovala především na výchovu dětí.\n\nV květnu 1848 byl Alfréd Windischgrätz povolán do Prahy, zde zjednal pořádek a potlačil projevy nespokojenosti Pražanů s absolutistickou vládou. Windischgrätz do Prahy přicestoval i s rodinou a ubytovali se jako obvykle v sídle na rohu Celetné ulice a Ovocného trhu. Vzhledem k postupném přiostřování situace se kníže 8. června rozhodl uspořádat vojenskou přehlídku k demonstraci síly císařské armády. Pražané na to odpověděli 12. června velkou mší na Koňském trhu. Po mši se část Pražanů vydala před vojenské velitelství, kde v tu dobu pobýval Windischgrätz se svojí rodinou a přáteli. Potyčky s císařskými oddíly začaly už u Prašné brány a postupně se posouvaly Celetnou ulicí na Staroměstské náměstí. O půl páté odpoledne se kněžna chtěla podívat, co se venku děje a přistoupila k oknu. Ještě než jej stihla otevřít, ozvalo se tříštění skla a kněžna se bezvládně skácela k zemi. Přivolaný lékař už mohl pouze konstatovat smrt.\n\nK pohřbu kněžny došlo 10. července a uložena byla do rodové hrobky ve farním kostele sv. Václava v Tachově. Ještě předtím byly její ostatky vystaveny na tachovském zámku. Pohřbu se zúčastnil českokrumlovský vévoda a Eleonořin bratr Jan Adolf II. ze Schwarzenbergu, kvůli situaci v Praze však nemohl být přítomen její manžel Alfréd Windischgrätz. V roce 1886 pak byly její ostatky přeneseny do nově vybudované hrobky v kapli Všech svatých v kladrubském klášteře.\n\n"}
{"id": "988642", "url": "https://cs.wikipedia.org/wiki?curid=988642", "title": "Šarapatka", "text": "Šarapatka\n\nPříjmení Šarapatka může označovat:\n\n"}
{"id": "988647", "url": "https://cs.wikipedia.org/wiki?curid=988647", "title": "Joaquín Ruiz", "text": "Joaquín Ruiz\n\nJoaquín Ruiz-Llorente [Chwákín Ruíz-Jorente], (* 12. leden 1958 Madrid, Španělsko) je bývalý reprezentant Španělska v judu.\n\n\n\nByl prvním mezinárodním úspěšným Španělem v judu pokud nepočítáme siláka Ochedu (mistr Evropy z roku 1973). Specializoval se na boj na zemi, kam se snažil orientovat většinu svých zápasů. Na ippon vítězil výjimečně. Souboje s ním byly o trpělivosti. Jakmile se dostal do vedení na body tak soupeř výsledek jen složitě otáčel - měl výbornou fyzičku.\n\nPo nepovedeném představení na domácích olympijských hrách v roce 1992 ukončil sportovní kariéru. Nechal se však v 37 letech přemluvit k návratu, protože Španělé nedokázali za ten čas vychovat jeho nástupce. V roce 1995 se účastnil mistrovství světa, ale do olympijských her v Atlantě nevydržel.\n\n\n"}
{"id": "988648", "url": "https://cs.wikipedia.org/wiki?curid=988648", "title": "Na Horách", "text": "Na Horách\n\nNa Horách či Na horách je název, kterým je pojmenováno více míst v České republice:\n"}
{"id": "988652", "url": "https://cs.wikipedia.org/wiki?curid=988652", "title": "Hvězdy nám nepřály", "text": "Hvězdy nám nepřály\n\nHvězdy nám nepřály, v anglickém originále The Fault in Our Stars, je kniha amerického spisovatele Johna Greena vydaná v lednu 2012. Příběh vypráví o šestnáctileté dívce trpící rakovinou jménem Hazel, kterou její rodiče nutí, aby chodila na setkání podpůrné skupiny, kde se následně potkává a zamiluje do sedmnáctiletého Augusta Waterse, bývalého hráče basketbalu, který v minulosti také trpěl rakovinou.\n\nNázev knihy je inspirován známou citací z Shakespearovy hry \"Julius Caesar\" (První jednání, scéna druhá), kde Cassius říká: \"Chyba, drahý Brute, není v našich hvězdách, ale v nás samotných, že jsme poskoci\".\n\nPříběh se odehrává v Indianapolis v Indianě, kde se šestnáctiletá Hazel Grace Lancaster neochotně, na přání její matky, účastní setkání podpůrné skupiny pro pacienty s rakovinou. Kvůli rakovině musí používat přenosný zásobník kyslíku, aby mohla správně dýchat. Při jednom ze setkání jí do oka padne dospívající chlapec a dozví se, že jeho jméno je Augustus Waters. Augustus je zde, aby podpořil jejich společného kamaráda Izáka, kterému muselo být pro nádor odstraněno nejdříve jedno oko a pak i to druhé. Po konci setkání Augustus přistoupí k Hazel a řekne jí, že vypadá jako Natalie Portman ve filmu \"V jako Vendeta\". Zároveň ji pozve k sobě domů na sledování filmu a během toho si povídají o zkušenostech s rakovinou. Hazel prozrazuje, že má rakovinu štítné žlázy, která se jí rozšířila do plic. Augustus měl rakovinu kostní dřeně, nyní je již vyléčen, ale za tu cenu, že mu byla amputována noha. Předtím, než Augustus odveze Hazel domů, se dohodnou, že si přečtou oblíbené knihy toho druhého, Augustus dává Hazel \"Cenu úsvitu\" a Hazel mu naopak doporučí \"Císařský neduh\".\n\nHazel vysvětluje důležitost \"Císařského neduhu\", je to kniha o dívce jménem Anna, která má rakovinu, popisuje její život a končí v polovině věty, což čtenáři nedává jasný konec o konci této postavy. Hazel spekuluje rovněž o tajemném autorovi knihy, Peterovi Van Houtenovi, který po vydání knihy odletěl do Amsterdamu a od té doby o něm nebylo vůbec slyšet. Hazel mu psala i dopisy, ale na žádný ji neodpověděl.\n\nTýden po jejich diskuzi nad literárním významem \"Císařského neduhu\", Augustus prozradí, že zkontaktoval Van Houtenovu asistentku Lidewij a ona zprostředkovala emailovou konverzaci mezi ním a tajemným autorem. Augustus Hazel ukáže Van Houtenovu odpověď a ona připraví seznam otázek ohledně knihy a doufá, že se jím tím podaří rozluštit nejednoznačný závěr románu, nejvíce jí zajímá osud Anniny matky. Myslí si, že když Annina matka přežije smrt své dcery, tak i její vlastní rodiče budou v pořádku poté, co Hazel zemře. Van Houten ji nakonec odpovídá, že by jí její otázky mohl odpovědět pouze osobně a pozve jí, ať se u něj staví, pokud se někdy objeví v Amsterdamu. Augustus krátce poté pozve Hazel na piknik, který je v nizozemském stylu a odhalí zde, že využil nabídky charitativní organizace, která plní přání dětí s rakovinou: oba dva pojedou do Amsterdamu, aby se setkali s Van Houtenem. Hazel je nadšená, ale když se Augustus dotkne její tváře, tak se z nějakého důvodu cítí váhavě. Postupem času si uvědomí, že ho má velice ráda, ale ví, že ho velice zraní, až zemře. Sama sebe přirovnává ke granátu.\n\nUprostřed boje svých citů začne Hazel trpět vážnými příznaky, kdy se její plíce neustále plní vodou a ona musí zůstat v nemocnici na jednotce intenzivní péče. Když je propuštěna do domácí péče, tak se dozvídá, že Augustus v té době nikdy neopustil čekárnu nemocnice. Přináší ji další dopis od Van Houten, tentokráte více osobní a šifrovanější než ten poslední. Po přečtení dopisu je Hazel více než přesvědčená, že se musí vydat do Amsterdamu, ale naráží na problém, protože její rodiče a lékaři si myslí, že Hazel není na cestování dostatečně silná. Situace se zdá beznadějná, než jeden z lékařů nejvíce obeznámených o jejím případě, Dr. Maria, přesvědčí Hazeliny rodiče, že ona musí cestovat, protože potřebuje žít svůj život.\n\nPlány jsou určeny pro Augusta, Hazel a Hazelinu matku, aby jeli do Amsterdamu, ale když se Hazel a Augustus setkají s Van Houtenem, tak místo vytříbeného génia objeví zlého rázného opilce, který tvrdí, že nemůže odpovědět na žádnou z Hazeliných otázek. Ti dva opouštějí Van Houtena v naprostém zklamání a doprovází je jeho asistentka Lidewij, která je Van Houtenovým chováním zděšena a doporučí jim návštěvu domu Anny Frankové. Zde se na konci prohlídky Augustus s Hazel políbí za potlesku všech návštěvníků. Vrací se zpět do hotelu, kde se poprvé a naposledy pomilují.\n\nNásledující den Augustus přizná, že zatímco Hazel byla v nemocnici, tak on byl na počítačové tomografii a zjistilo se, že jeho rakovina se vrátila a rozšířila se všude po jeho těle. Vrací se do Indianapolis a Hazel si uvědomuje, že nyní tím granátem je Augustus. Tím, jak se jeho stav zhoršuje, tak se čím dál tím méně projevuje jeho typický šarm a jistota. Stane se zranitelným a vystrašeným, ale v Hazelině mysli zůstane navždy jako nádherný kluk. Když dojde k této změně, tak mu přestane říkat Augustus a začne se na něj odkazovat jako na Guse, stejně jako jeho rodiče. Hazel poznává, že ho nyní miluje ještě více, než kdy předtím. Jeho stav se však rychle zhoršuje. Ve svých posledních dnech Augustus zorganizuje pro sebe předčasný pohřeb, kde Izák a Hazel říkají oslavné řeči. Hazel si vypůjčí citát od Van Houtena o větších a menších nekonečnech. Říká, jak moc ho miluje a že by krátký čas, který strávili spolu, nevyměnila za nic na světě.\n\nAugustus za osm dní od tohoto okamžiku umírá. Hazel je překvapena, když na pohřbu vidí Van Houtena, který ji vysvětlí, že on a Gus udržovali korespondenci a že Augustus po Van Houtenovi požadoval, aby vykompenzoval zničený výlet do Amsterdamu tím, že přijde na jeho pohřeb a setká se s Hazel. Van Houten lehce odhaluje osud Anniny matky, ale Hazel už nemá zájem to slyšet.\n\nO několik dní později Izák řekne Hazel, že Augustus pro ní něco psal. Naznačil něco ohledně psaní pokračování \"Císařského neduhu\", Hazel chce stránky najít a tak se ještě jednou setkává s Vah Houtenem. Ten je opilý a řekne jí, že Anna bylo jméno jeho dcery, která zemřela na rakovinu v osmi letech. \"Císařský neduh\" byla pro něj snaha vyrovnání se se smrtí své dcery. Hazel řekne Van Houtenovi, aby vystřízlivěl a napsal další knihu.\n\nHazel se dozví, že ty stránky poslal Augustus Van Houtenovi, protože chtěl, aby je Van Houten použil při psaní oslavné řeči o Hazel. Lidewij donutí Van Houtena si ty stránky přečíst a posílá je Hazel. Kniha končí, když Hazel čte Augustova slova, kde říká, že v tomto světě je nevyhnutelné být zraněn, ale je na nás, abychom si vybrali, komu dovolíme, aby nás ranil a on, že je se svou volbou spokojený. Doufá, že ona bude se svou volbou také. Poslední slova knihy pochází od Hazel, která praví, že ano.\n\nV lednu 2012 filmová společnost Fox 2000 zakoupila práva k filmu a 19. února 2013 bylo oznámeno, že film bude režírovat Josh Boone a v hlavních rolích se objeví Shailene Woodley, Ansel Elgort a Nat Wolff. Film měl premiéru dne 6. června 2014 a stal se úspěšným jak u kritiků, tak i na pokladnách kin.\n\nV roce 2015 byl vydán román i jako audiokniha. Augusta Waterse ztvárnil Matouš Ruml, Hazel Grace Veronika Kubařová.\n\n"}
{"id": "988653", "url": "https://cs.wikipedia.org/wiki?curid=988653", "title": "Hardivillers-en-Vexin", "text": "Hardivillers-en-Vexin\n\nHardivillers-en-Vexin je francouzská obec v departementu Oise v regionu Hauts-de-France. V roce 2011 zde žilo 122 obyvatel.\n\n\"Počet obyvatel\" \n\n"}
{"id": "988654", "url": "https://cs.wikipedia.org/wiki?curid=988654", "title": "Ústavní dekret prezidenta republiky o úpravě československého státního občanství osob národnosti německé a maďarské", "text": "Ústavní dekret prezidenta republiky o úpravě československého státního občanství osob národnosti německé a maďarské\n\nÚstavní dekret prezidenta republiky o úpravě československého státního občanství osob národnosti německé a maďarské byl dekret prezidenta republiky vydaný československým prezidentem Edvardem Benešem a vyhlášený ve Sbírce zákonů pod číslem 33/1945 Sb.. Tímto dekretem byl českoslovenští občané německé a maďarské národnosti zbaveni československého státního občanství.\n\nTakto byli zbaveni retroaktivně československého státního občanství i Židé, kteří byli zavražděni během války a deklarovali při sčítání lidu ČSR v roce 1930 německou národnost a byli zletilí v době příchodu Němců, a to bez možnosti nápravy a paradoxně i v případech, kdy jim později byla přiznána účast v odboji dle zák. 255/1946 Sb. i s osvědčením podepisovaným ministrem národní obrany, že údajně padli jako českoslovenští občané.\n\n"}
{"id": "988656", "url": "https://cs.wikipedia.org/wiki?curid=988656", "title": "Na Horách (Dolnooharská tabule)", "text": "Na Horách (Dolnooharská tabule)\n\nNa Horách (221 m n. m.) je vrch v okrese Litoměřice Ústeckého kraje. Leží asi 1 km jihovýchodně od vesnice Rohatce na jejím katastrálním území.\n\nJe to rozsáhlý svědecký vrch budovaný svrchnoturonskými až coniackými jílovitými a silicifikovanými vápenci s vložkami slínovců. V nejvyšším místě denudované vrcholové plošiny se udržel zbytek náplavů nižší staropleistocenní terasy Vltavy-Labe, příkré a středně ukloněné okrajové svahy jsou místy rozbrázděny údolními závěry a úpady. Vrch je téměř nezalesněný, převažují pole. Na západním svahu je roztroušený borový porost, na východním svahu je sad. Je to výhledové místo.\n\nPřes vrchol je vedena silnice III/24048. Na severozápadním úbočí vrchu je zbudována rozhledna veřejnosti přístupná od roku 2011.\n\nGeomorfologicky vrch náleží do celku Dolnooharská tabule, podcelku Řipská tabule, okrsku Krabčická plošina, podokrsku Straškovská plošina a Roudnické části.\n"}
{"id": "988657", "url": "https://cs.wikipedia.org/wiki?curid=988657", "title": "Loconville", "text": "Loconville\n\nLoconville je francouzská obec v departementu Oise v regionu Hauts-de-France. V roce 2011 zde žilo 353 obyvatel.\n\n\"Počet obyvatel\" \n\n"}
{"id": "988658", "url": "https://cs.wikipedia.org/wiki?curid=988658", "title": "Zákon o nabývání a pozbývání státního občanství České socialistické republiky", "text": "Zákon o nabývání a pozbývání státního občanství České socialistické republiky\n\nZákon o nabývání a pozbývání státního občanství České socialistické republiky byl zákon přijatý Českou národní radou dne 29. dubna 1969. Tento zákon upravoval nabývání a pozbývání státního občanství České socialistické republiky v rámci československé federace. Účinnosti nabyl 8. května 1969. Zrušen byl 1. ledna 1993 zákonem o nabývání státního občanství České republiky.\n\n"}
{"id": "988659", "url": "https://cs.wikipedia.org/wiki?curid=988659", "title": "Immanuel Jakobovits", "text": "Immanuel Jakobovits\n\nImmanuel Jakobovits (8. února 1921, Königsberg, Svobodný stát Prusko – 31. října 1999, Londýn, Spojené království) byl vrchní rabín Velké Británie a Commonwealthu. Tuto funkci zastával v letech 1967 až 1991. Předtím byl v letech 1949–1958 vrchním rabínem Irska. Byl také uznáván jako autorita v otázkách židovské lékařské etiky. V roce 1988 se stal prvním rabínem, který získal titul baron a stal se členem britské Sněmovny lordů.\n\nV roce 1991 mu byla udělena Templetonova cena.\n"}
{"id": "988661", "url": "https://cs.wikipedia.org/wiki?curid=988661", "title": "Reilly", "text": "Reilly\n\nReilly je francouzská obec v departementu Oise v regionu Hauts-de-France. V roce 2011 zde žilo 120 obyvatel.\n\nTato středověká vesnice je považována za jednu z nejhezčích v oblasti Pikardie.\n\n\"Počet obyvatel\" \n\n"}
{"id": "988663", "url": "https://cs.wikipedia.org/wiki?curid=988663", "title": "Danaové", "text": "Danaové\n\nDanaové je označení s více významy: \n"}
{"id": "988664", "url": "https://cs.wikipedia.org/wiki?curid=988664", "title": "Sony Open Tennis 2014 – mužská čtyřhra", "text": "Sony Open Tennis 2014 – mužská čtyřhra\n\nDo soutěže mužské čtyřhry na tenisovém turnaji Sony Open Tennis 2014 nastoupilo třicet dva dvojic. Obhájcem titulu byl pákistánsko-nizozemský pár Ajsám Kúreší a Jean-Julien Rojer, jehož členové nestartovali společně.\n\nSpoluhráčem Kúrešího se stal indický deblista Rohan Bopanna, s nímž vypadl ve druhém kole po prohře od kolumbijské dvojice Juan Sebastián Cabal a Robert Farah. Rojer nastoupil po boku rumunského deblového specialisty Horii Tecăua. Pár skončil v prvním kole na raketách francouzské dvojice Julien Benneteau a Édouard Roger-Vasselin.\n\nVítězem se stala nejvýše nasazená dvojice amerických dvojčat Boba a Mika Bryanových, kteří ve finále přehráli kolumbijský pár Juan Sebastián Cabal a Robert Farah. V celém průběhu turnaje neztratili ani jeden set. Bob si na okruhu ATP Tour připsal 96. kariérní deblovou trofej a Mike pak rekordní 98. turnajové vítězství.\n\n"}
{"id": "988672", "url": "https://cs.wikipedia.org/wiki?curid=988672", "title": "Shine (píseň, Sestry Tolmačovovy)", "text": "Shine (píseň, Sestry Tolmačovovy)\n\nShine (česky znamená \"Zař\" nebo \"Sviť\") je píseň ruské sesterské hudební skupiny Sestry Tolmačovovy, se kterou reprezentovaly Rusko na Eurovision Song Contest 2014.\n\nPíseň byla vydána 19. března 2014 a videoklip k ní byl vydán 25. března 2014. Ruská verze písně se jmenuje \"Polovina\" a měla premiéru 4. dubna 2014.\n\nAutory hudby jsou Filipp Kirkorov a Dimitris Kontopoulos, text napsali John Ballard, Ralph Charlie a Gerard James Borg.\n"}
{"id": "988673", "url": "https://cs.wikipedia.org/wiki?curid=988673", "title": "Dakota Blue Richards", "text": "Dakota Blue Richards\n\nDakota Blue Richards (* 11. dubna 1994 South Kensington, Londýn, Spojené království) je anglická herečka.\n\nNarodila se 11. dubna 1994 v South Kensightonu sociální pracovnici \"Michaele Richards\". Jméno jejího otce nechce matka uvést - některá média říkají, že jej ani neví. Již od mládí byla nadanou dívkou. Hrála ve školních divadlech, občas chodila na konkurzy do místního divadla. Nikdy však neuvažovala, že by se mohla dostat na filmovou scénu.\n\nKdyž se dozvěděla, že probíhá konkurz na hlavní hrdinku připravovaného fantasy filmu Zlatý kompas (2007), neváhala a do konkurzu se přihlásila. Už od devíti let četla trilogii Philipa Pullmana (Zlatý kompas je první knihou z ní) a hlavní hrdinka \"Lyra\", v ní vždy vzbuzovala velké sympatie, a tak se bez zaváhání přihlásila do konkurzu a za podpory její matky konkurz vyhrála a porazila tak ostatní účastníky konkurzu.\n\nByla nominována na několik cen, ale žádnou nevyhrála. V roce 2009 hrála v dobrodružném fantasy filmu \"Kletba Měsíčního údolí\" (2009), ve kterém hrála hlavní představitelku filmu.\n\n"}
{"id": "988674", "url": "https://cs.wikipedia.org/wiki?curid=988674", "title": "SIAL", "text": "SIAL\n\nSIAL (zkratka ze slov Sdružení inženýrů a architektů v Liberci, kterou vymyslel Otakar Binar) byl liberecký architektonický ateliér, založený architekty Otakarem Binarem, Miroslavem Masákem a Karlem Hubáčkem. SIAL existoval oficiálně v letech 1968–1972, ale název byl užíván již před jeho vznikem, a i po jeho formálním zrušení.\n\nAteliérem prošli kromě jiných architekti Martin Rajniš, Radim Kousal, Jan Sapák, Ján Stempel, Jiří Suchomel, Emil Přikryl.\n\nNovodobě byl SIAL obnoven již pod novým vedením založením architektonické kanceláře v roce 1991.\n\nMezi realizace SIALu patří:\n\n\n"}
{"id": "988678", "url": "https://cs.wikipedia.org/wiki?curid=988678", "title": "CBGB: Kolébka punku", "text": "CBGB: Kolébka punku\n\nCBGB: Kolébka punku je americký film z roku 2013 pojednávající o hudebním klubu CBGB v New Yorku. Režisérem filmu byl Randall Miller. Klub se měl původně specializovat výhradně na country a bluegrassovou hudbu, ale nakonec jeho majitel Hilly Kristal začal zvát punkové skupiny a klub se stal jedním z hlavních míst v historii punkové hudby.\n\n"}
{"id": "988682", "url": "https://cs.wikipedia.org/wiki?curid=988682", "title": "Krasobruslení na Zimních olympijských hrách 2014 – jednotlivci", "text": "Krasobruslení na Zimních olympijských hrách 2014 – jednotlivci\n\nSoutěž mužů v krasobruslení na Zimních olympijských hrách 2014 se konala v sočské hale Ajsberg. Krátký program proběhl 13. února a volné jízdy následovaly 14. února 2014. Soutěže se zúčastnilo 30 závodníků z 21 národních výprav. Obhájcem olympijského zlata byl Američan Evan Lysacek, který na hrách nestartoval pro zranění kyčle, jež si přivodil v září 2013.\n\nPoprvé v historii krasobruslařských soutěží na olympijských hrách měli všichni tři medailisté asijský původ. Olympijským vítězem se stal 19letý japonský krasobruslař Juzuru Hanjú, jenž v krátkém programu vytvořil nový světový rekord ziskem 101,45 bodů. Stal se tak prvním závodníkem, který v krátkém programu překonal stobodovou hranici. Japonsko získalo premiérové olympijské zlato z této disciplíny vůbec, stejně tak poprvé vyhrál mužskou soutěž Asiat.\n\nStříbro si odvezl Kanaďan Patrick Chan a bronzový kov vybojoval Kazach Denis Ten, jenž získal pro Kazachstán historicky první olympijskou medaili v krasobruslení.\n\nMužský olympijský vítěz z Turínských her 2006 Jevgenij Pljuščenko dopomohl ruskému týmu k zisku zlata. Před krátkým programem soutěže mužů však po rozbruslení, již připravený na ledové ploše, ze soutěže odstoupil pro bolest zad.\nKrátký program se uskutečnil 13. února 2014.\nVolné jízdy se konaly 14. února 2014.\nCelkové pořadí mužů.\n\nTabulka uvádí přehled činovníků.\n\n"}
{"id": "988685", "url": "https://cs.wikipedia.org/wiki?curid=988685", "title": "Sestry Tolmačovovy", "text": "Sestry Tolmačovovy\n\nSestry Tolmačovovy (: ')\" \"je ruské duo. Tvoří jej Anastasija Andrejevna Tolmačova a Marija Andrejevna Tolmačova (: \" \"a ', * 14. ledna 1997, Kursk). V roce 2006 zvítězily na Junior Eurovision Song Contest s písní \"\"Vesennij džez\"\" a v roce 2014 reprezentovaly Rusko na Eurovision Song Contest 2014 v Kodani, kde obsadily 7. místo.\n\nV roce 2007 vydala dvojčata své debutové album nazvané \"Polovinki\" a získala roli v novoročním muzikálu \"Království pokřivených zrcadel\". Zúčastnily se Slovanského bazaru ve Vitebsku. Při Eurovision Song Contest 2009 svým vystoupením 12. května otevřely první semifinálové kolo.\n\nVe věku 9 let zvítězily na Junior Eurovision Song Contest 2006 v rumunské Bukurešti s písní \"\"Vesennij džez\"\" (Весенний джаз). Byla vybrány z bezmála dvou set umělců, kteří se zúčastnili národního výběru Ruska. Získaly 154 bodů a porazily tak druhé Bělorusko se 129 body. O rok později obdržely cenu MUZ-TV za své vítězství na Junior Eurovision Song Contest 2006.\n\nCoby sedmnáctileté byly ruskou veřejnoprávní televizí vybrány jako reprezentantky Ruska na Eurovizi 2014. S písní \"\"Shine\"\" postoupily do finálového kola, kde obsadily 7. místo. Jejich vystoupení, postup do finále i vysoká bodová ohodnocení z Ázerbájdžánu, Běloruska, Arménie, Řecka, Moldavska a Gruzie však doprovázel hlasitý nesouhlas diváků, kteří tak protestovali proti ruské administrativě, zejména proběhnuvší ruské anexi Krymu a federálním zákonům poškozujícím homosexuály.\n"}
{"id": "988688", "url": "https://cs.wikipedia.org/wiki?curid=988688", "title": "Břetislav Foustka", "text": "Břetislav Foustka\n\nBřetislav Foustka (5. února 1862, Trpín u Poličky - 22. února 1947, Poděbrady) byl český sociolog a filosof, profesor Univerzity Karlovy, který se zabýval hlavně nežádoucími trendy v moderních společnostech (alkoholismus, sebevražednost). Snažil se je prakticky překonávat, usiloval o reformy školství a emancipaci žen.\n\nVystudoval filosofii na Karlově univerzitě, kde na něj silně zapůsobil T. G. Masaryk. Po dalších studiích v Berlíně a v Paříži vyučoval na gymnáziích v Třeboni a v Praze. Roku 1905 se habilitoval sociologickou prací \"„Slabí v lidské společnosti“\" a roku 1919 byl jmenován prvním profesorem sociologie na UK. Založil Český spolek abstinentní a jeho myšlenku horlivě propagoval.\n\nNapsal několik textů teoretických, psal však hlavně proti degenerativním společenským jevům a překládal z francouzštiny, němčiny a angličtiny. Napsal také několik prací o T. G. Masarykovi.\n\n\n\n"}
{"id": "988695", "url": "https://cs.wikipedia.org/wiki?curid=988695", "title": "Druhý dodatek Ústavy Spojených států amerických", "text": "Druhý dodatek Ústavy Spojených států amerických\n\nDruhý dodatek Ústavy Spojených států amerických (Second Amendment to the United States Constitution) zaručuje občanům právo držet a nosit zbraně a vytvářet milice. Společně s dalšími devíti dodatky je součástí Listiny práv, která vešla v platnost 15. prosince 1791.\n\nDo češtiny přeloženo jako:\n\nDruhý dodatek je nejkratším a také nejsrozumitelnějším dodatkem ústavy Spojených států. Říká, že lidé mají právo vlastnit zbraně a vytvářet milice. Toto právo nesmí být občanům upíráno na státní ani federální úrovni. Byl sepsán, aby občané mohli za použití zbraní svrhnout vládu, která by byla tyranská, pokusila by se omezovat základní práva lidu a kterou by se nepodařilo odvolat skrze politický proces. Zbraně v rukou spořádaných občanů současně slouží jako jakási protiváha státní a federální ozbrojené moci.\nNerestriktivní výklad Druhého dodatku podporuje Národní střelecká asociace (National Riffle Association, NRA), jedna z největších a nejvlivnější zájmových organizací v USA.\n\nSlovo regulated (regulované, řízené, udržované) v kontextu druhého dodatku znamená disciplinované a trénované. Nemá tedy nic společného s podřizováním se federálním autoritám. Raní angličtí osadníci v období před přijetím ústavy Spojených států nahlíželi na právo držet a nosit zbraně a na právo ustavovat milice jako významné k těmto účelům:\n\nPo americké občanské válce dostali bývalí otroci stejná práva jako bílé obyvatelstvo, která jim zaručoval 14. dodatek. Většina jižních států se jim toto právo pokusila omezit, ale protože nemohly svoje zákony napsat vyloženě rasisticky, volily různé okliky, jak toho docílit. Omezily prodej levných zbraní, které si mohli černoši dovolit, přičemž drahé, bývalé vojenské zbraně, si mohlo dovolit pouze bílé obyvatelstvo.\n\nTento zákon, schválený 26. června 1934, měl regulovat zvláště nebezpečné zbraně v té době spojované s organizovaným zločinem. Regulace spočívá v nutnosti získat federální povolení (jehož vydání může trvat více než rok), zaplatit daň ve výši 200 USD za každou zbraň/tlumič (200 USD z roku 1934 dnes odpovídá přibližně 3600 USD) a následně zbraň registrovat u federálního úřadu. Na tento zákon reagoval černý trh, který bez větších problémů dokázal zásobovat zločince právě těmito zakázanými zbraněmi.. Původně se NFA měl vztahovat i na všechny krátké zbraně (handguns - pistole a revolvery) nicméně tato verze nenašla dostatečnou podporu.\n\n\nPřijat 30. Června 1938. Zavedl institut Federální zbrojní licence (Federal Firearms License) a povinnost pro výrobce a prodejce zbraní si ji pořídit. Zároveň bylo zakázáno prodávat zbraně zločincům. Tento zákon byl nahrazen Zákonem o kontrole zbraní v roce 1968, který z něj však většinu přebral.\n\nTento zákon, přijatý 22. října 1968, zakazuje určitým lidem, jako například osobám odsouzeným za zločiny s možnou trestní sazbou vyšší než jeden rok, za přestupek za domácí násilí, zneužívání návykových látek (Heroin, marihuana, léky s obsahem psychoaktivních látek, ne však alkohol a tabák) atp., držet a nosit zbraně.). Dále zakazuje import zbraní, kterým není federálními úřady uznán \"Sportovní účel\" (lov nebo některé sportovní disciplíny, nikoliv praktické střelecké disciplíny). Zákon přebral většinu zákona Federal Firearms act, který také nahradil.\n\nPřijatý v roce 1986, tento zákon upravil GCA z roku 1968 pro odstranění určitých problémů zneužívaných úřady proti vlastníkům zbraní (například umožnil cestovat se zbraněmi přes státy USA, které je například zakazují). Nicméně zároveň byl uzavřen registr pro automatické zbraně, a pro civilisty v USA již není možné nabývat do vlastnictví automatické zbraně novější než z roku 1986.\n\nPřijat v roce 1988, zakazuje výrobu, import a vlastnictví zbraní, ve kterých je méně než 105 gramů kovu (3,7 uncí), z důvodu jejich obtížnější detekce při kontrolách osob či zavazadel.\n\nPřijat v roce 1990.Zakazuje vnášení zbraní do škol.\n\nČastěji znám jako Federální zákaz útočných zbraní (Federal assault weapons ban). Přijatý v Září 1994, tento zákon zakazoval prodej nových poloautomatických zbraní (pistolí, pušek a brokovnic), které používají odnímatelné zásobníky a sdílely \"příliš mnoho\" (kosmetických) součásti zbraní používaných ozbrojenými složkami (pistolová rukojeť, sklopná či teleskopická pažba, nástavec na bajonet, tlumič výšlehu, nástavec na granátomet atd). Dále byly zakázány nové zásobníky na více než 10 nábojů.\n\nTento zákon byl přijat s datem vypršení (sunset provision), z důvodu zajištění podpory v kongresu. Obnovit se ho nepodařilo a tak v roce 2004 vypršel.\n\nTento zákon byl přijat v Listopadu 1993. Je pojmenován po Jamesi Bradym, který byl zraněn při atentátu na Ronalda Reagana, v důsledku zranění ochrnul a nakonec na něj i zemřel (byť o mnoho let později, v roce 2014).\n\nTento zákon nařídil při prodeji zbraní provést prověrku nakupujícího a zároveň nařídil minimální čekací dobu 5 dní. Zároveň bylo nařízeno vytvořit systém, který by umožňoval dělat prověrky nakupujících okamžitě. Tento systém, známý jako NICS (National Instant Criminal Background Check System) (9) byl spuštěn v roce 1998 a je provozován FBI.\n\nV současné době mají prodejci zbraní povinnost ověřit v tomto systému (telefonicky či přes internet), zda je zájemce o zbraň oprávněn ji držet (především v souladu s Gun Control act). Většina prověrek je provedena okamžitě, pokud však trvá déle než 72 hodin, je možné zbraň prodat i bez ní. Nicméně tento systém je přístupný pouze těm prodejcům, kteří mají Federální zbrojní licenci (Federal firearms license). Není tedy například možné, bez návštěvy licencovaného prodejce, provést prověrku, pokud chcete zbraň prodat soukromě.\n\nPřijat v roce 2005, zabraňuje žalobám na výrobce či prodejce zbraní (těch s federální licencí) kvůli zločinům spáchaným jimi vyrobenými/prodanými zbraněmi.\n\n\n\n"}
{"id": "988697", "url": "https://cs.wikipedia.org/wiki?curid=988697", "title": "Mainvilliers (Loiret)", "text": "Mainvilliers (Loiret)\n\nMainvilliers je francouzská obec v departementu Loiret v regionu Centre-Val de Loire. V roce 2011 zde žilo 239 obyvatel.\n\nObec má rozlohu asi 10,3 km². Nachází se v nadmořské výšce 117 – 140 m. Leží asi 65 km jižně od Paříže a 55 km severo-východně od Orleans.\n\n\"Počet obyvatel\"\n\n"}
{"id": "988699", "url": "https://cs.wikipedia.org/wiki?curid=988699", "title": "Mainvilliers", "text": "Mainvilliers\n\nMainvilliers je název dvou obcí ve Francii:\n\n"}
{"id": "988700", "url": "https://cs.wikipedia.org/wiki?curid=988700", "title": "Wej I", "text": "Wej I\n\nWej I (anglický přepis Wei Yi, čínsky 韦奕, nar. 2. června 1999, Wu-si, Ťiang-su) je čínský šachový velmistr. Svou poslední velmistrovskou normu splnil 1. března 2013 ve věku 13 let, 8 měsíců a 23 dní, a tím se stal čtvrtým nejmladším velmistrem v historii a nejmladším vůbec v té době. V listopadu 2013 se stal nejmladším šachistou všech dob, který překonal rating 2600.\n"}
{"id": "988702", "url": "https://cs.wikipedia.org/wiki?curid=988702", "title": "Running", "text": "Running\n\n\"Running\" (do češtiny přeloženo jako \"Běh\") je píseň maďarsko–amerického zpěváka Andrásе Kállayе-Saundersе. Byla vybrána pomocí národního kola \"A dal\", aby reprezentovala Maďarsko na Eurovision Song Contest 2014 v Dánsku.\n\nMaďarsko bude na Eurovision Song Contest 2014 soutěžit nejprve v 1. semifinálovém kole, v úterý 6. května 2014. Probojuje-li se mezi 10 nejúspěšnějších, bude soutěžit v sobotním finálovém přenosu Eurovision Song Contest 2014.\n"}
{"id": "988704", "url": "https://cs.wikipedia.org/wiki?curid=988704", "title": "Pecica", "text": "Pecica\n\nPecica je rumunské město v župě Arad. Žije zde obyvatel. Administrativní součástí města jsou i čtyři okolní vesnice.\n\n\n\n"}
{"id": "988705", "url": "https://cs.wikipedia.org/wiki?curid=988705", "title": "František Groh", "text": "František Groh\n\nFrantišek Groh (13. listopadu 1863, Černé Voděrady - 22. listopadu 1940, Praha) byl český klasický filolog a archeolog, profesor a děkan Filozofické fakulty UK, který se zabýval řeckým divadlem, překládáním a vydáváním zejména řecké literatury.\n\nPo maturitě na Akademickém gymnáziu v Praze studoval v letech 1883–1889 na Filozofické fakultě UK klasické jazyky a vyučoval na několika gymnáziích. V letech 1897–1898 studoval jako rakouský stipendista v Berlíně a v Lipsku, roku 1899 se habilitoval v Praze, roku 1903 cestoval jako stipendista po Itálii a Řecku a roku 1905 byl jmenován profesorem. V letech 1914–1915 byl děkanem Filozofické fakulty Univerzity Karlovy. Je pochován na vyšehradském hřbitově.\n\nVedle dlouhé řady odborných článků vydal knihy o topografii starověkých Athén, o řeckém divadle, upravil a znovu vydal řadu překladů řeckých autorů a vysokoškolských učebnic. Působil také jako redaktor \"Listů filologických\" a spolupracovník Ottova slovníku. Zabýval se také španělskou literaturou a byl propagátorem česko-španělských kulturních vztahů.\n\n"}
{"id": "988708", "url": "https://cs.wikipedia.org/wiki?curid=988708", "title": "Bubenečský tunel", "text": "Bubenečský tunel\n\nBubenečský tunel může být:\n\n"}
{"id": "988710", "url": "https://cs.wikipedia.org/wiki?curid=988710", "title": "Mistrovství Evropy ve volejbale mužů 1985", "text": "Mistrovství Evropy ve volejbale mužů 1985\n\n14. mistrovství Evropy ve volejbale mužů se konalo ve dnech 29. září – 6. října v Nizozemsku.\n\nTurnaje se zúčastnilo 12 týmů, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hráli ve skupině o sedmé až dvanácté místo. Mistrem Evropy se stali volejbalisté Sovětského svazu.\n\n"}
{"id": "988715", "url": "https://cs.wikipedia.org/wiki?curid=988715", "title": "Torgiano", "text": "Torgiano\n\nTorgiano je italská obec v provincii Perugia v oblasti Umbrie.\n\nV roce 2012 zde žilo 6 576 obyvatel.\n\nBastia Umbra, Bettona, Deruta, Perugia\n\nZdroj: \n\n"}
{"id": "988717", "url": "https://cs.wikipedia.org/wiki?curid=988717", "title": "Deruta", "text": "Deruta\n\nDeruta je italská obec v provincii Perugia v oblasti Umbrie.\n\nV roce 2012 zde žilo 9 502 obyvatel.\n\nBettona, Collazzone, Marsciano, Perugia, Torgiano\n\nZdroj: \n\n"}
{"id": "988718", "url": "https://cs.wikipedia.org/wiki?curid=988718", "title": "John Hunter (veslař)", "text": "John Hunter (veslař)\n\nJohn Andrew Hunter (* 8. listopadu 1943, Christchurch, Nový Zéland) je bývalý novozélandský veslař. Na Letních olympijských hrách 1972 v Mnichově se stal na osmě olympijským vítězem. O čtyři roky dříve na olympiádě v Ciudad de México obsadil s osmou čtvrté místo.\n\n"}
{"id": "988720", "url": "https://cs.wikipedia.org/wiki?curid=988720", "title": "Jeepney", "text": "Jeepney\n\nJeepney je jeep přestavěný prodloužením a doplněním na prostředek veřejné dopravy - sdílené taxi. Vznikl na Filipínách po 2. světové válce.\n\nKdyž americká armáda na konci II. světové války opouštěla jí osvobozené Filipíny, zůstalo zde velké množství vozů jeep značek Willys a Ford, které si armáda nechtěla odvézt. Byly darovány nebo levně prodány Filipíncům. V roce 1953 Leonardo Sarao přišel s nápadem několikanásobně prodloužit zadní část, doplnit pohodlnější lavice a překryt kabiny a vytvořit tak prostředek veřejné dopravy. V roce 1970 Sarao Motors produkovala až 85 % těchto vozů, druhý výrobce byl Francisco Motors, oba z města Las Piñas City na jih od Manily. Poté nastal rozvoj malých výrobců, kteří začali využívat i modernější základy z vozů Isuzu, Suzuky a dalších. Následující 2. generace přidávala do kabiny klimatizaci, avšak motory nadále produkovaly smog. 3. generace začala používat moderní motorové komponenty. Nově jsou vyvíjeny elektro jeepneys. Budoucnost této dopravy je otázkou diskuze.\n\nSarao jeepney byl v roce 1964 představen ve filipínském pavilonu na Světové výstavě v New Yorku jako symbol Filipín. Vznikla kabelová televize Jeepney TV se základnou v Quezon City, vlastněná a provozovaná operátorem ABS-CBN Corporation.\n\nZákladem je prodloužení zadní části jeepu. Na bocích jsou průběžné lavice s uličkou uprostřed. Kapacita je až 16 pasažerů. Prostor cestujících je kryt lehkou nástavbou, střecha kryje i prostor řidiče a spolujezdce. Cestující nastupují vzadu do střední uličky, vstup nebývá kryt dveřmi. Taktéž kabina řidiče zachovává koncept jeepu bez dveří. Vozy jsou bohatě malovány a zdobeny, často doplněny chromovanými doplňky. \n"}
{"id": "988721", "url": "https://cs.wikipedia.org/wiki?curid=988721", "title": "Nikola Buranská", "text": "Nikola Buranská\n\nNikola Buranská (* 21. dubna 1992 Přerov) je česká modelka a Blesk Česká Miss Earth pro rok 2014.\n\nMá starší sestru. Nyní žije s přítelem, fotbalistou Filipem Novákem a studuje v Liberci.\n\nV letech 2007 – 2011 studovala na Gymnáziu Palackého a Střední odborné škole živnostenské Přerov, s.r.o. obor \"Právní administrativa\". Nyní studuje na Metropolitní univerzitě Praha kombinovanou formou obor \"Veřejná správa\"\nOd září 2014 bude studovat obor \"Žurnalistika a nová média\" na soukromé PB – Vyšší odborná škola a Střední škola managementu na Praze 8.\n\nPracovala jako modelka v Česku, tak v Miláně, Londýně nebo Paříži.\n\nV roce 2012 se přihlásila do soutěže Česká Miss a probojovala se do semifinále (oslovili jí skauti). V roce 2014 to zkusila znovu a stala se \"II. vicemiss\" – \"Blesk Česká Miss Earth\".. Toto vítězství ji nominovalo na mezinárodní soutěž krásy Miss Earth pro rok 2014. Do soutěže jí přihlásila kamarádka Andrea Stieblingová (finalistka České Miss 2012).\n"}
{"id": "988722", "url": "https://cs.wikipedia.org/wiki?curid=988722", "title": "Chioma Ajunwa", "text": "Chioma Ajunwa\n\nChioma Ajunwa (* 25. prosince 1970 Umuihiokwu) je bývalá nigerijská atletka olympijská vítězka ve skoku do dálky.\n\nV mládí se věnovala atletice a fotbalu (v roce 1991 mj. hrála v nigerijské reprezentaci). Později se věnovala jenom atletice a zvláště skoku do dálky. V roce 1989 zvítězila na mistrovství Afriky výkonem 653 cm. Zlepšovala se i nadále, v roce 1992 však byla potrestána pro použití dopingu zákazem startů na čtyři roky. Trest jí vypršel krátce před olympiádou v Atlantě v roce 1996. V olympijském finále zvítězila skokem dlouhým 712 cm. O rok později získala stříbrnou medaili v soutěži dálkařek na halovém mistrovství světa v Paříži. Sportovní kariéru ukončila v roce 2002.\n"}
{"id": "988723", "url": "https://cs.wikipedia.org/wiki?curid=988723", "title": "John Hunter", "text": "John Hunter\n\nJméno a příjmení John Hunter nosí více různých osob:\n\n"}
{"id": "988724", "url": "https://cs.wikipedia.org/wiki?curid=988724", "title": "Okrašlovací spolek Budíček", "text": "Okrašlovací spolek Budíček\n\nOkrašlovací spolek Budíček je samostatným spolkem – nestátní neziskovou organizací, který působí ve Vroutku. Spolek byl založen v listopadu 2011 na podporu dobrovolnictví ve Vroutku. Zabývá se ochranou místních památek a pořádání okrašlovacích a komunitních akcí.\n\nMezi poslání spolku patří podpora komunitního života v oblasti kultury, sportu, dále podpora a realizace akcí, zaměřených na spolužití v obci, obnovu místních památek, zachování tradic a ochranu přírody na území města Vroutek.\n\nČinnost Budíčku zahrnuje tři oblasti:\n\nOkrašlovací spolek Budíček získal za své aktivity okolo vrouteckého kostela, cenu GRATIAS TIBI 2014 v kategorii do 30 let. Cenu uděluje Člověk v tísni za občanskou aktivitu mladých lidí, kteří pozitivně ovlivňují život ve společnosti.\n\nV květnu 2014 se podařilo spolku Budíček vyhrát 2. místo v Ceně veřejnosti v soutěži MÁME VYBRÁNO pro veřejnou sbírku ve prospěch vrouteckého kostela sv. Jana Křtitele. Výhra je spojená s finanční cenou 20 tisíc korun, které byly využity k zrestaurování věčného světla před hlavním oltářem.\n\n"}
{"id": "988725", "url": "https://cs.wikipedia.org/wiki?curid=988725", "title": "Těchobuz (zámek)", "text": "Těchobuz (zámek)\n\nZámek Těchobuz stojí v obci Těchobuz, v okrese Pelhřimov. Okolo prochází trasy NS Mozaika krajiny a NS Po pamětihodnostech Těchobuze. Od roku 1963 je chráněn jako kulturní památka.\n\nObec Těchobuz je poprvé zmiňována k roku 1352 a je vysoce pravděpodobné, že již v té době stála na místě zámku tvrz. Prvním známým majitelem je Kuneš z Těchobuzi, purkrabí v Počátkách. V roce 1390 přešla do majetku Albera ze Stájic. Alber byl pánem celého kraje okolo Těchobuze, Pacova a Vožice a za sídlo si zvolil právě těchobuzskou tvrz. Kromě toho mu patřil mj. i hrad Šelmberk. Coby člen Jednoty panské byl nepřítelem krále Václava IV., proti němuž v roce 1399 vystoupil. V roce 1415 pak připojil svoji pečeť na stížnostní list proti upálení Mistra Jana Husa. Jak se Alber zachoval za husitských válek, není známo, nicméně vzhledem k poloze jeho majetků se dá usoudit, že se zřejmě přiklonil k Táboru. Během války byly jeho statky ušetřeny a ani sám Alber se, vzhledem ke svému stáří, bojů neúčastnil. Po získání hradu Šelmberk těchobuzskou tvrz opustil.\n\nV následujících letech docházelo k častému střídání majitelů (nejvýznamnějším byl Václav Otta z Losu), takže tvrz postupně zchátrala. Její zbytky na počátku 16. století posloužily k výstavbě zámku, který prošel za baronky Marie Anny Rindsmailové v letech 1786–1798 barokní přestavbou. Od roku 1798 byl v majetku sklářské rodiny Hofmannů. V letech 1823–1848 zde u majitelů zámku pobýval profesor Bernardo Bolzano, v době, když nesměl působit na Karlově univerzitě. Právě zde sepsal i své nejvýznamnější dílo nazvané \"Wissenschaftslehre\" (\"Logika\"). Posledními majiteli byli Weissové z Tessebachu. Adolf Weiss z Tessebachu jej získal v rámci machinací před tzv. chabrusovými volbami, po jehož smrti jej v roce 1901 zdědil jeho syn. \n\nDr. Otto Weiss, spolumajitel velkostatku Pacov a Těchobuz, byl v květnu 1945 zabit na útěku z Pacova. Dne 24. června 1945 byla v obci Těchobuz ustavena rolnická komise, která měla rozdělit půdu velkostatku Těchobuz mezi drobné zemědělce. Jejím předsedou byl zvolen Václav Kohoutek čp. 40. Půda byla přidělována podle přednostního práva deputátníkům, zemědělským dělníkům pracujícím dosud na velkostatku a pak teprve ostatním uchazečům z řad bezzemků a menších rolníků. Okresní národní výbor v Pelhřimově (úřadovna Pacov) svolal v Těchobuzi na den 30. července 1945 schůzi, na které občanům obce objasnil postup při rozdělování konfiskovaného majetku Dr. Weisse v Těchobuzi.\n\nVýměrem ze dne 16. srpna 1945 zavedl Zemský národní výbor v Praze na majetek (se živým i mrtvým inventářem) Dr. Adolfa Weisse-Tessbach (jedna čtvrtina), Dr. Otty Weisse-Tessbach (jedna čtvrtina), Marie Weiss-Tessbach (jedna čtvrtina), Dr. Felicitas Ordner roz. Tessbach (jedna čtvrtina) národní správu a pana Františka Kazdu, lesního u bývalého majitele Dr. Weisse, jmenoval národním správcem. Dne 18. září 1945 československý stát uplatnil nárok na veškeré rybniční hospodaření velkostatku Pacov. Rybníky „Loudal”, „Smíchov” a „Kněžský” byly předány formou dlouholetého pachtu k obhospodařování „Rybničnímu družstvu pro soudní okres pacovský, zapsané společenstvo s. r. o. v Pacově”. Na podzim roku 1951 převzalo rybníky Státní rybářství, správa Mladá Vožice.\n\nV červenci 1945 byla v obci ustanovena místní skupina „Svazu české mládeže”. Jejími zakladateli se stali František Klír čp. 6, Miloslav Vesecký čp. 21, Bohuslav Macko čp. 55 a Ludmila Bártová čp. 13. Následně byla Svazu české mládeže místním národním výborem přidělena na zámku spolková místnost. Dne 5. září 1945 se MNV usnesl, že členové Svazu české mládeže provedou soupis zbylého majetku v zámku a na své schůzi dne 27. listopadu 1945 jmenoval (bez právního podkladu) novým národním správcem zámku Svaz české mládeže v Těchobuzi.\n\nV roce 1946 byla rozparcelována zámecká zahrada: do hloubky 20 metrů obdržel pozemky zahradní domek čp. 8, který byl přidělen Vojtěchu Slámovi, část zahrady byla přidělena Aloisi Novotnému, kováři na čp. 61 a další část obdržely státní lesy (Československé státní lesy a statky) k domu čp. 65. Ministerstvo zemědělství svým výnosem číslo 485168/46 – 9/A2 ze dne 26. února 1946 přidělilo zámeckou budovu v Těchobuzi do správy a užívání spolu se zbylou zahradou a parkem Okresnímu národnímu výboru v Pelhřimově. Část louky v parku byla přidělena Adolfu Pudilovi čp. 42. Po vyměření pozemků dne 27. března 1946 činila výměra velkostatku 120 hektarů 45 arů zemědělské půdy. V roce 1946 rozhodl Okresní národní výbor v Pelhřimově, že zámek bude sloužit pod dozorem „Okresní péče o mládež” v Pacově jako ozdravovna mládeže. V letech 1949–1951 prošel zámek úpravami pro potřeby dětské zotavovny, dětského domova a ústavu pro handicapované osoby. \n\nObytné budovy velkostatku obdrželi v roce 1946 od místní rolnická komise:\n\nPrvní písemná zmínka o mlýně pochází z r. 1794, kdy mlýn koupil od hraběnky Marie Anny z Rindsmaulu (majitelky těchobuzského panství) Tomáš Oliva. Mlynář František Oliva prodal mlýn 22. srpna 1903 Dr. Adolfu Weissovi, majiteli panství v Těchobuzi. Mlynář Kaňka mlel jako nájemný mlynář, po něm jeho zeť Karel Trpák až do r. 1937, kdy Dr. Weiss mlýn pronajal Antonínu Dospivovi (rodáku z Kamberka u Mladé Vožice). Mlýn byl v parcelaci velkostatku přidělen Antonínu Dospivovi, po jeho odstěhování v květnu 1947 připadl se všemi pozemky obci Těchobuz a úředně uzavřen. Obytnou a hospodářskou budovu mlýna obec přidělila Petru Strnadovi (majitel čp. 24). Výnosem Okresního národního výboru v Pelhřimově ze dne 12. dubna 1948 č.j. 329/1/48 byl majetek JUDra. rytíře Adolfa Weisse z Tessbachu a spol. v Pacově čp. 1, sestávající z mlynářské živnosti (provozované v Těchobuzi čp. 34, toho času ve správě Antonína Dospivy, mlynáře v Těchobuzi) konfiskován. Dne 28. července 1948 byl přidělen Petru Strnadovi, majiteli chalupy čp. 24 (za odhadní cenu 56 000 Kčs). Při parcelaci velkostatku v roce 1946 byla část pole za mlýnem (čp. 34) přenechána obci na vybudování hřiště.\n\nHospodářské budovy velkostatku obdrželi v březnu 1946 od místní rolnická komise:\n\n\n\n\nLesy velkostatku jako konfiskát zůstaly ve státní správě, menší lesíky (u Starého parku, zalesněná hráz ve Starém parku, Chocholka) byly předány do soukromého užívání, lesík „U cihelny“ byl přidělen k obecnímu lesu.\n\nJZD v Těchobuzi bylo založeno v roce 1949. V roce 1951 převzalo od Hospodářského družstva v Pacově špejchary bývalého velkostatku. Po scelování pozemků přešlo JZD na společné ustájení dobytka. V lednu 1951 provedlo přestavbu bývalých hospodářských budov, které v roce 1946 byly rozparcelovány mezi obyvatele obce a po jejich vstupu do družstva připadly Jednotnému zemědělskému družstvu v Těchobuzi.\n\nPři adaptaci dolních stájí byly probourány dveře do parku a část parku podél stájí upravena na hnojiště, přičemž byl zničen celý tento kout parku. Na protesty ochranářů přírody, že „vytékající močůvka bude prosakovat do půdy a stromy budou hynout”, nebyl brán zřetel. Volně pobíhající kozy okusovaly dřeviny v zámeckém parku.\n\nDne 25. července 1952 byly hospodářské budovy, přidělené zájemcům podle dekretu č. 12/45 z bývalého velkostatku Dr. Adolfa Weisse dědiců v Těchobuzi, předány opět do správy státu, který je předal Jednotnému zemědělskému družstvu v Těchobuzi. Jednalo se o majetek zemědělců a obce: \n\nZámecká budova, bývalý majetek dědiců Dr. Adolfa Weisse, přešel po územní úpravě do správy Okresního národního výboru v Pacově. Za účelem zřízení dětského domova probíhaly na zámku stavební úpravy (1949–1951): vyměněna krytina, v půdním prostoru zřízeno sedm místností, výměna většiny podlah, zavedeno ústřední topení, voda ze studny v parku byla zavedena do umělé nádrže pod zámkem a odtud hnána do zámku, výměna většiny oken, oprava věže, věžní hodiny odstraněny na půdu.\n\nŠpatné hospodaření JZD Těchobuz vedlo nakonec k začlenění družstva pod Československé státní statky, ředitelství Pelhřimov. Jednotné zemědělské družstvo Těchobuz, zrušené výměrem rady Krajského národního výboru zemědělského odboru v Jihlavě ze dne 4. prosince 1956, bylo Zemědělským odborem rady Okresního národního výboru v Pacově a finančním odborem Okresního národního výboru Pacov předáno zástupcům Československých státních statků Pelhřimov dne 17. ledna 1957. Československé státní statky převzaly budovy, pozemky, živý inventář, mrtvý inventář a zásoby (součástí byly budovy: čp. 1, čp. 9 a čp. 10).\n\nPo roce 1989 zůstal zámek v majetku státu a od roku 2002 se nacházel ve vlastnictví Kraje Vysočina. V roce 2015 byl zámek vyřazen ze sítě staveb pro poskytování sociálních služeb. Od roku 2018 je majitelem nabízen k prodeji. Státní statek Těchobuz byl rámci privatizace začleněn pod Státní statek Jeneč, státní podnik v likvidaci. Galerie Bernarda Bolzana sídlí od roku 2007 sídlí v bývalé sýpce, která byla součástí hospodářských objektů náležících k panství. Obec Těchobuz si podala žádost o bezplatný převod zámku v majetku Kraje Vysočina už v roce 2014, kdy v Těchobuzi končil ústav sociální péče. Objekt zámku byl nabízen k odprodeji nejprve za dvanáct milionů Kč, ve druhém kole jedenáct milionů Kč a ve třetím kole v roce 2019 za 8,6 milionů korun.\n\n"}
{"id": "988726", "url": "https://cs.wikipedia.org/wiki?curid=988726", "title": "Vůz ASmz RJ", "text": "Vůz ASmz RJ\n\nVozy ASmz 61 81 89-90 jsou řadou osobních vozů vyrobených pro Rakouské spolkové dráhy (ÖBB) v roce 1982 původně jako klimatizované oddílové vozy 1. třídy pro mezinárodní dopravu. V letech 2005-2006 byly dva vozy rekonstruovány na konferenční vůz. Společnost RegioJet oba rekonstruované vozy odkoupila v roce 2011.\n\nV roce 1982 byla Rakouským spolkovým drahám (ÖBB) dodána série 15 vozů 1. třídy, která byla označena řadou Amz 61 81 19-70 100 … 114. V letech 2005-2006 byly dva vozy této řady rekonstruovány, při čemž jim bylo změněno vnitřní uspořádání. Čtyři oddíly byly upraveny jako business třída (čtyřmístné oddíly), prostor zbylých pěti oddílů byl přestavěn jako velkoprostorový konferenční oddíl s volně umístěnými křesílky u odnímatelných stolků. U ÖBB byly vozy nazvány jako \"Konferenzwagen\".\n\nJedná se o oddílové vozy se skříní odpovídající typu UIC-Z o délce 26 400 mm. Jsou vybaveny podvozky SGP VS-RIC 75 pro maximální rychlost 200 km/h.<br>\nNadstandardní vybavení konferenčního oddílu: barová kuchyňka, televizní obrazovka, flipchart, počítač s tiskárnou.\n\nV běžném provozu je velkoprostorový konferenční oddíl uspořádán se samostatnými stolky připevněnými k bočnici. V případě objednání celého vozu lze sestavit velký jednací stůl uprostřed vozu.\n\nRegioJet zakoupil oba vozy v roce 2011. Vozům zůstalo původní rakouské označení, pouze vlastnická zkratka se změnila na A-RJ. Před vyjetím byly opatřeny firemním žluto-černým nátěrem a byly nazvány \"internet café\". Poprvé byly nasazeny do provozu dne 25.7.2012\nMimo to jsou nabízeny i k pronájmu.\n\n<br>\nZ počátku nebyla ve vlacích Regiojet rozlišována vozová třída. Od 2.9.2013 byly zavedeny tři třídy (standard, relax a business)\npřičemž čtyři oddíly byly zařazeny do třídy \"business\", místa v konferenční části byla zařazena do třídy \"standard\".\n\n"}
{"id": "988727", "url": "https://cs.wikipedia.org/wiki?curid=988727", "title": "Molly Smitten-Downes", "text": "Molly Smitten-Downes\n\nMolly Alice Smitten-Downes (* 2. duben 1987 Anstey, Leicestershire, Anglie, Spojené království), známá též jako Molly, je britská zpěvačka-skladatelka. V květnu 2014 reprezentovala Spojené království na Eurovision Song Contest. Přestože byla jedním z favoritů na vítězství, obsadila se soutěžní písní \"Children of the Universe\" 17. místo.\n\nMolly se narodila ve městě Anstey, v Leicestershiru.\n\nVyrůstala v Rothley absolvovala klášterní školu Panny Marie v Loughboroughu, začala hrát v divadelních inscenacích ve věku osmi let. Studovala hudbu na akademii v Leicesteru, akademii současné hudby v Guildfordu, Surrey, a je zdatnou klavíristkou.\n\nMolly byla členem britského tanečního hudebního projektu Stunt, kteří si získali úspěchy v žebříčcích v roce 2008 s jejich spolupráci na skladbě \"\"Raindrops (Encore une fois)\"\" se Sash!, písní \"\"Raindrops\"\" (2006) a \"\"Encore une fois\"\" (2007). V roce 2009 se spojila švédským producentem, zpěvákem a skladatelem Basshunterem, ve spolupráci na skladbě \"\"I Will Learn to Love Again\"\", která je uvedena na jeho druhém britském albu \"Bass Generation\".\n\nDne 18. prosince 2011 vydala akustické EP \"Fly Away with Me\". V roce 2013 na hudební soutěži \"Live and Unsigned 2012\" zvítězila v kategorii \"Urban/Pop\" a získala cenu pro \"Nejlepší píseň\" v cenách \"The Best Of British Unsigned Music Awards\" s písní \"\"Lost Generation\"\".\n\nNa písni \"\"Beneath The Lights\"\" spolupracovala se švédským producentem Andersem Hanssonem, vydána byla v dubnu 2013 s projektem \"Dream Beats\". Na písni \"\"Never Forget\"\" spolupracovala spolu s producentem Darrenem Stylesem, napsána a nahrána byla v roce 2012.\n\nDne 3. března 2014 BBC oznámila, že Molly bude reprezentovat Spojené království na Eurovision Song Contest 2014 s písní \"\"Children of the Universe\"\", jejíž je autorkou. Dle slov Molly je ukázkou její tvorby, která si klade za cíl \"narušit politické bariéry\". Počátkem dubna Molly podepsala smlouvu s Warner Music Group UK. Videoklip k písni vyšel 23. dubna, týden po uvolnění na iTunes.\nVe finále Eurovize 10. května Molly obsadila 17. místo se ziskem 40 bodů.\n\nV roce 2013 na hudební soutěži \"Live and Unsigned 2012\" zvítězila v kategorii \"Urban/Pop\" a získala cenu pro \"Nejlepší píseň\" v cenách \"The Best Of British Unsigned Music Awards\" s písní \"\"Lost Generation\"\".\n"}
{"id": "988729", "url": "https://cs.wikipedia.org/wiki?curid=988729", "title": "Tařička", "text": "Tařička\n\nTařička (\"Aubrieta\") je rod nízkých, vytrvalých bylin vytvářející při kvetení barevné trsy. Rod pochází z oblastí jihovýchodní Evropy a Malé Asie odkud se postupně rozšířil téměř do celé Evropy, severovýchodní Afriky, jihozápadní Asie a na západní pobřeží Severní Ameriky. Rostliny tohoto rodu jsou rozšiřovány jako skalničky do zahradních alpinií, odtud se často dostávají do volné přírody a při své nenáročnosti tam snadno zdomácní.\n\nJsou to rostliny uvyklé na skalnatou půdu, nejsou závislé na pH půdy ani stabilní vlhkosti, nemají zvláštní nároky na živiny a snesou plné slunce i polostín, požadují pouze vzdušný a propustný substrát.\n\nNevysoké rostliny které jsou porostlé delšími jednoduchých a kratšími hvězdicovitých chlupy u kterých vyrůstá nejdříve kořen hlavní, pak postranní a následně kořeny adventní. Oblé a plné lodyhy jsou vzpřímené nebo poléhavé a jsou schopné v uzlinách rychle zakořenit. Listy vyrůstají jen lodyžní nebo i v přízemních růžicích. Přízemní bývají řapíkaté, lodyžní vyrůstající střídavě mají buď krátké řapíky nebo jsou zúženou bázi přisedlé, všechny mívají úzce podlouhlý tvar a po obvodu jsou celistvé nebo zubaté.\n\nKvětenství bývá nejčastěji hrozen s oboupohlavnými květy na stopkách a obvykle bez listenů. Čtyři zelené, fialově lemované korunní plátky jsou volné a vztyčené. Podstatné delší korunní plátky, taktéž čtyři, bývají růžové, fialové, purpurové a ojediněle i bílé, obvejčité nebo obkopinaté se zaobleným vrcholem. Šest volných tyčinek má nitky s křidélky a někdy i přívěsky. Pro zabránění samoopylení nejdřív dozrávají podlouhlé prašníky a teprve později jednoduchá půlkulatá blizna. Boční nektarové žlázy mají tvar otevřeného prstence. Semeník může obsahovat až 40 vajíček.\n\nPlody jsou vztyčené, pukající, zploštělé nebo válcovité, různě chlupaté šešule nebo řidčeji šešulky které obsahují neokřídlená elipsovitá semena uložená ve dvou řadách. Osemení je hladké a po navlhčení neslizovatí, kořínek leží na okraji děloh.\n\nVe volné přírodě se rozmnožuje semeny a rozrůstá se výběžky na nichž vyrůstají listové růžice s podlouhlými zubatými listy. Rostliny uměle pěstované jsou vyšlechtěné a pro zachování původních vlastností se používá pouze vegetativní rozmnožování, podzimní nebo časně jarní dělení trsů a řízkování po odkvětu. Rostliny vypěstované z výsevu jsou nejednotné a nemívají vlastnosti rodičů.\n\nTařička patří k rodům rostlin které jsou často používané pro skalky a různé suché zídky na kterých vytváří barevné koberce a pod rozkvetlými květy se olistění téměř ztrácí. Hodně se šlechtí šlechtí s cílem získat co nejvzhlednější, dlouho kvetoucí a na pěstování nenáročné variety.\n\nRod je tvořen asi 15 druhy jejichž vzájemné vymezení je složité, jsou převážně výsledkem dávné hybridizace. V České republice rostou druhy dva:\nMnohem častější je tařička kosníkovitá která se odlišuje hlavně tím, že má plody porostlé jak hvězdicovitými, tak i jednoduchými chlupy.\n\n"}
{"id": "988732", "url": "https://cs.wikipedia.org/wiki?curid=988732", "title": "Malý Ještěd", "text": "Malý Ještěd\n\nMalý Ještěd (754 m n. m., německy \"Moiselkoppe\") je vrchol v okrese Liberec Libereckého kraje. Leží asi 1,5 km jjv. od Noviny na katastrálním území Novina u Liberce a Křižany. Je součástí Přírodního parku Ještěd.\n\nVrchol náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Maloještědský hřbet.\n\nNa vrcholu stávala od roku 1906 dřevěná chata tzv. \"Jäckelova bouda\". (\"Jäckelbaude\"), kterou otevřel vysloužilý voják \"Wenzel Jäckel\". Po 2. světové válce byla Jäckelova rodina odsunuta a tím se první etapa historie uzavírá. Po válce následovali čeští provozovatelé: \"František\" \"Bašík\", podnik \"Optika\" a Lesní správa, která nechala boudu v 60. letech zbourat, a tak neslavně ukončila téměř šedesátiletou historii tohoto odlehlého místa pod Ještědem.\n\nAutomobilem lze nejblíže dojet do Noviny či do Křižan. Přes Malý Ještěd (v severní blízkosti nejvyššího bodu) vede červená turistická značka spojující \"Tetřeví sedlo\" a \"Křižanské sedlo\".\n"}
{"id": "988734", "url": "https://cs.wikipedia.org/wiki?curid=988734", "title": "Children of the Universe", "text": "Children of the Universe\n\n\"Children of the Universe\" je píseň britské zpěvačky Molly Smitten-Downes. Byla vybrána, aby reprezentovala Spojené království na Eurovision Song Contest 2014 v Dánsku. Píseň napsala Molly Smitten-Downes ve spolupráci s Andersem Hanssonem.\n\nSmitten-Downes byla objevena pro práci na kanále \"BBC Introducing\" a byl vyzván, aby složila píseň speciálně pro Eurovision Song Contest 2014. Píseň byla charakterizována jako silná, soudobá, populární a povznášející skladba specificky psaná pro živá vystoupení.\nS písní živě vystoupila dne 2. března 2014, poprvé na utajovaném místě pro prezentaci umělců a písní pro Eurovision Song Contest 2014. Výkon byl vysílán přes \"BBC Red Button\" 3. března 2014. Píseň živě zazpívá 10. května 2014 v průběhu finále Eurovision Song Contest 2014 v Kodani, Dánsku.\n"}
{"id": "988735", "url": "https://cs.wikipedia.org/wiki?curid=988735", "title": "Simona Dvořáková", "text": "Simona Dvořáková\n\nSimona Stanton, rozená jako Simona Dvořáková (* 3. června 1994, Praha) je česká modelka, finalistka České Miss 2014, vítězka Miss Golf 2011, lyžařská instruktorka a tenisová trenérka.\n\nPochází z Průhonic. Od roku 2010 studovala na Gymnáziu Jana Nerudy. Poté si přála studovat psychologii v Anglii. Od roku 2012 byl jejím přítelem Tomáš Topolánek. Své plány změnila v roce 2015, kdy se rozešla s přítelem a odletěla do Dubaje, kde se věnuje modelingu a také tenisu.. Od září 2015 se chystá studovat psychologii na britské univerzitě v Dubaji. V červnu 2017 se provdala za svého přítele Allana Stantona, přijala jeho příjmení a nyní se jmenuje Simona Stanton.\n\nV italském Milánu pracovala pro značky Blumarine, Ermanno Scervino, L'Oreal a další. V Čechách se zúčastnila Prague Fashion Weekendu 2012 a šla přehlídky spodního prádla La Perla a přehlídku luxusního obchodu Simple Concet Store v modelech Yves Saint Laurent, Balenciaga nebo Givenchy.\nV létě 2012 pracovala jako modelka v Singapuru. V létě 2013 pracovala jako modelka v tureckém Istanbulu. Od roku 2015 pracuje pro Escape Event Management v Dubaji.\n\nV roce 2011 vyhrála soutěž Miss Golf a získala tak přímý postup do semifinále České Miss. Vzhledem k nezletilosti se ale nemohla nejbližšího ročníku zúčastnit.\n\nV listopadu 2013 se zúčastnila osmého a zároveň poslední castingu do České Miss 2014, který se konal v Centru Černý Most a postoupila do semifinále. Semifinále se konalo 12. prosince 2013 v Praze, kde postoupila do finále. Zde se ale neumístila.\n\n"}
{"id": "988737", "url": "https://cs.wikipedia.org/wiki?curid=988737", "title": "Frankie Lymon", "text": "Frankie Lymon\n\nFranklin Joseph „Frankie“ Lymon (30. září 1942 Harlem – 27. února 1968) byl afroamerický rock'n'rollový zpěvák a skladatel. Znám také jako chlapec soprán. \n\nZnám byl zejména z hudební skupiny \"The Teenagers\", která byla založena v roce 1954 a v níž zpíval už ve svých dvanácti letech. Jejich první píseň „Why Do Fools Fall in Love“ (Proč se blázni zamilují) se stala také jejich největším hitem. V polovině roku 1957 Lymon skupinu opustil a začal zpívat samostatně – neměl ovšem takové úspěchy jako s The Teenagers a ani oni bez něho. \n\nLymon byl celkem třikrát ženatý (ovšem s žádnou z žen, než se oženil s další, se nerozvedl). V pozdější době trpěl závislostí na heroinu. Dne 27. února 1968 byl nalezen v koupelně své babičky mrtvý po předávkování heroinem.\n\nJeho život by zfilmován (\"Proč se blázni zamilují)\"\n\nFrankie Lymon se narodil v Harlemu. Jeho otec Howard Lymon pracoval jako řidič kamionu a matka Jeanette Lymonová jako služebná. Franklin měl tři bratry Howieho, Timmyho a Lewise, kteří spolu zpívali v \"Harlemaire Juniors\". Jelikož rodina neměla peníze, musel Frankie už ve svých deseti letech pracovat. Ve věku 12 let ho ve školní talentové soutěži uslyšela místní skupina, známá jako \"Coupe De Villes\". Zpěvák Herman Santiago v něm viděl velký talent. Nakonec se stal členem skupiny \"The Ermines and The Premiers\". Dennis Jackson z Columbusu dal později Frankiemu osobní dar ve výši 500 amerických dolarů, který mu pomohl odstartovat kariéru.\n\nSkupina byla složena z pěti chlapců, v začátku jejich dospívání – (\"The Teenagers,náctiletí). \"Původní sestava chlapců, byli 3 afroameričané – Frankie Lymon, Jimmy Merchant a Sherman Garnes\" a 2 \"portorikánci – Joe Negroni a Herman Santiago. Jejich úplně prvním singlem byla píseň „Why Do Fools Fall in Love“ (1954) a stal se jejich největším hitem.Dostal se dokonce na 6. místo na <nowiki>\"Vývěsní tabuli\"</nowiki>.Dále spolu nazpívali písně jako např. Fortune Fellows, The ABC's of Love, Love Put me Out of My Head, Baby baby, I'm Not Juvenile Deliquent, nebo třeba Goody Goody (které nazpíval sám, v té době však ještě patřil k \"The Teenagers).\"\n\nZačátkem roku 1957 se Lymon s Teenagery rozešli a on se vydal na dráhu sólového zpěváka.\n\nJako sólový zpěvák nebyl Frankie zdaleka tak úspěšný jako s Teenagery viz píseň ,My girl<nowiki>\"</nowiki>. Roku 1957 se přestěhoval do Roulette Records.\n\nVelký skandál prožil Lymon 19. července 1957, když v živém vysílání v pořadu \"The Big beat \"Začal při vystupování tančit s bílou dívkou. Tato akce vyvolala skandál zejména mezi vlastníky \"Southern TV station.\"\n\nProdeje Lymonových písní začaly prudce klesat, poté, co se mu změnil hlas a on tak přišel o svůj soprán. I po změně hlasu se ovšem dokázal vyhrabat nahoru díky písni Little Bitty Pretty One.\n\nFrankie se dostal k heroinu již v patnácti letech, díky dvakrát tak starší ženě, než byl on. Od té doby byl na heroinu závislý velmi dlouhou dobu. V roce 1961 zpěvák vstoupil do protidrogové léčebny. Když Lymon opustil Teenagery, hledali za něj mnoho náhrad – nikdo však nebyl tak dobrý jako Frankie a tak jak náhradníci přicházeli, tak i odcházeli. Roku 1961 se Teenageři s Lymon dali znovu na krátkou dobu dohromady, ale bez úspěchu.\n\nRoku 1964 začal Lymon vztah s Elizabeth Waters, která se stala jeho první ženou a matkou jeho prvního dítěte – dcery – jménem Francine, která zemřela 2 dny po porodu v nemocnici Lenox Hill. Lymonův sňatek s Elizabeth nebyl zpočátku legální, jelikož ona byla stále vdaná za svého prvního manžela. Po nezdařilém manželství se Frankie odstěhoval do Los Angeles, kde začal romantický vztah se Zolou Taylor, kterou si později vzal. Kvůli závislost na heroinu ho Zola opustila (ani s jednou z žen se nerozvedl). Dále se ještě oženil s Emirou Eagle.\n\n27. února 1968 byl Lymon nalezen mrtvý na předávkování heroinem ve věku 25 let v koupelně své babičky. Pohřben byl na hřbitově Svatého Raymonda v Throggs Neck části Bronxu, New York City, New York.\n\n,I'm sorry<nowiki>\" a ,Seabreeze\"</nowiki> – tyto dvě písně měl Lymon nahrané v Big Apple před svou smrtí. Písně byly přehrány později v roce 1968.\n\nPo smrti Frankieho Lymona byl problém s jeho majetkem. Jelikož měl 3 ženy – a ani s jednou se nerozvedl, nebylo jasné, která z žen má Lymonův majetek zdědit. Po dlouhých dobách souzení nakonec Frankieho majetek získala roku 1989 Elizabeth Waters.\n"}
{"id": "988759", "url": "https://cs.wikipedia.org/wiki?curid=988759", "title": "The Kapralova Society", "text": "The Kapralova Society\n\nThe Kapralova Society je kanadská hudební společnost se sídlem v Torontu. Společnost, která je registrována jako nezisková organizace v provincii Ontario, vznikla v r. 1998 s cílem propagovat dílo české skladatelky Vítězslavy Kaprálové a upozorňovat na tvorbu skladatelek přítomnosti i minulosti. Za tímto účelem vydává Společnost webové stránky a odborné periodikum \"The Kapralova Society Journal\", podporuje vydávání dosud nevydaných děl Kaprálové tiskem i na hudebním nosiči a dává podnět k provedení jejich světových premiér. \n\nThe Kapralova Society je členem sdružení International Alliance for Women in Music (Mezinárodní sdružení žen v hudbě). U příležitosti 20. výročí založení společnosti v r. 2018 vysílal Český rozhlas (Vltava) v rámci svého seriálu Akademie pořad, který věnoval její činnosti. \n\n\n"}
{"id": "988762", "url": "https://cs.wikipedia.org/wiki?curid=988762", "title": "Jorma Korhonen", "text": "Jorma Korhonen\n\nJorma Petteri Korhonen (* 23. března 1968 Kajaani) je bývalý finský zápasník–judista.\n\nS judem začínal v rodném Kajaani pod vedením Harryho Halttua. V roce 1988 přešel s mladým trenérem juniorů Seppem Myllylä mezi seniory a v roce 1989 získal pod jeho vedením nečekaný titul mistra Evropy před domácím publikem v Helsinkách. V roce 1992 startoval na olympijských hrách v Barceloně, kde vypadl ve čtvrtfinále po verdiktu sudích na praporky s Němcem Stefanem Dottem. V roce 1996 se po vleklých zraněních na olympijské hry v Atlantě nekvalifikoval. Sportovní kariéru ukončil v roce 2000.\n\n\n"}
{"id": "988767", "url": "https://cs.wikipedia.org/wiki?curid=988767", "title": "Malaysia Airlines", "text": "Malaysia Airlines\n\nMalaysia Airlines Behrad (MAB) (malajsky \"Sistem Penerbangan Malaysia\", česky \"Malajské aerolinie\") jsou národní leteckou společností Malajsie. Provozují lety z hlavní základny na letišti v Kuala Lumpuru a také z druhé základny v Kota Kinabalu. MAB jsou členem aliance OneWorld. Společnost provozuje lety do jihovýchodní Asie, jižní Asie, východní Asie, Evropy, Austrálie a Severní Ameriky.\n\nAerolinie byly založeny v roce 1947 jako \"Malayan Airways\", poté co Malajsie dosáhla nezávislosti byly přejmenovány na \"Malaysian Airways\". Poté došlo k dalšímu přejmenování na Malaysia-Singapore Airlines a v roce 1972 byly rozděleny na Malaysia Airlines a Singapore Airlines. V roce 2012 společnost obdržela svůj první Airbus A380, největší dopravní letoun světa.\n\nV roce 2014 stáhne malajsijský Státní investiční fond z burzy 31 procent akcií společnosti, které vlastní jiní vlastníci. Za podíl nabídl 1,4 miliardy ringgitů. Následovat má důkladná reorganizace a restrukturalizace všech oblastí činnosti podniku. Důvodem jsou dvě závažné havárie v tomto roce, ale také špatné hospodářské výsledky posledních let. Tržní hodnota spadla za posledních 9 měsíců o více než 40 procent, několik let je společnost ve ztrátě, který se prohloubila v prvním čtvrtletí o 60 procent na 443 milionů ringgitů.\n\n\n\n\n\n\n"}
{"id": "988769", "url": "https://cs.wikipedia.org/wiki?curid=988769", "title": "Paul Shapiro", "text": "Paul Shapiro\n\nJméno a příjmení Paul Shapiro nosí více různých osob:\n\n"}
{"id": "988770", "url": "https://cs.wikipedia.org/wiki?curid=988770", "title": "Paul Shapiro (hudebník)", "text": "Paul Shapiro (hudebník)\n\nPaul Shapiro (* 1956) je americký saxofonista a flétnista.\n\nV roce 2003 vydal album \"Midnight Minyan\" na značce Tzadik Records; stejné vydavatelství vydalo i jeho následující alba \"It's in the Twilight\" (2006), \"Essen\" (2008) a \"Shofarot Verses\" (2014). Během své kariéry spolupracoval s mnoha hudebníky, mezi které patří John Zorn, Steven Bernstein, Ben Folds, Mariah Carey, Antony and the Johnsons, Peter Apfelbaum, Frank London, Jóko Kanno nebo Lou Reed, se kterým nahrál alba \"Ecstasy\" (2000), \"The Raven\" (2003) a podílel se také na jeho koncertním filmu \"\" (2006).\n\n\n"}
{"id": "988774", "url": "https://cs.wikipedia.org/wiki?curid=988774", "title": "Fairhaven", "text": "Fairhaven\n\nFairhaven může být:\n\n"}
{"id": "988778", "url": "https://cs.wikipedia.org/wiki?curid=988778", "title": "Černohlávek", "text": "Černohlávek\n\nČernohlávek může být:\n"}
{"id": "988779", "url": "https://cs.wikipedia.org/wiki?curid=988779", "title": "Michael Sheen", "text": "Michael Sheen\n\nMichael Sheen, rodným jménem Michael Christopher Sheen, OBE (* 5. února 1969, Newport, Wales) je velšský herec. Svou kariéru zahájil počátkem devadesátých let nejprve jako divadelní herec; od poloviny devadesátých let se začal věnovat také hraní ve filmech. V letech 1995 až 2003 žil s anglickou herečkou Kate Beckinsale, se kterou měl jedno dítě. Roku 2009 získal Řád britského impéria.\n\nV červnu roku 2016 vystupoval jako host při koncertu hudebníka Johna Calea v Cardiffu. Recitoval zde báseň „And Death Shall Have No Dominion“ od Dylana Thomase za Caleova hudebního doprovodu.\n\n\n"}
{"id": "988780", "url": "https://cs.wikipedia.org/wiki?curid=988780", "title": "Wimbledon 1878 – mužská dvouhra", "text": "Wimbledon 1878 – mužská dvouhra\n\nFrank Hadow porazil ve vyzývacím finále obhájce titulu Angličana Spencera Gora 6–1,6–2 a 6–4.\n"}
{"id": "988783", "url": "https://cs.wikipedia.org/wiki?curid=988783", "title": "Steve Speirs", "text": "Steve Speirs\n\nSteve Speirs, rodným jménem Steven Roberts (* 22. února 1965, Troed-y-rhiw, Wales) je velšský herec. Studoval herectví na Loughborough University a následně začal hrát v různých televizních seriálech. Jednou z prvních filmových rolí pro něj byla postava jménem „The Head“ ve filmu \"Vysněná Amerika\" z roku 1997. POzději hrál v mnoha dalších filmech, mezi které patří například \"Poslední výsadek\" (2005), \"Eragon\" (2006), \"Inkoustové srdce\" (2008) nebo \"Cemetery Junction\" (2010).\n"}
{"id": "988785", "url": "https://cs.wikipedia.org/wiki?curid=988785", "title": "Phil Selway", "text": "Phil Selway\n\nPhil Selway (* 23. května 1967) je anglický bubeník a zpěvák. Od roku 1985 působí ve skupině Radiohead, se kterou do roku 2011 vydal osm studiových alb. V roce 2010 vydal své první sólové album nazvané \"Familial\"; o rok později vyšlo EP \"Running Blind\". Server Gigwise jej v roce 2008 uvedl jako 26. nejlepšího bubeníka všech dob.\n\n"}
{"id": "988786", "url": "https://cs.wikipedia.org/wiki?curid=988786", "title": "Boubiers", "text": "Boubiers\n\nBoubiers je francouzská obec v departementu Oise v regionu Hauts-de-France. V roce 2011 zde žilo 432 obyvatel.\n\n\"Počet obyvatel\" \n\n"}
{"id": "988787", "url": "https://cs.wikipedia.org/wiki?curid=988787", "title": "Carson (příjmení)", "text": "Carson (příjmení)\n\nPříjmení Carson nosí více různých osobností:\n\n\n"}
{"id": "988790", "url": "https://cs.wikipedia.org/wiki?curid=988790", "title": "Móric Pálfi", "text": "Móric Pálfi\n\nMóric Pálfi (také Pálffy) (1812 - 1897) byl hrabě a místodržitel, který v roce 1862 povolil založení Matice slovenské. \n\nPříslušník červenokamenské linie starší větve Pálfiovců, významná postava 2. poloviny 19. století, konzervativní politik a stoupenec Habsburků.\n\n"}
{"id": "988791", "url": "https://cs.wikipedia.org/wiki?curid=988791", "title": "Kostel svatého Jana Křtitele (Vroutek)", "text": "Kostel svatého Jana Křtitele (Vroutek)\n\nKostel svatého Jana Křtitele ve Vroutku je ukázkou barokní sakrální architektury. Objekt byl dokončen v roce 1726. Stavba je nositelem řady autentických i druhotně vložených historických konstrukcí. Stavba je nedílnou součástí historického jádra města Vroutek, vzhledem ke svému umístění je výrazněji pohledově exponována a spoluvytváří místního genia loci. Kostel včetně ohradní zdi je chráněn jako kulturní památka České republiky.\n\nKostel sv. Jana Křtitele je orientovaná, jednolodní zděná sakrální stavba s odsazeným trojboce ukončeným kněžištěm (presbyterium), ke kterému po obou stranách přiléhají přízemní přístavky sloužící jako sakristie. Chrámovou loď a presbyterium zastřešují sedlové střechy, jako střešní krytina jsou použity nakoso kladené vlákno-cementové šablony. Střechou nad presbyteriem prostupuje oplechované těleso osmiboké sanktusové vížky s lucernou a cibulí, která je vertikálně ukončena makovicí s křížem. Nad západním průčelím chrámu je vztyčen segmentovým obloukem ukončený atikový štít. V jeho vrcholu je osazen kříž, při patách štítu pak kamenné čučky. Přístavky při presbyteriu jsou zastřešeny valbovými střechami.\n\nChrámovou loď a presbyterium prosvětlují rozměrné výškově obdélné okenní otvory ukončené segmentovými oblouky, které jsou osazené dřevěnými tabulkově členěnými výplněmi. Fasáda stavby je členěna lizénovými rámci, vnější omítky jsou hladké, značně zvětralé, patrná je poslední barevná úprava tvořená kombinací zlatého okru v ploše zdí a lomeně-bílými tektonickými prvky. Interiér stavby je plochostropý.\n\nZařízení kostela je barokní. Pochází z druhé poloviny 18. století. U pravého vchodu do sakristie je zasazen empírový náhrobek pocházející z roku 1840.\n\nOkolo kostela je starý hřbitov, který byl zrušen v polovině 19. století. Po druhé světové válce byla značná část náhrobků zvandalizována. V současnosti (jaro 2014) se na hřbitově nachází zhruba 60 náhrobků v různém stupni poničení. Hřbitov s kostelem je obehnán ohradní zdí s dvěma vchody. Starší západní vchod není v současnosti používán, na východní straně je brána se schodištěm a kamennou mozaikou. Napravo od hlavního vchodu kostela býval v minulosti menší kostelík, který později sloužil jako márnice. Dnes po něm nejsou viditelné ani základy.\n\nOd roku 2013 dobrovolníci z občanského sdružení Budíček kostel i přilehlý hřbitov obnovují.\n\n"}
{"id": "988792", "url": "https://cs.wikipedia.org/wiki?curid=988792", "title": "Audeville", "text": "Audeville\n\nAudeville je francouzská obec v departementu Loiret v regionu Centre-Val de Loire. V roce 2012 zde žilo 183 obyvatel.\n\nObec má rozlohu 12,7 km² a leží v nadmořské výšce 120 - 137 m n. mořem.\n\nV obci se nachází kostel, který byl postaven již ve 13. století.\n\nBlandy (Essonne), Césarville-Dossainville, Engenville, Intville-la-Guétard, Mainvilliers, Sermaises, Thignonville\n\n\"Počet obyvatel\"\n"}
{"id": "988793", "url": "https://cs.wikipedia.org/wiki?curid=988793", "title": "Národní parky v Nizozemsku", "text": "Národní parky v Nizozemsku\n\nNásledující přehled zahrnuje národní parky v Nizozemském království. Je rozdělen na dvě části - evropské Nizozemsko a Nizozemské Antily (6 ostrovů v Karibiku). Parky v evropské části Nizozemska zabírají přibližně 3 % rozlohy státu a spravuje je státní organizace Samenwerkingsverband Nationale Parken. Chráněná území v Karibiku spravují různé nevládní neziskové organizace.\n\n"}
{"id": "988808", "url": "https://cs.wikipedia.org/wiki?curid=988808", "title": "Hrušovany (okres Topoľčany)", "text": "Hrušovany (okres Topoľčany)\n\nHrušovany je obec na Slovensku v okrese Topoľčany.\n\nObec leží ve střední části Nitranské pahorkatiny, v části Bojanské pahorkatiny na terasách levostranného údolí řeky Nitry. Nadmořská výška odlesněného území se pohybuje v rozmezí 150 m n. m. (břeh řeky Nitry) až 258 m n. m. (Dolné Háje), střed obce se nachází ve výšce 152 m. Třetihorní usazeniny jsou pokryté v kopcovité části spraší, v údolní části fluviální sedimenty. Z půd je to hlavně hnědozem, malá část na jihu obce je černozem.\n\nObec sousedí na severu s obcí Preseľany, na západě Hruboňovo, na jihu s obcí Koniarovce.\n\nObcí vede silnice I/64 mezi městy Nitra a Topoľčany.\n\n\n"}
{"id": "988810", "url": "https://cs.wikipedia.org/wiki?curid=988810", "title": "Prachovna", "text": "Prachovna\n\nPrachovna je opevněný skalní útvar blíže neznámého původu, který se nachází nedaleko zámku Hrubá Skála, nad červeně značenou Zlatou stezkou Českého ráje. Do současnosti se nedochovaly žádné písemné prameny, které by objasňovaly historii objektu. Stejně tak není známa jeho funkce, vzhledem k blízkosti bývalého hradu (dnes zámku)se dá usuzovat, že spíše než o samostatné sídlo, šlo o předsunuté opevnění Hrubé Skály. Svůj název patrně dostala podle střelného prachu, který se zde skladoval.\n\nJedná se o nepravidelnou skalní plošinu a rozměrech 20 x 30 metrů. Skalní útvar, na němž je plošina umístěna, je vysoký více jak 20 metrů a nepřístupný ze severu, východu a jihu. Na západě jej odděluje od okolního terénu přírodní průrva, upravená do podoby 10 m širokého příkopu. Na příkopem jsou ještě dnes patrny zbytky valů. Podle rozmístění terénních nerovností na vlastní plošině se dá alespoň minimálně rekonstruovat její zástavbu. Na jihozápadním rohu zřejmě bývala podsklepená stavba, hlavní stavba se nacházela v jihovýchodním rohu, odkud se dal také kontrolovat vstup. Po vstupu se dochovalo nejen schodiště, ale také dražé v místech branky.\n\n"}
{"id": "988812", "url": "https://cs.wikipedia.org/wiki?curid=988812", "title": "Lom (Ještědsko-kozákovský hřbet)", "text": "Lom (Ještědsko-kozákovský hřbet)\n\nLom (682 m n. m., německy \"Scheuflerkoppe\") je vrch v okrese Liberec Libereckého kraje. Leží asi 1 km zjz. od Noviny na katastrálním území Novina u Liberce a Křižany. Je součástí Přírodního parku Ještěd.\n\nJe to suk tvaru asymetrické kupy tektonicky vyzdvižený na hrásťový hřbet při lužickém zlomu. Je tvořený různými prvohorními metamorfovanými a sedimentárními horninami.\n\nPřes Křižanské sedlo na jihovýchodě je Lom spojen s vrchem \"Bukovka\" (672 m n. m.) v Maloještědském hřbetu. Přes sedlo na severozápadě je napojen Malý Vápenný (687 m n. m.). Vrch je až na vrcholovou část zalesněný, a to jehličnatými či smíšenými porosty.\n\nNa vrchu je několik starých kamenolomů (lomů), od nichž je pravděpodobně odvozen název samotného vrchu.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Zdislavskošpičácký hřbet.\n\nAutomobilem lze nejblíže přijet do Novin, do Křižan nebo k silnici je spojující. Z východu a jihu obkružuje vrch železniční trať 086, jejíž zastávka je na severu Křižan. Severně od vrcholu vede červená turistická značka, západně zelená značka.\n"}
{"id": "988813", "url": "https://cs.wikipedia.org/wiki?curid=988813", "title": "Linie následnictví libyjského trůnu", "text": "Linie následnictví libyjského trůnu\n\nNáslednictví libyjského trůnu se plně řídilo zásadou salického práva (tj. ženy a jejich potomci jsou podle muslimských zvyků úplně vyloučeny z následnictví trůnu) vzhledem k tomu že Libye patří k arabským a tudíž muslimským státům. Libyjské království bylo zrušeno v roce 1969, tudíž jsou současní následníci libyjského trůnu pretendenti. Současným pretendentem a hlavou rodu je Muhammad as-Senussi, který je druhým synem posledního libyjského korunního prince Hassana Senussiho, který byl synovcem krále Idrise I. (král neměl vlastní potomky). korunní princ Hassan se měl v roce 1969 stát králem po abdikaci krále Idrise, ale tuto událost o den předešla Kadaffím vedená vojenská revoluce. \n\nKromě prince Muhammada Senussiho se od roku 1988 pokládá za hlavu rodu (pretendenta trůnu), také Idris Abdulláh as-Senussi z vedlejší větve dynastie Senussi (jehož otec byl ještě před jeho narozením zbaven titulů v roce 1954), který je stejně jako Muhammad Senussi potomkem tzv. velkého Senussiho, zakladatele řádu Senussi a děda krále Idrise I. Podle ústavou definovaného řádu následnictví by, ale byl Idris Abdulláh trůnu velmi vzdálen i za existence monarchie.\n\nLibyjské království bylo klasickou dědičnou monarchií, kde řád následnictví trůnu byl dán ústavou (z roku 1951) konkrétně články 44 až 46. Dále pak články 49 až 55 specifikovali podmínky regentství. Dle ústavy se tak králem mohl stát pouze muž, libyjský muslim z rodu Senussi, jehož rodiči byli muslimové. Běžně byl následníkem trůnu nejstarší syn krále popř. syn nejstaršího syna krále, ale král měl možnost jmenovat následníkem jiného svého mužského příbuzného (syna, vnuka, bratra, synovce).\n\nToto například udělal král Idris, když v roce 1955 zemřel králův bratr a korunní princ Muhammad, tak král jmenoval korunním princem jeho nejmladšího syna Hasana. Ten sám před svou smrtí jmenoval svým následníkem druhého nejstaršího syna Muhammada.\n\nNejpodobnější současný systém následnictví ze současných monarchií má Jordánsko.\n\nLinie následnictví libyjského trůnu:\n\n"}
{"id": "988818", "url": "https://cs.wikipedia.org/wiki?curid=988818", "title": "Nokturno (opera)", "text": "Nokturno (opera)\n\nNokturno (v ukrajinském originále ) je poslední opera ukrajinského skladatele Mykoly Vitalijovyče Lysenka na libreto Ljudmyly Mychajlivny Starycké-Černjachivské. Jednoaktová opera, kterou skladatel nazval „opera-okamžik“ („opera-chvilinka“) vznikla v roce 1912 a poprvé ji, již po skladatelově smrti, uvedlo Městské divadlo v Kyjevě.\n\nLibreto k této poslední Lysenkově opeře napsala jeho neteř Ljudmyla Mychajlivna Starycka-Černjachivs'ka (1868–1941), dcera skladatelova dlouhodobého přítele, spolupracovníka, libretisty a švagra Mychajla Staryckého (1840–1904). Podobně jako v předchozí \"Aeneidě\" se v ní odklonil od vlasteneckých námětů a folklórního zpracování a zvolil si moderní látku, v níž postavil do konfrontace lidovou i umělou romantickou píseň, jak je sám skládal, na jedné straně jako reprezentanty uplynulého století a na straně druhé moderní (i zvukový) svět začínajícího století dvacátého. Jako příznačný motiv pro starý svět zvolil skladatel salónní píseň \"Время невозвратное\" (Nenávratný čas), kterou zpívávala jeho matka Olga Jeremijevna Lucenková. Podle S. Neefové „tato operní miniatura kongeniálně zachycuje situaci intelektuála po prohrané měšťanské revoluci a před revolucí socialistickou‟.\n\nOpera vstoupila na repertoár ukrajinských divadel (např. roku 1927 se hrála poprvé v Oděse) a ve 30. letech 20. století ji vysílal i rozhlas v tehdy polském Lvově. Ve stáých divadlech se (stejně jako jednoaktovky celkově) neobjevuje příliš často, pravidelně ji však uvádějí soubory hudebních škol, kterým vyhovuje komorním ražením – v nedávné době např. operní škola v Kyjevě nebo hudební akademie ve Lvově.\n\nOperu přeinstrumentoval skladatel Jakov Jakymenko-Stepovyj.\n\n\nSlužebná uklízí pokoj: zavírá okna, zatahuje závěsy, zhasíná světla. Stěžuje si na svou nudnou a namáhavou práci a diví se pánům, že si nechávají pokoje tak plné starého haraburdí. Kdyby bylo na ní, zařídila by je mnohem veseleji a podle módy a všechty ty krámy, včetně starých zašlých portrétů, by použila na podpal.\n\nSešeří se. V tichu místnosti se objeví cvrček a cvrkáním přivolá svou cvrčici. Oba pak zpívají o noci, v níž z nebe slétají sny (cvrček: \"Diň-diň… diň-diň / Дінь-дінь… дінь- дінь\"; cvrčice: \"Serdce stuka, serdce bjeťsja / Сердце стука, сердце б'єтся\" a duet \"Nič solodka, nič tajemna / Ніч солодка, ніч таємна\"). Růžové a zlaté sny se objeví, víří, prolínají se a zase mizí (tanec snů).\n\nZa snu se probudí bakchantka. Připíjí a zpívá slávu životu a své bohyni Astartě (árie \"Pjo za žitťja, za vtichu našu! / П'ю за життя, за втіху нашу\").Poté z portrétu vystupuje dívka s růží- zatímo temperamentní bakchantka pochází z kraje tepla a slunce, strávila dívka mládí v tichu domova, sedíc za oknem a čekajíc na svého milého (dialog \"Chto ce spiva? Čij čuty holos? / Хто це співа? Чий чути голос?\" a arieta dívky s růží \"Nače sonečko z očej / Наче сонечко с очей\").\n\nVystupuje i důstojník, dívčin milenec: padl kdysi ve válce, ale teď žije a je konečně se svou milou (árie \"O, ni! O ni!... Ležav ja sam na poli sičy / О, ні! О ні!... Лежав я сам на полі січи\" a duet \"Sonce v tvoich liš očach / Сонце в твоїх лиш очах\"). Připojí se k nim i stará paní, mlčky zasedá za klavír a hraje milencům k tanci. Bakchantka, cvrček a crvrčice komentují, jak před nimi ožívá ve snech a vzpomínkách minulost (tercet \"Zhuky dalekii, zhuky zabutyi / Згуки далекії, згуки забутиі\"). Všichni se zastavují: v nočním tichu zaznívá daleká píseň, zapomenuté sny, dávno minulé chvíle života (kvintet \"Znykly zijšly my / Зникли зійшли ми\").\n\nBijí čtyři hodiny. Socha i portréty se vracejí na svá místa. Rozespalá pokojská vchází, rozhrnuje závěsy a otevírá okna. Do pokoje začnou proudit zvuky čilého ruchu ulice.\n\nUkrajinský rozhlas pořídil dvě nahrávky opery (viz externí odkazy):\n\n"}
{"id": "988822", "url": "https://cs.wikipedia.org/wiki?curid=988822", "title": "Pacov (zámek)", "text": "Pacov (zámek)\n\nZámek Pacov je barokní zámek. Nachází v centru města Pacov, v okrese Pelhřimov. Je chráněn jako kulturní památka.\n\nPrvní zmínka o panském sídle v Pacově pochází z roku 1316, kdy zde sídlil Oldřich z Pacova. Kromě něj jsou známi ještě Hron z Pacova a Čéč z Pacova. Ve 14. století jej získal Jan Lucemburský, který jej v roce 1345 dal do zástavy Petrovi II. z Rožmberka. Po vyplacení jej získal rod Vchynů. V roce 1394 je jako majitel zmiňován Hynek Tluksa z Čechtic a ten jej roku 1401 prodal Petru a Janu Malovcovi z Malovic. Petr Malovce byl známý svými spory s Jindřichem z Dubé, které ukončila až zemská hotovost, když oblehla pacovskou tvrz s městečkem. Za Malovců došlo také k přestavbě tvrze na hrad.\nV roce 1528 odkoupil pacovské panství s hradem, dvorem, pivovarem, městečkem a dalšímu 18 vesnicemi Václav Robmháp ze Suché. V roce 1550 jej zakoupil Oldřich Španovský z Lisova a po jeho smrti o 3 roky později jej získala jako poručnice Magdaléna z Eincingu. V roce 1559 její poručnictví skončilo a majetek byl rozdělen mezi 5 Oldřichových synů. V majetku Španovských zůstal do roku 1616, kdy Pacov zakoupila Anastazie Vítová ze Rzavého. Její syn se ovšem zúčastnil stavovského povstání, takže mu byl majetek v roce 1622 zkonfiskován. O rok později jej získala Anna Markéta Šléglová z Vrtby a od ní jej v roce 1630 zakoupil Jan starší Černín z Chudenic spolu s manželkou Zuzanou Homutovou z Harasova. V roce 1643 jej tehdy již ovdovělá Zuzana prodala generálu Zikmundu Myslíkovi z Hiršova a po jeho smrti v roce 1666 jej spravovala jeho druhá manželka Johanka Eusebie Barbora ze Žďáru a po její smrti přešel do správy karmelitánského kláštera na Malé Straně v Praze.\n\nKarmelitáni zámek přestavěli na barokní klášter, nechali u něho postavit kostel sv. Václava a v roce 1708 sem přesídlili. V roce 1787 císař Josef II. klášter zrušil a zámek připadl náboženskému fondu. V roce 1835 jej spolu s panstvím a vesnicemi Roučkovice, Samšín, Cetoraz, Bedřichov, Zhořec a Salačova Lhota odkoupil Maximilián Bedřich Gudenus a jeho manželka Otýlie z Mirbachu a od nich v roce 1844 knížata Löwenstein-Wertheim-Freudenbergové. V 70. letech 19. století pak přešel do majetku Adolfa Weisse. \n\nPo otci převzal velkostatek syn Dr. jur. Weiss Adolf II. rytíř von Teesbach (* 5.2.1868 - † 25.9.1925, zámek Lichtenberg u Saalfelden am Steinernen Meer), majitel rakouského panství Lichtenberg a panství Pacov s doménou Těchobuz se dvory Talenberk a Hrádek o rozloze 3 500 ha. Adolf II. se oženil s Luisou, rozenou hraběnkou ze Sarntheinu, a žil střídavě ve Vídni na Nibelungengasse čp. 1, v Pacově nebo na zámku Lichtenberg. Z manželství pošly děti: Otto Weiss rytíř von Tessbach (* 3. května 1898 Vídeň, † 11. května 1945); Adolf III Weiss von Tessbach (* 9. června 1897 Vídeň, † 28. října 1979 Vídeň); Felicitas Ortner a Marie Weiss von Tessbach.\n\nPozemková reforma a přídělové řízení bylo zahájeno přídělovým komisařem Státního pozemkového úřadu v Táboře v únoru 1924. Předmětem přídělového řízení byly objekty: 1. Budislav a Záluží, ležící svými pozemky v katastrálních obcích, soud. okresu Soběslav. 2. Starý Dvůr, Hrádek, Cetoraz, Hladov, Těchobuz a Talenberk, v kat. obcích Pacov, Cetoraz, Roučkovice, Zhořec, Bedřichov, Jetřichovice, Těchobuz, Ježov Velký a Malý, soud. okresů Pacov a Mladá Vožice. 3. dvory: Kamemný Dvůr (část), Dražíč, Vranov a Chrášťany, v kat. obcích Bežerovice, Sudoměřice, Dražíč a Chrášťany, soud. okresu Bechyně a Týn n. Vltavou. Jejich výměra činila kolem 240 ha.\n\nZ velkostatku Pacov-Budislav byly vytvořeny zbytkové statky Hladov o výměře 34 ha (prodán za přídělovou cenu 85.000,- Kč Petru Neckařovi), Cetoraz o výměře 30 ha (prodán za 90.000,- Kč Karlovi Klímovi) a Záluží o výměře 52 ha (prodán za 145.000,- Kč J. Ročkovi). K přejímanému souboru náležel lihovar v Budislavi a lihovar v Těchobuzi.\n\nVýměrem ze dne 16. srpna 1945 (č. 3-1a-999/1-1945) zavedl Zemský národní výbor v Praze na podkladě § 2-7 dekretu prezidenta republiky ze dne 19. května 1945 národní správu na majetek Dr. Adolf III. Weiss-Tessbach (jednou čtvrtinou), Dr. Otty Weiss-Tessbach (jednou čtvrtinou), Marie Weiss-Tessbach (jednou čtvrtinou), Dr. Felicitas Ordner roz. Tessbach (jednou čtvrtinou) se živým i mrtvým inventářem a jmenoval pana Františka Kazdu, lesního u bývalého majitele Dr. Weisse, národním správcem.\n\nOd roku 1947 sídlila na zámku vojenská posádka (4. brigáda materiálního zabezpečení Pacov, 41. automobilní prapor Pacov, 42. automobilní prapor Pacov, 97. autobusový zdravotnický prapor Pacov). Ta jej jako zdevastovaný opustila v roce 1992. Od roku 1997, kdy jej získalo do svého vlastnictví město, procházel celkovou rekonstrukcí pro zpřístupnění veřejnosti. V současnosti na zámku sídlí Městský úřad Pacov, Městské muzeum Antonína Sovy v Pacově, Městská knihovna Pacov a Informační centrum.\n\n\n\n"}
{"id": "988825", "url": "https://cs.wikipedia.org/wiki?curid=988825", "title": "David Dubský", "text": "David Dubský\n\nDavid Dubský (* 18. července 1984) je bývalý český zápasník – judista.\n\nS judem začínal ve 12 letech na Folimance v pražském klubu USK Praha. V české mužské reprezentaci se pohyboval mezi lety 2005 až 2011 v pololehké váze do 66 kg. V období let 2007 až 2010 patřil k širší světové špičce. V roce 2008 se mu však nevydařila olympijské kvalifikace na olympijské hry v Pekingu. Od roku 2010 ho v přípravě provázelo vleklé zranění kolene, kvůli kterému se nezvládl připravit na olympijskou sezonu 2012.\n\nPo skončení sportovní kariéry v roce 2012 se věnuje trenérské práci. Působil jako trenér ve vrcholovém sportovním centru ministestva vnitra Olymp. Působil i jako trenér v Judo Academy. Dnes trénuje ve vlastním klubu, Judo Elite Praha. \n\nJeho předností, kterou konkuroval světové špičce byla schopnost provádět nožní techniky na obě strany – sambistická (východoevropská) uči-mata z levého úchopu na zádech a klasické nožní techniky (aši-waza) z pravého úchopu ko-soto-gari, de-aši-harai, o-uči-gari, ko-uči-gari, případně strhy tani-otoši a sumi-gaeši, kterými dostaval soupeře do submisivních pozic v boji na zemi.\n\n\n"}
{"id": "988826", "url": "https://cs.wikipedia.org/wiki?curid=988826", "title": "Philipp Oswald", "text": "Philipp Oswald\n\nPhilipp Oswald (narozen 23. ledna v Feldkirchu) je rakouský profesionální tenista, který se zaměřuje především na čtyřhru.\n\nVe své dosavadní kariéře získal ve čtyřhře jeden titul na okruhu ATP World Tour. Na žebříčku byl nejvýše klasifikován na 206. místě ve dvouhře a na 58. místě ve čtyřhře.\n\nDoposud se Oswald představoval na challengerech, ze kterých si odnesl několik trofejí. Nejvíce z nich získal se svým krajanem Martinem Fischerem.\n\nSvou nejcennější trofej získal po boku Španěla Guillerma Garcíi Lópeze, když spolu vyhráli podnik v Brazílii, který patřil do kategorie ATP World Tour 250. Ve finále zdolali kolumbijskou dvojici Juan Sebastián Cabal a Robert Farah Maksúd ve třísetové bitvě.\n\n"}
{"id": "988827", "url": "https://cs.wikipedia.org/wiki?curid=988827", "title": "Mníšek pod Brdy (zámek)", "text": "Mníšek pod Brdy (zámek)\n\nMníšek pod Brdy je hrad přestavěný na zámek ve stejnojmenném městě v okrese Praha-západ. Je chráněn jako kulturní památka. Zámek je ve vlastnictví státu (správu zajišťuje Národní památkový ústav) a je přístupný veřejnosti.\n\nPrvní zmínka o hradu v Mníšku pod Brdy pochází z roku 1355 a nachází v nevydaném zákoníku císaře Karla IV. Majestas Carolina. Archeologické nálezy však dokládají jeho existenci již na konci 13. či počátku 14. století. Tehdy pravděpodobně šlo o malý hrádek, který od zbytku města odděloval příkop s hradbou. V roce 1487 jej získali Vratislavové z Mitrovic, v jejichž majetku a správě byl po celé 16. století. Nejstarší vyobrazení zámku pochází z roku 1622. V roce 1639 jej vyplenila švédská vojska generála Banéra a následně stavba zchátrala.\n\nV roce 1655 ji od Mitroviců odkoupil zbohatlík a dobrodruh Servác Engel z Engelsflussu, který ji v letech 1656–1672 přestavěl; z barokní tvrze se stala aristokratická rezidence. Ve druhé polovině 18. století za Unwerthů prošel řadou drobných úprav. Po smrti Ignáce Umwertha jej získali Pachtové z Rájova, pro rodinné spory jej ovšem až do roku 1838 spravovali úředníci zemských desk. V roce 1848 navíc vyhořel. V roce 1909 zámek získal Theodorich Kast z Ebelsbergu, který jej v letech 1910–1911 zrekonstruoval. V roce 1945 byl zámek vypleněn a následně i zkonfiskován a o rok později se dostal do správy ministerstva vnitra. Tomu sloužil k ukládání významných a politicky citlivých archivních fondů. V roce 2000 došlo k jeho vyklizení a postoupení Národnímu památkovému ústavu, který jej postupně obnovoval. Rozsáhlá rekonstrukce, trvající do roku 2006 – kdy se areál otevřel veřejnosti – stála více než 100 miliónů korun.\n\nV roce 2018 kastelánka Jana Digrinová oznámila, že zámek zpřístupní vyhlídku v půdních prostorách hodinové věže. Nabídne, kromě výhledu na celou kotlinu Bojovského potoka či náměstí, také prohlídku části hodinového stroje.\n\nJednalo se o menší královský hrad, který byl později označován také jako tvrz. Vymezovala ho obvodová hradba, která obklopovala prostor s přibližným půdorysem kapky, jejíž vrchol se nacházel v prostoru jihozápadního nároží zámku. Opevněná plocha byla výrazně menší než je rozsah dochovaného zámku. Součástí hradu bývala nejméně jedna věž doložená písemnými prameny a zbořená roku 1425. Z vnitřní zástavby zachytil malý archeologický výzkum jen ve skále vytesaný objekt v jihovýchodním cípu nároží. Ze středověku mohou pocházet také výstupky ve fasádě severního křídla.\n\nOkolo zámku vede trasa Naučné stezky Mníšek pod Brdy.\n\n"}
{"id": "988829", "url": "https://cs.wikipedia.org/wiki?curid=988829", "title": "Prize marketing", "text": "Prize marketing\n\nPrize marketing je nástrojem využívaným výrobci a prodejci za obchodními účely. S pojmem Prize marketing se setkáváme stále častěji a častěji. \n\nJedná se o propagační předměty, jako například drobné hračky, figurky, hry, sběratelské karty, sběratelské předměty, a další drobné předměty malé nominální hodnoty, nalezené v různých baleních maloobchodních produktů, které jsou zahrnuty již v ceně produktu, s úmyslem zvýšit prodejnost.\n\nNěkteré sběratelské předměty se vyrábějí i v sérii a jsou dnes značně používány jako věrnostní marketing u potravin, nápojů a dalších produktů ke zvýšení prodejů, přes opakované nákupy kvůli těmto sériovým předmětům. Tyto drobné předměty byly a jsou distribuovány prostřednictvím sladkostí, sušenek, čokolád, chipsů, cereálií, pracích prášků, nealkoholických nápojů a mnohých dalších produktů.\n\nDo typů ocenění je možné zahrnout komiksy, vtipy, různé modely z papíru či umělé hmoty, plastové mini lžičky, hádanky, samolepky, dočasné tetování, pogy, různé karty a drobné hračky z různých materiálů od papíru, plastu, přes dřevo, cín a kov.\n\nNení-li prize kampaň řádně naplánována a uskutečňována, může skončit s negativními výsledky pro společnost, může podkopávat všechny předešlé pozitivní vztahy se značkou a počet věrných zákazníků. V dnešní době se negativní PR může šířit jako pořár prostřednictvím médií, jako je Facebook nebo Twitter.\n\nSamotné kořeny využívání Prize marketingu v praxi sahají až do počátku 20. století. Jedním z nejvýraznějších průkopníků této strategie byla americká značka pamlsků Cracker Jack. V každém balíčku byla od roku 1912 k nalezení malá pozornost. K těm nejcennějším patřily baseballové kartičky, dobové tetování nebo malé figurky. V současné době již výrobci Cracker Jacků museli vzít v potaz tvrdou konkurenci v oblasti sušenek a pochutin. S rostoucím tlakem na zvyšování či při nejmenším stabilitu tržeb se nabízí jednoznačně řešení. Snižování nákladů na výrobu. To se projevilo jednoznačně ve snížení atraktivity pozorností uvnitř každého balíčku. Oblíbené hračky nahradily malé papírky s hádankami či vtipy.\n\nKdyž už je řeč o Cracker Jack, od roku 2013 je přibrala do svého portfolia divize Frito-Lay, Inc. Ta je mimo jiné výrobcem celosvětově známých brambůrek Lay´s, které pokračují v tradici schovávání drobných dárečků do balení. Je možné tak najít celou řadu tetovacích nálepek.\n\nPrvní baseballové karty vůbec vznikly v roce 1868 a znázorňovaly hráče Brooklynu Atlantics. Výrobcem byl Peck and Snyder, společnost zabývající se výrobou a distribucí baseballového vybavení. Vzájemné propojení dárečků se tak přímo nabízelo. Existovalo široké spektrum zákazníků, kteří potřebovali nakoupit vybavení pro svůj oblíbený sport. A pokud se měli rozhodnout, kde potřebné nakoupit, baseballové kartičky mohly zapůsobit jako rozhodující kritérium. O rok později, tedy v roce 1869, se společnost Peck and Snyder rozhodla vyrábět kartičky profesionálního baseballového týmu Red Stockings, což výrobkům jednoznačně přidalo na popularitě.\n\nBaseballové kartičky se staly průkopníkem v cestě Prize marketingu na výsluní. Hlavní otěže převzala na počátku 20. století cukrářská manufaktura z Pensylvánského Oxfordu s názvem Breisch-Williams. Ta baseballové kartičky přidávala do svých cukrářských a tabákových výrobků.\n\nV roce 1933 přišla Bostonská Goudey Gum Company s do té doby zcela nevídaným krokem. Baseballové kartičky vylepšila o propracovanou zadní stránku, která nabízela detailní údaje o hráči zobrazeném na přední straně. Byla zároveň první, komu se podařilo distribuovat takto vylepšené kartičky v balíčcích se žvýkačkami.\n\nV současné době nejvíce využívají prize marketing obchodní řetězce v podobě dárku za určitou výši útraty nebo bodů v rámci věrnostního programu. Obchodníky často využívaný způsob jak přilákat zákazníky, aby utráceli peníze právě v jejich řetězci. V převážné většině jsou tyto odměny cíleny na nejmenší zákazníky, kteří ovlivňují nákupní chování svých rodičů či prarodičů. Kteří jsou v daném obchodě schopni utratit více, dávají do košíku i zboží, které nutně nepotřebují. Hlavně aby dosáhly na požadovanou částku.Obchodní řetězce proto rozdávají různé odměny za nákup např. v podobě plyšáků, kartiček, oblíbených rozzuřených ptáků, bodů, atd. Obchodníci tají o kolik procent se zvýší jim zvýší tržby. Podle analytických odhadů se ale v případě úspěšné akce může jednat až o 20 %.\n\nDalším trikem obchodních řetězců jak přilákat zákazníky je vystavení členské karty, na kterou zákazník získává například:\n\n\nNevýhodou je, že obchodníci díky tomu získávají detailní přehled, o tom co spotřebitele zajímá. Tyto získané informace potom využívá a díky tomu ušetří tisíce korun, které by zaplatil v rámci obvyklého marketingového výzkumu .\n"}
{"id": "988830", "url": "https://cs.wikipedia.org/wiki?curid=988830", "title": "Velké Březno (nový zámek)", "text": "Velké Březno (nový zámek)\n\nNový zámek ve Velkém Březně stojí na svahu Zámeckého vrchu na okraji Velkého Března, v okrese Ústí nad Labem. Od roku 1963 je chráněn jako kulturní památka. Je ve vlastnictví státu (správu zajišťuje Národní památkový ústav) a je přístupný veřejnosti.\n\nNový zámek nechal v letech 1842–1845 v pozdně rakouském empírovém slohu postavit hrabě Karel Chotek z Chotkova a Vojnína, nejvyšší purkrabí Království českého. V letech 1885–1910 prošel novorenesanční přestavbou. Na konci 19. století zde pobývala Žofie Chotková, která byla spolu se svým manželem Františkem Ferdinandem d´Este zastřelena v roce 1914 při sarajevském atentátu.\n\nV polovině 19. století přibyl v okolí zámecký park. Jeho dnešní podoba pochází ze začátku 20. století, kdy byl rozdělen na pětihektarový anglický park a malý francouzský park.\n\n\n"}
{"id": "988834", "url": "https://cs.wikipedia.org/wiki?curid=988834", "title": "Louis Évely", "text": "Louis Évely\n\nLouis Évely (5. listopadu 1910 – 30. srpna 1985) byl belgický křesťanský spisovatel a římskokatolický kněz. Jako spisovatel byl velmi úspěšný, jeho díla se prodávala ve velkých nákladech a byla přeložena do 25 světových jazyků. O některých otázkách duchovního života psal však ještě před Druhým vatikánských koncilem takovým způsobem, který byl jeho církevními nadřízenými kritizován. Kardinál Leo Joseph Suenens jej v roce 1957 požádal, aby již další knihy nepublikoval. Téhož roku byl donucen opustit funkci ředitele školy. \n\nÉvely později po vnitřních bojích požádal o laicizaci, k níž došlo v roce 1967. O tři roky později se oženil se svou dlouholetou přítelkyní Mary. V roce 1980 se pravděpodobně při přednáškách v Africe nakazil tropickou nemocí, která podlomila jeho zdraví. Zemřel v roce 1985 ve věku 75 let. \n\n"}
{"id": "988837", "url": "https://cs.wikipedia.org/wiki?curid=988837", "title": "Veronika Kašáková", "text": "Veronika Kašáková\n\nVeronika Kašáková (* 6. listopadu 1989 Praha) je česká modelka a finalistka České Miss 2014. Rovněž je zakladatelkou Nadačního fondu Veroniky Kašákové.\n\nPochází z Vysoké Peci u Chomutova. Od 4 let vyrůstala v dětském domově ve Vysoké Peci u Chomutova s bratrem Karlem. V letech 2004–2008 studovala na Střední pedagogické škole v Mostě obor \"Předškolní a mimoškolní pedagogika\". Poté pracovala v bance. Počátkem roku 2014 napsala autobiografickou knihu \"Zpověď holky z děcáku\".\n\nV roce 2015 dostala ocenění v kategorii dobrý skutek v anketě Osobnost roku Ústeckého kraje. V roce 2016 založila Nadační fond Veroniky Kašákové, který podporuje děti v dětských domovech tak, aby mohly žít plnohodnotný život a byly připraveny na překážky v běžném životě po opuštění dětského domova. Od února 2017 je tváří kosmetické značky Oriflame. Spolupráce probíhá skrze Nadační Fond Veroniky Kašákové a má za cíl podpořit padesát dětí z dětských domovů z celého Česka v jejich snech a pomoci jim postavit se na vlastní nohy. Součástí projektu je i osmnáct proměn pro děti, které nejlépe splnily zadané cíle a mají dlouhodobě dobré výsledky. Tento projekt se jmenuje Proměny s Veronikou, je to projekt k padesátému výročí založení společnosti Oriflame pro rok 2017. V roce 2018 dostala ocenění v kategorii sociální a zdravotní oblast včetně záchrany lidského života v anketě Ceny hejtmana roku Ústeckého kraje. Rovněž se v roce 2018 dostala do časopisu Forbes do sekce Mimořádné ženy a do sekce 30. V roce 2019 dostala ocenění od hejtmana Ústeckého kraje za společenskou odpovědnost.\n\n\n\n"}
{"id": "988838", "url": "https://cs.wikipedia.org/wiki?curid=988838", "title": "Kamenistý potok", "text": "Kamenistý potok\n\nKamenistý potok může být:\n\n"}
{"id": "988842", "url": "https://cs.wikipedia.org/wiki?curid=988842", "title": "Kamenistý potok (přítok Černého Hronu)", "text": "Kamenistý potok (přítok Černého Hronu)\n\nKamenistý potok je vodní tok ve Veporských vrších, na území okresu Brezno. Je to významný, vodný levostranný přítok Černého Hronu a má délku 25,6 km.\n\nVytváří téměř 25 km dlouhou Kamenistou dolinu, v její horní části (od obce Sihla po hájovnu Klementka) je tok chráněným územím. Ochraňuje se zde meandrující koryto horského toku (PP Meandry Kamenistého potoka. Při samotě Hronček, ve střední části doliny, byla vybudována malá vodní nádrž (tajch), která v minulosti sloužila ke splavování dřeva. Od této samoty je tok významným biotopem vzácných vodních živočichů. V roce 1999 byl úsek od mostu nad tajchem až po ústí prohlášen za PP Kamenistý potok. Na ploše 7,11 ha se chrání zachovalý podhorský potok s trvalým výskytem vydry říční. Po celé délce toku přibírá Kamenistý potok množství krátkých přítoků z obou stran, což mu zajišťuje vysoké průtoky. V minulosti vedla údolím potoka větev Čiernohronské železnice. Horní tok je součástí CHKO Poľana.\n\n\"Pramen:\" ve Veporských vrších, v podcelku Sihlianska planina, na jihovýchodním úpatí vrchu Tlstý javor (1068 m), pod sedlem Tlstý javor (sedlo) (1015 m) v nadmořské výšce kolem 990 m.\n\n\"Směr toku:\" Na krátkém úseku teče nejprve na jih, v obci Sihla se stáčí na severozápad, na horním toku se složitě vlní a až po soutok s přítokem z doliny Spády teče střídavě na západ a severozápad. Na středním toku se obloukem stáčí na sever, dále postupně na severoseverovýchod, přičemž se na dolním toku esovitě stáčí.\n\n\"Geomorfologické celky: \"Veporské vrchy, podsestavy Sihlianska planina a Balocké vrchy\n\n\"Přítoky:\" zprava zpod Tlstého javoru, z doliny Daňková, Moglová, Studený potok, Slatina, přítok ze Staré doliny, Čierny potok, Spádsky potok a Hronček\n\n\"Ústí:\" do Černého Hronu při hájovny U Jána, jihojihovýchodně od obce Hronec, v nadmořské výšce kolem 495 m.\n\nNa březích potoka leží pouze obec Sihla, několik hájoven a samot v údolí (Klementka, Strunženo, Černý Potok, Hronček, Endreska, Krámniská a další).\n"}
{"id": "988849", "url": "https://cs.wikipedia.org/wiki?curid=988849", "title": "Kamenistá dolina (Veporské vrchy)", "text": "Kamenistá dolina (Veporské vrchy)\n\nKamenistá dolina je 25 km dlouhé údolí ve Veporských vrších na středním Slovensku.\n\nTáhne se západním směrem od obce Sihla na Sihlianské planině, jižně od Tlstého javoru a Obrubovance až k osadě Hronček. Zde se údolí stáčí na sever a pokračuje až po lokalitu \"Svätý Ján\", kde ústí do údolí Černého Hronu. \n\nCelou délkou údolí protéká Kamenistý potok, na kterém je v osadě Hronček vybudován menší rybník. V minulosti vedla tímto úsekem i jedna z větví Čiernohronské železnice.\n\n"}
{"id": "988856", "url": "https://cs.wikipedia.org/wiki?curid=988856", "title": "Obrubovanec", "text": "Obrubovanec\n\nObrubovanec (1020,4 m) je vrch ve Veporských vrších.\n\nNachází se v centrální části pohoří, západně od vrchu Tlstý javor i stejnojmenného sedla. Vrch je, podobně jako sousední Tlstý javor, částečně zalesněný a nabízí omezené výhledy jižním směrem. Právě jižní svahy pokrývají rozsáhlé palouky, využívané pro pastvu skotu a ovcí.\n\nNa severních svazích pramení Obrubovanský potok a Vydrovo. Jižní svahy klesají do Kamenisté doliny.\n\n"}
{"id": "988860", "url": "https://cs.wikipedia.org/wiki?curid=988860", "title": "Obrubovanský potok", "text": "Obrubovanský potok\n\nObrubovanský potok je potok na Horehroní, v jižní části okresu Brezno. Je to pravostranný přítok Vydrové, měří 3,7 km a je tokem V. řádu.\n\nPramení ve Veporských vrších, v podcelku Balocké vrchy, na východním svahu Obrubovance (1 020,4 m n. m.), v nadmořské výšce cca 880 m n. m.\n\nOd pramenné oblasti teče potok směrem na sever, zleva přibírá krátký přítok z východního svahu Obrubovance, esovitě se stáčí, zprava přibírá krátký přítok od Korytárského gruntu, zleva Palantovici a Včelienovou a přechodně se stáčí směrem na SSV. Následně přibírá další krátké přítoky: dva zprava zpod Korytárského Grúně a tři zleva zpod Obrubovanského Grúně (769 m n. m.). Na dolním toku už nepřibírá žádné přítoky, teče přímo na sever a v lokalitě Pohnilá, v blízkosti myslivny ve Vydrovské dolině, jihozápadně od centra obce Čierny Balog, se v nadmořské výšce přibližně 593 m n. m. vlévá do Vydrova.\n"}
{"id": "988882", "url": "https://cs.wikipedia.org/wiki?curid=988882", "title": "Johan Elmander", "text": "Johan Elmander\n\nJohan Erik Calvin Elmander (* 27. května 1981, Alingsås, Švédsko) je švédský fotbalový útočník, který v současné době hraje v dánském klubu Brøndby IF. Účastník Mistrovství světa 2006 v Německu, EURA 2008 v Rakousku a Švýcarsku a EURA 2012 v Polsku a na Ukrajině. Ve své kariéře hrál mimo rodného Švédska v Anglii, Turecku, Nizozemsku, Francii a Dánsku.\n\nVyhrál anketu čtenářů britského deníku \"The Guardian\" o nejkrásnější gól Barclays Premier League, šlo o utkání v listopadu 2010 proti Wolverhampton Wanderers FC, kde zvyšoval na průběžných 2:0 pro Bolton Wanderers FC. Z 50 nominovaných obdržel 27% hlasů.\n\n"}
{"id": "988883", "url": "https://cs.wikipedia.org/wiki?curid=988883", "title": "Krasobruslení na Zimních olympijských hrách 2014 – jednotlivkyně", "text": "Krasobruslení na Zimních olympijských hrách 2014 – jednotlivkyně\n\nSoutěž žen v krasobruslení na Zimních olympijských hrách 2014 se konala v sočské hale Ajsberg. Krátký program proběhl 19. února a volné jízdy následovaly 20. února 2014. Soutěže se zúčastnilo 30 krasobruslařek z 20 národních výprav.\n\nObhájkyní olympijského zlata byla Korejka Kim Ju-na, která po krátkém programu vedla. Bodové hodnocení z volné jízdy však v konečném součtu znamenalo druhou příčku. Vyšší bodový zisk pro ruskou reprezentantku Adelinu Sotnikovovou vyvolal mediální kritiku rozhodčích a stal se jednou z olympijských kontroverzí.\n\nAdelina Sotnikovová vybojovala zlatou medailí své premiérové vítězství na velkém seniorském závodu. Stříbro si odvezla Korejka Kim Ju-na a bronzový kov si připsala Italka Carolina Kostnerová, pro niž medaile představovala první olympijské umístění na stupních vítězů.\n\nPo skončení volných jízd vyvstaly otázky, zdali si Adelina Sotnikovová zasloužila vyšší bodové hodnocení, než jaká po svých jízdách obdržely Kim Ju-na a Carolina Kostnerová. Diskutovanými tématy se staly bodovací systém, anonymní hodnocení i rozhodčí.\n\nMezinárodní bruslařská unie (ISU) vydala den po skončení závodu, 21. února 2014, prohlášení, v němž vyslovila důvěru \"„ve vysokou kvalitu a integritu bodovacího systému“\". Dále uvedla, že \"„rozhodčí byli vybráni náhodným losem z osudí 13 potenciálních porotců“\", a všech devět v panelu pro volnou jízdu pocházelo z devíti různých zemí. Všechna pravidla byla během závodu dodržena. Současně nedošlo ke vznesení žádného oficiálního protestu, včetně námitek vůči bodové klasifikaci.\n\nMěsíc po soutěži, 21. března 2014, naznačovaly mediální zprávy, že měl Korejský olympijský výbor v úmyslu podat oficiální stížnost k Mezinárodní bruslařské unii ve věci porušení etického chování (článek 24 předpisu ISU). Zdůvodnění vycházelo ze složení panelu rozhodčích, v němž také zasedli Ruska Alla Šechovcevová a Ukrajinec Jurij Balkov. Soulský deník \"Korea JoongAng Daily\" vydal 24. března zprávu, že ačkoli Korejský olympijský výbor podal oficiální stížnost k ISU ohledně složení sboru rozhodčích, vyjádřil ústy mluvčího výboru také přesvědčení, že daný podnět nepovede ke změně bodového hodnocení Kim Ju-na a přehodnocení výsledného pořadí. Stížnost mimo jiné \"„požadovala důkladné vyšetření ze strany ISU a naléhala na reformu“\".\n\nDeník \"The New York Times\" publikoval 20. února 2014 technický rozbor soutěžních jízd nazvaný „How Sotnikova Beat Kim“ (\"Jak Sotnikovová porazila Kimovou\"), v němž rozklíčoval každý získaný bod a provedl srovnání skoků těchto dvou závodnic. Současně vydal článek, kde vyhodnotil \"„vyšší bodové ohodnocení Sotnikovové jako výsledek technicky náročnějšího programu. Kimová se například nepokusila o kombinaci trojitého Rittbergera nebo dvojitého axela s trojitým toeloopem, kterou Sotnikovová zvládla“\".\n\nDvojnásobná olympijská medailistka a pětinásobná mistryně světa Michelle Kwanová sdělila: \"„Ohledně bodování, vyhrála nepochybně Adelina.“\" Trojnásobný mistr světa a dvojnásobný olympijský medailista Elvis Stojko reagoval slovy: \"„Všechno v pořádku. Adelina byla připravená. Kimová neměla dostatek technického náboje.“\" Také americká olympijská vítězka Tara Lipinská s bronzovým olympijským medailistou Johnym Weirem se souhlasně vyjádřili k rozhodnutí poroty u jízdy Sotnikovové. Další olympijský šampión Scott Hamilton uvedl, že zatímco styl Rusky není tak esteticky atraktivní jako u Jihokorejky, její sportovní pojetí \"„je vším, co rozhodčí očekávají“\".\n\nRuský krasobruslařský kouč Alexej Mišin, jenž měl dlouholeté neshody s choreografkou nové olympijské šampiónky Taťjanou Tarasovovou, prohlásil: \"„Mohu říct jednu věc: vítězství Adeliny Sotnikovové je zcela přirozené a objektivní.“\"\n\nDeník \"USA Today\" uvedl, že \"„geografické složení rozhodcovského panelu bylo zřetelně nakloněno směrem k… Sotnikovové.“\" Sbor pro volnou jízdu zahrnoval dva ruské členy technického panelu (z toho ale jednoho v pomocné úloze operátora videozáznamu), ruskou rozhodčí a ukrajinského rozhodčího.\n\nNovináři zpochybnili jmenování ruské rozhodčí Ally Šechovcovové, manželky bývalého prezidenta a úřadujícího generálního ředitele Ruského krasobruslařského svazu Valentina Pisejeva, stejně jako nominaci ukrajinského rozhodčího Jurije Balkova, jenž měl v minulosti roční zákaz výkonu, když byl na zvukové nahrávce přistižen ze snahy nekale ovlivnit krasobruslařskou soutěž na Zimních olympijských hrách 1998 v Naganu. Mimoto byla Šechovcevová přímo po soutěži vyfotografována, jak se v hale objímá se Sotnikovovou, což zesílilo podezření z podjatosti. Detailní rozbor výsledkové listiny ukázal, že jeden z rozhodčích udělil, až na jednu výjimku, provedení všech prvků Sotnikovové hodnocení +3.\n\nČást novinářů a odborníků označila bodový zisk nové olympijské šampiónky za nadhodnocený. Dvojnásobný olympijský vítěz a analytik Dick Button to komentoval slovy: \"„Sotnikovová byla energická, silná a chvályhodná, nikoli však komplexní bruslařka.“\" Ruska také neměla čistý výjezd posledního rittbergera v kombinaci trojitý flip–dvojitý toeloop–dvojitý rittberger. Naopak Carolina Kostnerová odskákala stejný počet sedmi trojitých skoků bez velké chyby, a přesto obdržela nižší známku za technické provedení než tato soupeřka. Sotnikovová byla rovněž lépe oceněna za programové komponenty, i když někteří považovali vyznění jízdy Kostnerové za umělečtější a choreograficky propracovanější. Rozhodčí Sonia Bianchettiová Garbatová se zkušeností ze sedmi olympijských her napsala: \"„Žádné spravedlivé hodnocení … by nemohlo Adelině přiřknout vyšší známku v choreografii, provedení a procítění hudby.“\"\n\nMédia napsala, že i dvojnásobná olympijská vítězka Katarina Wittová byla konečným pořadím ohromena. Na Twitteru měla napsat: \"„Jsem tím šokována, výsledku nerozumím, královnou je Kim,“\" brzy se ale na Twitteru vyjádřila, že po světě se šíří \"tweet\", který není její a nevyjadřuje její názor. Později nicméně dodala, že se o výsledku musí diskutovat. Americký národní šampión z roku 2011 Ryan Bradley se na adresu ruské krasobruslařky tázal: \"„Opravdu budeme přehlížet, že zpackala dopady tří skoků, a předstírat, že byla dokonalá?“\"\n\nV reakci na závod vznikla petice žádající vyšetření kontroverzního bodování, kterou podle časopisu \"Reflex\" mělo do pátku 21. února podepsat okolo 1,5 miliónu osob.\nKrátký program se uskutečnil 19. února 2014.\nVolné jízdy se konaly 20. února 2014.\nCelkové pořadí soutěže žen.\n\n\n\n"}
{"id": "988884", "url": "https://cs.wikipedia.org/wiki?curid=988884", "title": "Ďábel se skrývá v mlze", "text": "Ďábel se skrývá v mlze\n\nĎábel se skrývá v mlze (1966, Devil in the Fog) je dobrodružný román pro mládež od anglického spisovatele Leona Garfielda. Kniha získala roku 1967 jako první vůbec prestižní cenu \"Guardian Award\", určenou pro britské autory dětských knih.\n\nVypravěčem románu je čtrnáctiletý George Treet, který je stejně sourozenci členem chudé potulné divadelní společnosti jejich otce. George ho považuje za geniálního muže, který se pouze díky zlému osudu nemůže prosadit. \n\nDvakrát v roce navštíví hereckou rodinu tajemný cizinec a předá otci určitý peněžní obnos. George tuší, že to nějak souvisí s ním a s jakousi dávnou událostí. Vše se mu potvrdí v okamžiku, když cizinec oznámí, že již nepřijde. Pan Treet mu oznámí, že je ve skutečnosti v dětství unesený syn bohatého sira Johna Dexteta a že nastal čas vrátit se ke své původní rodině.\n\nKdyž ho pan Treet dopraví na zámek jeho nového otce, dozví se George, že sir John je těžce zraněn. Byl střelen v souboji se svým bratrem kapitánem Richardem, o kterém tvrdí, že je viníkem únosu jeho syna (kdyby totiž sir John zemřel bez mužských potomků, stal by se Richard dědicem titulu i rodinného bohatství). \n\nGeorge se s těžkám srdcem rozloučí se svou původní rodinou. Pan Treet obdrží odměnu 2000 liber a odjíždí do Londýna, aby se zde konečně proslavil. Brzy se však objeví na Dexterově panství znovu, protože díky jeho úžasným pyrotechnickým atrakcím vyhořelo do základů divadlo, ve kterém působil, takže je opět bez peněz. \n\nMezitím si George na Dextetově zámku získá nové přátele, ale zároveň cítí kolem sebe skryté nepřátelství. Pocit se změní v jistotu, když se v blízkém lesíku setká se svým strýcem Richardem, který uprchl z vězení. Ten se snaží dostat z chlapce nějaké peníze, stejně jako pan Treet, o kterém začíná být George přesvědčen, že je spoluviníkem jeho únosu.\n\nKdyž jede George za panem Treetem do místního hostince, dostane od svého otce pistoli na obranu. Setká se opět se svým strýcem, který mu ukáže, že pistole má prasklou hlaveň, která by se pří výstřelu roztrhla a zabila by jej. Podle strýce to bylo uděláno schválně. Strýc dá Georgovi svou pistoli, která je té od otce téměř k nerozeznání. Při návratu si pistole opět vymění a vzápětí je George přepaden. Než se pokusí z poničené pistole vystřelit, strýc útočníka zastřelí. George marně přemýšlí, kdo to vše zinscenoval, aby jej pistole zahubila. Strýc si s Grogem definitivně vymění pistole, aby měl funkční zbraň na svou obranu. \n\nProtože se strýc Richard, aby se uživil, dopouští drobných krádeží, rozhodne se sir John, který se již ze zranění téměř zotavil, uspořádat na lupiče hon. Na lovu se setká se svým bratrem, vyrve mu jeho pistoli a namíří jí na přicházejícího syna. Při výstřelu se hlaveň roztrhne a sir John umírá. \n\nPravda vychází najevo, George není synem sira Johna, ale pana Treeta. Skutečný Johnův syn v roce zemřel a sir John vymyslel plán, jak zabránit bratrovi v dědění. Syna pochoval tajně v lesíku, fingoval jeho únos, ze kterého obvinil svého bratra, a přes svého právníka, který jinak o ničem nevěděl, zakoupil chlapce stejného věku. Právník byl tím tajemným cizincem, který navštěvoval Treetovu rodinu a přinášel dvakrát do roka 30 liber. Protože sir John trpěl srdeční chorobou a doktor mu oznámil, že mu již moc života nezbývá, rozhodl se svůj plán dokončit. Pověřil právníka, aby koupené dítě přivedl na zámek, a sám se rozhodl, že se nechá od bratra zabít v souboji. Ten jej střelit nechtěl, ale sir John se sám vrhl do dráhy jeho střely. Když nezemřel, nemohl se smířit s tím, že jeho dědicem se stane syn potulného komedianta, a rozhodl se že jej zabije.\n\nGeorge se vrátí ke své pravé rodině a otci odpustí. Sir Richard Dexter je finančně podporuje, takže jim již nehrozí bída.\n\n\n"}
{"id": "988889", "url": "https://cs.wikipedia.org/wiki?curid=988889", "title": "Syndrom Vasy", "text": "Syndrom Vasy\n\nSyndrom Vasy se používá v marketingu a managementu v souvislosti se selháním procesu vývoje produktu. Selhání je způsobeno komunikačními problémy mezi top managementem a jeho podřízenými. Bylo identifikovaných sedm klíčových problémů, mezi něž patří nedostatek schopnosti učení, porucha zpětné vazby, komunikační bariéry a špatné organizační paměti. V současnosti tyto problémy zůstávají i nadále hlavními příčinami neúspěchu v procesu vývoje výrobku. Pojem odkazuje na událost z roku 1628, kdy se při své první plavbě potopila švédská loď Vasa.\n"}
{"id": "988890", "url": "https://cs.wikipedia.org/wiki?curid=988890", "title": "Linie následnictví iráckého trůnu", "text": "Linie následnictví iráckého trůnu\n\nNáslednictví iráckého trůnu užívalo za dob monarchie jako systému určení následníka trůnu salické právo vzhledem k muslimským zvykům, kdy jsou ženy a jejich potomci úplně vyloučeni z následnictví trůnu. Následníkem trůnu a králem se mohl stát pouze mužský potomek krále Fajsala I. z rodu Hášimovců, který je muslimského vyznání a je iráckým občanem. Pokud by ale došlo k situaci, kdy by nebyli žádní potomci krále Fajsala I. (k čemuž došlo v roce 1958), se následníky trůnu stanou potomci bratrů Fajsala I. (tj. mužští potomci Husajna ibn Alího al-Hášimího), za předpokladu že jsou irácké národnosti. Dle těchto pravidel je současným pretendentem iráckého trůnu princ Raad bin Zeid, který je synem prince Zeida, který byl nejmladším bratrem Fajsala I. a zároveň byl iráckým princem a po roce 1958 se stal pretendentem trůnu.\n\nJediná další linie Hášimovců, která existuje dodnes je jordánská linie, jejíž všichni členové ač jsou potomky Husajna ibn Alího al-Hášimího, tak nesplňují podmínku irácké národnosti.\n\nLinie následnictví iráckého trůnu:\n"}
{"id": "988892", "url": "https://cs.wikipedia.org/wiki?curid=988892", "title": "Modest Meerstein", "text": "Modest Meerstein\n\nModest Meerstein OFM (- 1675, latinsky Modestus Meerstein, německy též Modest Märstein nebo \"Mairstadt\", \"Meerstadt\") byl hudebník a hudební skladatel.\n\nNarodil se někdy před rokem 1620. Údajně nejprve působil v řádu jezuitů. Plnou osobní aktivitu však rozvinul až po přestoupení k františkánům, u nichž své řeholní sliby složil někdy před rokem 1640. Zasloužil se především jako řádový hudebník. Tiskem vyšel jeho řádový zpěvník \"Hymni cum Antiphonis, Qui Secundum Ritum Sanctae Romanae Ecclesiae, & Seraphicae Religionis S. Francisci in publicis Processionibus cantari solent\". Olomucii : Vitus Henricus Ettelius, 1666. \nNebyl však v řádu užíván dlouho, nahradil ho roku 1689 vytištěný zpěvník a soupis rituálů \"Hymnodia Franciscana\", sestavený vlivným františkánem Bernardem Sannigem. Ten v předmluvě Meersteinovo dílo odsuzuje, neboť údajně „prýští mnohými chybami“, dále však uvádí, že původní dílo bylo vícero hudebně schopnými františkány opraveno a rozšířeno. Nakolik dílo \"Hymnodia Franciscana\" vychází ze staršího Meersteinova díla zatím nebylo prověřeno. \n\nNěkolik Meersteinových skladeb se dochovalo v rukopisné podobě ve fondu dačické františkánské knihovny. V letech 1649–1651 působil Meerstein jako olomoucký kvardián. Začal psát kroniku olomouckého františkánského konventu.. Zemřel 8. listopadu 1675 v Olomouci.\n\n"}
{"id": "988896", "url": "https://cs.wikipedia.org/wiki?curid=988896", "title": "Antonín Hartmann", "text": "Antonín Hartmann\n\nNositelem jména Antonín Hartmann bylo více osobností:\n"}
{"id": "988897", "url": "https://cs.wikipedia.org/wiki?curid=988897", "title": "Antonín Hartmann (františkán)", "text": "Antonín Hartmann (františkán)\n\nAntonín Hartmann OFM (- 1707), též Harttmann byl český františkán původem z Kladska. Patřil k vzdělanějším řeholníkům, proto byl v roce 1669 jmenován lektorem filozofie v jindřichohradeckém klášteře, kde tehdy devátým rokem fungovalo klášterní studium pro vzdělávání budoucích františkánských kněží. Jako i ostatní františkánští učitelé v Hradci působil také u augustiniánů kanovníků v Třeboni. Již roku 1670 ale působil jako magistr noviců v Plzni. Opakovaně byl v letech 1676, 1681 a 1687 zvolen českým františkánským provinčním definitorem, vrcholu své kariéry však dosáhl jako český řádový provinciál, jímž byl zvolen opakovaně, přitom napodruhé jednohlasně. Českým proviniciálem tak byl v letech 1690–1693 a 1698–1701. Jako provinční představený stál u vzniku nového kláštera v Zásmukách, kam uvedl první bratry a postaral se o potřebné záležitosti k jejich životu na novém působišti včetně konventní knihovny. Pro své zásluhy získal Antonín Hartmann čestné řádové tituly „otec provincie“ a „lector iubilatus“ . Zemřel 18. dubna 1707 v Praze.\n"}
{"id": "988898", "url": "https://cs.wikipedia.org/wiki?curid=988898", "title": "Nadační fond REGI Base I.", "text": "Nadační fond REGI Base I.\n\nNadační fond REGI Base I. je nezávislá, nevládní, nezisková organizace se sídlem v Praze, která od doby svého založení dne 22. dubna 2011 podporuje rozvoj filantropie v České republice. Fond vznikl za účelem shromažďování finančních prostředků k zajištění zdravotních, sportovních, sociálních a kulturně vzdělávacích potřeb na pomoc novodobých válečných veteránů, s důrazem těch s trvalými následky. Sekundárním předmětem jeho humanitárního zájmu jsou bývalí příslušníci vojenské, policejní či hasičské jednotky, někdejší zaměstnanci celní správy a vězeňské služby, respektive jejich rodinní příslušníci.\n\nObecně prospěšnou činnost včetně provozu charitativního e-shopu spravuje nadace v rámci své detašované organizace REGI BASE Start o. p. s. (zal. v dubnu 2012), která se angažuje zejména v praktických otázkách socializace řádových vysloužilých vojáků při jejich reintegraci do civilního života. Mezinárodní zastoupení se základnou v San Antoniu v severoamerickém Texasu pak zastřešuje entita REGI Base Foundation — United States, Inc. (zal. v červenci 2012), přičemž v plánu je otevření druhé cizozemské pobočky; v Kolumbii. Prostřednictvím sítě externích dopisovatelů udržuje kontakty na Slovensku, v Rusku, zemích Středního východu či Kongu.\n\nZřizovateli fondu jsou Hynek Čech a Martin Jirsa. Jeho hlavním statutárním orgánem je správní rada, které předsedá Jindra Pavlová; mj. ředitelka o. p. s. Ačkoliv organizace úzce spolupracuje s Ministerstvem obrany ČR, coby samostatný právní subjekt je závislá na darech, dotacích a sponzorských příspěvcích, proto využívá vícezdrojové financování. Stěžejním projektem NFRB je dokončení výstavby soukromého vojenského zdravotnického střediska REGI Base I. Svémyslice, a to v podobě specializovaného diagnosticko-rehabilitačního centra komplexní péče pro válečné vysloužilce ve Středočeském kraji na Praze-východ.\n\nOficiální hymnu ve prospěch nadace autorsky složil Martin Maxa pod názvem \"Píseň padlých\".\n\n\n"}
{"id": "988899", "url": "https://cs.wikipedia.org/wiki?curid=988899", "title": "Mistrovství Evropy ve volejbale mužů 1983", "text": "Mistrovství Evropy ve volejbale mužů 1983\n\n13. mistrovství Evropy ve volejbale mužů se konalo ve dnech 17. – 25. září v NDR.\n\nTurnaje se zúčastnilo 12 týmů, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hráli ve skupině o sedmé až dvanácté místo. Mistrem Evropy se stali volejbalisté Sovětského svazu.\n\nK= Zápas Polsko - Francie skončil 3:2 (15:9, 15:4, 13:15, 11:15, 15:13), ale pro zjištěný doping francouzského hráče Clevenauxe, byl výsledek zápasu kontumován na 3:0.\n\n"}
{"id": "988901", "url": "https://cs.wikipedia.org/wiki?curid=988901", "title": "Christian Wilhelmsson", "text": "Christian Wilhelmsson\n\nChristian Ulf Wilhelmsson (* 8. prosince 1979, Malmö, Švédsko) je bývalý švédský fotbalový záložník a reprezentant. Fotbalový světoběžník, ve své kariéře hrál mimo rodného Švédska v Anglii, Belgii, Norsku, Francii, Itálii, Španělsku, Saúdské Arábii, Kataru, USA a Spojených arabských emirátech.\n\nV A-mužstvu Švédska debutoval 31. ledna 2001 ve Växjö na turnaji Nordic Football Championship proti týmu Faerských ostrovů (remíza 0:0).\nZúčastnil se Mistrovství světa 2006 v Německu, EURA 2004 v Portugalsku, EURA 2008 v Rakousku a Švýcarsku a EURA 2012 v Polsku a na Ukrajině.\n\nCelkem odehrál v letech 2001–2012 za švédský národní tým 79 zápasů a vstřelil 9 gólů.\n\n"}
{"id": "988902", "url": "https://cs.wikipedia.org/wiki?curid=988902", "title": "John Wanamaker", "text": "John Wanamaker\n\nJohn Wanamaker (11. července 1838, Filadelfie – 12. prosince 1922) byl americký podnikatel, politik a významná osobnost veřejného a náboženského života v USA.\n\nJe považován za jednoho z „pionýrů marketingu“. Ve vládě prezidenta Harrisona sloužil v letech 1889–1893 jako ministr pošt (United States Postmaster General).\n"}
{"id": "988904", "url": "https://cs.wikipedia.org/wiki?curid=988904", "title": "Chrudoš", "text": "Chrudoš\n\nChrudoš je mužské křestní jméno českého původu. Známe ho z básně „Libušin soud“, která tvoří většinu textu \"Rukopisu zelenohorského\", který zřejmě vznikl na začátku 19. století jako falzum vydávající se za nejstarší českou literární památku. Báseň vypráví o sporu dvou mužů, Chrudoše a Šťáhlava, který má rozsoudit kněžna Libuše. Chrudoš však nechtěl naslouchat ženě. Proto si pak Libuše vzala za muže Přemysla Oráče.\n\nChrudošek, Rudošek, Chruďo, Rudy, Doša, Chru\n\n\n"}
{"id": "988907", "url": "https://cs.wikipedia.org/wiki?curid=988907", "title": "Nové Hrady (zámek, okres České Budějovice)", "text": "Nové Hrady (zámek, okres České Budějovice)\n\nZámek Nové Hrady stojí v Nových Hradech, v okrese České Budějovice. Klasicistní trojkřídlá dvoupatrová stavba s jednopatrovými přístavky při bočních křídlech, která sloužila hraběcí rodině Buquoyů k rezidenčním účelům od postavení roku 1806 do roku 1945. Okolo vede trasa NS Pamětí Novohradska. Od roku 1963 je chráněn jako kulturní památka.\n\nTrojkřídlý empírový zámek nechal vystavět v blízkosti křižovatky u bývalé Horní brány (tehdy na okraji města) Jan Nepomuk Buquoy (1741–1803), ale k dokončení stavby došlo až v roce 1806 za vdovy Terezie Paarové. Zbudován byl podle plánů architekta Franze von Werschafelda, stavbu provedli stavitelé Polfürst z Prahy, geometr Pauer a Karel Lutz. Jako první zde permanentně sídlil až synovec Jana Nepomuka Jiří František August Buquoy (1781–1851). V polovině 19. století (1852) provedl Jiří Jan Jindřich Buquoy řadu stavebních úprav. Nechal přistavět schodiště do zahrady a pavilony na koncích bočních křídel. V přízemí byla na svou dobu velmi moderně vybavená kuchyně a byty služebnictva, v prvním patře se nacházely společenské pokoje, hraběcí apartmá a divadlo s hledištěm pro 230 osob, ve druhém poschodí byly pokoje pro hosty. Na římse na průčelí je alianční znak Buquoyů a Paarů. Zámek byl po druhé světové válce zkonfiskován a v době občanské války v Řecku (1849–1955) se stal domovem pro řecké děti. Poté sloužily prostory střední zemědělské škole. Dnes je zámek v majetku Akademie věd České republiky a sídlí v něm Ústav nanobiologie a strukturní biologie.\n\nNa zdejším zámku (a také v Kačině a Mnichovu Hradišti) se dochovalo empírové divadlo. V roce 1822 byla zřízena nejprve menší zámecká scéna. Ta byla nejprve v roce 1836 přestavěna a poté v roce 1846 rozšířena na vlastní zámecké divadlo pro 320 diváků.\n\nZ reprezentativních sálů v 1. patře je velice zajímavý okrouhlý Modrý salón. Tato dvě patra vysoká místnost zakrytá bělomodrým pruhovaným plátnem má připomínat polní stan z dob největších vojenských úspěchů předků, především Karla Bonaventury Buquoye.\n\n\n"}
{"id": "988909", "url": "https://cs.wikipedia.org/wiki?curid=988909", "title": "Jan Kudrna", "text": "Jan Kudrna\n\nJan Kudrna (* 12. února 1976) je český ústavní právník a vysokoškolský pedagog. Od roku 2003 působí na Právnické fakultě Karlovy univerzity jako odborný asistent na katedře ústavního práva a současně spolupracuje i s Metropolitní univerzitou v Praze (katedra právních disciplín a veřejné správy). Je rovněž členem Legislativní rady vlády. Průběžně se vyjadřuje k české i zahraniční politické a ústavněprávní situaci, ať už v médiích (např. pořad ČT24 Hyde Park, Otázky Václava Moravce apod.) nebo na svém blogu na zpravodajském serveru iHNed.cz a na své facebookové stránce.\n\nJan Kudrna absolvoval Právnickou fakultu Univerzity Karlovy v roce 1999. Po úspěšné obhajobě své disertační práce v oboru ústavního, mezinárodního a evropského práva v roce 2003 získal doktorát. V témže období započal pracovat na PF UK jako odborný asistent. Zde přednáší předměty Ústavní právo (i v anglickém jazyce), Právo a bezpečnost nebo Státověda. Dále vyučuje právní základy na Metropolitní univerzitě Praha.\n\nV roce 2002–2005 externě spolupracoval s Ústavním soudem Polské republiky. Dále přednášel na univerzitách ve Vilniusu, Wroclawi nebo Budapešti.\n\nV roce 2010 Jan Kudrna kandidoval za ČSSD v komunálních volbách v Praze.\nDne 29. února 2012 byl zvolen Senátem Parlamentu České republiky členem tzv. Etické komise ČR, a to na pětileté funkční období. Komise se zabývá oceňováním účastníků odboje a odporu proti komunismu. Její působnost upravuje § 7 zákona č. 262/2011 Sb., o účastnících odboje a odporu proti komunismu a vlastní jednací řád Etické komise.\n\nMezi lety 2002–2006 byl poradcem předsedy poslanecké sněmovny Lubomíra Zaorálka (ČSSD), na což v roce 2006 navázal jako poradce předsedy vlády Jiřího Paroubka (ČSSD). V březnu roku 2014 se Jan Kudrna stal konzultantem předsedy koaliční vlády Bohuslava Sobotky (ČSSD). Spolupracuje s ním v oblastech spravedlnosti, vnitra, lidských práv a Legislativní rady vlády. Jako předmět zájmu si stanovil návrh změn pravomocí NKÚ, otázky evropské integrace a celostátního referenda.\n\nJan Kudrna vystupuje v nejrůznějších debatách, například v prostorách Knihovny Václava Havla. V roce 2013 zde se svými kolegy diskutoval o kontroverzní amnestii exprezidenta Václava Klause nebo se účastnil konference „Federalismus a Evropa“.\n\nV médiích se Jan Kudrna objevoval zejména v souvislosti s přijetím novely Ústavy ČR v podobě přímé volby prezidenta (ústavní zákon č. 71/2012 Sb.). Poukazoval především na začlenění změny do samotné Ústavy ČR, kdy dle jeho názoru byly nedostatečně vyřešeny otázky pravomocí a odpovědnosti prezidenta. Na druhou stranu ale vnímá přímou volbu jako prodemokratický krok vstříc občanům České republiky.\n\nTyto své myšlenky vyjádřil v pořadech Otázky Václava Moravce na ČT1 a Hyde Park na ČT24, kde mimo jiné rozvedl i problematiku žaloby na exprezidenta České republiky Václava Klause pro velezradu z roku 2013.\n\n\n"}
{"id": "988910", "url": "https://cs.wikipedia.org/wiki?curid=988910", "title": "Mojmír Mamojka", "text": "Mojmír Mamojka\n\nMojmír Mamojka (* 29. července 1950 Zvolen) je slovenský právník, vysokoškolský pedagog a veřejný činitel.\n\nV letech 1965–1968 studoval na střední všeobecně vzdělávací škole ve Zvolenu, pak mezi roky 1968–1973 na Právnické fakultě UK v Bratislavě. Roku 1985 získal vědeckou hodnost kandidáta věd, roku 1998 se habilitoval a v roce 1999 byl jmenován profesorem. V praxi působil nejdříve v letech 1973–1975 působil jako právník čekatel na Městské prokuratuře v Bratislavě, poté do roku 1977 jako podnikový právník, od 1977 do 1985 jako vedoucí majetkově-právního oddělení ministerstva financí. V roce 1985 se vrátil do akademické sféry, stal se odborným asistentem Právnické fakulty UK v Bratislavě, 1991–1997 byl vedoucím katedry a poté až do roku 2003 děkanem fakulty.\n\nOd roku 2006 je poslancem Národní rady za SMER-SD a předsedou ústavněprávního výboru. Od roku 2006 byl také děkanem Fakulty práva Janka Jesenského na Vysoké škole Danubius ve Sládkovičovu. České média ho podezíraly, že umožnil nestandardní získání doktorátu práv významnému českému politikovi Michalu Haškovi (ČSSD). Zástupci několika českých univerzit si na Fakultu práv Janka Jesenského Vysoké školy v Sládkovičovu několikrát veřejně stěžovali. Později se stal děkanem Právnické fakulty Univerzity Mateja Bela v Banské Bystrici.\n\n\n\n"}
{"id": "988911", "url": "https://cs.wikipedia.org/wiki?curid=988911", "title": "Jelena Tomaševićová", "text": "Jelena Tomaševićová\n\nJelena Tomaševićová (srbskou cyrilicí ; * 1. listopadu 1983 Negotin, SR Srbsko, Socialistická federativní republika Jugoslávie, dnes Srbsko) je srbská popová zpěvačka. Vyhrála nespočet ocenění a cen za své písně a reprezentovala Srbsko na Eurovision Song Contest 2008, kde se umístila s písní \"\"Oro\"\" šestá. Její debutové album vydané v roce 2008 nese jméno \"Panta Rei\".\n\nJelena si začala pěstovat slávu v mladém věku osmi let, kdy vyhrála dětskou soutěž písní \"Šarenijada\" (Шаренијада) ve městě Kragujevac. Později se připojila ke kragujevacké folklórní skupině \"Abrašеvića\" (Абрашевића), se kterou procestovala celou Evropu a odvezla si mnohá ocenění za své taneční výkony a pronikavý zpěv. Jako sólistka souboru dosáhla velkého úspěchu na nejprestižnějších festivalech. Byla to její velká zkušenost s prvním veřejným vystoupením a se svými pěveckými schopnostmi zaujal velké množství lidí.\n\nV roce 1994 vystoupila na dalším jugoslávském dětském festivale, který se konal ve městě Kragujevac, jež vyhrála.\n\nOd té doby vystupovala na různých mezinárodních festivalech, například v České republice, Bělorusku a Bulharsku, kde získala řadu ocenění. Také roku 2002 vyhrála talentovou soutěž \"3K Dur\" (3К Дур), kterou vysílala stanice RTS 3. V roce 2003 se poprvé zúčastnila festivalu Budva a na prestižním festivale Slovanský bazar v Bělorusku se umístila druhá. V roce 2004 soutěžila s velkým úspěchem na festivale \"Beovizija\" (v srbském národním výběru do Eurovision Song Contest), kde zazpívala píseň \"\"Kad ne Bude tvoje ljubavi\"\" (Кад не буде твоје љубави). V roce 2005 se začala angažovat na spolupráci s populárním srbským zpěvákem Željkem Joksimovićem, který složil píseň \"\"Jutro\"\" (Јутро). S písní zvítězila v národním kole \"Beovizija\", srbském výběru pro Eurovision Song Contest. Ve společném národním finále \"Evropjesma\" se umístila druhá.\n\nV roce 2007 napsala text k písni Mileny Vucić s názvem \"\"Gotova Stvar\"\". Ve stejný rok nahrávací společnost \"Minacord\" s ní podepsala smlouvu a v roce 2008 vydala své debutové album. Píseň \"\"Košava\"\" (Кошава), z toho alba, byla představena v show televize RTS s názvem \"Beogradska Hronika\" (Београдска хроника), na konci března 2008. Videoklip k písni byl natočen v bělehradské vile, postavené v roce 1907.\n\nV roce 2008 Željko Joksimović složil píseň s názvem \"\"Oro\"\" pro národní kolo \"Beovizija 2008\". Jelena Tomaševićová s písní národní kolo vyhrála a mohla reprezentovat Srbsko na Eurovision Song Contest 2008, které se konalo v květnu, v Bělehradě. Na Eurovision Song Contest 2008 se umístila na šestém místě se ziskem 160 bodů. Píseň je celá v srbském jazyce.\n\nVe své kariéře také účinkovala ve filmu \"Ivkova slava\" (Ивкова слава, 2006), pro který také zpívala. Otevírala \"EuroBasket 2005\" v Bělehradě. V roce 2009 nahrála píseň věnovanou míru spolu s účastníky Eurovision Song Contest 2008 — zpěvákem Boazem Maudem (za Izrael) a zpěvačkou Sirusho (za Arménii). Písnička nese název \"\"Time To Pray\"\". Textařem písně je prezident Izraele Šimon Peres. Píseň byla prezentována v Moskvě a také v během srbského národního finále \"Beovizija 2009\". V roce 2010 obíhala její píseň nazvaná \"\"Gde da odem da te ne volim\"\" (Где да одем да те не волим), která je napsána Jelenou Trifunović a složená populárním zpěvákem a skladatelem Tošem Proeskim, jedním z největších balkánských umělců. Tato píseň je obsažena v albu \"\"Tose i prijatelji\"\" (Toše a přátelé), který je sbírkou jeho památky v roce 2010. Videoklip k písni byl natočen v hotelu \"Es Vives\" na španělské Ibize v létě roku 2010.\n\nDne 24. února 2012 prezentovala v televizní show \"\"Ja imam talenat\"\" (Ја имам таленат) píseň nazvanou \"\"Melanholija\"\" (Меланхолија, česky \"Melancholie\"). Píseň složil Rafael Artesero ze Španělska a textař Ljiljana Jorgovanović, o aranžmá se postaral Alek Alexsov. Téhož roku dne 23. června, představila svůj singl \"\"Vertigo\"\" (Вертиго). Emina Jahović je autorem hudby i textu písně.\n\nV roce 2014 vystoupila na festivale Sunčane skale, kde zazpívala svou píseň \"\"Radio Svira Za Nas\"\". Mezi dalšími byli i Sergej Ćetković, Željko Joksimović či Marija Šerifović.\n\nAbsolvovala základní školu a kragujevacké matematické gymnázium. Poté v roce 2002 absolvovala vysokou školu, také městě Kragujevac. Ve stejný rok začala studovat angličtinu, kterou mluví plynně, na kragujevacké univerzitě. Dne 28. srpna 2011 se provdala za srbského herce Ivana Bosiljčiće a dne 24. ledna 2012 se jí narodila holčička jménem Nina.\n\n"}
{"id": "988912", "url": "https://cs.wikipedia.org/wiki?curid=988912", "title": "Anton Marcinčin", "text": "Anton Marcinčin\n\nIng. Anton Marcinčin PhD. (* 26. říjen 1968, Prešov) je bývalý poslancem Národní rady Slovenské republiky.\n\nVe volbách v roce 2010 se stal poslancem NR SR za stranu KDH. Byl členem výboru NR SR pro finance a rozpočet. Ve volbách v roce 2012 už nekandidoval. V současné době (březen 2014) je místopředsedou KDH.\n"}
{"id": "988915", "url": "https://cs.wikipedia.org/wiki?curid=988915", "title": "Tařinka kališní", "text": "Tařinka kališní\n\nTařinka kališní (\"Alyssum alyssoides\"), česky též tařice kališní, je drobná, v propustných půdách rostoucí šedavá bylina se světle žlutými květy, druh rodu tařinka.\n\nDruh je rozšířen téměř v celé Evropě (vyjma Skandinávie), na východě zasahuje až do Povolží a na indický subkontinent a na jihu do severní Afriky. Druhotně se dostal do Severní a Jižní Ameriky i na Nový Zéland. Roste na slunných, stanovištích s vápencovým podložím a málo humózní propustnou půdou. Vyskytuje se ve skalnatém terénu, na písčitých polích v místech prořídlých porostů, v řídkých borových lesích, podél cest a železničních náspů, na rumištích i starých zdech, dobře snáší sucho.\n\nV České republice je tařice kališní v teplejších oblastech poměrně hojná, se vzrůstající nadmořskou výškou a klesající teplotou se její četnost snižuje. Vyskytuje se také jako ne příliš významný plevel ve vytrvalých pícninách a ozimém obilí, postupně však z českých polí mizí.\n\nJednoletá nebo jen řídce dvouletá rostlina, rozmnožující se výhradně semeny, která obvykle dorůstá do výše 10 až 30 cm a je porostlá šedozelenými hvězdicovými chlupy. Lodyhy jsou jak květné, tak i plané jen s listovou růžici, bývají vzpřímené nebo poléhavé a často hustě větvené. Střídavé, hustě vyrůstající lodyžní listy, 3 až 4,5 cm dlouhé a 1 až 3,5 mm široké, jsou podlouhlé, obvejčité až obkopinaté a na bázi zúžené do krátkého řapíku; směrem vzhůru se listy zužují.\n\nDrobné, oboupohlavné, čtyřčetné květy na stopkách rostou v hustých a krátkých hroznech které se při dozrávání plodů prodlužují. Vytrvalý kalich má 2 až 2,5 mm dlouhé, vytrvalé, hustě chlupaté, kopinaté lístky s úzkým bělavým blanitým okrajem. Světložluté, při odkvětu bělající korunní lístky bývají dlouhé 2,5 až 4 mm, jsou úzké a podlouhlé, na vrcholu plytce vykrojené a s vnější strany chlupaté. Volné nitky šesti tyčinek jsou bez křidélek i zoubků, prašníky jsou vejčité. Květe v dubnu až srpnu.\n\nPlody jsou okrouhlé až vejčité dvoupouzdré šešulky, jen 3 až 4 mm dlouhé, které vyrůstají na šikmo odstávajících stopkách. Jsou rovnoběžně s blanitou přepážkou podlouhle zmáčknuté, na konci mají kratičkou čnělku, stopy po vytrvalém kalichu a porůstají hvězdicovitými chloupky. V každém pouzdru jsou obvykle dvě světle hnědá, podlouhle vejčitá, dokola úzce křídlatá semena 1,5 mm dlouhá.\n\n\n\n \n"}
{"id": "988917", "url": "https://cs.wikipedia.org/wiki?curid=988917", "title": "Malý Vápenný", "text": "Malý Vápenný\n\nMalý Vápenný (687 m n. m., německy \"Kleiner Kalkberg\") je vrch v okresu Liberec, v Libereckém kraji. Leží asi 1,5 km zjz. od obce Kryštofovo Údolí na příslušném katastrálním území a území obce Zdislavy. Je součástí Přírodního parku Ještěd.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Zdislavskošpičácký hřbet.\n\nAutomobilem lze nejblíže přijet do Kryštofova údolí, Noviny či Zdislavy. Přes vrchol vede červená turistická značka.\n"}
{"id": "988919", "url": "https://cs.wikipedia.org/wiki?curid=988919", "title": "Oro", "text": "Oro\n\n\"Oro\" srbskou cyrilicí \"\"Оро\"\" je balkánská balada, která reprezentovala Srbsko na Eurovision Song Contest 2008, jenž se konala v srbském Bělehradě.\n\nPíseň nazpívala Jelena Tomašević, kterou na pódiu doprovodil flétnista Bora Dugić. Ten rok se Srbsko přímo kvalifikovalo do finále díky vítězství loňské Mariji Šerifović na Eurovision Song Contest 2007. Umístila se šestá, z 25 soutěžících, s 160 body.\n\nPíseň zazněla na Slavjanském bazaru 2013, kde ji zazpívala Jovana Ralić reprezentující Bosnu a Hercegovinu.\n\nPíseň má několik verzí v různých jazycích. Ve španělstině \"\"Adiós Amor\"\", v řečtině \"\"Έλα αγάπη\"\" a v portugalštině \"\"Minha Dor\"\".\n\nTaké byla naplánovaná verze v ruštině, angličtině, švédštině, finštině, hebrejštině, ale to se nikdy neuskutěčnilo a píseň byla nahrána pouze ve čtyřech jazycích. Oficiální house remix je také k dispozici na jejím jediném a debutovém albu \"Panta Rei\", jakož i španělská, řecká a portugalská verze.\n"}
{"id": "988920", "url": "https://cs.wikipedia.org/wiki?curid=988920", "title": "Pavol Paška", "text": "Pavol Paška\n\nPavol Paška (23. února 1958 Košice – 6. dubna 2018 Košice) byl slovenský politik. Byl místopředsedou strany SMER - sociální demokracie a také předsedou Národní rady Slovenské republiky v letech 2006 až 2010 a 2012 až 2014.\n\nPavol Paška vystudoval gymnázium v Košicích (1977), v roce 1985 absolvoval Filozofickou fakultu Univerzity Komenského v Bratislavě, studijní kombinace marxisticko-leninská filozofie, v kombinaci s marxisticko-leninskou estetikou. V letech 1978–1980 pracoval v Zdroji, s.p. Košice, v období 1985–1986 v Krajském osvětovém středisku v Košicích, v letech 1989–1990 na Obvodním národním výboru - ObKS KE II, KVP a v letech 1990–1992 na Místním úřadě KVP, Košice. Od roku 1992 byl soukromým podnikatelem. Pavol Paška byl ženatý a měl dva syny.\n\nZemřel 6. dubna 2018 na infarkt.\n\nPavol Paška byl místopředsedou strany SMĚR - sociální demokracie a členem jejího předsednictva. Byl zvolen za poslance NR SR ve volebním období 2006–2010 za SMĚR, který od 1. ledna 2005 působí pod názvem SMĚR - sociální demokracie.\n\nVe volebním období 2002–2006 byl předsedou Zahraničního výboru NR SR a členem Výboru NR SR pro zdravotnictví a Zvláštního kontrolního výbor NR SR pro kontrolu činnosti SIS.\n\nV lednu 2014 Paška navrhl, aby se úřad veřejného ochránce práv přestěhoval z Bratislavy do Košic. Podle Paška by ombudsmanka měla \"\"sídlit blíže k problematickým oblastem\"\". Tehdejší ombudsmanka Jana Dubovcová přesun považovala za \"trest a výstrahu veřejnému ochránci práv za aktivity, které vykonává\" a upozornila i na velké náklady stěhování.\n\nNa podzim 2014 parlamentní opozice žádala jeho rezignaci na post předsedy Národní rady kvůli údajnému tunelování ve slovenském zdravotnictví a podezřelému nákupu přístroje v nemocnici v Piešťanech. Paška na obvinění reagoval trestním oznámením. Poslanec Alojz Hlina proti Paškovi organizoval několik protestů, největšího na náměstí SNP v Bratislavě se účastnilo přes tisíc lidí. Paška nakonec 16. listopadu 2014 po komunálních volbách v jeho domovských Košicích, které opozice označila jako referendum o jeho budoucnosti, oznámil, že odstoupí, přestože místní kandidát Směru na primátora Richard Raši ve volbách zvítězil. Vzdal se zároveň i poslaneckého mandátu. Ve funkci předsedy Národní rady jej 25. listopadu nahradil dosavadní ministr školství Peter Pellegrini.\n\n"}
{"id": "988921", "url": "https://cs.wikipedia.org/wiki?curid=988921", "title": "Embraer KC-390", "text": "Embraer KC-390\n\nEmbraer KC-390 je vojenský transportní letoun střední velikosti poháněný dvěma proudovými motory vyvíjený brazilským leteckým výrobcem Embraer. První vzlet prototypu proběhl v roce 2015.\n\nPrvní sériové stroje převezme brazilské letectvo. Kolumbie má zájem o 12 strojů. Argentina, Chile a Portugalsko mají zájem o šest strojů. Česká republika projevila zájem o dva letouny typu KC-390. Ve Spojených státech, Velké Británii a na Středním východě bude letoun KC-390 nabízen ve spolupráci s americkou firmou Boeing.\n\nNa vývoji a výrobě letounu se podílí řada subdodavatelů, včetně české společnosti Aero Vodochody. Aero se podílí na vývoji a výrobě náběžné hrany křídla a dále na výrobě zadní části trupu, nákladní rampy a kabinových dveří.\n\nV červenci 2019 výrobce oznámil, že prvním potvrzeným zahraničním uživatelem typu bude Portugalsko, které objednalo pět letounů jako náhradu za své C-130H Hercules.\n\nBrazilské letectvo dne 4. září 2019 převzalo svůj první letoun KC-390. Pokračují tak přípravy na zařazení tohoto typu do operační služby.\n\n\n\n\n\n"}
{"id": "988924", "url": "https://cs.wikipedia.org/wiki?curid=988924", "title": "Doubí (zámek)", "text": "Doubí (zámek)\n\nZámek Doubí stojí na ostrohu nad řekou Ohře v Doubí, části Karlových Varů. Okolo prochází trasa NS Doubí-Svatošské skály. Od roku 1964 je chráněn jako kulturní památka.\n\nHrad Doubí je poprvé zmiňován v polovině 14. století, přesněji v roce 1369 jako majetek rytíře Frencla z Dubu. V roce 1447 byl dobyt, následně chátral a obnovení se dočkal v 16. století, kdy byl přestavěn na renesanční zámek. V 17. století došlo v okolí k vybudování parku s vyhlídkovou terasou. V letech 1739–1756, kdy byl ve vlastnictví Julia Jindřicha a Josefiny Eleonory Mulcové z Valdova prošel barokní přestavbou, při níž došlo k zabudování kaple z roku 1700 do vnější parkánové hradby. V roce 1865 prošel novorománskou přestavbou a do současné novorenesanční podoby s prvky maurské architektury byl přestavěn v letech 1868–1885. Autorem přestavby byl architekt František Mader. V roce 1945 zde měla Rudá armáda velitelství, poté v budově sídlila řada podniků. Dnes tu má sídlo společnost Karel Holoubek – Trade group, která na počátku 21. století provedla kompletní rekonstrukci.\n\n\n"}
{"id": "988930", "url": "https://cs.wikipedia.org/wiki?curid=988930", "title": "Beechcraft", "text": "Beechcraft\n\nBeechcraft Corporation je americký letecký výrobce založený v roce 1932 Walterem Herschelem Beechem a jeho ženou Olive Ann Beech ve městě Wichita v Kansasu (původně jako Beech Aircraft Company). Vyrábí civilní i vojenské typy, např. lehká jednomotorová letadla, dvoumotorová turbovrtulová obchodní letadla, cvičná letadla atd. V roce 2013 Beechcraft odvrátil hrozbu bankrotu, ukončil výrobu malých proudových dopravních letounů (tzv. bizjety - business jets) a zaměřil se na vývoj nových produktů a podporu stávajících.\n\nOd roku 1980 byl divizí firmy Raytheon, v letech 2006–2013 součástí společnosti Hawker Beechcraft. Na konci roku 2013 oznámila společnost Textron Aviation záměr koupit Beechcraft za cenu 1,4 miliardy dolarů. K převzetí došlo 14. března 2014. Beechcraft se stal vedle Cessny a Bell Helicopter další leteckou divizí Textronu.\n\n"}
{"id": "988931", "url": "https://cs.wikipedia.org/wiki?curid=988931", "title": "Volání kukačky", "text": "Volání kukačky\n\nVolání kukačky \"(The Cuckoo's Calling)\" je detektivní román britské spisovatelky Joanne Rowlingové vydaný pod pseudonymem Robert Galbraith. Toto dílo vyšlo v roce 2013 a do češtiny bylo přeloženo v únoru 2014. Pokračování detektivní série se jmenuje Hedvábník.\n\nKniha byla zpočátku vydána jako debut bývalého vojáka Roberta Galbraitha. Kritiky na knihu byly příznivé, avšak dílo se bestsellerem nestalo. Novináři chtěli s Galbraithem udělat rozhovor, což nakladatelství odmítlo a začaly se šířit spekuluce, že jde o pseudonym. Do pátrání po skutečném autorovi se zapojily počítačové programy, které dokážou komparací textu alespoň přibližně určit autora. Poté, co se prozradilo, že skutečným autorem je Joanne Rowlingová, se kniha dostala do čela žebříčků nejprodávanějších knih. \n\nVolání Kukačky je první kniha ze série o soukromém detektivovi a válečném veteránovi z Afghánistánu Cormoranu Strikeovi. Tento třicátník nosí protézu nohy, která ho spolu s jeho zkušenostmi a vzhledem dělá mnohem starším, než vypadá. Najímají si ho většinou žárliví manželé či manželky. Jeho prvním velkým případem je smrt slavné modelky Luly Landryové, k jejímuž vyřešení musí proniknout do světa bohatých mužů a krásných žen. V jeho práci mu pomáhá asistentka Robin, která má se Strikem blízký vztah, avšak ne milenecký.\n"}
{"id": "988934", "url": "https://cs.wikipedia.org/wiki?curid=988934", "title": "John Green", "text": "John Green\n\nJohn Michael Green (* 24. srpna 1977 Indianapolis, Spojené státy) je americký spisovatel a vloger. V roce 2006 získal za své první dílo \"Hledání Aljašky\" Cenu Michaela L. Printze. Jeho román \"Hvězdy nám nepřály\" z ledna 2012 se umístil na vrcholu žebříčku bestsellerů deníku The New York Times. V roce 2014 byl podle knižní předlohy natočen stejnojmenný film, ve kterém se v jedné ze scén objevil i sám autor. Doposud napsal Green sedm knih: kromě výše uvedených jsou to \"Papírová města\" (filmová verze byla do kin uvedena v roce 2015), \"Příliš mnoho Kateřin\", \"Will Grayson, Will Grayson\" (společně se spisovatelem Davidem Levithanem), \"Sněží, sněží\"... (soubor tří vánočních povídek, spolu s Lauren Myracleovou a Maureen Johnsonovou) a zatím poslední \"Jedna želva za druhou\". Do češtiny všechny knihy přeložila Veronika Volhejnová.\n\nGreen je nejen světoznámý spisovatel, ale patří i k nejznámějším osobnostem na YouTube. V roce 2007 John Green spolu se svým bratrem Hankem založili kanál VlogBrothers. Od té doby John a Hank zavedli projekty jako Project for Awesome nebo VidCon a vytvořili jedenáct online sérií včetně vzdělávacího programu Crash Course, kde publikují videa z oblasti historie, literatury, přírodních a humanitních věd.\n\nV roce 2014 ho časopis Time zařadil mezi 100 nejvlivnějších lidí světa. Green je díky rychlému vzestupu popularity a osobitému hlasu považován za spouštěče významného obratu v literatuře pro mládež (tzv. young adult). A. J. Jacobs z \"The New York Times\" ve své recenzi románu \"Winger\" od Andrewa Smithe použil termín „GreenLit“. Označil tak young adult knihy, v nichž je možné najít „vybroušené dialogy, nedokonalé dospělé vzory, občasné popíjení alkoholu, neopětovanou lásku a jeden či víc srdceryvných zvratů.“ Podle \"Wall Street Journal\" Greenovi „někteří připisují nastolení nové zlaté éry současné realistické literatury pro mládež, která nastala po více než desetileté dominanci knih o mladých čarodějích, třpytivých upírech a dystopiích. Pokud se na obálce nějaké knihy či na Twitteru objeví Greenovo doporučení, často proběhne internetovými vodami a navýší prodeje. Knižní blogeři tomu přezdívají „efekt Johna Greena“.“ Zareen Jafferyová, která má v nakladatelství Simon & Schuster Books na starosti literaturu pro mládež, říká: „Takzvaný efekt Johna Greena mě baví zejména proto, že znovu propukl zájem o autentické, opravdové postavy, s nimiž se čtenář může snadno ztotožnit.“\n\nJohn Green žije v americkém městě Indianopolis se svou manželkou Sarah, synem Henrym a dcerou Alicí.\n\nJohn Green se narodil v Indianapolis ve státě Indiana Mikeovi a Sydney Greenovým. Tři měsíce po jeho narození se rodina přestěhovala do Michiganu a později do Birminghamu v Alabamě a nakonec do Orlanda na Floridě. Green chodil na střední školu Indian Springs v Alabamě, která později inspirovala jeho první román \"Hledání Aljašky\". Green mluvil o své zkušenosti se šikanou, která mu velice znepříjemnila léta dospívání. Vystudoval angličtinu a religionistiku na Kenyon College.\n\nPo promoci Green pět měsíců pracoval jako kaplan v dětské nemocnici ve městě Columbus v Ohiu. Původně se chtěl stát episkopálním knězem, ale jeho zkušenosti s prací v nemocnici (setkával se s dětmi, které trpěly smrtelnými nemocemi) ho přivedly ke kariéře spisovatele. Později se k tomutu tématu vrátil v románu \"Hvězdy nám nepřály\".\n\nNěkolik let žil Green v Chicagu, kde pracoval pro kritický časopis \"Booklist\" a v mezičase pracoval na \"Hledání Aljašky\". Později Green žil v New Yorku, kde studovala jeho manželka Sarah Uristová Greenová. Pár měl svatbu 21. května 2006. Ve videích na kanálu VlogBrothers se o Sarah mluví jako o „Yeti“, protože se odmítala objevovat v záběru. Objevila se na YouTube ve videochatu s prezidentem Obamou, během něhož se prezidenta zeptala, jestli mají s manželem pojmenovat svou nenarozenou dceru Eleanor nebo Alice.\n\nGreen má obsedantně-kompulzivní poruchu a svým potížím týkajícím se duševního zdraví se na YouTube zevrubně věnuje. Jde mu o destigmatizaci duševních poruch. Hrdinka jeho poslední knihy \"Jedna želva za druhou\" rovněž trpí OCD. Green dlouhodobě podporuje uprchlíky. Nechal se slyšet, že „pokud sdílíte mé náboženské přesvědčení, není žádných pochyb, jak Ježíš pohlíží na chudé, bezprizorní a uvězněné.“\n\nGreenův první román \"Hledání Aljašky\" vyšel v roce 2005 (č. 2013, Knižní klub). Je to příběh zasazený do prostřední střední školy, při jehož psaní se Green inspiroval svými zkušenostmi ve škole Indian Springs. Kniha získala Cenu Michaela L. Printze, kterou Americká knihovnická asociace (ALA) každoročně uděluje „nejlepší knize napsané pro teenagery, posuzováno podle literární hodnoty“. Společnost Paramount koupila filmová práva a najala jako scenáristu a režiséra Joshe Schwartze, ale o pět let později, když se stále nic nedělo, Green svým fanouškům oznámil, že přestože on si scénář „zoufale zamiloval“, společnost Paramount o něj moc zájmu nejeví. V květnu 2018 Green oznámil fanouškům, že podle knihy vznikne seriál na televizní stanici Hulu.\n\nGreenova druhá kniha \"Příliš mnoho Kateřin\" (2006, č. 2015, Knižní klub) byla jedním z finalistů Ceny Michaela L. Printze.\n\nGreen spolu se dvěma dalšími spisovatelkami YA literatury, Lauren Myracleovou a Maureen Johnsonovou, napsal povídkový soubor \"Sněží, sněží...\" (2008, č. 2015, YOLI). Knihu tvoří tři propojené povídky, včetně Greenovy povídky Vánoční zázrak. Všechny tři příběhy se odehrávají v tom samém městečku během silné sněhové bouře.\n\nGreenova třetí knihy \"Papírová města\" vyšla v roce 2008 (č. 2014, Knižní klub). Na motivy knihy byl v roce 2015 natočen stejnojmenný film.\n\nPoté Green spolu se svým kamarádem, YA spisovatelem Davidem Levithanem, napsali román \"Will Grayson, Will Grayson\" (2010, č. 2016, YOLI). Kniha byla jedním z finalistů ve dvou literárních cenách udělovaných Americkou knihovnickou asociací: Stonewall Book Award (za vynikající počin v LGBT literatuře pro děti a mládež) a Odyssey Award (za vynikající počin v produkci audioknih).\n\nV srpnu 2009 Green oznámil, že píše novou knihu s názvem \"The Sequel\" (Druhý díl), nikdy ji však nedokončil. Jeho šestá kniha \"Hvězdy nám nepřály\" (č. 2013, Knižní klub) vyšla v lednu 2012. Green uvedl, že několik částí z \"The Sequel\" bylo do tohoto románu zahrnuto. Jednou z inspirací příběhu byla nerdfighterka Esther Earlová, která v šestnácti letech zemřela na rakovinu. Green podepsal celý první náklad (150 000 výtisků). Podle knihy byl v roce 2014 natočen úspěšný film stejného jména se Shailene Woodley a Anselem Elgortem v hlavní roli.\n\nPřestože měly jeho knihy především pozitivní kritické ohlasy, Green mluvil o několika chybách, které v nich zpětně našel. V odpověď na tweet od fanouška se například omluvil za to, že v \"Papírových městech\" použil slovo \"retarded\" (retardovaný), a uvedl: „Ano, lituju toho. Tehdy jsem si myslel, že má autor odpovědnost zobrazovat jazyk tak, jak se užívá, ale teď... o osm let později už nemám pocit, že knize, která pojednává o polidšťování druhých, nějak prospěl odlidšťující jazyk.“ A dodal: „Ve filmu to slovo není, a už ho nikdy nepoužiju v knize ani jinde.“\n\nV září 2015 Green oznámil, že si dává pauzu od sociálních médií, aby se mohl soustředit na svou další knihu. V srpnu 2016 uvedl, že v následujících deseti měsících omezí svoje veřejná vystoupení, aby mohl dokončit rukopis. V září ovšem Green na YouTube oznámil, že už možná žádnou další knihu nevydá, a svoje současné zkušenosti se psaním popsal jako „takový intenzivní nátlak, jako by mi lidi při psaní koukali přes rameno“. V červnu 2017 bylo zveřejněno, že Greenův další román \"Jedna želva za druhou\" (č. 2018, YOLI) bude vydána v říjnu 2017. Kniha se okamžitě po vydání ocitla na prvním místě žebříčku bestsellerů The New York Times. Hlavním tématem knihy je život s obsedantně-kompulzivní poruchou (ODC), s níž má Green rovněž osobní zkušenost.\n1. ledna 2007 založil John se svým bratrem Hankem kanál na Youtube zvaný \"VlogBrothers\". Bratři se rozhodli, že spolu po dobu jednoho roku vůbec nebudou komunikovat pomocí textu, jen prostřednictvím videí, a odstartovali tak projekt Brotherhood 2.0 (Bratrstvo 2.0). Každý všední den jeden z nich přidal video. V červenci zveřejnil Hank video se svou písní „Accio Deathly Hallows“ (Accio Relikvie smrti), kde zpíval o tom, jak se těší na vydání posledního dílu Harryho Pottera. Video mělo velký úspěch a objevilo se dokonce i na přední stránce YouTube, což kanálu přineslo spoustu nových diváků. V posledním videu projektu bratři oznámili, že budou v natáčení videí pokračovat i nadále. V současné době zveřejňuje každý z bratrů jedno video týdně, John každé úterý. V květnu 2018 měl kanál přes tři miliony odběratelů.\n\nDíky svým videím získali bratři rozsáhlou fanouškovskou základnu po celém světě. Její členové si říkají nerdfighteři. Mají slogan „Don't forget to be awesome“ (Nezapomeňte být úžasní). Nerdfighteři a bratři Greenovi se angažují v celé řadě huminitárních projektů, včetně každoročního Project for Awesome (Projekt za úžasnost), což je charitativní fundraisingová událost; dále webové stránky Kiva, kde lidé půjčují peníze lidem z rozvojových zemí, kteří chtějí začít s podnikáním; a charitativní organizice Foundation to Decrease World Suck (Nadace na snížení nanicovatosti světa), kterou bratři Greenové sami založili.\n\nKromě hlavního kanálu VlogBrothers bratři rozjeli i několik vedlejších projektů, např. Truth or Fail nebo HankGames.\n\nCrash Course je kanál, který Green založil se svým bratrem Hankem. Jedná se o série krátkých vzdělávacích videí cílených na středoškolské studenty, ale vydělil se z ní další kanál zaměřený na mladší děti, Crash Course Kids. V roce 2012 dostali bratři na projekt grant od společnosti Google. Jednotlivé série videí se zabývají světovými dějinami, americkými dějinami, literaturou (tyto uvádí John), chemií, anatomií a fyziologií, biologií, ekologií, psychologií a filozofií (tyto uvádí Hank), astronomií, hrami, historií vesmíru, ekonomií, duševním vlastnictvím, fyzikou, dějinami filmu, mytologií, sociologií a počítačovou vědou (tyto uvádějí jiní lidé než bratři Greenovi).\n\nVidCon je každoroční konference pro youtuberskou komunitu. První ročník se konal v roce 2010. Bratři Greenové ji začali pořádat kvůli nárůstu youtuberské komunity. Události se účastní mnoho populárních uživatelů YouTube, ale i jejich fanoušci, takže poskytuje prostor pro vzájemná setkání.\n\nV roce 2007 bratři Greenové představili charitativní událost Project for Awesome (P4A) (Projekt za úžasnost). Tradičně se koná 17. a 18. prosince. Po dobu těchto dvou dní uživatelé YouTube zveřejňují videa na podporu vybraných charitativních či neziskových organizací. V roce 2012 se vybralo celkem 483 466 amerických dolarů, což přesáhlo cílovou částku 100 000 dolarů. S každým dalším rokem podpora události narůstá a vybere se více peněz. V roce 2015 skončila celková částka na 1 546 384 dolarů. Peníze se vybírají prostřednictvím darů na stránce Indiego, kde mohou lidé věnovat peníze a výměnou za ně dostat drobnosti jako podepsané fotografie, knihy nebo jiné umění. Bratři Greenové také darují jeden cent za každý komentář, který někdo během události přidá k videu týkajícímu se projektu. Po celou dobu trvání projektu běží i živý stream, který uvádí John Green, Hank Green nebo další osobnosti z YouTube.\n\nV červnu 2015 začali bratři Greenové s každotýdenním podcastem s názvem \"Dear Hank & John\" (Milý Hanku a Johne). Jedná se o „humoristický podcast o smrti“. Každá epizoda začíná tím, že John přečte vybranou krátkou báseň, poté bratři odpovídají na otázky, které jim zaslali jejich posluchači, a dávají jim „pochybné rady“. Podcast pokaždé uzavírají informace o dvou stálých tématech – Hank referuje o Marsu a John o svém oblíbeném britském fotbalovém týmu AFC Wimbledon.\n\nV lednu 2018 rozjel Green nový sólový podcast s názvem \"The Anthropocene Reviewed\" (Recenze antropocénu). Recenzuje v něm věci, které vděčí za svou existenci antropocénu, období ovlivnění lidskou existencí. Mohou to být lidské výrobky jako dietní Dr Pepper, nebo přírodní druhy, jejichž osud byl ovlivněn lidskou existencí, jako např. berneška velká, nebo fenomény jako Halleyova kometa. V každé epizodě Green recenzuje dvě věci a dává jim hvězdičkové hodnocení.\n\nGreen patří k předním osobnostem YouTube kanálu časopisu Mental Floss.\n\nGreen byl vedoucím producentem filmové verze \"Papírových měst\". Dále bude produkovat film o vzniku fotbalového týmu AFC Wimbledon, který podporuje.\n\n"}
{"id": "988935", "url": "https://cs.wikipedia.org/wiki?curid=988935", "title": "Volby do MNV Kroměříž 1986", "text": "Volby do MNV Kroměříž 1986\n\nVolby do Městského národního výboru Kroměříže 1986 proběhly 23. května a 24. května v rámci voleb do \"zastupitelských\" orgánů Československa, kdy se během jednoho volebního aktu rozhodovalo o složení \"zastupitelských\" sborů na všech úrovních. Oproti roku 1981 se počet poslanců, v důsledku vzrůstu obyvatel na sídlištích, v rodinných domcích na Barbořině, obsazování bytů na sídlišti Zachar v nejbližší době a připojení dosavadních samostatných obcí, od 1. 1. 1986 nových místních částí Drahlov, Hradisko, Jarohněvice, Postoupky, Skaštice, Šelešovice, Těšnovice, Trávník a Zlámanka, zvýšil z dřívějších 96 nově na 120.\n\nVolby probíhaly formálně dle dvoukolového většinového systému v malých jednomandátových obvodech, kdy byl vždy připuštěn pouze jediný kandidát vybraný Národní frontou, který pro zvolení potřeboval získat nadpoloviční většinu hlasů. Ze 120 vybraných kandidátů na poslance pléna MNV Kroměříž bylo 64 členy KSČ, 4 ČSS, 4 ČSL a 48 bez politické příslušnosti. Ze zapsaných 20.545 voličů bylo pro kandidáty Národní fronty odevzdáno 20.454 platných hlasů.\n\nNa základě závazku podniku Agrodat proběhlo sledování průběhu voleb a zpracování jejich výsledků přes počítač. \nDo listopadu 1989 se v plénu MNV Kroměříž udály tři změny: v prosinci 1987 rezignoval dosavadní předseda MNV Milan Vaculík, místo něho byl v lednu zvolen poslancem a následně i předsedou MNV Zdeněk Coufal, na počátku roku 1989 rezignovali na post poslance Ignác Valentík a Milan Kolomazník, jež v únoru nahradili Jan Katzer a Ing. Jan Štefka.\n"}
{"id": "988936", "url": "https://cs.wikipedia.org/wiki?curid=988936", "title": "Hledání Aljašky", "text": "Hledání Aljašky\n\nHledání Aljašky (v originále \"Looking for Alaska\") je první román amerického autora Johna Greena. Vyšla v březnu 2005 a v ČR ji v roce 2013 vydal Knižní klub. Knihu do češtiny přeložila Veronika Volhejnová. Knihu, řadící se do žánru literatury pro dospívající, zařadila Americká knihovnická asociace mezi deset nejlepších knih pro dospívající. Část rodičů knihu oceňovala, konzervativní rodičovské organizace si však vymohly stažení knihy z některých knihoven středních škol. Podle nich dílo, které syrově líčí život dospívajících, je „nechutné a pornografické“. \n\nRomán se zabývá podstatou života a smrti, hledá odpovědi na důležité otázky. Kniha se člení na dvě části – Předtím a Potom. Hlavní postavou je zvláštní, nesmělý chlapec Miles Halter, jehož zálibou je hledání posledních slov slavných osob. Odejde z Floridy a od svých rodičů studovat internátní střední školu Culver Creek v Alabamě. Jeho cílem je hledat odpovědi na „velké Možná“. V internátní škole se zamiluje do své spolužačky se zvláštním jménem Aljaška Youngová, která skrývá tajemství, které jí změnilo život.\n"}
{"id": "988939", "url": "https://cs.wikipedia.org/wiki?curid=988939", "title": "Hospodský orloj", "text": "Hospodský orloj\n\nHospodský orloj U housliček je časoměrné umělecko-řemeslné mechanické zařízení visící od roku 2013 u stropu restaurace „U housliček“ na adrese K Padesátníku čp. 10 (v budově úřadu městské části) v Přední Kopanině v Praze. Je tvořeno hospodskými motivy. Orloj je zapsaný agenturou Dobrý den do České databanky rekordů jako nejoriginálnější a nejmenší orloj v Česku.\n\nMá podobu zavěšeného kruhového tácu, na němž stojí budova hospody s kostelní věží. Na věži jsou umístěny dva ciferníky, vytvořené z porcelánových pivních podtácků, a kohout popíjející pivo. Na orloji se objevují motivy jednohlavých karet německého typu. Česká databanka rekordů eviduje rozměry orloje 100 × 120 cm.\n\nJeden z ciferníků má hodinové ručičky jdoucí obvyklým směrem, druhý protisměrně. Čísla na ciferníku mají podobu čárek symbolizujících počet vypitých piv. Uprostřed ciferníku je oko dohlížející na dobrou náladu hostů restaurace a na míru hladiny piva v jejich půllitrech. U spodního ciferníku leží mince připravené pro desetníkový mariáš a současně tady stojí figury vyskytující se též na pražském Staroměstském orloji, tedy smrtka, Turek, obchodník a anděl. Všechny osoby navíc připíjejí pivem na zdraví. Nad ciferníkem se vznáší zvěrokruh.\n\nKolem budovy stojí šest postaviček, které mají vztah k hospodě. Je zde postava hospodského s viržínkem, který nese štamgastům piva. Dále je tu servírka v minisukni, držící talíře. Spolu s nimi je na orloji postava zemědělce s červeným nosem. Zemědělec drží v rukou půllitr piva a láhev rumu a sedí na sudu piva. Je zde také silák, jenž vzpírá činku, na jejímž koncích jsou místo závaží půllitry piva. K postavám na orloji patří též kuchař s kastrolem, v němž je hlava prasete. A poslední postavou je harmonikář, jemuž za pravým ramenem vykukuje opička.\n\nKaždou hodinu se orloj rozezní melodií z písně „Škoda lásky“. Následně se orloj roztočí, kohout na věži popíjí pivo, a když muzika dozní, kohout zakokrhá a produkce se zastaví.\n\nOrloj navrhl Martin Řeháček, postavy podle jeho kreseb vyřezal loutkář Zdeněk Bezděk. Motivaci popsal autor takto: „Chtěl jsem udělat něco zajímavého o tom, jak měřit čas v hospodě, který by se neměl měřit a vymyslet něco takového, aby si lidé rádi popili a zároveň se něčím pobavili.“ Instalace se připravovala několik let, několik let byl orloj vyráběn, nakonec byl instalován v roce 2013.\n\nSoučasně s orlojem bylo propagováno a zapsáno do České databanky rekordů jako nejmenší muzeum v Česku i vlastivědné muzeum v šestiboké barokní kapli sv. Ludmily a Marty, tvořené čtyřmi banery o historii obce od pravěku po současnost a vitrinou s historickými předměty a jejich kopiemi.\n\nStarosta Přední Kopaniny Milan Hofman uvedl, že se mu nápad líbí a že je to krásná věc. Tajemník úřadu městské části Petr Vokáč pro Novinky.cz popisoval expozici muzea.\n\n"}
{"id": "988955", "url": "https://cs.wikipedia.org/wiki?curid=988955", "title": "Miroslav Vítů", "text": "Miroslav Vítů\n\nMiroslav Vítů (* 13. dubna 1942, Kamenice nad Lipou) je bývalý český fotbalista, obránce. Ligový fotbalista byl i jeho bratr František Vítů.\n\nV československé lize hrál za Spartak ZJŠ Brno/Zbrojovku Brno. Nastoupil ve 150 ligových utkáních. V Poháru UEFA nastoupil v 18 utkáních. V juniorské reprezentaci nastoupil ve 2 utkáních.\n\n\n"}
{"id": "988957", "url": "https://cs.wikipedia.org/wiki?curid=988957", "title": "Henry Le Chatelier", "text": "Henry Le Chatelier\n\nHenry Louis Le Châtelier (8. října 1850, Paříž – 17. září 1936, Miribel-les-Échelles) byl francouzský chemik. Proslul definováním tzv. Le Chatelierova principu, který popisuje, jak se změny podmínek, za kterých probíhá chemická reakce, projeví na chemické rovnováze („Systém, který je v rovnováze, reaguje na každou změnu tak, aby ji potlačil“). Věnoval se též problému rozpustnosti solí, metalurgii (založil mj. časopis \"La revue de métallurgie\") a vztahu vědy a průmyslu. Jeho otec Louis Le Chatelier byl rovněž chemikem a významným průmyslníkem, roku 1855 vynalezl výrobu hliníku z bauxitu.\n\n\n\n"}
{"id": "988962", "url": "https://cs.wikipedia.org/wiki?curid=988962", "title": "Ledová tříšť", "text": "Ledová tříšť\n\nLedová tříšť je velmi studený nápoj s plovoucím podrceným ledem s příchutěmi, jimiž jsou nejčastěji ovoce, ovocné šťávy nebo sirupy. Pro svojí nízkou teplotu je velmi oblíbený jako osvěžení v parných létech.\nZákladem ledové tříště je rozmixovaný led. Do něj stačí přidat požadovanou příchuť formou rozmixovaného ovoce, sirupu, alkoholu nebo např. rozmixované zeleniny. Ledovou tříšť lze vyrobit pomocí mixéru, v profesionálních provozech je používán výrobník ledové tříště. \n\n"}
{"id": "988964", "url": "https://cs.wikipedia.org/wiki?curid=988964", "title": "Expert (časopis)", "text": "Expert (časopis)\n\nExpert je ruský týdeník vycházející od 1995 roku. Věnuje se převážně ekonomickým, společenským a politickým tématům. Šéfredaktorem je stoupenec Vladimira Putina Valerij Fadějev.\n\n"}
{"id": "988971", "url": "https://cs.wikipedia.org/wiki?curid=988971", "title": "Jelena Nikolajevová", "text": "Jelena Nikolajevová\n\nJelena Nikolajevová může být:\n\n\n"}
{"id": "988975", "url": "https://cs.wikipedia.org/wiki?curid=988975", "title": "Natron", "text": "Natron\n\nNatron může být\n\n"}
{"id": "988979", "url": "https://cs.wikipedia.org/wiki?curid=988979", "title": "Máslovník africký", "text": "Máslovník africký\n\nMáslovník africký (\"Vitellaria paradoxa\", dříve \"Butyrospermum parkii\"), také zvaný strom karité nebo shea, je opadavý strom z čeledi zapotovité a jediný zástupce rodu Vitellaria. Roste v pásmu savan západní a střední Afriky. Plody obsahují olejnatá semena, z nichž se extrahuje takzvané bambucké máslo neboli máslo karité, které se používá jako potravina a pro výrobu kosmetiky.\n\nMáslovník je opadavý strom dorůstající výšky 8 až 15, výjimečně až 25 metrů. Listy jsou 12 až 25 cm dlouhé a 4 až 7 cm široké, podlouhle obvejčité, kožovité, tmavě zelené, lysé, na líci lesklé, nahloučené na koncích tuhých větví. Okraj listů je zvlněný. Mladé rozvíjející se listy jsou rezavě červené a chlupaté. Květy jsou bílé až smetanové, pravidelné, asi 1,5 cm široké. Rozvíjejí se před vyrašením listů. Jsou uspořádány v hustých svazečcích o průměru 5 až 7 cm, na koncích květonosných větví. Plodem je žlutá, eliptická, 5 až 8 cm dlouhá a 3 až 4 cm široká bobule o průměru 4 až 5 cm. Obsahuje 1 (řidčeji 2) kulovité hnědočervené semeno uložené v máslovitém slizkém perikarpu.\n\nDruh se vyskytuje v tropické Africe v pásu savan v nadmořských výškách od 100 do 1200 metrů. Areál rozšíření sahá od Senegalu na západě po Súdán na východě. Roste na otevřených, slunných stanovištích zejména na suchých, jílovito-písčitých půdách. Vytváří řídké porosty, někdy promísené jinými druhy, např. parkií \"Parkia biglobosa\". Vyhýbá se bažinatým a zaplavovaným stanovištím a těžkým vlhkým půdám. Je odolný vůči periodickým požárům.\n\nDruh \"Vitellaria paradoxa\" byl dříve znám jako \"Butyrospermum parkii\". Jsou rozlišovány 2 poddruhy, západoafrický \"V. paradoxa\" subsp. \"paradoxa\" a východoafrický \"V. paradoxa\" subsp. \"nilotica\".\n\nKvěty máslovníku jsou opylovány zejména včelami. Většinou jsou opyleny cizím pylem, jsou však schopny samoopylení. Strom kvete 30 až 75 dní, vývoj plodů trvá 4 až 6 měsíců. Plody dozrávají na začátku období dešťů. Sladká dužnina láká různé kopytníky, opice a ptáky, kteří se podílejí na rozšiřování semen. Na listech se živí různé druhy hmyzu, zejména housenky martináče \"Cirina butyrospermi\" a saranče \"Anacridium moestum\", dužninu plodů vyžírají housenky můry \"Mussidia nigrivenella\" a mouchy \"Ceratiris silvestrii\". Na stromech také parazitují různé druhy rodu \"Tapianthus\" z čeledi ochmetovité a v některých oblastech mohou způsobovat jejich odumírání.\n\nStrom je v oblasti zemí Sahelu jedním z nejvýznamnějších zdrojů rostlinného tuku. V současné době jsou plody zpracovávány i v potravinářském průmyslu v Evropě a Japonsku. Vyčištěný tuk je nabízen pod různými názvy a používán např. na smažení a jako margarín. Je také používán jako náhrada kakaového másla, neboť má obdobné složení. V České republice je tuk znám jako bambucké máslo.\n\nDřevo máslovníku je tvrdé, těžké a dobře opracovatelné a má široké použití. Používá se zejména na stavby a konstrukce, stavbu lodí, podlahy, šindele, ohrady, pražce a podobně., stejně jako na nářadí, mísy, nádoby a ruční nářadí. Z latexu se vyrábí lepidlo.\nV některých afrických zemích, zejména v Nigérii a Senegalu, se sbírají housenky martináče \"Cirina butyrospermi\", které se živí výhradně listy máslovníku. Housenky se suší a prodávají na trzích jako proteiny bohatá potravina. Stromy poskytují včelám bohatou pastvu nektaru i pylu.\n\nDužnina plodů je jedlá a tvoří 50 až 80 % plodu. Konzumuje se lehce přezrálá nebo povařená.\n\nPrůměrný výnos z jednoho stromu je 15–20 kg čerstvého ovoce, přičemž výnosy mohou vzrůst až na 45 kg. Z každého kilogramu ovoce se získá přibližně 400 gramů suchých semen, která obsahují 45 % – 55 % tuku. Strom máslovníku začíná plodit ve věku asi 15 až 20 let, plné produkce dosahuje ve věku kolem 30 let a plodný zůstává asi 200 let.\n"}
{"id": "988981", "url": "https://cs.wikipedia.org/wiki?curid=988981", "title": "Short Brothers", "text": "Short Brothers\n\nShort Brothers plc (zkráceně uváděná jako Shorts) je severoirský letecký výrobce založený v roce 1908 bratry Shortovými (Oswald Short, Eustace Short a Horace Short) v Londýně. Je to první firma na světě, která se zabývala sériovou výrobou motorových letadel těžších vzduchu a zároveň nejstarší evropský letecký výrobce. V současnosti je sdružena v letecké divizi Bombardier Aerospace kanadské společnosti Bombardier, která ji odkoupila v roce 1989.\n\nShort Brothers je znám zejména díky svým létajícím člunům z 50. let 20. století.\n\n"}
{"id": "988993", "url": "https://cs.wikipedia.org/wiki?curid=988993", "title": "Sáva Sedmipočetník", "text": "Sáva Sedmipočetník\n\nSvatý Sáva Sedmipočetník († 10. století) byl žákem sv. Cyrila a Metoděje, jeden ze svatých Sedmipočetníků. Pocházel z některého z kmenů jižních Slovanů.\n\nV roce 868 jej v Římě spolu se svatým Angelárem vysvětil biskup Formosus na jáhna.\n\nPo vyhnání z Velké Moravy po roce 885 se spolu s ostatními žáky svatých věrozvěstů uchýlil pravděpodobně také do Bulharska.\n\n\n\n"}
{"id": "988996", "url": "https://cs.wikipedia.org/wiki?curid=988996", "title": "Curtici", "text": "Curtici\n\nCurtici je město v západním Rumunsku, je součástí župy Arad. Leží nedaleko hranic s Maďarskem, na hlavní trati spojující Budapešť a Bukurešť.\n\nV roce 2011 zde žilo 7 453 obyvatel.\n\n"}
{"id": "988998", "url": "https://cs.wikipedia.org/wiki?curid=988998", "title": "Sedlec (zámek, okres Karlovy Vary)", "text": "Sedlec (zámek, okres Karlovy Vary)\n\nZámek Sedlec se nachází na okraji Sedlce, místní části Karlových Varů. V minulosti okolo vedla stezka na Přemilovice.\n\nPůvodně barokní zámeček s panským pivovarem byl vystavěn zřejmě ve druhé polovině 17. století při cestě ke dvoru Přemilovice. Po přičlenění vsi k ostrovskému panství byl krátce po roce 1690 zámek upraven. Na jaře 1698 zde vzhledem k blízkosti ke Karlovým Varům pobýval sasko-lauenburský markraběcí dvůr. Během 19. století prošel řadou dalších úprav a to v souvislosti s těžbou kaolinu a výrobou porcelánu. Během těchto přestaveb získal současnou klasicistní podobu. V roce 1927 prošel další přestavbou, při níž přibylo východní křídlo. V té době zde sídlila společnost \"Zentralverwaltung der Zettlitzer Kaolin-Werke A.G.\" (\"Ústřední správa sedleckých kaolinových dolů\"). V roce 1937 přibyl při zadním severním průčelí patrový přístavek a před zámkem vznikl povrchový kaolinový důl Pfeiffer-Lorenz (od roku 1952 důl Sedlec). Od dubna 1958 v zámeckém areálu sídlilo ředitelství národního podniku \"Keramické a sklářské suroviny Sedlec\". Na začátku 90. let 20. století prošel privatizací, při které v roce 1993 přešel na společnost \"Keramické suroviny Božičany,\" v roce 1995 přeměněné na akciovou společnost \"Sedlecký kaolin.\" Dnes jej vlastní ruská firma \"Green Forest.\" Ta se o zámek nestarala a nechala ho zchátrat. Přesto se po roce 2010 objevily snahy o záchranu zámku formou zápisu na seznam kulturních památek. Tyto snahy zastavil požár ze 23. července 2012, a zámek tak zřejmě směřuje ke svému definitivnímu konci.\n\n\n"}
{"id": "988999", "url": "https://cs.wikipedia.org/wiki?curid=988999", "title": "Ján Stanislav", "text": "Ján Stanislav\n\nJán Stanislav (12. prosince 1904 Liptovský Ján – 29. července 1977 Liptovský Mikuláš) byl slovenský jazykovědec, slavista a univerzitní profesor. Jeho jméno nese dnešní Slavistický ústav Jána Stanislava Slovenské akademie věd. Ve své vědecké kariéře se věnoval zejména působením Cyrila a Metoděje na Velké Moravě.\n\nV roce 2005 mu prezident Ivan Gašparovič propůjčil státní vyznamenání Řád Ľudovíta Štúra I. třídy, in memoriam.\n\n\n"}
{"id": "989002", "url": "https://cs.wikipedia.org/wiki?curid=989002", "title": "Lukasiánský profesor matematiky", "text": "Lukasiánský profesor matematiky\n\nLukasiánský profesor matematiky (\"Lucasian Chair of Mathematics\") je označení pro nositele profesorského titulu matematiky na Univerzitě v Cambridgi. Funkce vznikla v roce 1663 přičiněním Henryho Lucase, který v letech 1639–1640 za univerzitu zasedal v Dolní sněmovně. 18. ledna 1664 ji oficiálně ustanovil anglický král Karel II. Stuart. Tento post je považovaný za jednu z nejprestižnějších akademických funkcí na světě. Mezi jeho dřívější nositele patřili Isaac Newton, Joseph Larmor, Charles Babbage, George Stokes, Paul Dirac a Stephen Hawking.\n\nLucas ve své poslední vůli univerzitě odkázal svou knihovnu o čtyřech tisících svazcích a zanechal instrukce pro nákup půdy, jejíž výnos 100 liber za rok měl sloužit jako plat pro nositele titulu „lukasiánský profesor“. Od roku 2009 post zastával teoretický fyzik Michael Green, který působí na Clare Hall v Cambridgi. Titul získal v říjnu 2009, když nahradil Stephena Hawkinga. Ten od té doby nosil titul Emeritní lukasiánský profesor matematiky. Od roku 2015 post převzal Michael Cates, britský fyzik zabývající se statistickou mechanikou měkkých látek v kondenzovaném stavu.\n"}
{"id": "989012", "url": "https://cs.wikipedia.org/wiki?curid=989012", "title": "Skalná (zámek)", "text": "Skalná (zámek)\n\nZámek Skalná stojí v přehradí hradu Vildštejn ve Skalné, v okrese Cheb.\n\nKrátce po roce 1607 hrad Vildštejn odkoupili Trautenbergové, kterým hrad přestal vyhovovat. Proto si v roce 1783 vystavěli v jeho předhradí zámek. Trautenbergové však se svými poddanými nevycházeli právě nejlépe, neboť jim ukládali nadměrné roboty. Navíc vedli s Chebem spory o právo várečné. Po roce 1799 docházelo k častému střídání majitelů – Wilhelmové, Wolkenstein-Trostburgové, továrník Geipel a jeho rodina – ovšem nikdo z nich se zde výrazněji nepodepsal. Hrad přestal jako šlechtické sídlo sloužit již krátce po založení zámku (od roku 1843 byl hrad využíván jako sladovna), zámek to samé čekalo v polovině 19. století. Nejprve sloužil měšťanům jako obytná budova, později i k hospodářským účelům. Ve druhé polovině 20. století patřil pod státní statek a bez zájmu chátral. Teprve v roce 1985 se započalo s celou rekonstrukcí hradního areálu, tedy i zámku. Dnes je v soukromém vlastnictví.\n\n"}
{"id": "989015", "url": "https://cs.wikipedia.org/wiki?curid=989015", "title": "Ortenburg", "text": "Ortenburg\n\nOrtenburg je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\nBad Griesbach im Rottal, Haarbach, Beutelsbach, Vilshofen an der Donau, Fürstenzell, Ruhstorf an der Rott\n\n"}
{"id": "989016", "url": "https://cs.wikipedia.org/wiki?curid=989016", "title": "Džaba Kankava", "text": "Džaba Kankava\n\nDžaba Kankava (gruzínsky ჯაბა კანკავა; anglickou transkripcí Jaba Kankava; * 18. března 1986, Tbilisi) je gruzínský fotbalový záložník a reprezentant, který v současnosti působí v klubu Stade de Reims. Mimo Gruzii působil na klubové úrovni v Rusku, na Ukrajině a ve Francii.\n\nProfi kariéru začal v gruzínském klubu FC Dinamo Tbilisi. Poté odešel do Ruska do Alanie Vladikavkaz. Od ledna 2006 hrál na Ukrajině, postupně za kluby FK Arsenal Kyjev, FK Dněpr Dněpropetrovsk a FK Kryvbas Kryvyj Rih (zde hostoval).\n\nKoncem března 2014 v utkání Dněpru s FK Dynamo Kyjev (výhra Dněpru 2:0) trefil kolenem do hlavy brankář Dněpru Denys Bojko protihráče Oleha Husjeva, který utrpěl otřes mozku a zapadl mu jazyk. Kankava nezůstal nevšímavý, jazyk mu pohotově vytáhl a zachránil mu tak život, přestože ho Husjev v šoku pokousal.\n\nS Dněprem se dostal do finále Evropské ligy 2014/15 proti španělskému týmu Sevilla FC, v němž jeho klub podlehl soupeři 2:3.\nV roce 2015 odešel do Francie do klubu Stade de Reims.\n\nV A-mužstvu Gruzie debutoval 8. 9. 2004 v kvalifikačním zápase v Tbilisi proti reprezentaci Albánie (výhra 2:0).\n\n\n"}
{"id": "989018", "url": "https://cs.wikipedia.org/wiki?curid=989018", "title": "Skalná (horní zámek)", "text": "Skalná (horní zámek)\n\nHorní zámek Skalná je označení tvrze ve městě Skalná, stojící v areálu bývalého poplužního dvora.\n\nV roce 1531 odkoupil od Alberta Šlika panství Volf z Viršperka a v roce 1541 došlo k jeho rozdělení na horní a dolní část. Zatímco v dolní části zůstalo panské sídlo na hradě Vildštejn, v horní části žádné nebylo. Proto došlo v areálu nového poplužního dvora k vybudování renesanční tvrze. V roce 1596 panství odkoupil Zikmund Abraham z Trautenbergu a v držení rodu zůstalo do roku 1799, kdy jej zakoupil Jiří Jan Wilhelm. V té době však tvrz již jako šlechtické sídlo nesloužila, neboť ji v roce 1763 nahradil nedaleko vystavěný dolní zámek. Tvrz následně sloužila k hospodářským účelům. Posledními majiteli byli Geippelové, kterým byla v roce 1945 zkonfiskována a převedena do správy státního statku. Dnes je budova v havarijním stavu a bez zájmu majitele spěje ke svému konci.\n\n"}
{"id": "989021", "url": "https://cs.wikipedia.org/wiki?curid=989021", "title": "Wimbledon 1879", "text": "Wimbledon 1879\n\nWimbledon 1879 byl 3. ročník prvního tenisového turnaje, který se kdy konal. Probíhal od 7. do 16. července. Událost se konala na travnatých dvorcích v londýnském All England Lawn Tennis and Croquet Clubu. V tomto roce soutěžili pouze muži a jen ve dvouhře.\n\nTurnaje se zúčastnilo 44 závodníků, z nichž nejlépe si vedl Angličan John Hartley.\n\n John Hartley porazil Frank Hadow, kontumačně.\n\n John Hartley porazil Vere St. Leger Goold, 6–2, 6–4, 6–2.\n\n Vere St. Leger Goold porazil C. F. Parr, 4–6, 6–2, 5–6, 6–4, 6–4.\n"}
{"id": "989030", "url": "https://cs.wikipedia.org/wiki?curid=989030", "title": "Jozef Repčík", "text": "Jozef Repčík\n\nJozef Repčík (* 3. srpna 1986, Brezová pod Bradlom) je slovenský atlet, běžec na 800 metrů. V roce 2007 na MS v atletice zaznamenal v rozběhu čas 1:46,53 (který by mu ve finále stačil na zlato).\n\nDne 12. června 2008 překonal 39 let starý slovenský rekord Josefa Plachého v běhu na 800 metrů. V Ostravě zaběhl čas 1:44,94.\n\nNa olympijských hrách 2008 v Pekingu dosáhl v rozběhu na 800 m čas 1:48,64 min a do semifinále nepostoupil. Celkově skončil na 46. místě.\n"}
{"id": "989033", "url": "https://cs.wikipedia.org/wiki?curid=989033", "title": "Frank Wollman", "text": "Frank Wollman\n\nFrank Wollman, vlastním jménem František Wollman, (5. května 1888 Bohušovice nad Ohří – 9. května 1969 Praha) byl český dramatik, básník, literární vědec, historik a kritik, slavista, balkanolog, bohemista, slovakista, slovenista, rusista, folklorista, publicista, teatrolog, vysokoškolský pedagog, člen korespondent ČSAV.\n\nStředoškolská studia absolvoval na pražském reálném gymnáziu v Truhlářské ulici a Akademickém gymnáziu (zde maturita 1907), v letech 1907–1911 vystudoval slovanskou filologii na Filozofické fakultě UK, další rok (1912) pokračoval ve studiích na univerzitě v Berlíně u prof. Alexandra Brücknera. Poté působil jako středoškolský profesor na gymnáziích v Praze (1914), Jičíně (1914–1915), po ukončení vojenské služby (1915–1916) na učitelských ústavech v Soběslavi (1917–1919), krátce ve slovenské Modre a v Bratislavě (1919–1922).\n\nJiž v roce 1917 získal na FF UK doktorát filozofie (disertační práce \"Pověst o bílé paní v literatuře a v tradicích českého lidu\"), 1922 zde habilitoval prací \"Vampyrické pověsti v oblasti středoevropské\". Po jmenování docentem srovnávacích dějin slovanských literatur přednášel na FF UK (1922–1923), odkud přešel na bratislavskou Univerzitu Komenského, kde působil v letech 1923–1928 (externě pak do zimního semestru 1940 fakticky, v seznamu přednášek je uváděn i v akademickém roce 1940–1941), nejprve jako soukromý docent, od 1925 na pozici mimořádného profesora slovanských literatur a lidových tradic.\n\nV letech 1928–1959 (s výjimkou válečných let) byl řádným profesorem srovnávacích dějin slovanských literatur (později také vedoucím katedry rusistiky a literární vědy) na Filozofické fakultě Masarykovy univerzity v Brně, po válce hostoval na FF Univerzity Komenského v Bratislavě (1946–1947), přednášel na Divadelní fakultě brněnské JAMU (1948–1949 stál v jejím čele jako první děkan, zastával též funkci prorektora) a na FF Univerzity Palackého v Olomouci. Souběžně vyučoval na Pedagogické fakultě UK (1946–1948), společně s Janem Mukařovským a Albertem Pražákem vedl Ústav pro českou literaturu (1948), od roku 1949 do 1950 byl jeho 2. vědeckým ředitelem. V roce 1952 zvolen členem korespondentem ČSAV, od 1959 v důchodu.\n\nJeho synem byl literární vědec, slavista, komparatista a vysokoškolský pedagog prof. PhDr. Slavomír Wollman, DrSc. (1925–2012), v roce 2001 byla založena \"Slavistická společnost Franka Wollmana\" se sídlem v Ústavu slavistiky na FF MU v Brně. Dne 3. srpna 1972 byla jeho jménem nazvána jedna z ulic městské části Brno-Bystrc.\n\nŘádný člen České akademie věd a umění od 28. května 1946 (mimořádným zvolen 29. 11. 1933), dopisujícím členem Královské české společnosti nauk se stal 13. ledna 1932. Zahraniční člen \"Slovinské akademie věd a umění\", od června 1935 člen Pražského lingvistického kroužku, nositel Řádu práce (1968) a čestného doktorátu vědy o umění UJEP, který mu byl udělen in memoriam 21. května 1969.\n\nProf. Frank Wollman patří k předním českým komparatistům a literárněvědným slavistům 20. století. Šíří svých vědeckých, badatelských, publicistických, organizátorských a uměleckých aktivit ovlivnil rozvoj mnoha oborů, zejména literárněvědnou folkloristiku, literární teorii, etnologii, dějiny slavistiky, srovnávací dějiny slovanských literatur a teatrologii, jeho reprezentativní bibliografie z roku 2006 obsahuje 800 položek.\n\nByl autorem básní, esejí, cestopisů i vlastní dramatické tvorby, aktivně pracoval v \"Mezinárodním\" i \"Československém komitétu slavistů\", v \"Učené společnosti Šafaříkově\", \"sekci jazyka a literatury ČSAV\" a vedl \"literárněvědnou sekci pobočky ČSAV\" v Brně. Organizačně i obsahově se podílel na přípravě a realizaci řady vědeckých akcí (zejména mezinárodních slavistických sjezdů a Pražského lingvistického kroužku), patřil k spoluzakladatelům \"Koliby\", obce umělecké tvorby, která od roku 1914 sdružovala literáty a výtvarníky Moravy a Slezska.\n\nRedakčně a editorsky působil v časopisech \"Československé divadlo\" (1924), \"Program\" (čtrnáctideník pro kulturu a umění, 1946), \"Slovanský literární klub\" (1946), \"Slavia\" (1946–1969), \"Slovesná věda\" (1947–1952). Publicisticky přispíval do mnoha odborných domácích i zahraničních periodik (mj. \"Časopis Matice moravské\", \"Časopis pro moderní filologii\", \"Česká revue\", \"Československá rusistika\", \"Československo-jihoslovanská revue\", \"Jeviště\", \"Národopisný sborník českoslovanský\", \"Le Monde slave\", \"Linguistica Slovaca\", \"Prager Rundschau\", \"Revue des études slaves Paris\", \"Slavica Slovaca\", \"Slovanský přehled\", \"Slovanské štúdie\", \"Slovo a slovesnost\"), deníků \"České slovo\", \"Lidové noviny\", \"Národní listy\", \"Politika/Политика\"-Bělehrad, \"Prager Presse\" i sborníků vědeckých prací bratislavské a brněnské univerzity a ročenek \"Slovanského ústavu\". Byl uznávaným znalcem dramatické tvorby jihoslovanských národů.\n\nV rámci svého bratislavského semináře organizoval na slovenském i moravském venkově široce založený sběr ústní slovesnosti, v letech 1993–2004 výběr z těchto zápisů vyšel ve třísvazkovém výboru pod názvem \"Slovenské ľudové rozprávky\". Záslužná byla také jeho práce pedagogická, vychoval řadu známých českých a slovenských vědeckých pracovníků, vedl seminář pro aspiranty dějin slovanských literatur a založil na filozofické fakultě v Brně studium teatrologie jako oboru.\n\n\n\n\n\n\n\nČlánky F. Wollmana ve Slově a slovesnosti (dostupné on-line):\n"}
{"id": "989034", "url": "https://cs.wikipedia.org/wiki?curid=989034", "title": "Křídla vlasti Olomouc (lední hokej)", "text": "Křídla vlasti Olomouc (lední hokej)\n\nKřídla vlasti Olomouc byl československý vojenský klub ledního hokeje, který sídlil v Olomouci v Severomoravském kraji. V roce 1952 byl v Olomouci založen armádní klub Křídla vlasti Olomouc, který byl okamžitě pro sezonu 1952/53 zařazen do nejvyšší soutěže, ve které strávil tři sezony až do svého rozpuštění po sezoně 1954/55. Největším úspěchem Křídel vlasti byl zisk bronzových medailí v sezoně 1953/54.\n\nPo rozpuštění Křídel vlasti v roce 1955 hrálo v Olomouci své domácí zápasy další vojenské mužstvo Tankista Praha. Po reorganizaci armádního sportu byla sloučena vojenská mužstva Tankista Praha a ÚDA Praha, čímž vznikl nový vojenský klub ASD Dukla Olomouc, který byl po zúžení soutěže z 16 na 14 účastníků zařazen do druhé ligy, ze které hned pro příští sezonu postoupil. Olomoucká Dukla ovšem své domácí zápasy hrála v Jihlavě, kam se pro svou první prvoligovou sezonu přesunula natrvalo, čímž vznikl později jeden z nejúspěšnějších klubů československé hokejové historie Dukla Jihlava.\n\nSvé domácí zápasy odehrával na zimním stadionu Olomouc s kapacitou 5 500 diváků.\n\n\nZdroj: \n\n\n\nZdroj: \n\n\n"}
{"id": "989035", "url": "https://cs.wikipedia.org/wiki?curid=989035", "title": "Palác Dolmabahçe", "text": "Palác Dolmabahçe\n\nPalác Dolmabahçe (turecky \"Dolmabahçe Sarayı\") je empírový palác nacházející se v Istanbulu na evropském břehu Bosporu, který sloužil jako sídlo sultána a správní centrum Osmanské říše v letech 1853 až do roku 1922 s přestávkou mezi lety 1889–1909.\nTento palác nechal postavit sultán Abdülmecid I. podle návrhu arménského architekta Karabeta Balyana a jeho syna Nikoğa. Stavba se realizovala přibližně mezi lety 1843 a 1853, v roce 1857 se tam sultán přestěhoval i se svým dvorem z předešlého sídla paláce Topkapi. Tento palác měl symbolizovat přibližování Osmanské říše k mnohem vyspělejší Evropě, proto hodně připomíná evropské zámky. Za vzor při návrhu mu sloužil francouzský Louvre a britský Buckinghamský palác. V mořské hladině se zrcadlí až přezdobená stavba osmanského slohu, jejíž stavba byla prý tak nákladná, že ve velké míře přispěla ke státnímu bankrotu v roce 1876. Přepychové řešení interiéru věrně ctí tradice pohádkových sultánských paláců, jen jeho styl je méně orientální. Obdivuhodné je množství zlata (spotřebovalo se údajně 35 tun tohoto vzácného kovu), a těžkých brokátů ve spojení s velkými prostorami. Toto sídlo tureckých sultánů zabírá plochu asi 700 tisíc metrů čtverečních. Jedná se o velký komplex paláců, pavilonů, mešit, fontán a nádvoří. Celý komplex je rozdělen do čtyř nádvoří a komplexu harému.\n\nV největším ceremoniálním sále visí vůbec největší lustr z českého skla, jaký kdy byl vyroben, tvoří ho 750 světel a váží 4,5 tuny. Sultánovi Abdülmecidovi I. ho darovala britská královna Viktorie.\n\nV roce 1938 v tomto paláci zemřel zakladatel moderního Turecka Mustafa Kemal Atatürk.\n\n"}
{"id": "989039", "url": "https://cs.wikipedia.org/wiki?curid=989039", "title": "Wanda Sykes", "text": "Wanda Sykes\n\nWanda Sykes (* 7. března 1964, Portsmouth, Virginie) je americká herečka a spisovatelka. Svou filmovou kariéru zahájila koncem devadesátých let. Vedle filmů hrála také v seriálech, například v sitcomu \"The New Adventures of Old Christine\". V roce 2004 vydala knihu \"Yeah, I Said It\".\n\n\nPo sedmiletém manželství se s manželem v roce 1998 rozvedla. Dne 25. října 2008 uzavřela v Kalifornii sňatek s partnerkou, jako jeden z více než 18 tisíc stejnopohlavních párů, které využily krátké čtyřměsíční období platnosti příslušného zákona. V polovině listopadu 2008 pak oficiálně zveřejnila svou homosexuální orientaci, a stala se tak jednou z mála černošských ženských celebrit ve Spojených státech, které provedly veřejný coming out.\n\n"}
{"id": "989041", "url": "https://cs.wikipedia.org/wiki?curid=989041", "title": "Jindřich Haugwitz", "text": "Jindřich Haugwitz\n\nJindřich Haugwitz (1901 Osová – 1966 Vídeň) byl český šlechtic, pocházející ze šlechtického rodu Haugviců.\n\nVe Vídni studoval zemědělství a lesnictví. Studium nedokončil, protože po smrti strýce převzal správu majetku v Náměšti nad Oslavou. V roce 1930 se přihlásil k české národnosti a angažoval se různých spolcích. Za války podporoval rodiny, které strádaly pod německou nadvládou. (Finančně podporoval ženy mužů, kteří byli popraveni). Na zámku schovával archiv tělovýchovné jednoty Sokolů. Krátce před koncem války odcestovala rodina na zámek Blatná. Zde byla po kapitulaci Německa rodina revoluční gardou vyhnána ze zámku. Manželka Jindřicha Haugwitze byla s dětmi internována v internačním táboře a on sám byl zatčen a odvezen do Náměšti k soudu. Byl odsouzen k nuceným pracím a po doložení činnosti proti nacistickému režimu byl propuštěn. Jeho manželka s dětmi byla s pomocí amerického důstojníka propuštěna a odcestovala do města Strobl v Rakousku. Zde se po několika měsících sešla s manželem.\n\n"}
{"id": "989051", "url": "https://cs.wikipedia.org/wiki?curid=989051", "title": "Shea", "text": "Shea\n\nShea může znamenat:\n\n\n"}
{"id": "989053", "url": "https://cs.wikipedia.org/wiki?curid=989053", "title": "Pomazání panovníka", "text": "Pomazání panovníka\n\nPomazání panovníka je náboženský/církevní obřad panovníkovo přijetí svého úřadu a zároveň symbolizující jeho podřízení se Boží vůli.\n\nV křesťanské Evropě to byla karolinská monarchie, kde byl v 7. století při korunovačním obřadu jako první pomazán král. Tímto obřadem katolická církev artikulovala své propůjčení duchovního souhlasu s panovníkovým nárokem k panování “z Boží milosti”. Ovšem mnoho z merovejských, karolinských a otonských králů a císařů se korunovaci a pomazání vyhnulo.\n\nPomazání anglických, skotských a také francouzských panovníků bylo prováděno jako nedílná součást rituálu korunovace (\"sacre\" ve francouzštině). V dnešní době jsou společně s korunovací pomazáváni jen panovníci Spojeného království a králové Tongy. Pro účely korunovace anglického krále Karla I. v roce 1626 byl svatý olej vyroben ze směsi pomeranče, jasmínu, destilovaných růží, destilované skořice, behenového oleje, výtažk z benzoinu, ambry, pižma a civetonu.\n\nV pravoslaví je pomazání panovníka považováno za Svatou tajinu (svátost). Tento akt byl považován za propůjčení plné moci panovníkovi, z milosti Svatého Ducha, k vykonávání svých povinností určených Bohem a svého úřadu ochrany pravoslavné víry. \"Myro\", které se užívá při myropomazání, se používá též pro pomazání panovníka. V Ruské pravoslavné církvi během korunovace cara se pomazání odehrávalo těsně před udělením Svatého přijímání, krátce před závěrem celého obřadu. Panovník a jeho manžel(ka) byli vedeni k carským vratům (ikonostas) v chrámu, kde byli pomazáni metropolitou. Po pomazání byl již samotný car proveden carskými vraty (tento akt je obvykle vyhrazen biskupům a kněžím, případně novokřtěncům. Ženám je přístup za carská vrata zcela zapovězen) a dostává zde svaté přijímání u nevelkého stolku vedle prestolu, nebo oltáře.\n\nShakespeare zachycuje anglický způsob pomazání v Richardovi II.:\nNot all the water in the rough rude sea<br>\nCan wash the balm off an anointed king.\nAni všechny vody rozbouřených moří<br>\nNemohou smýt posvátný olej pomazaného krále.\n\nTo však nemá symbolizovat podřízení panovníka duchovní autoritě a v katolických monarchiích zpravidla není vykonáváno papežem, ale je obvykle jako součást korunovace vyhrazeno nejvyššímu (arci)biskupovi v zemi (obvykle to bývá primas), neboť někdy se již jedná o samotný akt korunovace. Proto při něm použité náčiní může být součástí regálií, jako je tomu např. ve Francouzském království, kdy ampulla (nádoba na olej) a lžíce jsou součástí regálií.\nVe švédském a norském království je tradiční nádobou roh na olej (tvarem odpovídající jak biblické, tak vikingské tradici).\n"}
{"id": "989055", "url": "https://cs.wikipedia.org/wiki?curid=989055", "title": "Leland Snow", "text": "Leland Snow\n\nLeland Snow (? – 20. února 2011) byl zakladatel amerických firem Snow Aeronautical (1955) a později Air Tractor (1972). Obě firmy se angažovaly v leteckém průmyslu, dodávaly na trh zejména zemědělská letadla, v nabídce však nechyběly ani hasicí a víceúčelové typy. Stroje Air Tractor operovaly po celém světě – mimo USA i např. v Kanadě, Mexiku, Austrálii, Novém Zélandě, Střední a Jižní Americe, Africe, Španělsku, Itálii, Chorvatsku, Makedonii, Saúdské Arábii a Jižní Koreji.\n\nLeland Snow navrhl své první zemědělské letadlo S-1 v roce 1951 ve věku 21 let a v roce 1953 na něm dokončil letové testy. Tento typ postřikoval pole v Rio Grande Valley v Texasu a také v Nikaragui. Až do roku 1957 byl S-1 ve výrobě. Roku 1958 přesunul konstruktér výrobu do texaského města Olney, kde vznikly další typy S-2A a S-2B.\n\nV roce 1965 Snow prodal svou firmu Snow Aeronautical konglomerátu Rockwell-Standard a byl jmenován viceprezidentem jeho divize Aero Commander. V těchto dobách byl vyvíjen typ S-2R pojmenovaný Thrush.\n\nV roce 1970 Snow z Rockwellu odešel a následující dva roky strávil vývojem letadla Air Tractor AT-300 vycházejícího konstrukčně z typu S-2B. Tímto byla založena společnost Air Tractor. Po AT-300 následovaly varianty AT-301 a AT-302 (AT-302 v roce 1977). Další série či jednotlivé typy měly označení Air Tractor AT-400, Air Tractor AT-501, Air Tractor AT-602, Air Tractor AT-802 (AT-802 vznikl roku 1990). Firma rostla a exportovala své výrobky na mezinárodní trh.\n\nLeland také štědře podporoval americkou asociaci zemědělského letectví (NAAA – National Agricultural Aviation Association), propagoval zemědělské letectví a angažoval se ve výcviku mladých pilotů pro tuto činnost (vyvinul k tomuto účelu – výcviku pilotů práškovacích letadel stroj AT-504). V roce 2008 dokončil autobiografii s názvem \"Putting Dreams to Flight\". Ve stejném roce v červenci převedl vlastnictví Air Tractoru na zaměstnance v rámci Employee Stock Ownership Plan.\n\nJeho zálibou byl běh, zúčastnil se několika maratonů včetně newyorského. Po smrti podnikového manažera na infarkt myokardu v roce 1989 zavedl bezplatné preventivní lékařské prohlídky pro své zaměstnance.\n\nLeland Snow zemřel 20. února 2011 ve věku 80 let nedaleko svého domu ve Wichita Falls v Texasu.\n\n"}
{"id": "989057", "url": "https://cs.wikipedia.org/wiki?curid=989057", "title": "Selské ballady", "text": "Selské ballady\n\nSelské ballady je básnická sbírka balad českého básníka Jaroslava Vrchlického z roku 1885 (přepracovaná verze z roku 1895), která je částí rozsáhlého epického cyklu \"Zlomky epopeje\". Jedná se o sbírku dvaceti sociálních balad, většina básní je však spíš epických než lyrickoepických. Básně se vyznačují jednoduchým jazykem i formou a melodičností. Po formální i jazykové stránce je ve většině básní znát inspiraci českými lidovými písněmi a baladami, případně písněmi kramářskými. \n\nVrchlický se snažil vytvořit epiku české vesnice, českého sedláka. Některé básně odkazují k antickým a mytologickým motivům (\"Etruská ballada\", \"Sen Tamerlánův\"), většina z nich se však týká českého venkova, zejména v raném novověku. Jejich námětem je především náboženský a sociální útlak poddaných šlechtou a katolickou církví v pobělohorském období, případně následné revolty poddaných proti utlačovatelům. Mnohé z nich přímo zpracovávají příběhy lidových hrdinů této doby (např. Jan Sladký Kozina, Matyáš Ulický a jiní), případně výrazných představitelů útlaku (např. hrabě Breda). Při jejich zpracování však autor vycházel spíše z pověstí než z historických pramenů, po historické stránce jsou básně málo přesné, autor si historické události upravoval a interpretoval často dost svérázně. Někdy doslova převrací role zločince a oběti, což platí o vraždě Ludvíka Loreckého ze Lkouše a jeho dvou synů psychopatickým vrahem Petrem Dulíkem. Vrah dětí je zde pojat jako hrdinný mstitel útlaku poddaných, nešťastný Lorecký a jeho malé děti představují \"zlou\" vrchnost, jíž je třeba zničit. \n\nV poznámce ke sbírce Vrchlický napsal: \"Všecky historické ballady této sbírky zbudovány jsou na motivech, jež historická fakta poskytla, a jichž největší část čerpal jsem z výtečné studie Svátkovy „Selské vzpoury v Čechách“, vyhražuje si ovšem všady úplnou volnost poetického zpracování\".\n\nPro tuto sbírku jsou charakteristické naturalistické až drastické popisy lidské krutosti, a to jak mučení a zabíjení zajatých sedláků představiteli vrchnosti (např. básně \"Ballada vánoční\", \"Matyáš Ulický\"), tak i výjevy brutální msty poddaných, která se nezastaví před mučením duchovních a zabíjením šlechtických dětí (např. báseň \"Selské kázání\" a zvláště \"Lorecký ze Lkouše\").\n\n"}
{"id": "989058", "url": "https://cs.wikipedia.org/wiki?curid=989058", "title": "Bombové útoky v Bombaji v roce 1993", "text": "Bombové útoky v Bombaji v roce 1993\n\nBombové útoky v Bombaji v roce 1993 byly sérií 13 velkých teroristických útoků, které se uskutečnily 12. března 1993 v indickém městě Bombaj. Zahynulo při nich celkově 257 lidí a více než 1400 bylo zraněno. Dodnes jde o nejhorší teroristický incident v novodobých dějinách Indie. Předpokládá se, že útoky spáchali islámští militanti ve spolupráci s bombajské zločineckým syndikátem pod vedením mafiánského bosse jménem Davúd Ibráhím (angl. Dawood Ibrahim).\n\n6. prosince 1992 zničili ve městě Ajódhja hinduistčtí extremisté Báburovu mešitu z roku 1527. To v následujících týdnech zapříčinilo rozsáhlou vlnu násilných nepokojů mezi muslimy a hinduisty po celé Indii. Násilnosti obzvláště zasáhly město Bombaj, kde vyústily ve smrt více než 900 lidí, převážně muslimů. Při nepokojích došlo i k velkým škodám na majetku, což v poměrně velké míře zasáhlo i místní organizovaný zločin. Ten byl reprezentován hlavně nejsilnější mafiánskou skupinou známou jako \"D-Company\" vedenou Davúd Abráhímom. Ibráhím byl sám muslim a začal obviňovat policii z toho, že při nepokojích přímo pomáhala hinduistickým extrémistům a usměrňovala je na ničení muslimského majetku, zvláště ve vlastnictví mafie. Mafie se spojila s muslimskými extremisty trénovanými v Pákistánu a začala připravovat rozsáhlou teroristickou akci, která měla být pomstou zaměřenou hlavně proti většinovému hindské obyvatelstvu a indickým úřadům.\n\nK prvnímu útoku došlo 12. března 1993 o 13:30 místního času, když v podzemním parkovišti pod 28 patrovou budovou bombajské burzy vybuchla silná nálož uložená v autě. Výbuch budovu vážně poškodil a usmrtil 84 lidí. V následujících hodinách explodovalo v různých částech města celkem 12 dalších bomb, většinou uložených v autech, ale také v cestovních kufrech či motorových skútrech. Útoky zasáhly hotely, kancelářské budovy, banky či obchodní domy. K vůbec nejhoršímu útoku došlo ve 14:45 před obchodním domem \"Century\", kde bomba ukrytá v terénním autě zabila 113 lidí. Téměř u všech útocích byla použita výbušnina RDX, poslední nastal v 15:40. Celkově si teroristické útoky toho dne vyžádaly 257 mrtvých a přes 1400 zraněných, z toho kolem 700 vážně.\n\nAčkoli detailní pozadí a motivy k útokům nejsou zcela objasněny, rozsáhlé vyšetřování vedlo k jednoznačnému závěru, že za nimi stál zločinecký syndikát Davúd Ibrahima ve spolupráci s místními muslimskými extremisty pravděpodobně napojenými na pákistánských islamistů. Speciální indický soud pro zločiny terorismu obvinil z útoků celkově 129 lidí, přičemž v roce 2006 uznal 100 z nich vinnými. V červenci 2007 bylo 12 z nich odsouzených k trestu smrti, mnozí byli odsouzeni na dlouholeté tresty vězení. Mnoho dalších podezřelých je stále na útěku, včetně hlavních organizátorů útoku Davúd Ibráhíma a jeho blízkého spolupracovníka známého pod anglickou přezdívkou Tiger Memon.\n\n"}
{"id": "989061", "url": "https://cs.wikipedia.org/wiki?curid=989061", "title": "Marian Keremidský", "text": "Marian Keremidský\n\nMarian Keremidský (* 8. září 1968 Znojmo) je český politik a pedagog, od roku 2016 zastupitel Jihomoravského kraje, v letech 2006 až 2010 místostarosta a zastupitel města Znojma, bývalý člen ČSSD, později člen Strany Práv Občanů (ve straně působí od března 2014 jako místopředseda).\n\nPo absolvování znojemského gymnázia (1983 až 1987) vystudoval obor učitelství dějepisu a občanské výchovy na Pedagogické fakultě Masarykovy univerzity (1987 až 1992) a získal tak titul Mgr.\n\nNásledně se v letech 1992 až 2006 živil jako pedagog, novinář a organizační zaměstnanec ČSSD. Od roku 1994 také soukromě podniká. V roce 1997 vystupoval jako jednatel a společník firmy Znojemské Listy, s. r. o. (ta však skončila v likvidaci).\n\nVzhledem k zisku mandátu zastupitele a místostarosty města Znojma působil či působí ve statutárních orgánech řady subjektů; např.: člen správní rady obecně prospěšné společnosti Znojemský hrozen (od 2007), člen dozorčí rady .A.S.A. EKO Znojmo, s. r. o. (2007 až 2008), člen správní rady obecně prospěšné společnosti Znojemský regionální rozvoj (2007 až 2010) či člen dozorčí rady HC Excalibur Znojemští orli, a. s. (2007 až 2010).\n\nPo odchodu z městského zastupitelstva byl zaměstnán na pozici pedagogického pracovníka v Ústavu sociální péče pro mládež v Břežanech na Znojemsku. Později začal učit na jedné ze znojemských středních škol.\n\nMarian Keremidský má jednoho syna.\n\nOd roku 2000 byl členem ČSSD, v níž působil i jako předseda Místní organizace ČSSD Znojmo.\n\nDo politiky se pokoušel vstoupit, když v komunálních volbách v roce 2002 kandidoval za ČSSD do Zastupitelstva města Znojma, ale neuspěl. Dostal se do něj až v komunálních volbách v roce 2006. Pro komunální volby 2006 byl kandidátem ČSSD na post starosty města. Vzhledem k celkovému čtvrtému místu pro ČSSD se však stal v prosinci 2006 místostarostou města (v působnosti měl odbor školství a kultury, odbor památkové péče, odbor živnostenský a byl pověřen vedením projektu Region W3).\n\nV roce 2007 vystoupil z ČSSD. Později začal působit v občanském sdružení Přátelé Miloše Zemana a v roce 2009 se stal členem Strany Práv Občanů. Za ni neúspěšně kandidoval ve volbách do Poslanecké sněmovny PČR v roce 2010 jako lídr kandidátky v Jihomoravském kraji. Neuspěl ani při obhajobě mandátu zastupitele a místostarosty města v komunálních volbách v roce 2010, kdy byl navíc kandidátem SPOZ na funkci starosty. V městském zastupitelstvu tak skončil.\n\nO návrat do politiky se snažil v krajských volbách v roce 2012, kdy kandidoval jako lídr (a kandidát na hejtmana) za SPOZ do Zastupitelstva Jihomoravského kraje, a ve volbách do Poslanecké sněmovny PČR v roce 2013, kdy kandidoval opět za SPOZ v Jihomoravském kraji. Ani v jednom případě však neuspěl, protože Zemanovci se jak do kraje, tak do Poslanecké sněmovny PČR nedostali.\n\nNa konci března 2014 byl zvolen na mimořádném sjezdu v Praze místopředsedou Strany Práv Občanů pro Moravu. Působí zároveň jako předseda krajské organizace strany v Jihomoravském kraji a předseda místní organizace ve Znojmě. V komunálních volbách 2014 se pokusil vrátit do zastupitelstva Znojma, když kandidoval z druhého místa kandidátní listiny Společně pro Znojmo. Ta ale ve volbách skončila poslední, když získala jen 2,2 % hlasů, a Keremidský nebyl zvolen.\n\nV krajských volbách v roce 2016 byl zvolen zastupitelem Jihomoravského kraje, když jako člen SPO kandidoval za subjekt \"\"Koalice Svoboda a přímá demokracie - Tomio Okamura (SPD) a Strana Práv Občanů\"\". V únoru 2017 se na sjezdu SPO stal 1. místopředsedou strany. Funkci zastával do mimořádného sjezdu v březnu 2018, kdy byl zvolen řadovým místopředsedou.\n\nVe volbách do Poslanecké sněmovny PČR v roce 2017 byl lídrem Strany Práv Občanů v Jihomoravském kraji, ale neuspěl.\n"}
{"id": "989085", "url": "https://cs.wikipedia.org/wiki?curid=989085", "title": "Velká Ukrajina", "text": "Velká Ukrajina\n\nVelká Ukrajina (\"Велика Україна\") je politická koncepce usilující o sjednocení všech území obývaných Ukrajinci. Návrh na vytvoření ukrajinského státu vznesl v roce 1904 Mykola Michnovsky a jeho Ukrajinská lidová strana, kteří plánovali „jednotnou, nedělitelnou Ukrajinu mezi Karpatami a Kavkazem“. Kromě současného území Ukrajiny měly k tomuto státu patřit části Polska a Slovenska, kde převažují Rusíni, dále města Starodub, Belgorod a Rostov na Donu a Kubáň, kde tvořili podle sčítání v roce 1926 Ukrajinci 55 % obyvatel.\n\n"}
{"id": "989096", "url": "https://cs.wikipedia.org/wiki?curid=989096", "title": "Zdislavský Špičák", "text": "Zdislavský Špičák\n\nZdislavský Špičák (688 m n. m., německy \"Spitzberg\") je vrch v okrese Liberec Libereckého kraje. Leží asi 1,5 km severovýchodně od obce Zdislava na příslušném katastrálním území a území obce Kryštofovo Údolí. Je součástí Přírodního parku Ještěd.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Zdislavskošpičácký hřbet.\n\nAutomobilem lze nejblíže přijet do Zdislavy. Přes vrchol vede červená turistická značka.\n"}
{"id": "989097", "url": "https://cs.wikipedia.org/wiki?curid=989097", "title": "Messoud Efendiev", "text": "Messoud Efendiev\n\nMessoud Efendiev (* 21. října 1953, Zaqatala, Ázerbájdžán) ázerbájdžánský vědec, matematik působící v Německu. \n\nJiž jeho diplomová práce o topologických metodách v nelineární analýze, napsaná v letech 1974–1975 na Moskevské státní univerzitě pod vedením profesorů Marka Vishika a A. I. Snirelmanna, vzbudila pozornost. Jeho disertační práce o globální řešitelnosti nelineárních Hilbertových problémech byla napsána v letech 1975–1979 na Moskevské státní universitě a obhájena v roce 1980. Jeho habilitační práce s názvem \"„Geometrické vlastnosti nelineárních zobrazení vztahujících se k pseudodiferenciálním operátorům a jejich topologický stupeň“\" byla obhájena v roce 1998 na Svobodné univerzitě v Berlíně.\n\nV letech 1991–1994 pracoval na univerzitě ve Stuttgartu, 1994–1999 na Svobodné univerzitě Berlín a 2000–2005 jako vedoucí projektu SFB nazvaného \"„Multifield Problems“\". V letech 2005–2007 působil jako hostující profesor na Technické univerzitě v Mnichově a 2007–2013 byl vedoucím Oddělení dynamických systémů v Ústavu biomatematiky a biometrie v Helmholtzově centru v Mnichově. V současné době pracuje jako vedoucí vědecký pracovník v Helmholtzově centru v Mnichově v Ústavu výpočetní biologie.\n\nJe šéfredaktor časopisu \"International Journal of Biomathematics and Biostatistics\" a zároveň členem redakčních rad předních světových periodik, např. \"Mathematical Methods in the Applied Science\", \"Glasgow Journal of Mathematics\", \"Journal of Nonautonomous and Stochastic Dynamical Systems\", \"Advances in Mathematical Sciences and Applications\", \"Journal of Coupled Systems and Multiscale Dynamics\", \"American Institute of Mathematical Science (AIMS)\" – knižní řada \"Differential Equations and Dynamical Systems\" atd.\n\nPublikoval významné příspěvky v řadě matematických disciplín, jako v nelineární analýze, v teorii topologických invariantů, globální řešitelnosti nelineárních okrajových úloh s pseudodiferenciálními operátory, zvláště pak v otázkách globální řešitelnosti klasických nelineárních Reimannových-Hilbertových problémů. Jeho současný výzkum se orientuje na nekonečněrozměrné dynamické systémy, na dimenzi a asymptotiku Kolmogorovovy entropie jejich atraktorů, matematického modelování živých systémů a jejich dlouhodobé dynamice, a to zejména v medicíně, biologii a ekologii. V těchto oborech získal ocenění Japonské společnosti pro podporu vědy JSPS a také stipendium fondu Otto Monsteda. Publikoval více než 150 časopiseckých a konferenčních článků a vydal 5 pokročilých monografií u předních vydavatelů – Springer, Birkhäuser, American Mathematical Society (řada nazvaná Mathematical Surveys and Monographs), Gakkotosho, American Institute of Mathematical Sciences. Spolupracoval s řadou významných matematiků z mnoha zemí.\n\n"}
{"id": "989099", "url": "https://cs.wikipedia.org/wiki?curid=989099", "title": "Manuel Valls", "text": "Manuel Valls\n\nManuel Carlos Valls Galfetti (* 13. srpna 1962 Barcelona, Španělsko) je francouzský politik katalánského původu, od 1. dubna 2014 do 6. prosince 2016 premiér Francie.\n\nVallsův dědeček z otcovy strany byl ve Španělsku šéfredaktorem novin katolického a republikánského zaměření. Během španělské občanské války ukrýval ve svém domě kněží pronásledované trockisty a anarchisty. Po vítězství Francisca Franca byl přinucen se své práce redaktora vzdát. Vallsův otec byl katalánský malíř Xavier Valls (1923 – 2006), který odešel z Barcelony do Paříže. Matka Manuela Vallse, rozená Luisangela Galfetti, byla původem z kantonu Ticino ve Švýcarsku.\n\nValls, po otci katalánského původu, získal francouzské občanství teprve ve svých 20 letech. Poprvé se oženil v roce 1987, kdy si vzal Nathalii Soulié, s níž má čtyři děti. Manželství pak ale bylo rozvedeno. V červenci 2010 se Valls oženil podruhé, a to s houslovou virtuózkou Anne Gravoinovou.\n\nOd března 2001 do roku 2012 byl Valls starostou města Évry v blízkosti Paříže. Od května 2012 do 31. března 2014 zastával funkci ministra vnitra, ve které si získal značnou popularitu mj. tím, že netoleroval ilegální sídliště Romů a podpořil jejich nucený návrat do Rumunska.\n\nV následnosti na slabé výsledky Socialistické strany při obecních volbách v březnu 2014 provedl prezident François Hollande očekávanou reorganizaci francouzské vlády. Dne 1. dubna 2014 jmenoval Manuela Vallse novým předsedou vlády. V této funkci nahradil Valls dosavadního předsedu vlády Jeana-Marca Ayraulta, který 31. března podal demisi. V pátek 4. dubna svolal Valls první schůzi svého kabinetu ve svém úředním sídle, paláci zvaném Hôtel Matignon. Nová vláda sestává již jen ze 16 ministrů místo dosavadního počtu 38 ministrů. Několik důležitých politiků ovšem ve vládě zůstalo, jako např. ministr zahraničních věcí Laurent Fabius. Dosavadní ministr práce Michel Sapin převzal ministerstvo financí. Staronovou ministryní se po delší době stala Ségolène Royalová, která má nyní na starosti velký resort pro životní prostředí a energetiku. Kvůli rozporům se socialisty ohledně těchto důležitých politických oblastí opustili francouzští Zelení pod vedením své předsedkyně, dosavadní ministryně pro bytovou výstavbu Cécile Duflot, vládu. V Národním shromáždění (\"Assemblé nationale\") má Vallsova vláda formálně většinu jen jednoho hlasu, avšak strana Zelených ji má v úmyslu ve všech otázkách s výjimkou zmíněných dvou oblastí podporovat.\n\nDne 5. prosince 2016 rezignoval na funkci ministerského předsedy, aby mohl kandidovat v nadcházejících francouzských prezidentských volbách. Ve funkci jej nahradil dosavadní ministr vnitra Bernard Cazeneuve. Valls se prezidentských voleb nakonec nezúčastnil, protože v socialistických primárkách ho porazil Benoît Hamon.\n\nV roce 2018 oznámil odchod z francouzského politického života a svou kandidaturu na starostu Barcelony.\n\nValls je velkým příznivcem fotbalového klubu FC Barcelona ze svého rodného města. Rád vykládá, že klubovou hymnu složil Manuel Valls, což je ovšem stejnojmenný bratranec jeho otce. U příležitosti finále Champions League dne 8. června 2015 v Berlíně mezi „jeho“ týmem a Juventus FC z Itálie nechal dopravit do německého hlavního města a zpět vládním letadlem na státní náklady (asi 20 000 eur), aby se mohl tohoto zápasu společně se svými dvěma syny zúčastnit. To způsobilo ve Francii silnou vlnu kritiky na Vallsovu adresu.\n\n"}
{"id": "989101", "url": "https://cs.wikipedia.org/wiki?curid=989101", "title": "Weberův–Fechnerův zákon", "text": "Weberův–Fechnerův zákon\n\nWeber-Fechnerův zákon je označení odkazující na dvě hypotézy v psychofyzice, známých jako Weberův zákon a Fechnerův zákon. Oba zákony popisují lidské vnímání, konkrétně vztah mezi reálnou změnou v psychickém stimulu a vnímanou změnou. Vnímání může probíhat jakýmkoliv smyslem: zrakem, sluchem, chutí, hmatem i čichem.\n\nWeberův i Fechnerův zákon byly formulovány Gustavem Theodorem Fechnerem. Poprvé byly publikovány v roce 1860 v práci se jménem \"Elemente der Psychophysik\" (Elementy psychofyziky). Tato publikace byla první publikací v této oblasti psychofyziky. V této práci Fechner prorazil s termínem psychofyzika jako s vědou, která studuje jak lidé vnímají fyzikální podněty.\n\nErnst Heinrich Weber byl jeden z prvních lidí, kteří studovali lidskou odezvu na fyzikální stimuly. Fechner byl student Webera a pojmenoval po něm jeho první zákon jako projev úcty, protože Weber byl ten, kdo provedl experimenty potřebné k formulování zákona.\n\nFechner vytvořil více formulací zákona, všechny popisující tu samou věc. Jedna z formulací zní:\n\n„Vzrůstá-li intenzita podnětu řadou geometrickou, pak roste intenzita počitku řadou aritmetickou“\n\nLze ho formulovat jako:\n\n\"Mezní rozdíl intenzity fyzikálního stimulu který člověk dokáže vnímat je přímo úměrný intenzitě počátečního stimulu\"\n\nTento rozdíl síly se v angličtině nazývá JND (just-noticeable difference). Zákon lze přepsat jako:\n\nformula_1\n\nKde S je intenzita počátečního stimulu a ΔS je nejmenší rozdíl intenzity stimulu, který člověk dokáže poznat. Zároveň k je konstanta, kterou je třeba zjistit experimentálním měřením.\n\nWeberův zákon nefunguje pro nízké intenzity podnětu a většinou ani pro vysoké intenzity. Přibližně odpovídá pravdě ve středním rozsahu intenzit.\n\nAčkoli Weberův zákon obsahuje prohlášení o proporcionalitě (mezní rozdíl intenzity podnětu je přímo úměrný intenzitě podnětu) vnímané změny k počátečním podnětům, Weber se na toto odvolává pouze jako na pravidlo týkající se lidského vnímání. Fechner formuloval toto tvrzení jako matematický výraz označovaný jako Weberův kontrast:\n\nformula_2Kde p je vnímaná intenzita stimulu a S je intenzita stimulu. dS je mezní rozdíl intenzity stimulu a k je konstanta, kterou je potřeba zjistit měřením - záleží na tom, jaký smysl je během experimentu používán a také na tom o jaký jde typ stimulu.\n\nWeberův kontrast není součástí Weberova zákona.\n\nFechnerův zákon vznikl matematickými úpravami Weberova kontrastu - jeho integrací:\n\nformula_2Zintegrujeme tento výraz:\n\nformula_4Tím dostaneme rovnostformula_5Abychom zjistili hodnotu konstanty C, dosadíme do rovnice vnímanou intenzitu podnětu p=0 a za S dosadíme S, které bude maximální intenzita podnětu, kterou člověk nepocítí:\n\nformula_6formula_7Dosazením do původní rovnice dostaneme:formula_8V této rovnici je k opět konstanta, která závisí jak na typu podnětu, tak na smysl, který je používán k měření. S je intenzita podnětu, p je vnímaná intenzita podnětu a S je největší možná intenzita podnětu, jakou je člověk možný vnímat (samozřejmě subjektivní).\n\nFechnerův zákon popisuje to, že pro intenzivnější podněty je složitější poznat rozdíl intenzity podnětu než pro slabší podněty. Jednoduše to lze odvodit z grafu matematické formulace Fechnerova zákona - zjednodušme ho pouze na přirozený logaritmus: Pokud vezmeme dvě stejné Δx, které umístíme různě daleko od počátku, Δy které k nim patří, budou různě velké - pro vzdálenější Δx bude Δy vždy menší.\n\nTo lze matematicky jednoduše dokázat:\n\nPokud funkci zderivujeme, dostaneme:\n\nformula_9\n\nJe očividné, že derivace je funkce klesající na intervalu (0;∞), na kterém je definovaný i přirozený logaritmus. To znamená, že hodnoty funkce y = ln(x) se pro větší x zvyšují pomaleji, než pro nižší x.\n\nWeber přišel na to, že pokud máme dvě závaží - například 100 gramů a 105 gramů, je jednoduché rozlišit, které z nich je to těžší. Pokud ale vezmeme dvě závaží se stejným rozdílem hmotností, ale těžší, už to nepůjde poznat - například 500 gramů a 505 gramů nelze rozeznat.\n\nPokud ve tmavé místnosti někdo rozsvítí světlo, lze to hned poznat. Pokud ale za jasného dne, kdy je celý pokoj prosvícený někdo rozsvítí světlo, už to nebude tak jednoduché.\n\nPokud bezdomovec najde korunu, bude z toho mít radost a bude pro něj mít velký význam. Když ale bohatý člověk najde na zemi korunu, nemusí ji ani zvednout, protože to pro něj je tak malý obnos peněz že mu na něm nemusí záležet.\n\nZačínající kuřák začíná tak, že si dá jednu cigaretu za týden, a postupně přidává, protože ho jeho závislost nutí si dávat další a další cigarety. Postupně už pro něj jedna cigareta za den nehraje žádnou roli, protože mu ve srovnání s krabičkou co vykouřil včera nestačí - a proto si musí dávat stále víc a víc, aby zůstal na takové úrovni, kdy má dost nikotinu. Aby zůstal na této úrovni, jeho chuť po cigaretách se exponenciálně zvyšuje, tak jak říká Fechnerův zákon.\n\nČím je člověk starší, tím rychleji mu čas běží - intenzita (čas) se zvyšuje, a proto rozdíl intenzity (např. v 60 letech 1 rok) se zdá čím dál kratší - pro člověka se čas \"zrychluje\", přijde mu že každý další rok utekl rychleji.\n\nPokud by byl člověk vězněný 6 měsíců, zdály by se mu 3 měsíce jako velmi dlouhá doba. Bude-li vězněn 20 let, 3 měsíce mu přijdou jako zanedbatelný časový úsek.\n\nUvažujme opět problém se závažími - dvě závaží, z nichž jedno váží například 100 g a druhé například 105 g jsou svými hmotnostmi od sebe vzdálena tak, že je to mezní rozdíl - u menšího rozdílu by to už to člověk nepoznal. Pak dosazením do Weberova zákona dostaneme:formula_10Tím jsme zjistili konstantu k. Nyní budeme chtít zjistit, jak velký rozdíl by od sebe musela mít dvě závaží, ze kterých lehčí váží například 300 gramů, aby člověk dokázal poznat, které z nich je těžší. Dosadíme tedy do Weberova zákona:formula_11Druhé závaží by tedy muselo vážit o 15 gramů víc, tedy 315 gramů.\n"}
{"id": "989107", "url": "https://cs.wikipedia.org/wiki?curid=989107", "title": "Boaz Mauda", "text": "Boaz Mauda\n\nBoaz Mauda ( בועז מעודה, Eljakim, Izrael) je izraelský zpěvák a skladatel. Zvítězil v pátém ročníku pěvecké soutěže \"Kochav Nolad\" a reprezentoval Izrael na Eurovision Song Contest 2008, kde se umístil s písní \"\"The Fire in Your Eyes\"\" na devátém místě.\n\nJeho hlas je řazen mezi Davidem D'Or a Danou International. Narodil se a vyrůstal v mošavu Eljakim a patří mezi jemenské moderní ortodoxní Židy.\n\nBez jakékoliv zkušenosti s hudebním průmyslem jej přítel přihlásil do pátého ročníku \"Kochav Nolad\".\n\nVe finále 29. srpna 2007 se utkal s Marinou Maximillian Blumin a Šlomi Bar'el. V ten večer vystoupil se dvěma písněmi – píseň \"\"Señorita\"\" si zazpíval se zkušeným izraelským zpěvákem Davidem Brozem a následně prezentoval píseň Avner Gadassi nazvanou \"\"Menagen vešar\"\".\n\n\"Kochav Nolad 2007\" vyhrál s 50% hlasů. Kromě toho získal smlouvu s hudebním vydavatelstvím \"Hed Artzi\".\n\nDne 14. února izraelská veřejnoprávní televize \"IBA\" a stanice \"Channel 2\" oznámily, že Boaz Mauda byl vybrán na post reprezentanta Izraele na Eurovision Song Contest 2008 v srbském Bělehradě. V roce 2008 zazpíval během národního výběru \"Kdam Eurovision\" před publikem a porotou celkem pět písní. V porotě zasedlo několik izraelských odborníků, kteří hlasovali pro vítěznou píseň a vybrali skladbu \"\"Ke'ilu Kan\"\". Píseň napsala izraelská vítězka Eurovision Song Contest Dana International.\n\nBoaz Mauda nakonec na Eurovision Song Contest 2008 vystoupil s písní \"\"The Fire in Your Eyes\"\", tedy anglickým ekvivalentem. Proto, aby se dostal do finále, musel se zúčastnit 1. semifinále Eurovision Song Contest 2008, které se konalo v květnu 2008. V semifinále se umístil na pátém místě a ve finále 24. května 2008 byl devátý se 124 body.\n\n"}
{"id": "989112", "url": "https://cs.wikipedia.org/wiki?curid=989112", "title": "Krejča", "text": "Krejča\n\nKrejča / Krejčová je české příjmení:\n\n\n"}
{"id": "989114", "url": "https://cs.wikipedia.org/wiki?curid=989114", "title": "Aarzemnieki", "text": "Aarzemnieki\n\nAarzemnieki je německo–lotyšská skupina. V květnu reprezentovali Lotyšsko na Eurovision Song Contest 2014 v Dánsku s písní \"\"Cake to Bake\"\". Do finálové části soutěže nepostoupili. Lotyšsko se naposledy dostalo do finálové části soutěže v roce 2008 v Bělehradě s písní \"\"Wolwes of the Sea\"\" skupiny Pirates of the sea.\n\nFrontman skupiny, Jöran Steinhauer je německé národnosti.\n"}
{"id": "989116", "url": "https://cs.wikipedia.org/wiki?curid=989116", "title": "Suzy", "text": "Suzy\n\nSusana Guerra, zámější pod svým uměleckým jménem Suzy, je portugalská zpěvačka. Bude reprezentovat Portugalsko na Eurovision Song Contest 2014 v dánské Kodani s písní \"\"Quero ser tua\"\".\n\nJejí první veřejné vystoupení proběhlo v době, kdy jí bylo pět let. Popularitu si získala díky účinkování v dětské kapele \"Onda Choc\", která v devadesátých letech slavila velký úspěch. Do povědomí dospělých posluchačů se dostala v roce 1999, kdy společně se seskupením \"Anjos\" nazpívala vánoční skladbu „Nesta noite Branca“, která se v Portugalsku hraje do dnes. Své debutové album vydala v roce 2002.\n\nTaké si zahrála jednu z rolí v muzikálu My Fair Lady. Její další kroky směřovaly do USA, Kanady a Dubaje, kde pracovala jako letuška, aby se v roce 2010 vrátila zpátky do své rodné země a s novými písněmi se opět začala objevovat na koncertních pódiích.\n"}
{"id": "989117", "url": "https://cs.wikipedia.org/wiki?curid=989117", "title": "Kati Outinenová", "text": "Kati Outinenová\n\nKati Outinenová (* 17. srpna 1961 v Helsinkách, vlastním jménem Anna Katriina Outinen) je finská herečka. Svou první filmovou roli dostala ve filmu Tapia Suominena \"Živote, tady jsem!\" (\"\"), který měl premiéru v roce 1980.\n\nKati Outinenová je známá především z hlavních rolí ve filmech Akiho Kaurismäkiho. Jejich první společným filmem byly \"Stíny v ráji\" (') z roku 1986. Film \"Muž bez minulosti\" ('), uvedený v roce 2002, byl velkým úspěchem. Na Filmovém festivalu v Cannes získal Velkou cenu a Kati Outinenová za výkon v něm obdržela Cenu pro nejlepší herečku.\n\nHrála i v několika finských televizních seriálech. Podílela se také na scénáři mýdlové opery \"Tajné životy\". V roce 2013 hrála ve dvou filmech česko-finské produkce, a to \"Klauni\" a \"Láska, soudruhu\".\n"}
{"id": "989121", "url": "https://cs.wikipedia.org/wiki?curid=989121", "title": "Hildegarde Hoyt Swiftová", "text": "Hildegarde Hoyt Swiftová\n\nHildegarde Hoyt Swiftová (1890 – 1972) byla americká spisovatelka knih pro děti a mládež. Proslavila se především svým literárním zpracováním života černošské abolicionistky a filantropky Harriet Tubmanové \"The Railroad to Freedom\" (1932, Dráha na svobodu).\n\nHildegarde Hoyt Swiftová se narodila roku 1890 v Clintonu ve státě New York. Vystudovala střední školu v Auburnu a pak prestižní newyorskou univerzitu The New School for Social Research. Zde se pak stala profesorkou dětské literatury. Později žila ve dřevěném srubu v Adirondack Parku nebo ve starém domě na Long Islandu.\n\nJejí práce s dětmi v New York City's Union Settlement jí inspirovala k psaní dětských knih a dvakrát za ně získala cenu Newbery Honor, jednu z nejprestižnějších cen za dětskou literaturu ve Spojených státech, Roku 1930 za příběh o stavbě železnice \"Little Blacknose\" (Malý Černý nos) a roku 1933 za své nejslavnější dílo \"The Railroad to Freedom\" (Dráha na svobodu).\n\n\n\n"}
{"id": "989122", "url": "https://cs.wikipedia.org/wiki?curid=989122", "title": "Christina Milianová", "text": "Christina Milianová\n\nChristina Milianová (* 26. září 1981 jako Christina Floresová) je americká herečka, zpěvačka a hudební skladatelka.\n\nPochází z rodiny kubánských přistěhovalců. Debutovala jako dětská herečka v seriálu \"Sister, Sister\". V roce 2000 nazpívala s Ja Rule píseň \"Between Me and You\", v roce 2001 byla spoluautorkou hitu \"Play\". Její singl Dip It Low byl oceněn zlatým americkým RIAA certifikátem. Hrála hlavní ženskou roli ve filmu \"Láska nic nestojí\". Účinkovala také v televizních soutěžích \"The Voice\"\na \"Dancing with the Stars\".\n\nJejím manželem byl v letech 2009 až 2011 zpěvák The-Dream. Má s ním dceru Violet (* 2010). V současné době je zpěvačka svobodná.\n\n\n\n"}
{"id": "989123", "url": "https://cs.wikipedia.org/wiki?curid=989123", "title": "Heřmánek terčovitý", "text": "Heřmánek terčovitý\n\nHeřmánek terčovitý (\"Matricaria discoidea\") je léčivá bylina z čeledi hvězdnicovitých. Pochází z východní Asie, v Čechách hojně roste jako zdomácnělý.\n\nHeřmánek terčovitý je jednoletá nebo ozimá bylina s přímou lodyhou, dorůstající výšky 5 až 40 cm. Lodyha je hustě olistěná a často již od báze větvená. Listy jsou 2-3x peřenosečné, tvořené čárkovitými úzkými úkrojky. Úbory jsou krátce stopkaté, na rozdíl od heřmánku pravého jsou tvořeny pouze zelenožlutými trubkovitými květy a chybějí v nich bílé jazykovité květy. Nažky jsou 1,2 až 1,5 mm dlouhé.\n\nHeřmánek terčovitý se řadí mezi neofyty, tedy mezi rostliny zdomácnělé v celkem nedávné době. Pochází pravděpodobně z východní Asie, v současnosti je rozšířen v téměř celém mírném pásu severní polokoule. V Čechách byl poprvé zaznamenán v roce 1853, dnes je již zcela zdomácnělý. Vyskytuje se od nížin do hor a je zavlékán i do vyšších poloh. Nejčastěji roste na sešlapávaných plochách, podél cest, na rumištích a jako plevel na polích i zahradách, zejména na ulehlých a málo humózních půdách.\n\nNažky heřmánku terčovitého jsou lepkavé a šíří se mj. na srsti zvířat.\n"}
{"id": "989124", "url": "https://cs.wikipedia.org/wiki?curid=989124", "title": "Tuňák pruhovaný", "text": "Tuňák pruhovaný\n\nTuňák pruhovaný (\"Katsuwonus pelamis\") patří do čeledi makrelovitých (\"Scombridae\"). Obývá moře s teplotou vody nad 15 °C v celém tropickém a subtropickém pásu. Délka jeho těla může být až 1 metr. Největší chycený tuňák měřil 111 cm a vážil 34,5 kg.\n\nV současné době patří mezi hospodářsky nejvýznamnější druh tuňáka, a přestože je masově loven, jeho populace tlaku rybářů poměrně odolávají. Jedinci totiž rychle dorůstají, mají velký rozmnožovací potenciál (dospívají již v roce a půl) a jsou krátkověcí (dožívají se 6-8 let). Tempu a efektivitě moderních lovných metod ovšem nemusí ani tyto populace odolávat dlouho. V některých oblastech jsou již dokonce oslabeny. Důležité je, aby se ustoupilo od moderních metod lovu pomocí kruhových zátahových sítí, kdy se navíc využívá lákací zařízení FADs. Významnými nechtěnými úlovky jsou i juvenilní stádia živočichů mimo jiné i cílových organismů, kteří neměli šanci se ještě reprodukovat. Alternativní a na vedlejší úlovky minimální je metoda lovu na prut „pole & line“.\n\n"}
{"id": "989125", "url": "https://cs.wikipedia.org/wiki?curid=989125", "title": "Egon Dust", "text": "Egon Dust\n\nEgon Dust, vlastním jménem Andrej Horňák (* 11. listopadu 1981, Nové Mesto nad Váhom, Československo), je slovenský kabaretní performer, hudebník, skladatel, raper a herec.\n\nV roce 1998 založil první hip-hoppovou skupinu v Novém Městě nad Váhom s názvem Sykdikat. V letech 2000 až 2003 byl členem hip-hoppové skupiny Jednota a od roku 2012 začal působit jako sólový interpret se skupinou Crashdolls. Následně začal dělat rockovou hudbu s kytaristou Laymonem, se kterým založil Egon Dust & The Wizards. V roce 2007 společně vydali album Hrady z piesku a v roce 2009 vydali Príbeh Leandra Vanitasa, který pojednává o příběhu rockové hvězdy a komickém hrdinovi Leandrovi Vanitasovi (inspirován Davidem Bowiem a space-rockem). Egon byl také hostem gothického projektu Stranger's diary Mariána Greksu a dark-popového interpreta Josepha Steineckra. V roce 2010 začal svou sólovou kariéru, ve které kombinuje rock se swingem, šansonem a kabaretem. V roce 2014 nahrál nové album Kabaret Život a se skladbami premiéruje v alternativním rádiu Bunker.\n\n\n"}
{"id": "989126", "url": "https://cs.wikipedia.org/wiki?curid=989126", "title": "Tuňák křídlatý", "text": "Tuňák křídlatý\n\nTuňák křídlatý (\"Thunnus alalunga\") označovaný též jako tuňák bílý patří do čeledi makrelovitých (\"Scombridae\").\n\nTuňák křídlatý je klasifikován jako téměř ohrožený druh a stavy jeho populací se dlouhodobě snižují. Tento tuňák obývá vody tropického až mírného podnebného pásu. Nachází se ve větších hloubkách do 600 m pod hladinou. Své druhové jméno získal podle charakteristických dlouhých bočních ploutví. Dorůstá do délky 1 metru a váží 20–25 kg. Průměrná délka jeho života je 13 let. Rekordní tuňák vážil 39,97 kg a chycený byl v roce 1977 u Kanárských ostrovů.\n\nV některých oblastech je vyhledávanou pochoutkou a při jeho lovu se stále využívají některé destruktivní metody, jako jsou dlouhé lovné šňůry nebo vábení pomocí FADs. Při těchto metodách jsou chyceny a usmrceny i jiné nechtěné druhy. Navíc se tuňák křídlatý stává sám vedlejším úlovkem například při lovu mečounů.\n\n"}
{"id": "989130", "url": "https://cs.wikipedia.org/wiki?curid=989130", "title": "Velvyslanec Spojených států amerických v Československu", "text": "Velvyslanec Spojených států amerických v Československu\n\nVelvyslanec Spojených států amerických v Československu představoval zástupce vlády a občanů Spojených států v Praze. Američané udržovali diplomatické styky s Československem od jeho vzniku až do jeho zániku. \n\nVzájemné styky nebyly přerušeny ani během druhé světové války, kdy velvyslanci USA působili při československé exilové vládě prezidenta Edvarda Beneše.\n\n\n\n"}
{"id": "989132", "url": "https://cs.wikipedia.org/wiki?curid=989132", "title": "Prezidentské volby na Ukrajině 2014", "text": "Prezidentské volby na Ukrajině 2014\n\nPředčasné prezidentské volby se na Ukrajině uskutečnily dne 25. května 2014 a hned v prvním kole v nich zvítězil podnikatel a bývalý ministr Petro Porošenko.\n\nVolby byly důsledkem politické krize a protestů Euromajdan z února a března 2014. Tehdy byl svržen tehdejší prezident Viktor Janukovyč (stále uznávaný za prezidenta Ruskem a částí ruskojazyčného východu Ukrajiny) a nahrazen prozatímní hlavou státu, Oleksandrem Turčynovem.\n\nPředčasné volby byly vyhlášeny dne 21. února 2014 prezidentem Janukovyčem, který tak reagoval na napětí a nepokoje v zemi. Termín voleb, který měl být stanoven na nejpozději prosinec 2014, byl později konkretizován, a to na 25. květen ukrajinským parlamentem.\n\nŘádné prezidentské volby se měly původně konat v roce 2015 po uplynutí pětiletého mandátu Viktora Janukovyče, a to v říjnovém termínu. Prezident Ukrajiny je volen dvoukolovou volbou v případě, že žádný z kandidátů nezíská nadpoloviční počet hlasů.\n\n\nVitalij Kličko, přední mluvčí protestů Euromajdan, se 29. března 2014 rozhodl z kandidatury ve volbách odstoupit a podpořil Petra Porošenka. Místo v prezidentských volbách kandidoval Vitalij Kličko ve volbách starosty Kyjeva, které se uskutečnily 26. května 2014 a Vitalij Kličko v nich vyhrál.\n\nPodle předvolebních průzkumů z února a března 2014 měl Petro Porošenko značnou oblibu mezi ukrajinskými voliči. Dne 25. května byl vyhlášen vítězem právě Porošenko.\n"}
{"id": "989136", "url": "https://cs.wikipedia.org/wiki?curid=989136", "title": "Kanaltürk", "text": "Kanaltürk\n\nKanaltürk byla soukromá turecká televizní stanice, kterou v roce 2004 založil novinář Tuncay Özkan. Vysílala v letech 2004–2013. Své sídlo měla v Istanbulu.\n\nProvoz televize byl ukončen v březnu 2013, kdy ji státní telekomunikační regulační úřad odebral licenci k celostátnímu vysílání Důvodem pro odebrání licence bylo chybějící povolení pro celostátní provoz, neboť internetový regulátor udělil stanici právo vysílat pouze regionálně.\n\nZápadní média tento zákaz interpretovala především jako snahu omezit působení televizní stanice, která je kritická k prezidentu Recepu Erdoǧanovi. \n\nV současné době televize provozuje vysílání pouze po internetu.\n"}
{"id": "989137", "url": "https://cs.wikipedia.org/wiki?curid=989137", "title": "Vánoční noc (Lysenko)", "text": "Vánoční noc (Lysenko)\n\nVánoční noc (v ukrajinském originále ) je lyricko-komická opera (autor ji též nazýval opera-koleda) o čtyřech dějstvích a pěti obrazech ukrajinského skladatele Mykoly Vitalijovyče Lysenka na libreto, které podle povídky N. V. Gogola \"Štědrovečerní noc\" napsal spisovatel a dramatik Mychajlo Petrovyč Staryckyj. Je považována za první ukrajinskou operu (tj. operu v ukrajinském jazyce).\n\nPůvodní verze \"Vánoční noci\" vznikla bezprostředně poté, co kyjevská ukrajinskojazyčná ochotnická divadelní společnost vedená Lysenkem a Staryckým úspěšně provedla jejich adaptaci \"Černomořců\". Staryckyj tentokrát napsal libreto sám podle známé Gogolovy povídky. Děj obohatil o řadu folklórních výjevů, které umožnily využití prvků lidové hudby, avšak příběh racionalizoval: nadpřirozené prvky (čert, čarodějnice…) zmizely a ústřední epizoda – návštěva kováře Vakuly u carevny a získání jejích střevíčků – je vysvětlena jako pouhý sen. Zatímco postava Vakuly se proti předloze změnila na prostoduchého venkovana, velký význam získala okrajová postava záporožského kozáka Pacjuka, který se z líného nenasyty stal nejen významným hybatelem děje, ale i zosobněním ukrajinské historické tradice. (Toto odmytizování námětu dobová kritika opeře příležitostně vyčítala.)\n\nPůvodní verze byla napsána pro domácí provedení; měla formu operety, tj. mluvených dialogů a zpěvních čísel, a jen dvě dějství. Její původní znění bylo cenzuře předloženo pod jménem člena ochotnického souboru Oleksandra Lindforse, zřejmě proto, že díky jeho švédskému občanství mohla být hra v ukrajinštině snadněji schválena. V této podobě ji spolek předvedl v sále mateřské školy Lindforsů v Kyjevě na začátku roku 1873.\n\nRozhodný úspěch vyprovokoval autory k tomu, aby dílo přepracovali pro skutečné divadlo. Libreto na novou verzi o čtyřech dějstvích (pěti obrazech) přepracoval Staryckyj velmi rychle, déle trvala adaptace Lysenkovi, který se mimo jiné rozhodl odstranit mluvené dialogy a celé dílo prokomponovat. \"Vánoční noc\" tím dostala operní formu a stala se tak vůbec první operou v ukrajinském jazyce. (Za zakladatelské dílo ukrajinské operní tradice bývá označován \"Záporožec za Dunajem\" S. Hulaka-Artemovského z roku 1863, která však vznikla na ruskojazyčné libreto.) Amatérský soubor novou verzi (pod označením „maloruská opera“) představil v dobročinném představení na scéně kyjevského Městského divadla 25. ledna 1874, v režii Staryckého a Pavla Čubynského a s orchestrem pod řízením Lysenka. Výpravu, na jejíž etnografickou věrnost byl zvláště kladen důraz, navrhl výtvarník Fedir Vovk a řada rekvizit a kostýmů pocházela z národopisné sbírky Vasiľa Tarnovského. Mezi účinkujícími vynikala Lysenkova manželka Oľha Oleksandrivna O'Connor-Lysenkova jako Oksana a Stanislav Ivanovyč Gabeľ jako Pacjuk.\n\nPremiérová inscenace měla velký úspěch a povšimla si ji řada tisku nejen v Kyjevě, ale i např. \"Sankt-Pětěrburskije vědomosti\", které ve velké stati o \"Vánoční noci\" napsaly: „… nejen přibylo nové hudební dílo k počtu těch, kterými začíná bohatnout ruské umění, nýbrž – což má mnohem závažnější důsledky – přichází na svět nový typ tohoto umění…“. Přesto opera zmizela z jeviště jen po pár představeních a tzv. Emžské nařízení z roku 1876, zakazující používání ukrajinštiny v divadle, na dlouhou dobu znemožnilo její uvádění.\n\nTřetí a poslední revizi opery – která jediná se dochovala – skladatel vyhotovil pro její první profesionální nastudování; změnil zejména instrumentaci, s níž původně nebyl spokojen, a využil přitom znalostí, které mezitím získal studiem na petrohradské konzervatoři. Tato redakce měla premiéru v městském divadle v Charkově 27. ledna 1883, dirigoval N. Emmanuel. Charkovský soubor předvedl \"Vánoční noc\" brzy poté v Kyjevě a následujícího roku též v Oděse. Počet představení celkem však zůstal nízký. Později ji hrála ukrajinská kočovná divadla, včetně divadla Mychajla Staryckého a jeho následníka, divadla „Tovarystva rusko-maloruckych artystiv“, i když skladatel si stěžoval na jejich interpretační kvalitu. V Kyjevě byla znovu nastudována roku 1904, k Lysenkovu jubileu (35 let hudební činnosti) a pod jeho vedením. Roku 1915 ji uvedlo první stálé ukrajinské hudební divadlo, divadlo M. Sadovského v Kyjevě, v Sadovského režii.\n\nStejně jako ostatní Lysenkova díla byla \"Vánoční noc\" v polovině 20. století reinstrumentována pro větší divadelní orchestr; novou orchestraci pořídil Vasilij Pavlovič Nachabin a tato verze se poprvé hrála v kyjevském divadle 10. října 1958.\n\nNa repertoáru ukrajinských divadel opera zůstává, i když s menší frekvencí než některá jiná Lysenkova díla; jednou z posledních významných inscenací byla ta v divadle ve Lvově roku 1992.\n\nMimo Ukrajinu však jsou mnohem více hrány dvě jiné opery vzniklé později na námět téže Gogolovy povídky jako Lysenkova \"Vánoční noc\": \"Střevíčky\" (původně \"Kovář Vakula\", 1874/1885) Petra Iljiče Čajkovského a \"Příběh noci vánoční\" (\"Noc před vánocemi\", 1895) Nikolaje Andrejeviče Rimského-Korsakova.\n\nHudba opery se (v souladu s její celkovou národopisnou tendencí) opírá o ukrajinskou lidovou píseň, již Lysenko sbíral a upravoval. Děj líčí nejrůznější lidové obřady a zvyklosti, které hudba podmalovává, a velká úloha je přidělena sboru, který se stává téměř hlavní postavou opery. Podle muzikologa A. A. Gozenpuda je \"Vánoční noc\" „dílo plně gogolovské, ve kterém se setkávají poezie, lyrika, pestré žánrové barvy a plnokrevný humor“.\n\n(1. obraz) Je vánoční noc, hustě sněží a fouká, ale starý kozák Čub nechystá zůstat sedět doma. S rychtářem se chystá k diákonovi, aby strávili večer při kořalce. Svůj odchod ledabyle ohlašuje své krásné dceři Oksaně. Ta otcovy nepřítomnosti nelituje, naopak, alespoň se může zabavit po svém – půjde s děvčaty na koledu. Před zrcadlem se strojí do svého nejlepšího. Překvapí ji mladý kovář Vakula, syn zdejší „čarodějky“ Solochy, který je do Oksany bláznivě zamilován. Ta s ním jen laškuje, a když pak s jediným kahancem uteče do své komůrky, nechává Vakulu ve světnici v úplné tmě.\n\nMezitím se vrátí Čub a dojde k nedorozumění: Vakula jej má za někoho cizího, snad i jiného Oksanina nápadníka, a vyhazuje ho. Čub se zase domnívá, že si musel splést chalupu, protože do jeho vlastního domu by se Vakula jistě neodvážil. Teprve když se přiopilý a zmatený Čub vzdálí, vrací se Oksana se světlem. Ale i nadále si s Vakulou jen pohrává, dokud ji nepřijdou vyzvednout její kamarádky na koledu. Oksana se k nim přidává a Vakulu nechává za sebou. Když ji kovář chce sledovat, dostane se u výsměchu od Oksaniných družek, a tak rozmrzele odchází pryč.\n\n(2. obraz) Na temné, zasněžené návsi se navzájem vyhýbají diákon a rychtář; oba míří na zálety k Vakulově matce Sološe. Náhle je na návsi plno mládeže, která se bez ohledu na počasí veselí při koledě. I mrzutého Vakulu vtáhnou mezi sebe a kovář pookřeje, když mu Oksana přizná, že je jí bez něho smutno. Oksanina přítelkyně Odarka tančí zvlášť tak, aby ukázala své krásné nové střevíčky. Oksana je obdivuje a závidí a Vakulovi říká, že by si ho hned vzala, kdyby jí přinesl střevíčky od samotné carevny. Důvěřivý Vakula, který její slova bere smrtelně vážně, se opět stane terčem vtipů a běží pryč shánět carevniny střevíčky.\n\nSynova nepřítomnost Sološe velmi vyhovuje, protože ve své chalupě očekává ctitele, jichž má i ve svém věku řadu; jen se bojí, aby se Vakula nevrátil předčasně. A s nápadníky se skutečně netrhnou dveře. Nejprve se jí obřadně dvoří rychtář. Když se ozve klepání na vrata, ukryje Solocha rychtáře do pytle na uhlí. Ale je to diákon, který se chce vdově zalíbit lichotkami a dvorským tancem. Jejich polonézu přeruší další příchozí. A zatímco diákon rovněž skončí v pytli, kozák Čub činí Sološe své vyznání přímo, po kozácku. I jemu dává hospodyně naději.\n\nRuch před dveřmi zažene i Čuba do pytle, nepřichází však Vakula, zato ostatní koledníci. Dvě děvčata, Katja a Maruša, koledují za přizvukování ostatních, a jsou to Oksana s Odarkou, které si všimnou hýbajících se pytlů. Děvčata uprchnou, protože se bojí, že v nich jsou čerti. I Solocha raději zmizí. Oksana a Odarka se ale vrátí a objevují všechny tři záletníky. Trapný okamžik přeruší vpád hořekujících tetek Tkačichy a Športunichy. Ty hledají Solochu, aby jí oznámily hrůznou novinu o Vakulovi: podle jedné se utopil, podle druhé oběsil. Mnoho rozumu z jejich vyprávění vyčíst nelze, i to však stačí, aby se Odarka, Čub a zejména zdrcená Oksana připojily k jejich nářku nad Vakulovým bezživotím.\nVakula je však v bezpečí a dorazil k bývalému záporožskému kozákovi Pacjukovi, popíjejícímu ve své polorozpadlé chatrči osaměle medovinu. Po drahnou dobu mluví každý o svém: Vakula Pacjuka žádá o radu, jak získat carevniny střevíčky, a Pacjuk láká kováře mezi Záporožce. Až když je Vakula opět na odchodu, Pacjuk jej zadrží a slíbí mu pomoc. Zatímco mladíka vydatně napájí medovinou, vypráví mu, že záporožské poselstvo právě dlí u císařovny a že se Vakula může ještě dnes k němu připojit; odnese ho k nim na zádech čert. Pacjuk odchází do stáje údajně osedlat čerta, kovář zatím zmoženě usíná. Zdá se mu, že letí na čertovi vzduchem až do nádherného sálu v hlavním městě, kde vidí seřazené záporožské kozáky a sebe samého v jejich řadách. Ve snu předstupuje před carevnu a požádá ji o střevíčky. Přinesou je dvořané na zlatém talíři a carevna je Vakulovi sama vloží do rukou. Mezitím se do místnosti vkrade Pacjuk a pokládá před spícího kováře tiše pár krásných střevíčků, které kdysi jaksi získal od kterési Turkyně.\nO půl roku později Oksana na dvoře Čubovy chalupy smutně vzpomíná na Vakulu. Nechce se jí ani s ostatními děvčaty jít žnout trávu. Otec ji utěšuje a ujišťuje, že Vakula je naživu a že se jistě brzy vrátí. Přibíhají chlapci ve velkém vzrušení a skutečně s sebou táhnou Vakulu. Prostoduchý kovář líčí všem svou příhodu a ukazuje střevíčky, které získal od carevny. Čub se dovtípí, co se událo, ale přesto souhlasí s Oksaninou svatbou s kovářem. Veselým jásotem chlapců a děvčat a blahopřáním mladým snoubencům příběh končí.\n\nRozhlasová nahrávka operety z roku 1952, dostupná na stránkách Ukrajinského rozhlasu:\n"}
{"id": "989147", "url": "https://cs.wikipedia.org/wiki?curid=989147", "title": "Slova ustanovení", "text": "Slova ustanovení\n\nSlova ustanovení Nejsvětější svátosti (latinsky \"institutio\" – instituce) jsou jednou z nejdůležitějších částí eucharistické modlitby. Upomínají na proslov, který pronesl Ježíš Kristus při poslední večeři ke dvanácti apoštolům, nejedná se však o jeho doslovný překlad podle některého ze synoptických evangelií – , , . Podle názoru římskokatolické církve při nich dochází k proměňování, které se ve východních církvích váže na epiklezi. V anafoře Addaie a Mariho, užívané ve východosyrské liturgii, instituce zcela chybí, v malabarském ritu je pronášena až po anafoře v rámci modliteb při lámání chleba.\n"}
{"id": "989156", "url": "https://cs.wikipedia.org/wiki?curid=989156", "title": "Emil Hamar (1948)", "text": "Emil Hamar (1948)\n\nEmil Hamar (* 27. února 1948 Bratislava) je bývalý československý fotbalový útočník slovenské národnosti.\n\nV československé lize hrál za Slavii Praha a Zbrojovku Brno. Nastoupil ve 121 ligových utkáních a dal 19 gólů. V Poháru UEFA nastoupil ve 3 utkáních (1967/68: 2 / 0, 1968/69: 1 / 0). Za dorosteneckou reprezentaci nastoupil v 10 utkáních a dal 4 góly, za olympijskou reprezentaci nastoupil v 1 utkání. V nižších soutěžích hrál i za VCHZ Pardubice a Zbrojovku Vsetín. Za Slavii nastoupil celkem ve 150 utkáních a dal 66 gólů.\n\nPo 21. srpnu 1968 emigroval do Západního Německa, kde se neúspěšně pokoušel získat angažmá a zanedlouho se vrátil. To patrně vedlo StB k zájmu o jeho osobu. V Archivu bezpečnostních složek je veden jako agent Státní bezpečnosti pod krycím jménem Hráč.\n\n"}
{"id": "989158", "url": "https://cs.wikipedia.org/wiki?curid=989158", "title": "Juraj Špitzer", "text": "Juraj Špitzer\n\nJuraj Špitzer (14. srpna 1919, Krupina - 11. října 1995, Bratislava) byl slovenský literární historik a publicista. \n\nJuraj Špitzer začal v roce 1938 studovat medicínu v Praze, ale pro svůj židovský původ byl na dva roky, internován ve sběrném koncentračním táboře Nováky. Zúčastnil se Slovenském národním povstání, byl velitelem židovské partyzánské jednotky. Po válce studoval filozofii a francouzštinu na Filozofické fakultě Univerzity Komenského v Bratislavě. Byl šéfredaktorem Kulturního života a tajemníkem Svazu československých spisovatelů. Po roce 1969 byl ze spisovatelské organizace vyloučen, byl propuštěn ze zaměstnání a měl zákaz publikovat. \n\nJuraj Špitzer napsal novely \"Bílá oblaka\", \"Patřím k vám\" a \"Letní neděle\", scénáře k filmům \"Poslední návrat\", \"Zaprášené historie\" a svědectví o koncentračním táboře Nováky \"Nechtěl jsem být Žid\". Krátce po jeho smrti vyšel knižní soubor \"Svítá, až když je celkem tma\", ve kterém Špitzer hloubkově zpracoval problematiku tzv. židovské otázky a holocaustu a věnoval se fenoménu moci a násilí od začátků dějin po dnešek. Byl také autorem knihy \"Proti buržoaznímu nacionalismu a kosmopolitismu\" z roku 1951, ve které schvaloval věznění a popravy nepohodlných občanů komunistickým režimem (především skupiny DAV).\n"}
{"id": "989162", "url": "https://cs.wikipedia.org/wiki?curid=989162", "title": "Fredy Perlman", "text": "Fredy Perlman\n\nFredy Perlman (20. srpna 1934, Brno, Československo – 26. července 1985, Detroit, USA) byl americký spisovatel českého původu, radikální kritik současného společenského uspořádání. Nejvíce jej proslavila kniha \"Against His-Story, Against Leviathan!\" z roku 1983, v níž jako první definoval anarchoprimitivismus. Dílo se stalo inspirací pro anarchistické hnutí, ovlivnilo i dalšího anarchistického filozofa Johna Zerzana.\n\nPerlman se narodil v Brně. Když mu byly čtyři roky, emigrovali jeho rodiče před příchodem nacismu v roce 1938 do Cochabamby v Bolívii. V roce 1945 se rodina přestěhovala do amerického Kentucky. V letech 1953-55 studoval Perlman na Kalifornské univerzitě v Los Angeles. V dalších čtyřech letech pokračoval ve studiu na Columbia University, kde potkal svou životní družku Lorraine Nybakken. Zabýval se nejprve anglickou literaturou, ale brzy rozšířil svůj zájem na literaturu evropskou, filozofii a politologii.\n\nV letech 1966-69 žil Perlman se svou ženou v Kalamazoo ve státě Michigan a vyučoval sociální vědy na Western Michigan University. V posledním roce svého pobytu v Kalamazoo z univerzity odešel a s několika dalšími lidmi, většinou studenty, zahájil vydávání časopisu \"Black and Red\". V lednu 1969 také dokončil své dílo \"Reprodukce každodenního života\" (The Reproduction of Daily Life). Zabýval se v ní mj. tím, jak se z původně tvořivé činnosti v kapitalistickém systému stává práce, která je \"„užitečná pro společnost pouze tehdy, je-li činností prodanou\"\". Lidem se tak odcizuje a stává se \"„vyděláváním peněz“\".\n\nV srpnu 1969 se Perlman přestěhoval do Detroitu. Zde pokračoval ve vydávání \"Black and Red\" a stal se členem organizace Industrial Workers of the World.\n\nV letech 1971 až 1976 pracoval na několika knihách, jednak vlastních dílech, jednak překladech. V téže době se začal věnovat hře na violoncello. V roce 1976 podstoupil operaci srdeční chlopně. \n\nV dalších třech letech se zabýval studiem světové historie. S Lorraine cestoval za poznáním historických míst do Turecka, Egypta, evropských států i různých částí USA. Oba se také angažovali při vydávání anarchisticky zaměřeného časopisu \"Fifth Estate\". V letech 1982 až 83 se začal věnovat práci na svém díle \"Against His-story, Against Leviathan!\", kritické analýze současné společnosti. \n\nZemřel v Detroitu ve věku 50 let po operaci srdce.\n"}
{"id": "989167", "url": "https://cs.wikipedia.org/wiki?curid=989167", "title": "Karol Pekník", "text": "Karol Pekník\n\nKarol Pekník (20. dubna 1900, Pezinok − 1. listopadu 1944, Pohronský Bukovec) byl slovenský generál, protifašistický bojovník.\n\nV letech 1911–1915 studoval na gymnáziu, 1915–1938 na vojenských školách v Bratislavě, ve Vídni, Budapešti a Praze. Důstojník, tělovýchovný náčelník a učitel v Bratislavě. Od roku 1938 major generálního štábu, přednosta 4. oddělení 6. divize v Brně a výcvikové skupiny sboru v Banské Bystrici. V letech 1939–1944 náčelník Hlavního štábu MNO a profesor Vysoké školy vojenské v Bratislavě. Po začátku SNP byl jmenován velitelem obranné oblasti, od 4. září 1944 náčelníkem operačního oddělení Velitelství 1. čs. armády na Slovensku. Podílel se na vývoji strategie a taktiky boje armády v SNP. Dne 1. listopadu 1944 byl nedaleko Svätého Ondreje nad Hronom (dnes část obce Pohronský Bukovec) zajat příslušníky Einsatzkommanda 14 a ještě téhož dne byl při pokusu o útěk zastřelen. Po osvobození byly jeho ostatky exhumovány a převezeny do rodného Pezinku, kde je i pohřben.\n\n\n\n\n"}
{"id": "989172", "url": "https://cs.wikipedia.org/wiki?curid=989172", "title": "Meziplyn", "text": "Meziplyn\n\nMeziplyn (řazení s meziplynem) je způsob vyrovnávání otáček převodovky a motoru při řazení rychlostních stupňů, zejména dolů (podřazení). Tento postup se používal v minulosti v nákladních i částečně osobních automobilech. Dnes se používá mezi závodníky. V osobních i nákladních vozech byl nahrazen synchronizací.\n\nPři řazení rychlostních stupňů je zapotřebí srovnat otáčky hnacího a hnaného hřídele. Pokud se tak nestane, dojde k efektu označovaném řidiči jako „počítání zubů“, při kterém se rychlost ozubených kol na hřídelích vyrovnává vzájemným mechanickým působením. Pokud není převodovka synchronizována, musí tomu řidič předejít použitím meziplynu. Při řazení nahoru se meziplyn zpravidla nepoužívá, používalo se jen dvojité vymáčknutí spojkového pedálu.\n\n\nPři řazení nahoru (na vyšší rychlostní stupeň) se postupuje stejně vyjma 2. kroku.\n"}
{"id": "989174", "url": "https://cs.wikipedia.org/wiki?curid=989174", "title": "Obřanská textilní továrna", "text": "Obřanská textilní továrna\n\nObřanská textilní továrna je bývalá textilka v Brně, ve čtvrti Obřany. Stojí na malém ostrově, který tvoří hlavní tok řeky Svitavy a Obřanský náhon. Přes západní část ostrova vede Obřanský most.\n\nNa místě této továrny stával původně Slámův mlýn, jenž využíval náhon. Již před rokem 1885 zde vznikla ještě malá přádelna, kterou měla pronajata textilní firma podnikatele Berana.\n\nV roce 1900 koupil mlýn i přádelnu firma Eduarda Ernsta Esslera. Továrna, která se zaměřila výhradně na textilní výrobu, roku 1913 vyhořela. Na jejím místě pak vyrostla nová budova. Tu převzal v roce 1915 od svého otce Adolf Essler, který ji především v poválečných letech začal rozšiřovat. Od roku 1917 vyráběla vodní elektrárna v továrně umístěná elektrický proud pro osvětlení veřejného osvětlení obce. V roce 1922 vzniklo oddělení na apreturu a byla postavena nová čtyřpodlažní železobetonová budova, roku 1933 pak byla instalována nová Kaplanova turbína a v následujícím roce byla vystavěna nová budovy tkalcovny, do níž byly přeneseny stroje z dependence továrny, která byla do té doby na Trnité ulici v centru Brna. V 30. letech zde bylo zaměstnáno až 600 zaměstnanců z Obřan a Maloměřic.\n\nPo obsazení Československa Německem byla továrna zabavena jako židovský majetek a majitel, Adolf Essler, byl odvlečen do koncentračního tábora. Po osvobození Československa byl Essler označen za kolaboranta a jeho majetek byl zabaven. Po roce 1948 byla továrna začleněna do Moravskoslezských závodů a po dosazení nového ředitele byla přejmenována na národní podnik Moravskoslezské vlnařské závody.\n\nV průběhu druhé poloviny 20. století byl název továrny ještě několikrát změněn. Textilní výroba byla však po celou dobu zachována.\n\nV roce 1992 byla výroba v továrně zastavena. V současné době je továrna nevyužívána a uvažuje se o její další budoucnosti.\n\n"}
{"id": "989188", "url": "https://cs.wikipedia.org/wiki?curid=989188", "title": "Česká komora autorizovaných inženýrů a techniků činných ve výstavbě", "text": "Česká komora autorizovaných inženýrů a techniků činných ve výstavbě\n\nČeská komora autorizovaných inženýrů a techniků činných ve výstavbě (zkratkou ČKAIT) je stavovská organizace sdružující autorizované osoby, pracující ve stavebnictví.\n\nČKAIT byla spolu s Českou komorou architektů zřízena zákonem 360/1992 sb..\n\nNavazuje na činnost Inženýrské komory, která působila na území Čech a později Československa od roku 1866 do roku 1951.\n\nV současnosti komora sdružuje přes 29 000 členů.\nČlenem je automaticky každá autorizovaná osoba – osoba, která splnila potřebné předpoklady a předepsané zkoušky. Tyto osoby mohou vykonávat tzv. vybrané činnosti ve výstavbě. Autorizaci uděluje autorizační komise.\n\nAutorizovaná osoba odpovídá za odbornou úroveň výkonu vybraných činností a dalších odborných činností, pro které jí byla udělena autorizace. Například každý projekt, který je podán na stavební úřad, musí být opatřen razítkem autorizované osoby, která je zodpovědná za technické řešení projektu. Na každé stavbě musí být autorizovaná osoba (obvykle stavbyvedoucí), zodpovídající za provádění stavby.\n\nZákon rozlišuje tři stupně autorizace:\n\nPodmínkou pro získání autorizovaného inženýra je vysokoškolské magisterské vzdělání a tříletá praxe v oboru (u bakalářského vzdělání je třeba pětiletá praxe). Také jej mohou získat autorizační technici, kteří vykonají rozdílovou zkoušku.\n\nPro udělení autorizace musí mít uchazeč minimálně středoškolské nebo bakalářské vzdělání a pět let praxe (tři roky u bakalářů)\n\nRozsah oborů je podobný jako u inženýrů, s tím, že u dopravních a vodohospodářských staveb a u techniky prostředí existuje jemnější členění\n\nJde o autorizovaného inženýra nebo technika, činného v oblasti realizace pozemních, dopravních, vodních, nebo mostních staveb.\n"}
{"id": "989207", "url": "https://cs.wikipedia.org/wiki?curid=989207", "title": "Brhlík korsický", "text": "Brhlík korsický\n\nBrhlík korsický (\"Sitta whiteheadi\") je malý pěvec z čeledi brhlíkovitých, jenž je endemický na Korsice. Bionomické jméno dostal na počest anglického přírodovědce a sběratele ptačích vycpanin Johna Whiteheada, který poprvé prokázal jeho existenci v červnu roku 1883.\n\nNa délku měří 12 až 13 centimetrů, rozpětí křídel se rovná 21 až 22 centimetrům. Žije po celý rok především v borovicových lesích, tvořených borovicí korsickou. Potravu, kterou tvoří šišky nebo lišejníky, hledá většinou v párech. Během podzimního období hledá nejčastěji semena, která si ukrývá pod kůrou stromů a zásobuje se tak na zimu. Brhlík korsický klade nejčastěji pět až šest vajec v období od dubna do května, mláďata hnízdo opouštěji přibližně 22 dnů po vylíhnutí.\n\n"}
{"id": "989217", "url": "https://cs.wikipedia.org/wiki?curid=989217", "title": "Eyasi", "text": "Eyasi\n\nEyasi (, dříve nebo ) je sezónní bezodtoké mělké slané alkalické jezero ve Východní Africe na severu Tanzanie v regionu Arusha. Nachází se na dně tektonické propadliny ve Východoafrickém riftu u úpatí planiny Serengeti jižně od stejnojmenného národního parku a jihozápadně od kráteru Ngorongoro. Je protáhlé z jihozápadu na severovýchod a má rozlohu 1050 km². Leží v nadmořské výšce 1030 m.\n\nHlavním přítokem je řeka Sibiti.\n"}
{"id": "989228", "url": "https://cs.wikipedia.org/wiki?curid=989228", "title": "Andranik Tejmurijan", "text": "Andranik Tejmurijan\n\nAndranik Tejmurijan (perský zápis آندرانيک تيموريان, arménský zápis Անդրանիկ Թէյմուրեան) je íránský fotbalista arménského původu. V letech 2006 až 2010 působil v anglické Premier League, od prosince 2014 je hráčem klubu Traktor Sazi z Tabrízu. Reprezentoval na Mistrovství světa ve fotbale 2006 v Německu, kde Íránci získali jediný bod a vypadli v základní skupině. Tejmurijan však svými výkony zaujal a dostal nabídku na přestup do Boltonu. V roce 2011 získal s klubem Esteghlal FC íránský pohár.\n\nJe jediným křesťanem v íránské reprezentaci. Pozornost médií vzbudil v září 2013 v pohárovém zápase proti thajskému klubu Buriram United, když zachraňoval motýla, který se ocitl na trávníku a pak střelou z 35 metrů do šibenice rozhodl o vítězství svého týmu 2:1.\n\nNa mistrovství světa ve fotbale 2014 byl reprezentačním kapitánem a odehrál od začátku do konce všechny zápasy svého týmu v základní skupině, kde Íránci získali jediný bod a nepostoupili. Server Eurofotbal.cz ho zařadil do nejlepší jedenáctky skupiny F. V roce 2014 byl vyhlášen nejlepším íránským fotbalistou sezóny. Zúčastnil se mistrovství Asie ve fotbale 2015, kde Írán vypadl ve čtvrtfinále. Na turnaji zaznamenal tři gólové asistence.\n\n"}
{"id": "989230", "url": "https://cs.wikipedia.org/wiki?curid=989230", "title": "Suzuki VL 800 Volusia", "text": "Suzuki VL 800 Volusia\n\nSuzuki VL 800 Volusia je motocykl kategorie cruiser, vyvinutý firmou Suzuki, vyráběný v letech 2001-2004. Jeho předchůdcem byl model Suzuki VZ 800 Marauder, vyráběný od roku 1997, se kterým má stejný motor, rozvor i výšku sedla. V roce 2005 se jeho nástupcem stal model Suzuki Boulevard C50. Design motocyklu je ve stylu padesátých let 20. století. Oproti Marauderu nemá sekundární převod řetězem, ale kardanem.\n\n"}
{"id": "989234", "url": "https://cs.wikipedia.org/wiki?curid=989234", "title": "HC Grewis Plumlov", "text": "HC Grewis Plumlov\n\nHC Grewis Plumlov (celým názvem: Hockey Club Grewis Plumlov) byl český klub ledního hokeje, který sídlil v Plumlově v Olomouckém kraji. Založen byl v roce 1956, zanikl v roce 2013. V letech 2010–2013 působil v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy byly modrá a bílá.\n\nSvé domácí zápasy odehrával v Prostějově na tamějším zimním stadionu s kapacitou 5 500 diváků.\n\n\nZdroj: \n\n\n\nZdroj: \n\n"}
{"id": "989240", "url": "https://cs.wikipedia.org/wiki?curid=989240", "title": "Mistrovství Evropy v zápasu ve volném stylu 2013", "text": "Mistrovství Evropy v zápasu ve volném stylu 2013\n\nMistrovství Evropy v zápasu ve volném stylu se konalo v Tbilisi, Gruzie ve dnech 19.-24. března 2013.\n\n\"podrobně zde\"\n\n"}
{"id": "989241", "url": "https://cs.wikipedia.org/wiki?curid=989241", "title": "Mistrovství Evropy v zápasu řecko-římském 2013", "text": "Mistrovství Evropy v zápasu řecko-římském 2013\n\nMistrovství Evropy v zápasu řecko-římském se konalo v Tbilisi, Gruzie ve dnech 19.-24. března 2013.\n\n\"podrobně zde\"\n\n"}
{"id": "989242", "url": "https://cs.wikipedia.org/wiki?curid=989242", "title": "Luboš Smrčka", "text": "Luboš Smrčka\n\nLuboš Smrčka (* 1. února 1961 Jindřichův Hradec) je český politik, původním povoláním biolog, později ekonom a VŠ učitel, od března 2014 do února 2017 místopředseda Strany Práv Občanů.\n\nPo absolvování Střední zemědělské technické školy Jindřichův Hradec (1976 až 1980) vystudoval Agronomickou fakultu Vysoké školy zemědělské v Praze (promoval v roce 1984 a získal tak titul Ing.). V roce 1989 pak na Ústavu experimentální biologie Československé akademie věd dosáhl na titul CSc. v oboru zemědělská fytopatologie a ochrana rostlin. V roce 2013 se úspěšně habilitoval.\n\nV letech 1984 až 1992 pracoval jako odborný asistent v Ústavu experimentální biologie ČSAV. Zabýval se izolací virů z přirozených zdrojů a jejich identifikací. Mezi lety 1993 až 2006 soukromě podnikal. Byl daňovým poradcem, makléřem, certifikovaným bilančním účetním, soudním znalcem v oboru ekonomiky a účetním a daňovým expertem. Vedle toho byl státem jmenovaným nuceným správcem (tj. likvidátorem) investičních společností CS Fondy a Futurum a správcem konkursní podstaty řady obchodních společností (např.: WECOM, a.s.; SG-Industry, a.s.; Geofyzika, a.s.).\n\nOd roku 2006 působí jako odborný asistent na Katedře podnikové ekonomiky a Katedře Arts managementu Fakulty podnikohospodářské Vysoké školy ekonomické v Praze.\n\nLuboš Smrčka je ženatý. S manželkou Evou mají tři děti - dcery Hanu (* 1989) a Růženu (* 1997) a syna Mikuláše (* 2003).\n\nJe členem Strany Práv Občanů.\n\nVe volbách do Poslanecké sněmovny PČR v roce 2013 kandidoval za SPOZ v Hlavním městě Praze na druhém místě kandidátky, ale neuspěl (strana se do Poslanecké sněmovny PČR nedostala).\n\nNa konci března 2014 byl zvolen na mimořádném sjezdu v Praze místopředsedou Strany Práv Občanů pro odborné komise. Funkci zastával do února 2017.\n\nV komunálních volbách v říjnu 2014 kandidoval za Stranu Práv Občanů do Zastupitelstva Hlavního města Prahy. Jakožto lídr kandidátky byl i kandidátem strany na post pražského primátora. Strana však získala pouze 0,10 % hlasů a do zastupitelského sboru se vůbec nedostala.\n"}
{"id": "989249", "url": "https://cs.wikipedia.org/wiki?curid=989249", "title": "HC Stadion Teplice", "text": "HC Stadion Teplice\n\nHC Stadion Teplice (celým názvem: Hockey Club Stadion Teplice) byl český klub ledního hokeje, který sídlil v Teplicích v Ústeckém kraji. Založen byl v roce 1945. Mužstvo mužů hrálo naposledy 2. ligu, po sezóně 2006/07 bylo mužstvo rozpuštěno, i z důvodu neprovozuschopnosti původního zimního stadionu v Teplicích. V roce 2000 klub koupil druholigovou licenci od týmu HK Krnov. Teplice hrály v soutěži nepřetržitě do roku 2007, kdy prodaly svoji licenci do Litoměřic. Klub ve stejném roce zaniká. V roce 2010 se poslední zbytky teplických hokejových družstev přestěhovaly do Bíliny.\n\nLední hokej v Teplicích byl obnoven teprve v roce 2019 a to po založení nového klubu HC Teplice Huskies. V únoru téhož roku byla dokončena stavba nového zimního stadionu pro 450 sedících diváků a 300 stojících diváků. Slavnostní otevření nového zimního stadionu bylo naplánováno na 6. března.\n\nSvé domácí zápasy odehrával na starém zimním stadionu v Teplicích s kapacitou 6 000 diváků. Stadion byl postaven v roce 1976 a v prvních letech existence byl často využíván reprezentačními družstvy. Svoji existenci uzavřel v roce 2011, kdy se prvně zřítila jeho střecha, aby byl poté majitelem zbourán.\n\n\nZdroj: \n\n\n\nZdroj: \n\n\n"}
{"id": "989252", "url": "https://cs.wikipedia.org/wiki?curid=989252", "title": "Bernina-Express", "text": "Bernina-Express\n\nBernina Express je skupina proslulých švýcarských vyhlídkových vlaků, jejichž trasy (tři větve) vedou mezi historickým městem Chur resp. městy St. Moritz a Davos v kantonu Graubünden na jedné straně a italským Tiranem na straně druhé. Jeho provozovatelem je Rhétská dráha, největší soukromý provozovatel železniční dopravy ve Švýcarsku. \n\nO vybudování dráhy se uvažovalo již v roce 1890, k započetí stavby došlo ale až v roce 1898, první vlaky pak na trať vyjely v roce 1904. Společný úsek všech větví Bernina Expressu, dráha přes sedlo Bernina, je od roku 2008 také na seznamu světového dědictví UNESCO.\n\n"}
{"id": "989253", "url": "https://cs.wikipedia.org/wiki?curid=989253", "title": "Peter Atkins", "text": "Peter Atkins\n\nPeter Atkins (* 10. srpna 1940) je anglický chemik a bývalý profesor na Oxford University. Věnuje se molekulární chemii. Je známý svými učebnicemi, které byly přeloženy do mnoha světových jazyků.\n\nV patnácti letech odešel ze školy a začal pracovat jako asistent v laboratoři. Při práce se věnoval samostudiu a následně se přihlásil na Leicesterskou univerzitu. Studoval zde chemii a získal za ni bakalářský titul. V roce 1964 se stal Ph.D. a získal místo na UCLA v USA. Zpět do Anglie se vrátil o rok později.\n"}
{"id": "989257", "url": "https://cs.wikipedia.org/wiki?curid=989257", "title": "HC Neratovice", "text": "HC Neratovice\n\nHC Neratovice (celým názvem: Hockey Club Neratovice) byl český klub ledního hokeje, který sídlil ve městě Neratovice ve Středočeském kraji. Založen byl v padesátých letech dvacátého století skupinou místních fotbalistů a funkcionářů. V roce 1979 klub dosáhl svého největšího úspěchu, kdy dokázal postoupit do ČNHL. V lize se udržel jen jednu sezónu, když skončil na sestupovém dvanáctém místě. V roce 1995 klub koupil druholigovou licenci od HC Hodonín. Soutěž hrál nepřetržitě do roku 1999, kdy prodal svoji licenci do Kralup nad Vltavou. V roce 2004 se klub dostal do insolvence. Zrušen byl z nařízení soudu až v roce 2009. V roce 2013 se hokej do Neratovic opět vrátil, byl založen klub HC Buldoci Neratovice, který navazuje na původní neratovický hokejový klub.\n\nSvé domácí zápasy odehrával na zimním stadionu Neratovice s kapacitou 1 200 diváků.\n\n\nZdroj: \n\n\n\nZdroj: \n\n"}
{"id": "989258", "url": "https://cs.wikipedia.org/wiki?curid=989258", "title": "Symbol údržby", "text": "Symbol údržby\n\nPrací symbol, také zvaný symbol údržby, je piktogram, který naznačuje jak prát, sušit, chemicky čistit a žehlit oblečení. Tyto symboly jsou natištěny na etiketě, známé jako symboly údržby, připevněné k oděvu z důvodu informování, jak by měl být jednotlivý kus čištěn/prán. Existují různé normy na značení údržby pro různé regiony světa. Některé způsoby označování jsou používány s doprovodným textem.\n\nPéče doporučovaná symboly je maximální povolené zatížení a není ani vyžadováno, ani doporučováno. GINETEX uvádí, že jemnější forma péče a nižší teploty praní, než ty uvedené na etiketě, jsou také povoleny. Například, jestliže symbol doporučuje praní v horké vodě a sušení v sušičce, praní ve studené vodě a sušení na šňůře je také akceptovatelné. \n\nGINETEX, se sídlem ve Francii, je Evropská asociace pro symboly údržby a byla zformována v roce 1963 po několika konferencích ke konci 50. let zaměřených na údržbu textilu a definování jednoho způsobu značení údržby. Právě poválečná doba byla pro vznik symbolů významná a to z důvodu obrovského rozvoje chemického průmyslu a s ním spojený vznik syntetických vláken používaných pro výrobu textilu. Do té doby byly používány převážně přírodní materiály, jejich údržba je zcela odlišná od umělých. Proto docházelo k častému poškození, které bylo nevratné. \n\nSymboly údržby popisují maximální možné zatížení při údržbě bez nevratného poškození textilního výrobku. Je-li vynaložená péče nezbytná, nebo dostačující však není zcela zaručeno. Jemnější, než uvedená péče, je vždy přípustná.\n\nSymboly údržby jsou chráněny ochrannou známkou a pro jejich užívání je třeba vyhovět licenčním podmínkám. Nesprávné používání symbolů je zakázáno. Pokud je symbol podtržený, znamená to, že je třeba výrobek udržovat jemněji, než je běžné a dvojité podtržení znamená velmi jemnou péči. \n\nStylizovaná vanička je symbolem pro praní. Uvedené číslo ve vaničce znamená maximální možnou teplotu prací lázně (stupně Celsia). Podtržení symbolu znamená, že má být v pračce zvolena jemnější péče. Dvojité podtržení znamená velmi jemnou manipulaci. Ruka ve vaničce znamená, že je doporučováno jen (jemné) ruční praní (ne více než ve 40 °C). Přeškrtnutá vanička znamená, že textil nemá být prán v domácích podmínkách.\n\nV Evropské normě je stupeň namáhání při praní doporučován pomocí podtržení symbolu praní (vaničky). Pokud symbol není podtržený, znamená to, že může být mechanicky namáhán na maximální úroveň (např. bavlněné prádlo), jedno podtržení naznačuje střední mechanické namáhání (např. jako pro syntetické textilie) a dvojité podtržení znamená velmi jemné namáhání (jako např. pro hedvábné nebo vlněné textilie). Podtržení současně znamená i stupeň namáhání při odstřeďování, čím více podtržení, tím by mělo být prádlo odstřeďováno na nižší otáčky.\n\nPrázdný trojúhelník (dříve označený Cl) povoluje bělení chlorovými nebo nechlorovými bělicími prostředky. Dvě diagonální linie přes trojúhelník znamená zákaz bělení chlorovými prostředky. Přeškrtnutí trojúhelníku znamená zákaz bělení celkově.\n\nKruh ve čtverečku symbolizuje sušení. Jedna tečka doporučuje sušení na nižší teplotu, dvě tečky na normální teplotu. Přeškrtnutý symbol znamená, že oblečení není vhodné sušit v bubnové sušičce.\n\nŽehlička s maximálně třemi puntíky povoluje žehlení. Počet puntíků pak značí teploty, za kterých může být textil žehlen: jeden puntík znamená 110 °C, dva puntíky znamená 150 °C a tři puntíky znamená 200 °C. Přeškrtnutá žehlička znamená zákaz žehlení.\n\nKruh značí možnosti profesionálního čištění. Podtržení symbolu opět znamená jemnou péči, dvojité podtržení znamená velmi jemné profesionální čištění.\n\nPísmena P a F v kruhu jsou užívána pro rozdílné druhy rozpouštědel, které jsou používány v chemických čistírnách.  \n\nPísmeno W v kruhu je používáno pro profesionální mokré čištění. Mokré čištění je postup, který byl vyvinut v posledních dvaceti letech jako alternativa k chemickému čištění, při kterém jsou používána rozpouštědla, jež jsou zátěží pro životní prostředí. Mokré čištění je způsob využíván v moderních čistírnách. Tento způsob však není možné aplikovat na všechny textilie. Proto byl doplněn symbol, který značí vhodnost tohoto postupu. \n\nVýše zmíněné informace jsou ukotveny v mezinárodní normě ČSN EN ISO 3758, která je platná v Evropě. Symboly údržby jsou využívány i mimo evropské země. V nedávné době začalo využívat symbolů údržby Japonsko, do jednání vstoupily také U.S.A..\n\nNorma ČSN EN ISO 3758 informuje o symbolech, jejich významu a také jejich správném použití. \n\nGINETEX vyvinul mezinárodní systém symbolů nezávislý na jazyku. Symboly jsou v mnoha zemích chráněny jako mezinárodní obchodní značky. Jsou registrovány u WIPO (Světová organizace pro duševní vlastnictví) v Ženevě. Přestože GINETEX obhajuje obchodní značky jako takové, včetně jejich ekonomického využití, souhlasil, že ISO převezme tento systém a začlení ho do mezinárodní normy. V zemích GINETEXu musí být použito minimálně 5 symbolů - pro praní, bělení, sušení v bubnové sušárně, žehlení a profesionální ošetřování textilií.\n\nNa národní úrovni zajišťuje správu symbolů údržby asociace Sotex GINETEX CZ.\n\n"}
{"id": "989259", "url": "https://cs.wikipedia.org/wiki?curid=989259", "title": "Összefogás", "text": "Összefogás\n\n' (\"Sjednocení\", \"Soudržnost\" nebo \"Solidarita\") byla maďarská volební koalice pěti středo–levicových stran pro parlamentní volby 2014. Vznikla 14. ledna 2014 a jejím hlavním cílem bylo ve volbách porazit současného premiéra Viktora Orbána a jeho pravicovou koalici Fidesz−KDNP, která v předchozích volbách získala dvoutřetinovou většinu v parlamentu. Od 6. března 2014 aliance také používala název ' (\"Změna vlády\"). Ve volbách do Evropského parlamentu, které se konaly o několik týdnů později, již většina stran z koalice kandidovala samostatně. \n\nPrvních dvacet kandidátů společné republikové kandidátky aliance Összefogás. Kandidát na premiéra vyznačen tučně. \n\n\n\n"}
{"id": "989263", "url": "https://cs.wikipedia.org/wiki?curid=989263", "title": "SK Jihlava", "text": "SK Jihlava\n\nSK Jihlava je historický název těchto klubů:\n"}
{"id": "989265", "url": "https://cs.wikipedia.org/wiki?curid=989265", "title": "Ivan Haluzický", "text": "Ivan Haluzický\n\nIvan Haluzický (9. března 1913 Uherský Brod, Rakousko-Uhersko – 4. listopadu 1965 Bratislava, Československo) byl důstojník slovenského a československého letectva, velitel posádky piešťanského letiště, s níž přešel do povstání.\n\nNarodil se v Uherském Brodě. Jeho bratr Juraj působil jako hudební pedagog. Od roku 1938 působil jako velitel 8. pozorovací letky ve Vyškově. Operoval na strojích Letov Š-328. Po vyhlášení Slovenského státu působil jako důstojník slovenského letectva. Jako příslušník 11. letky se zúčastnil tažení proti Polsku a SSSR.\n\nPozději do 29. srpna 1944 působil jako velitel letiště Piešťany. Po vypuknutí Slovenského národního povstání organizoval protinacisticky smýšlející vojáky posádky a s asi 400 muži odešel na povstalecké území. Jednotka zanechala celý letecký park na letišti v Piešťanech a na letiště Tri Duby dorazila jako motorizovaný oddíl. Příslušníci piešťanské posádky později bojovali u Nové Bani, Martina, Vrútek, Malého Šturce a Sučan jako součást povstalecké armády.\n\nByl evakuován z povstaleckého území a 22. září 1944 se začal v polské Przemyśli zacvičovat na sovětská letadla. Od 5. ledna 1945 působil jako velitel 2. československého stíhacího leteckého pluku působícího na východní frontě.\n\nPo válce v letech 1945 – 1949 působil jako velitel leteckého pluku v Piešťanech. Později po roce 1950 byl zatčen a politicky pronásledován komunistickým režimem. V roce 1959 absolvoval stavební fakultu Technické univerzity v Bratislavě. Zemřel v roce 1965 v Bratislavě. Je pohřben v Piešťanech.\n\n"}
{"id": "989266", "url": "https://cs.wikipedia.org/wiki?curid=989266", "title": "SK Jihlava (lední hokej)", "text": "SK Jihlava (lední hokej)\n\nSK Jihlava (celým názvem: Sportovní klub Jihlava) byl český klub ledního hokeje, který sídlil v Jihlavě v tehdejším Jihomoravském kraji. Založen byl v roce 1929 a patřil tak mezi první oddíly ledního hokeje na území města. Prvenství v Jihlavě oddílu patřilo až do roku 1956, kdy byla do města převelena armádní Dukla. Tehdejší civilní Modeta se rázem ocitla kvůli přítomnosti armádního mužstva na druhé koleji. Největšího úspěchu tak dosáhla pouze v sezónách 1969/70 a 1972/73, kdy působila v 1. ČNHL. Po rozpadu federace působila Modeta ve 2. lize, zde setrvala až do roku 1997. V roce 2000 přišla fúze do nově přetvořené Dukly, čímž oddíl definitivně zanikl. Zimní stadion byl v majetku mateřského klubu až do roku 2005, kdy byl prodán městskému zastupitelstvu. Klubové barvy byly červená a bílá.\n\nSvé domácí zápasy odehrával na horáckém zimním stadionu Jihlava s kapacitou 7 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "989269", "url": "https://cs.wikipedia.org/wiki?curid=989269", "title": "HC Kladno 1988", "text": "HC Kladno 1988\n\nHC Kladno 1988 (celým názvem: Hockey Club Kladno 1988) byl český klub ledního hokeje, který sídlil v Kladně ve Středočeském kraji. Založen byl v roce 1988, zanikl v roce 2014. V letech 2007–2013 působil ve Středočeské krajské soutěži, páté české nejvyšší soutěži ledního hokeje.\n\nSvé domácí zápasy odehrával na ČEZ stadionu s kapacitou 8 600 diváků.\n\n\nZdroj: \n\n\n\nZdroj: \n\n"}
{"id": "989276", "url": "https://cs.wikipedia.org/wiki?curid=989276", "title": "Bruno Carabetta", "text": "Bruno Carabetta\n\nBruno Carabetta, (* 27. červenec 1966 Mulhouse, Francie) je bývalý reprezentant Francie v judu. Je majitelem bronzové olympijské medaile.\n\n\nJeho mladší bratr Vinčenzo patřil v 90. letech k reprezentantům Francie.\n\nPo přechodu mezi lehké váhy v roce 1992 se neprosazoval, jak se od něho čekalo. Po olympijských hrách v Barceloně v roce 1992 ho v reprezentačním týmu nahradil Patrick Rosso. Jeho další život se postupně začal kriminalizovat. Neprosadil se jako trenér a živil se podle vlastního uvážení. V roce 2007 byl uvězněn za nedovolené ozbrojování. Jeho sportovní osud malinko připomíná osud sovětského reprezentanta Sokolova. V roce 1988 se s ním utkal v prvním kole olympijského turnaje a vyhrál. Sokolov tímto neúspěchem vypadl z reprezentačního týmu. Stal členem petrohradského podsvětí a v roce 1990 byl nalezen mrtvý v přízemí jednoho panelového domu.\n\n\n"}
{"id": "989280", "url": "https://cs.wikipedia.org/wiki?curid=989280", "title": "Vražda Lee Rigbyho", "text": "Vražda Lee Rigbyho\n\nVražda Lee Rigbyho se stala v Londýně dne 22. května 2013. Dva muslimští konvertité nigerijského původu zde za bílého dne přímo na ulici k smrti ubodali Lee Rigbyho, britského vojáka.\n\nPachatelé Michael Adebolajo a Michael Adebowale, pochází z Nigérie a jsou křesťanskými konvertity k islámu. V prosinci 2013 byli tito pachatelé shledáni vinnými z vraždy a v únoru 2014 byli oba odsouzeni k trestu odnětí svobody na doživotí.\n\n"}
{"id": "989287", "url": "https://cs.wikipedia.org/wiki?curid=989287", "title": "HBH Holešák Havlíčkův Brod", "text": "HBH Holešák Havlíčkův Brod\n\nHBH Holešák Havlíčkův Brod (celým názvem: Havlíčkobrodský hokej Holešák Havlíčkův Brod) byl český klub ledního hokeje, který sídlil v Havlíčkově Brodě ve Východočeském kraji. Založen byl v roce 1984 pod názvem TJ JZD Okrouhlička. V roce 1992 do klubu vstupuje havlíčkobrodský podnikatel Jiří Holešák, který jej přejmenoval na HBH Holešák Havlíčkův Brod. Ve stejném roce klub postupuje do regionální soutěže II. třídy. Zaniká v roce 1998, kdy se klub přestěhoval do patnáct kilometrů vzdálené Chotěboře.\n\nSvé domácí zápasy odehrával na zimním stadionu Kotlina s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "989292", "url": "https://cs.wikipedia.org/wiki?curid=989292", "title": "HC Alpha Bio Praha", "text": "HC Alpha Bio Praha\n\nHC Alpha Bio Praha (celým názvem: Hockey Club Alpha Bio Praha) byl český klub ledního hokeje, který sídlil v Praze. Klub byl založen v roce 1994, zanikl v roce 1996. V sezóně 1994/95 se klub zúčastnil baráže o 2. ligu. V dvojzápase s klubem HC Jaroměř prvně podlehl 8:2, v tom druhém 5:3.\n\n\nZdroj: \n\n\n\nZdroj: \n"}
{"id": "989294", "url": "https://cs.wikipedia.org/wiki?curid=989294", "title": "ASA Sokol Praha - jih", "text": "ASA Sokol Praha - jih\n\nASA Sokol Praha - jih byl český klub ledního hokeje, který sídlil v Praze. Klub byl založen v roce 1990 jako pokračovatel zaniklého mládežnického svazového oddílu Ú.D.D.M. Praha (Ústředního domu dětí a mládeže). V sezóně 1996/97 se klub zúčastnil baráže o 2. ligu. V dvojzápase s klubem HC Rokycany prvně podlehl rokycanským poměrem 2:6, v tom druhém poměrem 2:5. Po účasti v baráži klub ztratil sponzora, tím se seniorský tým rozpadl a celek participaci na regionální soutěži mužů ukončil. Většina hráčů po zániku přešla do HC Moresta Praha. V letech 1990–1994 a 1996–1997 působil v Pražském krajském přeboru, čtvrté české nejvyšší soutěži ledního hokeje.\n\n\nZdroj: \n\n\n\nZdroj: \n"}
{"id": "989297", "url": "https://cs.wikipedia.org/wiki?curid=989297", "title": "HC Prospekta Praha", "text": "HC Prospekta Praha\n\nHC Prospekta Praha (celým názvem: Hockey Club Prospekta Praha) byl český klub ledního hokeje, který sídlil v Praze. Klub byl založen v roce 1995. Zanikl v roce 1999 sloučením s HC Moresta Praha do HK Mělník, který ovšem o sezónu později také zaniká. V sezóně 1997/98 se klub zúčastnil baráže o 2. ligu. V dvojzápase s klubem HC Nedvědice prvně podlehl 2:8, v tom druhém vyhrál 3:1. V letech 1995–1999 působil v Pražském krajském přeboru, čtvrté české nejvyšší soutěži ledního hokeje.\n\n\nZdroj: \n\n\n\nZdroj: \n"}
{"id": "989299", "url": "https://cs.wikipedia.org/wiki?curid=989299", "title": "HC Moresta Praha", "text": "HC Moresta Praha\n\nHC Moresta Praha (celým názvem: Hockey Club Moresta Praha) byl český klub ledního hokeje, který sídlil v Praze. Klub byl založen v roce 1997, kdy přetáhl většinu hráčů ze zaniklého ASA Sokol Praha - jih. Zanikl v roce 1999 sloučením s HC Prospekta Praha do HK Mělník, který ovšem o sezónu později také zaniká. V letech 1997–1999 působil v Pražském krajském přeboru, čtvrté české nejvyšší soutěži ledního hokeje.\n\nSvé domácí zápasy odehrával na zimním stadionu Mělník s kapacitou 1 800 diváků.\n\n\nZdroj: \n\n\n\nZdroj: \n"}
{"id": "989303", "url": "https://cs.wikipedia.org/wiki?curid=989303", "title": "Zuhres", "text": "Zuhres\n\nZuhres (, ) je město na jižní Ukrajině. Leží ve východní části Doněcké oblasti, 35 km východně od Doněcka. Protéká jím řeka Krynka.\n\nV Zuhresu žije 18 553 obyvatel. Počet obyvatel v městě dosáhl vrcholu v roce 1989, kdy zde žilo 23 339 obyvatel. Od této doby počet obyvatel pozvolna klesá.\n\nZ Doněcka se sem dá dojet buď po silnici (39 km) a nebo vlakem (72 km).\n\nMěsto bylo založeno v roce 1929 v rámci výstavby elektrárny ZuHRES-1, (rusky: ЗуГРЭС-1). Ta byla v provozu do roku 1990. V roce 1970 byla severně od města postavena nová tepelná elektrárna. Od roku 1938 má Zuhres status města.\n\n"}
{"id": "989332", "url": "https://cs.wikipedia.org/wiki?curid=989332", "title": "Meetra Surik", "text": "Meetra Surik\n\nMeetra Surik, známá lépe jako Vypovězená (angl. \"Jedi Exile\" nebo jen \"Exile\") je fiktivní postavou ze světa Star Wars, jež byla hlavní kladnou postavou počítačové hry z dílny Obsidian Entertainment. Ve hře může hráč vybrat pro postavu Vypovězené vlastní jméno i pohlaví, dle Star Wars kánonu Vypovězená je žena a jméno bylo v knize stanoveno na Meetra Surik. Ve hře vystupuje Meetra jako 300 let starý duch.\n\nSvůj výcvik na Jedie začala v brzkém věku na akademii na Dantooine a cvičilo ji mnoho mistrů, včetně Kavara i slavné Vimy Sunrider, která si všimla její zvláštní schopnosti k odříznutí druhých od Síly a vyzývala ji, aby svou moc užívala s rozmyslem. Jakmile vypukly Mandalorianské války naplno, opustila Dantooine podobně jako mistr Kavar a k boji proti Mandalorianům byla osobně naverbována Malakem. Tehdy už byla plnohodnotnou rytířkou Jedi, ale kvůli válce opustila svého potenciálního padawana Micala. Dostala se do jednotky dalších Jediů, kteří neuposlechli Radu Jediů nezasahovat do konfliktu, které vedl Revan. Měla vůdcovský talent, a tak se v hodnosti generála spolu s Malakem zařadila mezi jeho nejvěrnější. Velela v nejdrsnějších a nejkrvavějších bitvách, kdy neváhala obětovat celé armády. Proslula hlavně během druhé bitvy o Dxun, z kterého vytlačovala Mandaloriany za každou cenu, i za ztráty v poměru deseti ku jedné oproti nepříteli.\n\nV závěrečných fázích války jí Revan svěřil dohled nad přípravou konečného zúčtování s Mandaloriany na Malachoru V, kde její poručík Bao-Dur pracoval na superzbrani generátoru stínové hmoty. Během závěrečné bitvy to byla ona, kdo pokynul Bao-Durovi k aktivaci superzbraně. Pak s ostatními spatřila hrůzu, kterou způsobila. Superzbraň zničila gravitační bouří nejen mandalorianskou flotilu, ale i značnou část republikové flotily, dále zdevastovala povrch Malachoru a přeživší Jedie přimkla k temné straně Síly. Smrt tak ohromného množství osob, včetně mnoha jejích přátel, s nimiž sdílela Silová pouta, a celý akt zkázy otevřely na planetě tak velkou Ránu v Síle, že by jí způsobila okamžitou smrt také. Život si však zachránila tím, že se instinktivně sama zcela odstřihla od Síly, aby neslyšela v ozvěnách Síly výkřiky smrti, kterou v tak strašlivém měřítku způsobila. Provedla to tak důkladně, že její přítomnost nemohli cítit ani jiní Jediové nebo Sithové, pro které byla prakticky mrtvá.\n\nTím však zároveň jako jediná z přeživších odolala pádu na temnou stranu Síly, a tak se odhodlala jako jediná vrátit na Coruscant, aby před Radou Jedi obhájila činy své i všech revanšistů, zatímco ostatní odcestovali do neznámých regionů galaxie. Malak po Revanovi chtěl, aby na ni poslat zabijáckého droida HK-47, ale to Revan odmítl s vysvětlením, že alespoň Radě Jedi vmete pokrytectví jejich učení. Meetra předstoupila před Radu, v níž zasedala i mistr Atris, její obdivovatelka za to, že šla bránit nevinné Radě Jediů navzdory, a zároveň ji nenáviděla za její údajný pád na temnou stranu Síly. Mistry Jedi však její vysvětlení vůbec nezajímalo a bez vysvětlení jí oznámili, že za účast ve válce bude z řádu vypovězena. Svůj unikátní modrozelený světelný meč ze zlosti a zklamání zapíchla do obelisku uprostřed síně. Poté opustila Coruscant. V její nepřítomnosti pak Rada Jediů projednala skutečné důvody jejího vypovězení a báli se Rány v Síle, která ji obklopovala. Chtěli ji též použít k vyšetření toho, proč tolik Jediů podlehlo temné straně Síly. Meetra odcestovala do Vnějšího pásu, kde přečkala Jedijskou občanskou válku, a ve svém vyhnanství strávila následujících deset let. Zavrhla způsoby Jediů kromě jediného: žádné budování vztahů.\n\nV roce 3951 BBY mistr Atris zosnovala její návrat do prostoru kolabující Republiky, aby ji využila k vylákání temné sithské hrozby, útočící ze stínů. Tehdy byl Malak již poražen, Revan zmizel a všichni známí sithové byli též mrtví. K vylákání zbytku Atris rozšířila falešnou informaci, že je Vypovězená, jak začala být známá, posledním žijícím Jediem. Vypovězená nastoupila do lodi \"Harbinger\", jež měla původně letět na Onderon, ale admirál Carth Onasi ji převelel na Telos IV. Cestou na Telos Harbinger zachytili nouzový signál Ebon Hawku, jenž byl údajně napaden sithskou fregatou. Obě lodi Harbinger našel opuštěné a přítomní republikoví vojáci nalezli pouze znetvořené tělo Dartha Siona a zdálo se, že je mrtvý. Jednalo se o léčku, díky níž se na Harbinger dostali maskovaní sithští vrazi, Sion se po několika dnech letu náhle probudil a vyvraždili posádku se slovy, že si přišli pro Jedie. Vypovězenou nenašli, protože tu během masakru nadopoval droid zabiják HK-50 sedativy a dobře ji před Sithy schoval. Tu však nalezla Kreia, jež skryta využila zmatků a na Ebon Hawku spolu s Vypovězenou zmizela. Sion na loď nechal vystřelit, čímž obě málem zabil, avšak Ebon Hawk díky droidovi T3-M4 doletěl k těžební stanici Peragus.\n\nPo několika dnech se probrala a našla v márnici Kreiu, která „vstala z mrtvých.“ Personál byl kompletně vyvražděn těžebními droidy, které HK-50 z Harbingeru přeprogramoval, aby „ochránil“ Vypovězenou pro vlastní účely. Vypovězená po probuzení cítila, jako by se jí začalo obnovovat ztracené spojení se Silou a byla schopná přijímat telepaticky vzkazy od Kreyi. Z vězení vysvobodila Attona, který ji naváděl šachtami k hangáru s Ebon Hawkem, ale ke stanici dorazil Harbinger i se Sionem a jeho vrahy na palubě, což jim paradoxně pomohlo dostat se na Ebon Hawk rychleji. Kreia se sama utkala se Sionem, jenž ji světelným mečem usekl ruku, ale to Vypovězená pocítila tak intenzivně, že téměř omdlela. Uvědomila si, že s Kreiou sdílí nebývale silné pouto ze Síly. Kreiy smrt by ji proto mohla i zabít.\n\nNa Ebon Hawku unikli na Telos IV a přistáli na obří vesmírné stanici Citadela, odkud byl řízen projekt obnovy života na planetě. Byli zatčeni za zničení Peragusu a během vazby se dověděla, že je na ni vypsána odměna \"Centrálou\", protože se ji pokusil zabít lovec odměn převlečený za příslušníky bezpečnostních složek. Během věznění byl Ebon Hawk ukraden, takže po se po propuštění mohla potloukat jen po Citadele, kde narazila na stádo Ithorianů řídící projekt obnovy Telosu a na společnost Czerka, která program narušovala pro své vlastní zájmy. Nakonec se dokázala dostat na povrch Telosu, ale stíhačka půjčená na Citadele byla sestřelena žoldáky Czerky, kteří na povrchu ilegálně působili také. Zde ji, Attona a Kreiu nalezl Bao-Dur, její dávný podřízený. Ačkoliv si na něj moc nepamatovala, stále ji ctil jako generála. Spolu pronikli do podzemní továrny na droidy, kde sehnali jiný letoun a letěli na severní pól do staré zavlažovací stanice, o níž se zmiňoval Bao-Dur, a kde se také nacházel Ebon Hawk.\n\nByli sestřeleni hlídkou zabijáckých droidů HK-50 a po jejich porážce byli zavlečeni echanijskými „služebnými“ dovnitř. Vypovězenou vyslýchala mistr Atris, se kterou se pohádala kvůli svému „pádu na temnou stranu“, krádeži Ebon Hawku a zničení Peragusu. Dovolila jí však odejít a sama se zamkla ve své komoře. Nalodili se na Ebon Hawk a zamířili pryč. T3-M4 mezitím dokázal stáhnout Atrisinu databázi včetně nahrávky zasedání Rady Jedi, během níž byla Meetra vypovězena z řádu, i s následným jednáním v její nepřítomnosti. Dále T3-M4 ukázal seznam pěti posledních mistrů Jedi, kteří se skrývali. Atris na Telosu, Kavar na Onderonu, Vrook Lamar na Dantooine, Zez-Kai Ell na Nar Shaddaa a Lonna Vash na Korribanu, tedy šlo o všechny přítomné během jejího vypovězení. Zatímco se chystali ke startu, infiltrovala se k nim Brianna, aby na příkaz Atris pomáhala mistry najít, aby sledovala její činy a zda bude Vypovězená schopná držet se světlé strany Síly.\n\nBěhem cest po všech výše zmíněných světech přijala Vypovězená do svého týmu mnoho dalších postav a některé začala sama cvičit v umění Jediů. Postupně nalezla všechny mistry, pomohla uklidnit nepříznivé situace na daných světech, z nichž například Onderon čelil stínové infiltraci ze strany Sithů, vedených Darth Nihilusem. Jedinou Loonu Vash nalezl mrtvou a v pobořené, opuštěné akademii Sithů na Korribanu se opět střetla s Darth Sionem, jemuž na příkaz Kreiy unikla. Všichni zbylí mistři kromě Loony Vash a Atris se shromáždili v pobořené akademii Jediů na Dantooine, kde je Vypovězená hodlala vyzvat ke společnému boji proti Sithům, útočících ze stínů. Jenže oni jí sdělili, že ji z řádu vyloučili nikoliv za účast v Mandalorianských válkách, ale kvůli ohromné Ráně v Síle, která ji obklopuje a jež ona sama vytvořila svým rozkazem aktivovat Generátor stínové hmoty na Malachoru V. Tato Rána v Síle způsobuje nekontrolovatelný růst její moci, a tak by se časem stala hrozbou daleko horší než Sithové. A proto ji mistři Jedi nyní chtěli odstřihnout od Síly nadobro. Než mohli začít, dorazila do síně Kreia, jež místo toho odstřihla od Síly dotyčné mistry a způsobila jim smrt. Vypovězená zůstala ležet na zemi v bezvědomí, zatímco Kreia s Briannou zmizela. \n\nVypovězené došlo, že zmizely na Telos IV. Dorazila tam se zpožděním, aby zachránila Brianně život před běsnící Atris, jež pozvolna vlivem sithských holokronů podlehla temné straně Síly. Porazila ji tedy v boji, ale nezabila ji. Atris jí pověděla, že „Kreiu,“ a toto jméno není její skutečné, nalezne na Malachoru V. Než se tam mohla vydat, musela s pomocí Canderouse Orda a Visas Marr zastavit Dartha Nihiluse, jehož armáda sithských zabijáků na palubě vesmírné lodi Ravager náhle napadla Telos IV. Zdánlivě nesmrtelného Nihiluse oslabila odstřihnutím Silového pouta mezi ním a Visas a jeho porážkou zacelila jeho Ránu v Síle. Cestou na můstek Ravageru se navíc dověděla, že jeho útok zrežírovala ve skutečnosti Kreia falešnou informací o mnoha Jediích na Telosu, aby sem Nihilus přišel a aby ho Republika následně zlikvidovala. Trojice opustila rozpadající se Ravager, zatímco Republika vyhladila všechny sithské jednotky na stanici Citadela. Vypovězená se zde později setkala s admirálem Carthem Onasim, kterého zajímalo, zda neví, kam zmizel Revan. Na to však neznala odpověď, a tak jí Carth pověděl o tom, že si Revan vzpomněl na něco strašlivého a temného v hlubinách neprozkoumaného vesmíru, a opustil je, aby to zastavil. Pak ji požádal, aby zkusila Revana najít. Přítomna byla i Bastila Shan, avšak s tou nemluvila.\n\nPo těchto událostech zamířila na Malachor V, aby zastavila zbylé dva ze Sithského triumvirátu. S Ebon Hawkem havarovali na povrch, a tak pěšky sama vyhledala Trayusskou akademii, kde osvobodila své členy party, jež po havárii padli do zajetí. Cestou porazila desítky sithských vrahů, až narazila na Darth Siona, jenž setrvával technikou sugesce bolesti na světě, i když by měl být mrtvý, a tak ho přesvědčila, aby sám opustil Sílu a konečně zemřel. Dověděla se také, že ji Darth Sion tajně miloval, což ohrožovalo jeho život-neživot. Nakonec našla v jádru akademie Kreiu, jež se ukázala být ve skutečnosti sithskou paní Darth Traya. Zuřivý boj Vypovězená zakončila useknutím její druhé ruky, takže následoval boj proti třem telekineticky ovládaným světelným mečům, který také zvládla. Podařilo se jí přesvědčit, aby toho Kreia nechala a skoncovala s touhou zničit Sílu jako takovou. Od Kreiy si vysloužila pochvalu, že byla její nejlepší studentkou vůbec a s několika posledními proroctvími Kreia zemřela. Vypovězená během cesty pryč nařídila Bao-Durovi, aby znovu aktivoval generátor stínové hmoty, kterým byl Malachor V zničen nadobro.\n\n\n"}
{"id": "989333", "url": "https://cs.wikipedia.org/wiki?curid=989333", "title": "HK Buldoci Smíchov", "text": "HK Buldoci Smíchov\n\nHK Buldoci Smíchov (celým názvem: Hokejový klub Buldoci Smíchov) byl český klub ledního hokeje, který sídlil v pražském Smíchově. Klub byl založen v roce 2002, zanikl v roce 2007. V letech 2002–2007 působil v Pražském krajském přeboru, čtvrté české nejvyšší soutěži ledního hokeje.\n\nSvé domácí zápasy odehrával na zimním stadionu Nikolajka s kapacitou 2 100 diváků.\n\n\nZdroj: \n\n\n\nZdroj: \n"}
{"id": "989334", "url": "https://cs.wikipedia.org/wiki?curid=989334", "title": "HC Spei výfuky Praha", "text": "HC Spei výfuky Praha\n\nHC Spei výfuky Praha (celým názvem: Hockey Club Spei výfuky Praha) byl český klub ledního hokeje, který sídlil v Praze. Založen byl v roce 2000, kdy se tehdejší béčko HC Bohemians Praha osamostatnilo a vytvořilo vlastní mužstvo pod názvem HC Spei výfuky. V sezóně 2002/03 se klub zúčastnil baráže o 2. ligu. V dvojzápase s klubem HC Bílina prvně podlehl bílinským poměrem 2:9, v tom druhém poměrem 0:8.\n\nSvé druhé baráže o 2. ligu se klub zúčastnil v sezóně 2004/05, kdy se postavil proti HC Řisuty. Obě utkání prohrál poměrem 0:3. Ani ve své třetí baráži v sezóně 2006/07 v sérii nezvítězil. Tentokráte se postavil proti Roudnicím nad Labem. První zápas sice nedopadl podle představ, prohráli 1:3, ale v druhém vyhráli 5:3. Série šla do prodloužení, ale v té už byli úspěšnější Roudničtí, vyhráli 1:0. Klub HC Spei výfuky zanikl v roce 2008. Celý kádr mužstva poté přešel do vokovické Hvězdy Praha.\n\nSvé domácí zápasy odehrával na zimním stadionu Kralupy nad Vltavou s kapacitou 2 300 diváků.\n\n\nZdroj: \n\n\n\nZdroj: \n"}
{"id": "989336", "url": "https://cs.wikipedia.org/wiki?curid=989336", "title": "Dráha na svobodu", "text": "Dráha na svobodu\n\nDráha na svobodu (1932, The Railroad to Freedom) je mládeži určený literárně zpracovaný životopis černošské abolicionistky a filantropky Harriet Tubmanové (asi 1820-1913) od americké spisovatelky Hildegarde Hoyt Swiftové. Kniha získala roku 1933 cenu Newbery Honor, jednu z nejprestižnějších cen za dětskou literaturu ve Spojených státech.\n\nHarriet Tubmanová se narodila v Marylandu jako černošská otrokyně jménem Harriet Araminta Rossová. Proti své vůli byla provdána za otroka Johna Tubmana, kterého nenáviděla. Když zemře jejich starý pán Carter, který se k otrokům choval slušně, jeho syn Georg v této praxi nepokračuje. Jeho krutost přivede Harriet k myšlence, že uprchne. Za pomoci starého Carterova přítele doktor Arnolda, který jí ukryje, se jí útěk z plantáže povede. Dostane se do Wilmingtonu v Severní Karolíně, kde se seznámí s Thomasem Garrettem (1789-1871), jedním z vůdčích osobností tzv. dráhy na svobodu, což bylo metaforické označení pro síť tajných cest, bezpečných domů a útočišť, kterých užívali 1. polovině 19. století otroci prchající z amerického Jihu do svobodných států Unie na severu. Od této chvíle se Harriet Tubnaová aktivně podílí na osvobození více než tří stovek otroků, které pomocí „dráhy na svobodu“ převádí na sever USA. Je proto přezdívána Black Moses (Černý Mojžíš).\n\nBěhem občanské války pracuje jednak jako vyzvědačka ve prospěch Unie, jednak jako ošetřovatelka. Díky používání starých osvědčených černošských léčebných lektvarů získá pověst zázračné ženy, jejíž dotek uzdravuje. Při jedné akci zastřelí jižanského špióna a zjistí, že to byl její bývalý pán Georg.\nPo válce se Harriet rozhodne vrátit se domů. Najde však plantáž opuštěnou, všichni černoši zmizeli. Ve vykradeném panském domě objeví jen Georgovu matku, které vypoví vše o smrti jejího syna. \n\nZbytek svého života prožila Harriet v Auburnu. Když ve vysokém věku zemřela, konalo se ve městě veliké masové slavnostní shromáždění na její počest a na zeď budovy městského úřadu byla zasazena pamětní bronzová deska s konstatováním: \"S neotřesitelnou vírou v Boha se odvážila každého nebezpečí a překonala každou překážku. K tomu všemu byla nadána mimořádnou předvídavostí a rozvahou, takže podle pravdy mohla říci: „Na mé dráze jsem nikdy jediný vlak nevykolejila. Aniž o jediného pasažéra nepřišla.“\"\n\n\n"}
{"id": "989338", "url": "https://cs.wikipedia.org/wiki?curid=989338", "title": "Mistrovství Evropy v zápasu ve volném stylu 2014", "text": "Mistrovství Evropy v zápasu ve volném stylu 2014\n\nMistrovství Evropy v zápasu ve volném stylu proběhlo v Helsinkách, Finsko ve dnech 1.-4. dubna 2014.\n\n\n"}
{"id": "989342", "url": "https://cs.wikipedia.org/wiki?curid=989342", "title": "Odřenina", "text": "Odřenina\n\nOdřenina je v dermatologii zranění způsobené povrchovým poškozením kůže, a to nanejvýš do hloubky epidermis. Je méně hluboká než tržná rána. Krvácení, pokud k němu vůbec dojde, je jen minimální. Mírné odřeniny jako oděrky nebo škrábance mohou po zahojení zůstat bez následků, hlubší odřeniny však mohou na kůži zanechat jizvu. Traumatičtější odření, které naruší nebo odstraní všechny vrstvy kůže, se nazývá avulze.\n"}
{"id": "989343", "url": "https://cs.wikipedia.org/wiki?curid=989343", "title": "ShinMaywa US-2", "text": "ShinMaywa US-2\n\nShinMaywa US-2 je čtyřmotorový záchranný létající člun s turbovrtulovým pohonem s krátkým startem a přistáním, vyráběný japonským leteckým výrobcem ShinMaywa. Primárním uživatelem typu jsou Japonské námořní síly sebeobrany.\n\nVývoj typu US-2 byl zahájen roku 1996 jako modernizace staršího typu Shin Meiwa US-1A označená US-1A Kai. Až později byl stroj přeznačen na US-2. Postaveny byly dva prototypy. První vzlet typu se konal 18. prosince 2003. Japonské námořní síly sebeobrany objednaly výrobu celkem 14 strojů US-2. První do služby vstoupil roku 2004.\n\nLetoun má přetlakový trup, modernizovanou avioniku, radar Thales Ocean Master, řízení fly-by-wire a moderní skleněný kokpit. Pohánějí ho čtyři turbovrtulové motory Rolls-Royce AE 2100J, roztáčející šestilisté stavitelné vrtule. V trupu letounu je dále umístěna turbína LHTEC CTS800-4K o výkonu 1015 kW sloužící k řízení mezní vrstvy.\n\nIndické námořnictvo projevilo roku 2010 zájem o získání obojživelných pátracích letounů. V roce 2013 jako nejvhodnější vybralo typ ShinMaywa US-2i. Námořnictvo požadovalo až 15 strojů. Uzavření obchodu podporovaly vlády obou zemí.\n\n\n"}
{"id": "989345", "url": "https://cs.wikipedia.org/wiki?curid=989345", "title": "Panta Rei", "text": "Panta Rei\n\n\"Panta Rei\" je debutové album srbské zpěvačky Jeleny Tomašević.\n\n\"Panta Rei\" obsahuje píseň \"\"Jutro\"\", se kterou se účastnila národního kola \"Beovizija 2005\" (1. místo) a následně \"Evropesma 2005\", kde umístila druhá. Také obsahuje vítěznou skladbu \"\"Oro\"\", se kterou reprezentovala Srbsko na Eurovision Song Contest 2008. \"Panta Rei\" bylo vydáno v říjnu 2008. Během udílení cen při srbském národním kole \"Beovizija 2008\" byla albu udělena cena za \"Nejlepší album roku\".\n"}
{"id": "989346", "url": "https://cs.wikipedia.org/wiki?curid=989346", "title": "Reklama v rádiu", "text": "Reklama v rádiu\n\nReklama v rádiu je placená inzerce prostřednictvím rozhlasového vysílání. Zaměřuje se pouze na poslech (audio).\n\nReklama v rádiu by nevznikla bez rádia jako společnosti provozující podnikatelskou činnost ani bez rozhlasového přijímače.\n\nPočátky mobilní komunikace sahají do první poloviny 19. století. Za vynálezce bezdrátového rádia je považován Guglielmo Marconi, který navázal na učení Heinricha Hertze. Komunikace nejprve probíhala v Morseově abecedě a od roku 1906 mluvenou formou.\n\nPřelomovým obdobím pro vznik rozhlasu je první světová válka, konkrétně v USA, kde se pyšní prvním pravidelným rozhlasovým vysíláním na světě. Toto vysílání bylo od samého počátku financováno z reklam. Americký model inspiroval Evropu.\n\nA. C. Nielsen přišel se systémem ukazatelů velkoobchodních a maloobchodních tržeb a hodnocením poslechovosti rozhlasových stanic. Dále svou roli hrají výzkumy mínění spotřebitelů.\n\nPrvopočátky českého rozhlasu konkrétně sahají do 28. října 1919 k prvnímu výročí vzniku Československé republiky, šlo o vojenské vysílání mluveného slova a hudby z vojenské stanice na Petříně.\n\nPravidelné vysílání bylo zahájeno až 18. května 1923 v Praze-Kbelích. Jak se vyvíjela historie státu, vyvíjel se i rozhlas. Milníky představují roky 1924, kdy započalo vysílání pro zahraniční posluchače, 1929 sloučení s německým protektorátním vysíláním a od roku 1948 byl rozhlas zestátněn a sloužil jako nástroj komunistického režimu.\n\nPozději dochází k uvolňování režimu a od roku 1989 se český rozhlas navrací k původnímu poslání informovat, bavit a vzdělávat.\n\nOd 1. 1. 1993 vznikl Český rozhlas a postupně v průběhu let přibývají další rádia, ať regionální, tak celorepubliková. Příkladem lze uvést Frekvence 1, Evropa 2, Rádio Blaník, Rádio Proglas, Rádio Impuls.\n\nZákladní podoba reklamy může být např.:\n\nCena reklamy se odlišuje na základě několika faktorů – délky spotu, vysílacího časového pásma, počtu vysílání za den, poslechovosti rádia a dalších.\n\nNejčastější délkou vysílaného spotu je 30 sekund, proto jsou ceny spotů běžně uváděny za tuto délku. Cena jiných délek spotů se potom přepočítává pomocí cenového koeficientu.\n\nDenní vysílací čas je rozdělen do několika časových pásem. Jejich rozsah a počet se může u různých mediazastupitelství a rádií lišit. Nejdražší časové pásmo pro vysílání reklamy je v ranních hodinách od 6 do 9 hodin. Cena za 30sekundový spot v tomto pásmu může být až 30krát vyšší než v nejlevnějším časovém pásmu od půlnoci do 5. hodiny ranní.\n\nRadioprojekt je oficiální výzkum poslechovosti rozhlasových stanic. Od jejich výzkumu se odvíjí cena reklamy na jednotlivých rádiích. Podle Radioprojektu je nejposlouchanější Rádio Impuls následované rádii Evropa 2 a Frekvence 1.\n\nPři výběru rádia by se měl zadavatel reklamy řídit kromě geografického hlediska hlavně ukazatelem nákladnosti reklamy Cost per Thousand (CPT), který vyjadřuje cenu za jeden tisíc oslovených posluchačů.\n\nZa jednu z velkých výhod rozhlasové reklamy se dá považovat její značný dosah do množství cílových skupin a možnost zaměření na konkrétní z nich.\n\nPosluchače lze segmentovat především z:\nRozhlas pravidelně (alespoň jednou týdně) poslouchá asi 85 % obyvatel ČR, řadí se tedy mezi média masového zásahu.\n\nDíky existenci velkého počtu rozhlasových stanic s menší či větší škálou pravidelných rozhlasových programů umožňuje reklama v rádiu časově a věcně umístit reklamní sdělení tak, aby zasáhlo konkrétní vybranou cílovou skupinu. Z důvodu vysoké selektivity je však obtížné zasáhnout více cílových segmentů najednou.\n\nNa cílové skupiny se lze zaměřit ve třech základních úrovních:\n\nJednotlivé stanice umožňují členit posluchače zejména z pohledu geografického, a to v závislosti na rozsahu pokrytí signálem. Každá stanice se dále zaměřuje na odlišný typ hudby a vysílaných pořadů, což oslovuje různé kategorie posluchačů, a to především z hlediska věku či dosaženého stupně vzdělání.\n\nTento ucelený, pravidelně vysílaný, časový blok se zaměřuje například hudebně, zpravodajsky, informačně či jinak. Bývá velice efektivní do reklamních bloků v rámci těchto pořadů umístit reklamní sdělení se shodnou nebo podobnou tematikou. Lze totiž předpokládat, že posluchač se o danou problematiku hlouběji zajímá a reklama ho tedy zaujme a osloví.\n\nZohlednění časového hlediska bývá při umístění reklamy v rádiu velmi důležité. Každá cílová skupina má totiž možnost poslouchat rádio v jiný časový okamžik (lidé v důchodu, ženy v domácnosti, pracující lidé, studenti apod.). Nejvíce lidí tak činí v ranních a dopoledních hodinách.\n\nReklama v rádiu umožňuje pouze zvukovou, nikoli vizuální, prezentaci reklamního sdělení. Proto je třeba dbát na vhodný výběr hudby, zvuku, vtipu apod.\n\nZa důležitý prvek, zvyšující působnost reklamy, se považují znělky. Znělky podávají hudební poselství o dané značce, bývají tedy často vybírány znělky chytlavé a s refrénem, které si posluchač vryje do paměti, a které nenápadně působí na jeho podvědomí.\n\nPři použití reklamy v rádiu se však musí počítat s tím, že posluchač má zapnuté rádio pouze jako zvukovou kulisu a nevěnuje jí tedy takovou pozornost.\n\nPokud srovnáme reklamu v rádiu s reklamou v televizi, je zřejmé, že televizní zaregistruje mnohem více lidí. Náklady na reklamní spot v TV jsou však mnohonásobně vyšší. Ve srovnání s reklamou v tisku, letácích či e-mailu se reklama v rádiu považuje za více působivou. S vývojem outdoorových reklam tento druh reklamy stále více působí na podvědomí zákazníků, a je tak velkým konkurentem pro jiné druhy reklamy. V praxi se mediální plánovači zabývají otázkou poměru působnosti ku nákladům na reklamu. Počítají se celkové náklady na určitý počet reklamou zasažených zákazníků.\n\nJednotlivé rozhlasové stanice se za účelem prodeje reklamy nechávají zastupovat mediálními zastupitelstvími. Na českém rozhlasovém trhu působí tři hlavní mediální zastupitelství pro rozhlasová média.\n\nPro veřejnoprávní rozhlas (Český rozhlas a jeho stanice) je to společnost Media Master. Komerční regionální stanice zastupuje společnost Media Marketing Services (MMS) a Regie Radio Music (RRM).\n\nJednotlivá zastupitelství mají z hlediska poslechovosti následující podíl na trhu:\n\nRegulace reklamy v rádiu, jakož i reklamy obecně, se pohybuje v rovině legislativní a etické. Na základě toho pak můžeme říci, že regulace reklamy v rádiu je obsažena jednak v právní úpravě týkající se rozhlasového a televizního vysílání, v právní úpravě o regulaci reklamy, ale také např. v právně nezávazném etickém kodexu reklamy, vydaném Radou pro reklamu.\n\nCo se týká regulace rozhlasového vysílání obecně, základní právní normou je Zákon č. 231/2001 Sb. o provozování rozhlasového a televizního vysílání a o změně dalších zákonů, ve znění pozdějších úprav. Stanovuje orgán regulátora – Radu pro rozhlasové a televizní vysílání (dále jen RRTV) a určuje jeho práva a povinnosti. Právě RRTV má významný vliv na obsah vysílání rádia, tedy i na reklamu, protože ze zákona RRTV mj.: \"„monitoruje obsah rozhlasového a televizního vysílání a ukládá sankce podle zákona“.\"\n\nZákon č. 40/1995 Sb. o regulaci reklamy, ve znění pozdějších úprav, zapracovává příslušné předpisy Evropské unie upravující regulaci reklamy. Upravuje obecné požadavky na reklamu a její šíření včetně postihů za porušení. Dále upravuje regulaci reklamy na alkoholické nápoje, na přípravky na ochranu rostlin, na střelné zbraně a střelivo a na činnosti v pohřebnictví.\n\nLegislativně však reklamu nepřímo upravují i další zákony, např. Zákon č. 110/1997 Sb. o potravinách a tabákových výrobcích, Zákon č. 202/1990 Sb. o loteriích a jiných podobných hrách, Zákon č. 3/1993 Sb. o státních symbolech České republiky, ve znění pozdějších úprav. Mj. je nutné, aby reklama respektovala ustanovení o ochraně osobních údajů, autorský zákon apod.\n\nKodex reklamy, který vydala Rada pro reklamu, má napomáhat, aby reklama v ČR byla pravdivá, čestná a slušná a aby respektovala mezinárodní zásady reklamní praxe. Kodex pro reklamu nedisponuje obecnou právní závazností, ale na právní úpravy, týkající se reklamy, navazuje a doplňuje je o etická pravidla prostřednictvím samoregulace.\n\n"}
{"id": "989347", "url": "https://cs.wikipedia.org/wiki?curid=989347", "title": "Čukvala", "text": "Čukvala\n\nČukvala (\"Sauromalus\") je rod plazů z čeledi leguánů, žijících v pouštních oblastech na jihozápadě USA a v Mexiku.\nČukvaly dosahují obvykle délky okolo 30 cm, ale druh \"Sauromalus varius\" z ostrůvku San Esteban v Kalifornském zálivu dorůstá přes 60 cm a váží půldruhého kilogramu (tomuto jevu, kdy v prostředí zbaveném predátorů je živočich větší než jeho pevninští příbuzní, se říká ostrovní gigantismus). Jsou převážně šedě zbarvené (samci mají na hřbetě červené skvrny), charakteristickým znakem je krátký tlustý ocas. Živí se rostlinnou potravou, převážně suchomilným keřem \"Larrea tridentata\". Patří mezi teritoriální živočichy, samci si území značkují výměšky zvláštních holokrinních žláz na vnitřní straně stehen. Tito pouštní ještěři musí dobře hospodařit s vodou, proto odpadní látky nevylučují močí, ale zbavují se jich kýcháním.\n\nČukvala je aktivní při teplotách okolo 40 °C: v chladném počasí spí a většinu zbývajícího času se vyhřívá na rozpálených skalách. Trup je po stranách zploštělý a kůže visí ve volných záhybech; to umožňuje čukvalám ukrývat se před nepřáteli ve skalních štěrbinách. Ještěr pak nadme plíce a zaklíní se mezi kameny. Domorodci, pro které je maso čukvaly vyhledávanou pochoutkou, propichují plíce špičatým klackem, aby mohli tvora vytáhnout.\n\n"}
{"id": "989349", "url": "https://cs.wikipedia.org/wiki?curid=989349", "title": "Bezno (zámek)", "text": "Bezno (zámek)\n\nZámek Bezno stojí na okraji Bezna, v okrese Mladá Boleslav. Od roku 1967 je chráněn jako kulturní památka.\n\nPrvní písemná zmínka o Bezně pochází z let 1050 a 1088, ovšem panské sídlo je poprvé zmiňováno až k roku 1369, když se objevuje v predikátu \"Bohuňka z Libiše a Bezna\". Ten je o dva roky později zmiňován jako majitel tvrze zv. Velký dvůr. Majetkové poměry v Bezně ve 14. století jsou ovšem velmi složité a kromě vladyků z Bezna zde měli svoje majetky i zemané z Libiše, Kováně, Haček a páni ze Zvířetic. Je tedy zřejmé, že v obci stávalo vícero vladyckých dvorů, z nichž některé mohly obsahoval tvrz. V souvislosti s Beznem se však nejvíce objevují Bzenští z Prorubně a to především v období od poloviny 15. století do roku 1694. Písemné zprávy pak v tomto období uvádějí v obci minimálně tři tvrze (i s Velkodvorskou) a k roku 1694 hovoří o dvou dosud blíže neznámých tvrzích a třech dvorech.\n\nV roce 1724 zakoupil statek Jan Jáchym Pachta z Rájova a jeho syn František Josef nechal v letech 1742-1750 na místě původní Velkodvorské tvrze postavit zámek. Tvrz tedy byla zbořena a dnes ji připomíná pouze sklepení s pilíři pod hlavní zámeckou budovou. V roce 1770 pak k této budově podle plánů F. Hegera přibyla boční křídla. Po požáru v roce 1817 byl obnoven ve stejné podobě. V roce 1881 jej od Pachtů z Rájova odkoupil císař František Josef I. a v roce 1918 přešel do vlastnictví státu. Ve 2. polovině 20. století prošel několikrát drobnými úpravami; nejprve jej využíval státní statek, později ředitelství Osevy. \n\nK roku 2002 byl v soukromém vlastnictví a postupně byl rekonstruován. Nejpozději od roku 2012 je na prodej, protože s jeho majitelem, firmou ZÁMEK BEZNO, s.r.o, bylo v roce 2010 v zahájeno inslovenční řízení a v roce 2011 na ni byl prohlášen konkurs.\n\n"}
{"id": "989353", "url": "https://cs.wikipedia.org/wiki?curid=989353", "title": "Quido Záruba", "text": "Quido Záruba\n\nQuido Záruba, \"narozen jako\" Quido Pfeffermann, \"psán též\" Quido Záruba-Pfeffermann (18. června 1899, České Budějovice – 8. září 1993, Praha) byl český stavební inženýr, geolog a vysokoškolský pedagog, zakladatel československé školy inženýrské geologie.\n\nNarodil se v jihočeské rodině stavitele a astronoma Josefa Záruby-Pfeffermanna a jeho manželky Marie, rozené Janáčkové (1870–??). Quido byl nejstarší z osmi dětí. Okolo roku 1910 se rodina přestěhovala do Bubenče (dnes Praha). \n\nQuido Záruba-Pfeffermann vystudoval inženýrské stavitelství na ČVUT v Praze. Otcova firma se podílela na stavbě význačných budov v Praze, později vodního díla Štěchovice i československého pohraničního opevnění. Quido v ní zřídil a vedl oddělení geologického průzkumu. To se později stalo jádrem předního pracoviště inženýrskogeologického průzkumu u nás. Zájem o geologii ho přivedl v 30. letech 20. století na přírodovědeckou fakultu Karlovy university, kde se habilitoval na docenta. Docenturu získal v roce 1936 i na ČVUT, kam byl po znovuotevření vysokých škol v roce 1945 povolán, aby zajistil výuku geologie pro budoucí stavební inženýry a kde byl v roce 1946 jmenován profesorem. V té době rodina ze svého jména vypustila německy znějící část. V únoru 1948 byla firma znárodněna. Quido Záruba se pak věnoval výuce, založil československou školu inženýrské geologie, spočívající v aplikaci geologických oborů bezprostředně na stavbách, především tunelů a přehrad. Kolem sebe vychoval postupně řadu specialistů, uplatňujících znalosti geologických poměrů při projektování a realizaci především inženýrských staveb.\n\nJako odborník s velkou praxí byl povolán na stavby u nás i v zahraničí, kde radil při zdolávání geotechnických problémů.\nPo vzniku Československé akademie věd se stal členem - korespondentem, později akademikem. V roce 1968 se stal prvním voleným prezidentem nově vzniklé mezinárodní asociace inženýrských geologů IAEG.\n\nPublikoval stovky článků a referátů, vyšlo mu několik monografií v řadě českých, ale i cizojazyčných vydání (anglicky, německy, rusky, rumunsky, japonsky).\n\n\n"}
{"id": "989354", "url": "https://cs.wikipedia.org/wiki?curid=989354", "title": "Republika Krym (nezávislý stát)", "text": "Republika Krym (nezávislý stát)\n\nRepublika Krym ( , , krymskotatarsky \"Qırım Cumhuriyeti\") byl ruský loutkový stát, vyhlášený 17. března 2014, který se o čtyři dny později, 21. března, připojil k Ruské federaci. Rozkládal se na poloostrově Krym a de facto se jednalo o území spravované Autonomní republikou Krym a městem Sevastopol, které byly a jsou dle ukrajinské ústavy stále součástí Ukrajiny.\n\nNezávislost republiky Krym byla uznána pouze Ruskem, které usilovalo stejně jako zdejší ruskými ozbrojenci dosazená proruská vláda o začlenění celého poloostrova k federaci. Nezávislost byla vyhlášena především proto, že z právního hlediska usnadnila začlenění území do Ruské federace, ke kterému došlo za čtyři dny.\n\nÚzemí republiky bylo při anexi do Ruské federace začleněno jako Republika Krym a federální město Sevastopol. Dohromady tvořily na přechodné období Krymský federální okruh v rámci Ruské federace, od roku 2016 jsou oba subjekty začleněny do Jižního federálního okruhu. Mezinárodní společenství to ale neuznává a nadále považuje území za autonomní republiku a město Sevastopol se zvláštním statusem v rámci Ukrajiny.\n\n"}
{"id": "989357", "url": "https://cs.wikipedia.org/wiki?curid=989357", "title": "Jítravský vrch", "text": "Jítravský vrch\n\nJítravský vrch (651 m n. m., německy \"Schwamberg\") je vrch v okrese Liberec Libereckého kraje. Leží asi 1,5 km vsv. od vsi Jítrava, zčásti na příslušném katastrálním území, s vrcholem však na území obce Bílý Kostel nad Nisou. Vrch je součástí Přírodního parku Ještěd.\n\nJe to suk tvaru kupy (se dvěma vedlejšími vrcholy na JJV) tektonicky vyzdvižený na hrásťový hřbet. Je tvořený starohorními a prvohorními metamorfity a magmatitem, i cenomanskými křemennými pískovci.\n\nNa severozápadním svahu je výrazný skalní útvar zvaný Havran. Dále na SZ terén prudce klesá do Jítravského sedla (424 m n. m.). Na opačné jihovýchodní straně navazuje hora Velký Vápenný (790 m n. m.) se stejnojmennou přírodní rezervací, která poblíž společného sedla zabírá i jižní svahy Jítravského vrchu. Vrch je převážně zalesněný, a to jehličnatými, listnatými i smíšenými porosty.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Havranský hřbet.\n\nAutomobilem lze nejblíže přijet do Jítravy. Po jihozápadním svahu vede červená turistická značka z Jítravského sedla na Velký Vápenný. Na rozcestí \"Vápenný – lom\" navazuje žlutá značka na severovýchod k hradní zřícenině Roimund. Dále na sever křižuje žlutá s modrou značkou.\n"}
{"id": "989360", "url": "https://cs.wikipedia.org/wiki?curid=989360", "title": "Jana Roithová", "text": "Jana Roithová\n\nJana Roithová (* 12. listopadu 1974 Ústí nad Labem) je česká chemička, zkoumající organické reakce prostřednictvím hmotnostní spektrometrie, iontové spektroskopie a teoretických výpočtů. Od července 2018 působí na Radboudově univerzitě v nizozemském Nijmegenu. Předtím byla členkou Ústavu organické chemie Přírodovědecké fakulty Univerzity Karlovy v Praze, jenž také vedla.\n\nV roce 2008 se stala jednou ze tří „královen české vědy“ – držitelek Ceny L’Oreal, stipendia „Pro ženy ve vědě“. V roce 2014 získala Cenu Neuron pro mladé vědce v oboru chemie.\n\nV letech 1989–1993 vystudovala Gymnázium Jana Palacha v Mělníku, ve třídě se stříbrnou olympijskou medailistkou Lenkou Šmídovou. Následně mezi roky 1993–1998 absolvovala studijní obor organická chemie na Přírodovědecké fakultě Univerzity Karlovy (červený diplom – \"summa cum laude\"). Dalších pět let pokračovala v postgraduálním programu na Katedře fyzikální chemie Fakulty chemicko inženýrské Vysoké školy chemicko-technologické (Ph.D., 2003). Postdoktorální pobyt prožila na Katedře organické chemie Technické Univerzity Berlín (2003–2005) ve skupině profesora Helmuta Schwarze.\n\nOd roku 2005 pracovala v Ústavu fyzikální chemie Jaroslava Heyrovského Akademie věd České republiky, z něhož po dvou letech přešla na akademické pracoviště Katedru organické a jaderné chemie Přírodovědecké fakulty Univerzity Karlovy. V roce 2011 byla jmenována vedoucí Katedry organické chemie a na téže fakultě podstoupila habilitační řízení (docentka, 2011). S účinností od 1. březnu 2014 byla jmenována profesorkou Univerzity Karlovy v Praze pro obor organická chemie. \n\nNa Přírodovědecké fakultě UK vedla skupinu reakčních mechanismů. Jako jediná česká vědkyně získala k roku 2018 dva granty Evropské výzkumné rady v řádu desítek milionů korun. Od července 2018 nastoupila na profesorské místo Radboudovy univerzity v nizozemském Nijmegenu.\n\nH-index dosahoval k roku 2013 hodnoty 24. K roku 2018 byla autorkou 170 vědeckých studií s přibližně 3 500 citacemi. Stala se předsedkyní České společnosti pro hmotnostní spektrometrii a působila v předsednictvu Grantové agentury ČR, v němž na pozici rezignovala.\nNarodila se roku 1974 v Ústí nad Labem. Pochází z Neratovic, kde její otec MUDr. Tomáš Roith v letech 1990–1998 zastával úřad starosty města. Matka je lékařka, stejně jako mladší bratr MUDr. Jiří Roith, který je anesteziolog.\n\nManželem byl německý chemik, člen Učené společnosti ČR a docent, Detlef Schröder (nar. 1963), jenž zemřel 22. srpna 2012 ve věku 49 let během laboratorní práce v důsledku plicní embolie. Do manželství se narodil syn.\n\n\n"}
{"id": "989361", "url": "https://cs.wikipedia.org/wiki?curid=989361", "title": "KVOČ20", "text": "KVOČ20\n\nKVOČ20 je spolek převážně amatérských výtvarníků.\nSpolek výtvarníků KVOČ 20 byl založený v roce 2010 jako volné sdružení absolventů kurzů Ateliéru Česká 20, mistra Jaroslava Platila. Spolek byl úředně registrovaný v roce 2014 jako KVOČ 20, z. s. Dalšími učiteli, kteří stále ovlivňují nadání některých členů jsou obzvláště: Mgr. MgA. Petra Vichrová a Mgr. Zdeněk Pták. \nČlenové spolku se věnují jak klasické kresbě a malbě, tak i jiným netradičním technikám. Někteří členové jsou dále zruční v keramice, řezbě či se věnují fotografii. Společně se setkávají při plenérové tvorbě, výstavách, performance apod.\n\nKVOČ 20, z. s. je otevřený spolek. Počet členů, kteří KVOČ 20 poznamenali a kteří byli poznamenáni je neustále v pohybu. \nSoučasní aktivní členové jsou: Bára Stluková, Hana Jinderlová, Hilda Brémová, Jitka Straková, Ludmila Kahounová, Martina Domanová, Martina Slaninová Kyselková, Petra Vichrová, Radek Maleč, Miloslav Gábriš, Zdeněk Bárta, Naďa Kubartová, Pavel Joska, Pavel Šmíd. \n\n"}
{"id": "989365", "url": "https://cs.wikipedia.org/wiki?curid=989365", "title": "Zlatochvost zlatý", "text": "Zlatochvost zlatý\n\nZlatochvost zlatý (\"Lamarckia aurea\") je nevysoká ozdobná travina, jediný druh monotypického rodu zlatochvost z čeledi lipnicovitých, kde je řazen do podčeledě \"Pooideae.\"\n\nRostlina pochází z evropských, asijských a afrických oblastí přiléhajících ke Středozemnímu moři. Zpočátku se do blízkých okolních zemí rozšiřovala sama, později byla jako okrasná travina vysazována téměř v celé Evropě a Americe, v jihozápadní Asii a Austrálii. Tam všude zplaněla, začala se nezávisle na lidech rozmnožovat a stala se součástí domácí flory.\n\nJe to nenáročný druh vyrůstající na vápencovém podloží na suchých loukách, pastvinách, stráních, v křovinách i kolem cest, není mu na obtíž ani kamenitá půda. Je vděčný za teplé a plně osluněné stanoviště s nezamokřenou půdou.\n\nJednoletá tráva vyrůstající v řídkých trsech s vystoupavými až přímými stébly ne delšími než 10 až 25 cm. Stébla jsou porostlá jasně zelenými, plochými, 15 až 20 cm dlouhými a 0,6 cm širokými listy, které jsou na koncích zašpičatělé. Mají drsné listové pochvy, z nichž nejvyšší jsou nafouklé, a 5 až 10 mm dlouhé jazýčky dělené do čárkovitých úkrojků.\n\nNa vrcholu stébla vyrůstá do délky až 8 cm a šířky 2,5 cm klasovitě stažená jednostranná lata; nejdřív je hedvábně se lesknoucí a stříbřitě zelená, později se její barva mění do zlatavé. Na jedné straně vřetene vyrůstají bočně zploštělé fertilní nebo sterilní klásky s krátkými stopkami, jsou smíšeně nahloučeny po dvou až pěti. Plodné klásky (dlouhé 2 až 3 mm) mají po 1 až 2 kvítcích, neplodné (dlouhé 5 až 8 mm) mívají kvítků více. Tenounké plevy jsou čárkovitě kopinaté a na koncích rozeklané. Vejčité, ve dvou protilehlých řadách střechovitě uspořádané pluchy mají dlouhé osiny. V plodných kvítcích jsou 3 tyčinky s prašníky a lysý semeník s dvěma bliznami. Kvete poměrně krátce, ve střední Evropě obvykle rozkvétá v červnu až červenci. Plodem je podlouhlá lysá obilka. Ploidie rodu je 2n = 14.\n\nZlatochvost zlatý se obvykle používá jako nepříliš výrazná letnička na obruby nebo do letničkových záhonů, kde je po odkvětu ještě dlouho ozdobou. Je doporučován i k řezu do malých kytiček, méně vhodný je pro sušení, neboť má krátká stébla a laty se po usušení stáhnou.\n\nV teplých přírodních podmínkách lze semena vysévat přímo na stanoviště, v podmínkách ČR je vhodnější výsev v březnu až dubnu do skleníku a v půli května rychle se vyvíjející sazeničky vysázet na záhon ve sponu 20 × 20 cm. V některých místech severozápadní Asie a Severní Ameriky je zlatochvost zlatý považována za plevel.\n"}
{"id": "989369", "url": "https://cs.wikipedia.org/wiki?curid=989369", "title": "Veřejný rejstřík", "text": "Veřejný rejstřík\n\nVeřejný rejstřík je jakýkoliv veřejně přístupný rejstřík (registr) osob nebo rejstřík veřejnoprávního charakteru, zejména veřejné evidence, rejstříky a seznamy informačních systémů veřejné správy. Taková evidence je ze zákona vedena na určené adrese ve veřejně přístupném informačním systému (Internet). Část informací může být vyhrazena pro určené typy uživatelů.\n\nV České republice jsou zvláštními registry veřejné rejstříky právnických a fyzických osob podle zákona č. 304/2013 Sb. Konkrétně to je spolkový rejstřík, nadační rejstřík, rejstřík ústavů, rejstřík společenství vlastníků jednotek, obchodní rejstřík a rejstřík obecně prospěšných společností. Mimo rejstříků podle tohoto zákona existují dle jiných zákonů ještě další rejstříky právnických a fyzických osob:\n\n\n"}
{"id": "989374", "url": "https://cs.wikipedia.org/wiki?curid=989374", "title": "Seznam medailistů na mistrovství světa ve volném stylu – muži do 48 kg", "text": "Seznam medailistů na mistrovství světa ve volném stylu – muži do 48 kg\n\nSeznam medailistů na mistrovství světa v zápasu ve volném stylu ve váhové kategorii do 48 kg. Tato váhová kategorie nesla tradiční označení papírová váha. Od roku 1997 není již na programu mistrovství světa.\n"}
{"id": "989375", "url": "https://cs.wikipedia.org/wiki?curid=989375", "title": "Seznam medailistů na mistrovství světa ve volném stylu – muži do 54 kg", "text": "Seznam medailistů na mistrovství světa ve volném stylu – muži do 54 kg\n\nSeznam medailistů na mistrovství světa v zápasu ve volném stylu ve váhové kategorii do 55 kg. Tato váhová kategorie nesla tradiční označení muší váha. Od roku 2014 není již na programu mistrovství světa.\n"}
{"id": "989376", "url": "https://cs.wikipedia.org/wiki?curid=989376", "title": "Seznam medailistů na mistrovství světa ve volném stylu – muži do 57 kg", "text": "Seznam medailistů na mistrovství světa ve volném stylu – muži do 57 kg\n\nSeznam medailistů na mistrovství světa v zápasu ve volném stylu ve váhové kategorii do 57 kg. Tato váhová kategorie nese tradiční označení bantamová váha. Váhové limity reguluje Mezinárodní zápasnická federace.\n"}
{"id": "989377", "url": "https://cs.wikipedia.org/wiki?curid=989377", "title": "Seznam medailistů na mistrovství světa ve volném stylu – muži do 61 kg", "text": "Seznam medailistů na mistrovství světa ve volném stylu – muži do 61 kg\n\nSeznam medailistů na mistrovství světa v zápasu ve volném stylu ve váhové kategorii do -61 kg. Tato váhová kategorie nese tradiční označení pérová váha. Váhové limity reguluje Mezinárodní zápasnická federace.\n"}
{"id": "989378", "url": "https://cs.wikipedia.org/wiki?curid=989378", "title": "Seznam medailistů na mistrovství světa ve volném stylu – muži do 65 kg", "text": "Seznam medailistů na mistrovství světa ve volném stylu – muži do 65 kg\n\nSeznam medailistů na mistrovství světa v zápasu ve volném stylu ve váhové kategorii do 65 kg. Tato váhová kategorie nese tradiční označení lehká váha. Váhové limity reguluje Mezinárodní zápasnická federace.\n"}
{"id": "989379", "url": "https://cs.wikipedia.org/wiki?curid=989379", "title": "Seznam medailistů na mistrovství světa ve volném stylu – muži do 70 kg", "text": "Seznam medailistů na mistrovství světa ve volném stylu – muži do 70 kg\n\nSeznam medailistů na mistrovství světa v zápasu ve volném stylu ve váhové kategorii do 70 kg. Tato váhová kategorie nese tradiční označení lehká velterové váha. Váhové limity reguluje Mezinárodní zápasnická federace.\n"}
{"id": "989380", "url": "https://cs.wikipedia.org/wiki?curid=989380", "title": "Seznam medailistů na mistrovství světa ve volném stylu – muži do 74 kg", "text": "Seznam medailistů na mistrovství světa ve volném stylu – muži do 74 kg\n\nSeznam medailistů na mistrovství světa v zápasu ve volném stylu ve váhové kategorii do 74 kg. Tato váhová kategorie nese tradiční označení velterové váha. Váhové limity reguluje Mezinárodní zápasnická federace.\n"}
{"id": "989381", "url": "https://cs.wikipedia.org/wiki?curid=989381", "title": "Alfred Bader", "text": "Alfred Bader\n\nAlfred Bader (28. dubna 1924 Vídeň – 23. prosince 2018 Milwaukee, Wisconsin) byl kanadský chemik, podnikatel, filantrop a sběratel umění.\n\nNarodil se ve Vídni, jeho otec Alfred pocházel z české židovské rodiny, matka Elisabeth byla příslušnicí maďarské katolické šlechtické rodiny Serényiových. Ve věku 14 let uprchl na konci roku 1938 z Rakouska obsazeného nacisty pomocí kindertransportu do Spojeného království, odkud se o dva roky později dostal do Kanady. Zde vystudoval chemii, které se pracovně věnoval i po skončení druhé světové války. V roce 1951 spoluzaložil chemickou firmu Aldrich Chemical Company, která se roku 1975 sloučila s podnikem Sigma Chemical Corporation do průmyslového gigantu Sigma-Aldrich, v jehož vedení také působil až do roku 1991, kdy odešel do důchodu.\n\nByl sběratelem uměleckých děl a filantropem. Hlásil se také ke svému českému původu, v roce 1994 založil Ceny Alfreda Badera, ocenění pro významné české chemiky do 35 let, které každoročně uděluje Česká společnost chemická.\n\n"}
{"id": "989383", "url": "https://cs.wikipedia.org/wiki?curid=989383", "title": "Seznam medailistů na mistrovství světa ve volném stylu – muži do 86 kg", "text": "Seznam medailistů na mistrovství světa ve volném stylu – muži do 86 kg\n\nSeznam medailistů na mistrovství světa v zápasu ve volném stylu ve váhové kategorii do 86 kg. Tato váhová kategorie nese tradiční označení střední váha. Váhové limity reguluje Mezinárodní zápasnická federace.\n"}
{"id": "989384", "url": "https://cs.wikipedia.org/wiki?curid=989384", "title": "Gagarinova čtvrť (Sevastopol)", "text": "Gagarinova čtvrť (Sevastopol)\n\nGagarinova čtvrť ( , ) je administrativní část (čtvrť) města Sevastopol, pojmenovaná podle kosmonauta Jurije Gagarina. Vytvořena byla 13. listopadu 1975. Na území o rozloze 61,1 km² zde žije přibližně 114 000 obyvatel.\n"}
{"id": "989385", "url": "https://cs.wikipedia.org/wiki?curid=989385", "title": "Seznam medailistů na mistrovství světa ve volném stylu – muži do 92 kg", "text": "Seznam medailistů na mistrovství světa ve volném stylu – muži do 92 kg\n\nSeznam medailistů na mistrovství světa v zápasu ve volném stylu ve váhové kategorii do 92 kg. Tato váhová kategorie nese tradiční označení lehká těžká váha. Váhové limity reguluje Mezinárodní zápasnická federace.\n"}
{"id": "989386", "url": "https://cs.wikipedia.org/wiki?curid=989386", "title": "Seznam medailistů na mistrovství světa ve volném stylu – muži do 97 kg", "text": "Seznam medailistů na mistrovství světa ve volném stylu – muži do 97 kg\n\nSeznam medailistů na mistrovství světa v zápasu ve volném stylu ve váhové kategorii do 97 kg. Tato váhová kategorie nese tradiční označení těžká váha. Váhové limity reguluje Mezinárodní zápasnická federace.\n"}
{"id": "989387", "url": "https://cs.wikipedia.org/wiki?curid=989387", "title": "Seznam medailistů na mistrovství světa ve volném stylu – muži do 125 kg", "text": "Seznam medailistů na mistrovství světa ve volném stylu – muži do 125 kg\n\nSeznam medailistů na mistrovství světa v zápasu ve volném stylu v nejtěžší váhové kategorii do 120 kg. Tato váhová kategorie nese tradiční označení supertěžká váha. Váhové limity reguluje Mezinárodní zápasnická federace. Do roku 1985 byla váha ze shora neomezená.\n"}
{"id": "989388", "url": "https://cs.wikipedia.org/wiki?curid=989388", "title": "Průklest", "text": "Průklest\n\nPrůklest je druh řezu dřevin, kterým má být dosaženo prosvětlení koruny a obnovení vyváženého poměru mezi růstem a plodností (kvetením) dřeviny. Uvážlivým prořezáváním správně založená koruna stromu prořídne, rostliny udržovány v řádném stavu a omezeny na požadovaný prostor. Podíl růstu letorostů a ovoce je regulován, šíření nemocí je omezeno a provedení postřiků je průklestem usnadněno. Prořezávání tohoto typu za tímto účelem se provádí zpravidla v jarním nebo podzimním období, přičemž oba termíny mají své výhody a zápory. \n\nVětšina rostlin má snahu tvořit nadbytek výhonů. V přírodě mnoho z těchto výhonů samovolně uhyne vlivem zahuštění koruny nebo pro zastínění přilehlými dřevinami (samovolné prosychání koruny). Ovocnář obvykle odstraňuje z větve, které zahušťují a větve, které již nejsou výhodné pro stavbu koruny. Probírka větví je jako odstranění plevele v zahradě. Odstraněním plevele se zahradník zbavuje některých rostlin s cílem poskytnout větší prostor pro ty, které zůstávají. Při prořezávání se ovocnář zbavuje některých větví, aby ty, že i nadále může mít více prostoru, více slunečního světla nebo lepší tvar a velké množství výživy. Na mnoha ovocných stromech větve rostou tak hustě, že je péče o ně nepohodlná nebo náročná. Pro každý druh ovocných stromů nebo rostlin má pěstitel obvykle docela jasný ideál správného rozložení částí koruny stromu, kosterních větví a plodonosného obrostu (stavba koruny).\n\nProřezávání některých plodonosných výhonů a zkrácení jiných je u ovocných stromů jedním z nejlepších způsobů prevence od nadúrody a střídavé plodnosti. Také rozumné prořezávání stimuluje nejen růst dřeva v následujícím období, ale zároveň ponechává dostatek květních pupenů na stromě, aby strom vytvořil tolik ovoce kolik lze ekonomicky vytvořit v dobré kvalitě. Vzhledem k tomu že neřezaný strom může produkovat více ovoce, než může dozrát, plody někdy předčasně opadají, zralé plody jsou obvykle nízké kvality a malé velikosti, může mít velmi slabý růst dřeva, bývá často slabý a nemocný.\n\nProřezávání v různých obdobích roku mívá jiný vliv na produkci letorostů a ovoce. Existuje staré pořekadlo, že „\"zahradník jde prořezávat v zimě na dřevo a v létě na ovoce\"“. Toto tvrzení je založeno na zkušenostech, které prokázaly, že nadměrný růst dřeva se obvykle tvoří na úkor produkce ovoce, a naopak. V této souvislosti by měl mít ovocnář na paměti rozdíl mezi růstem letorostů a tvorbou květů a plodů. Ovocné rostliny ve své nejlepší kondici by měly mít dostatečný vegetativní růst a a přesto měly produkovat takové množství ovoce, jaké jen mohou mít bez snížení vitality stromu. V takových případech vegetativní aktivita a reprodukční aktivita je v rovnováze. Kdykoliv díky nesprávnému prořezávání nebo jakémukoliv špatnému hospodaření rostlina více než je obvyklé, roste, tvoří jen malé množství ovoce. Ovocné stromy, které mají mimořádně rychlý růst se často nedostanou do plodnosti v předpokládané době. Také prořezávání, které má za následek nadměrný růst, netvoří ve výsledku květní pupeny, dokud jejich vegetativní růst nezeslábne.\n\nJe obecně známo, že omezení růstu letorostů často zvyšuje produkci ovoce, a na druhé straně, nadměrná produkce ovoce nebo nadúroda, má tendenci výrazně snižovat vegetativní růst stromu.\n\nProřezávání v zimě obvykle vede k silnému růstu dřeva. Je-li v zimním období proveden nadměrný řez, může zabránit mladým stromkům v předčasné plodnosti, A bezpochyby takový řez může dočasně snížit plodnost starých stromů. Výsledkem hlubokého řezu je stimulace růstu letorostů.\n\nProřezávání v létě, a to zejména v případě, že prořezávání je nadměrné, bude pravděpodobně mít za následek snížený růst dřeva. Přiměřeně hluboký řez v létě může mít za následek sklon k reprodukční činnosti a zvýšení plodnosti a postupnou ztrátu vitality.\n\nMěly by být dodržovány tyto zásady:\n\nMezi obecné zásady patří nezbytnost zamazávat rány latexem nebo stromovým balzámem (podstatně dražší možnost). Pokud však nehrozí nebezpečí infekce houbovými chorobami a jde o zdravou silnou dřevinu na místě nepřehuštěné výsadby a rána byla správně provedena, lépe se hojí rány které nejsou zamazány stromovým balzámem nebo latexem. Rozhodně je zbytečné zamazávat malé řezy, nebo rány po řezu nůžkami. Větší řezy na kmeni provedené v předjaří je vhodné vždy spíše zamazat. Různí autoři se rovněž různí v názoru na štěpařský vosk (JENTEN). V některých případech impregnuje rány a tedy způsobuje více škody nežli užitku, v jiných se rány hojí srovnatelně s účinky stromového balzámu. V prodeji je nyní štěpařský vosk s obsahem růstových látek, který má napomáhat lepšímu hojení ran, vytváření kalusu. Rány se nedoporučuje zamazávat kaší smíchanou z jílu s příměsí kravince, blátem, a ani syntetickou barvou.\n\nStyl prořezávání, které nakonec umožní, aby se ovocný strom nebo rostlina rozvíjel do své největší možné velikosti, je nazýván extenzivní. Spočívá spíše v průklestu než hlubokém řezu a je zejména vhodný pro takové stromy, jako jsou jablka a hrušky, ty jádroviny, které nesou ovoce na krátkém plodném obrostu. Méně vhodný je pro takové stromy, jako jsou broskve, které plodí na nových (loňských) letorostech, rozvíjejících se částech. To neplatí zcela bez výjimky, protože jsou bujně rostoucí odrůdy, které nesou ovoce spíše na loňských letorostech.\n\nStyl prořezávání, který má tendenci snižovat a zmenšovat rostliny nebo stromy, je známý jako represivní řez. Provádí se řezem nových částí a může nebo nemusí být doprovázen řezem starších větví. Represivní prořezávání (nazývané v ČR „americký řez“) se běžně praktikuje na rostliny, které nesou ovoce na koncích nových letorostů, jako jsou broskve, maliny, ostružiny a réva. Pokud tento styl prořezávání není prováděn na takových stromech jako jsou broskve, větve budou velmi pravděpodobně velmi dlouhé, budou se lámat pod těžkou násadou ovoce a stromy budou zabírat více místa v sadu, než je nutné nebo žádoucí.V praxi takový špatně prováděný řez v ČR vede nevyhnutelně k předčasnému úhynu celé dřeviny, usychání, klejotoku, až nakonec zůstávají výhradně slabě rostoucí větve na vrcholu jinak zcela usychající broskvoně. Tento stav bývá způsobem úzkostlivou touhou po úrodě (mentální neschopností odřezat i některé zdravé silné větve na kterých by byly také plody) a zdůvodňován tvrzením, že broskvím a nektarinkám se v dané oblasti nedaří. \n\nRepresivní řez ve výsledku vede k posílení stromu nebo rostliny, zabraňuje poškození větví nadměrnou násadou ovocem, nesnižuje výrazně sklizeň, zvyšuje kvalitu a velikost plodů. Stromy jsou udrženy v požadovaných mezích, plody mohou být snadno sklizeny, dřeviny lze ošetřit snadno postřikem (u broskví v předjaří nezbytným).\n\nPlodící části některých druhů rostlin, zejména vinné révy, ostružin, maliníku, jsou oslabeny úrodou ovoce, které není nezbytné. V takových případech je nutné pravidelné prořezávání, a zejména odstranění těch části dřevin, které kdysi nesly ovoce a tvarování nových plodonosných výhonů.\n\nMnoho druhů ovoce, například broskvoně, mají tendenci mít většinu ze svých plodů na nových (loňských) letorostech. Pokud je takovým dřevinám dovoleno růst bez řezu, strom nakonec strom nese ovoce pouze na špičkách větví (tedy mimo jiné vážné vady a špatného zdravotního stavu). V mnoha takových případech je ekonomické zkrátit větve z času na čas řezem, a tak udržovat plodonosné větve blíže hlavním větvím nebo kmeni. Některé odrůdy ovoce v některých půdách a klimatu mohou mít tendenci nasadit více plodů, než mohou snést. V některých jiných místech tytéž odrůdy mohou mít tendenci k tvoření nadbytku výhonů velmi malé plodnosti. Je-li rostlina nebo strom řezem upravena tak, že má více ovocných pupenů, než může nést ovoce, bude efektivní proředit prořezáváním některé z větví a výhonů ještě před květem. Toto odstranění části plodných výhonů může dovolit dřevině, aby celý svůj potenciál a sílu napřela na tvorbu ovoce, které zůstává. Pokud rostlina tvoří málo dřeva a listů, prořezávání ve správném ročním období může hodně pomoci její vitalitě.\n\nMnoho chorob ovocných rostlin, jako jsou padlí, rakovina, monilióza, a podobné choroby způsobují houbové choroby a bakterie, které se rychle množí a šíří v plantážích. Tyto choroby mohou být omezeny odstraněním infikovaných částí prořezáváním. Nemocné nebo poraněné části stromů nebo rostlin by měly být odstraněny a omezeno šíření patogenů, které způsobují choroby. Přehuštěné, špatně prořezané koruny napomáhají vývoji patogenů, zejména houbových chorob.\n\nObecná praxe v ochraně rostlin, v boji proti hmyzu a houbovým chorobám v posledních letech, má hodně co do činění s pečlivým průklestem. Při efektivní aplikaci postřiku je nezbytné, aby všechny části stromu byly pokryty aplikovanou látkou, ale to není možné, pokud strom není dobře ořezán.\n\nNástroje, které mají být použity v zahradnických činnostech závisí spíše na charakteru rostliny, která má být upravena řezem. Běžně pro rychlou a pohodlnou práci zručnému zahradníku postačí malé zahradnické nůžky a pilka s otočným listem. Při řezu lze ovšem použít následující zahradnické nářadí: zahradnické nůžky, pilka, pilka s otočným listem, pilka ocaska (nebo pila s výsuvnou čepelí), nůž žabka, motorová pila, nůžky na živý plot, nůžky s prodlouženou rukojetí, pilka s prodlouženou rukojetí, hydraulické nebo pneumatické nůžky a motorový plotořez. \n\nVhodné je používat spolehlivé, byť drahé nářadí takového výrobce, které se při použití nerozpadá, s ergonomickou rukojetí, která nezpůsobuje otlaky při používání, s kvalitním ocelovým brousitelným břitem. Výrobky těchto parametrů nebývají vyráběny v Číně. Vhodné je vždy používat ostré nářadí, rukavice, chrániče, práci si dobře zorganizovat a dodržovat bezpečnost při práci s pomůckami. Že je pro rostlinu lepší a lépe se hojí rána ostrým nářadím, potvrdí každý, kdo se sám pořezal dobře nabroušeným zahradnickým nožem nebo nůžkami.\n\nPro malé rostliny, jako je réva a bobuloviny, jejichž části jsou ohebné, jsou nejvhodnější nůžky. Pro mladé stromy v ovocných sadech, jejichž větve jsou malé, bývají často použity pro prořezávání nože. Pro většinu pěstitelů ovoce při údržbě starších stromů, kde jsou větší větve, nebo musí být odstraněny nemocné části stromu, používá při prořezávání pily.V mnoha případech jsou rovněž nutné žebříky, nebo speciální pracovní plošiny – vyvýšené konstrukce na pohyblivém podvozku. \n\nNůžky nejčastěji používané v zahradnictví jsou oboustranné ruční nůžky s ochranou proti rozevření. U různých výrobců jsou často drobné rozdíly v druhu rukojetí a pojistky proti rozevření. Pro prořezávání vzrostlých stromů, jsou používány nástroje s prodlouženou rukojetí a jsou užitečné zejména v mladých sadech, kde je mnoho výhonů, které musí být odstraněny, které jsou příliš velké, aby šly lehce odříznout s pomocí ručních nůžek.\n\nNůžky s prodlouženou násadou jsou podle některých zdrojů v prořezávání vzrostlých sadů téměř nepostradatelné. Řezná část je ovládána pomocí drátu se táhne od jednoho konce řezné části k ruční páce, která je upevněna dole na dlouhé rukojeti. S uvedenými nůžkami na dlouhé násadě ale těžko lze provádět řez bez ponechání nevhodných čípků, manipulace je obtížná a zdlouhavá a přesnost omezená.\n\nMezi nářadí pro ovocnáře velmi užitečné je zahradnická pila. Je používáno více typů. Typ pily s tenkou, zužující se čepelí (ocaska) je velmi populární, ačkoliv se je běžně používáno spíše obyčejné levné pily na rámu. Ovocnáři s oblibou používají pily s otočným listem. Tento typ umožňuje modifikovat úhel pilového listu před řezem a dovoluje tak hladký řez. Může být dobře nahrazen zakřivenou ocaskou, která se však snáze poškodí. Při řezu touto pilou je právě z toho důvodu vhodné spíše táhnout k sobě, než tlačit. Lze zakoupit pily na dlouhé násadě. Manipulace s nimi je obtížná a zdlouhavá a přesnost omezená. Kdysi byly používány i pily se sekáči nebo s užitečnými úchyty pro zavěšení na žebřík.\n\nKvalitní silný kapesní nůž se může použit jako nůž k prořezávání, ale nože vyrobené zejména pro zahradnické účely jako je žabka mají obvykle zahnutou čepel a rukojeť dostatečně velkou a takového tvaru, aby umožnila při řezu pevné uchopení.\n\n\n"}
{"id": "989389", "url": "https://cs.wikipedia.org/wiki?curid=989389", "title": "Kolatura", "text": "Kolatura\n\nKolatura [kolátura] či starším pravopisem kollatura (latinsky \"collatura\") nebo také farní obvod je území, na němž je vykonávána duchovní správa z jednoho místa. Kolaturu by zpravidla měla tvořit jen jedna farnost, při nedostatku kněží jich však může být i více, z nichž v jedné duchovní správce (farář nebo administrátor farnosti) sídlí a ostatní jsou spravovány excurrendo. Označení je odvozeno od pojmu \"kolátor\", kterým se rozumí osoba, která má podací právo, tedy právo navrhnout při obsazování beneficia konkrétního duchovního.\n"}
{"id": "989391", "url": "https://cs.wikipedia.org/wiki?curid=989391", "title": "Chřástal příčkovaný", "text": "Chřástal příčkovaný\n\nChřástal příčkovaný (\"Gallirallus torquatus\") je pták z čeledi chřástalovití (\"Rallidae\"). Vyskytuje se v oblasti deštných pralesů v Indonésii a na Filipínách.\n\n\n"}
{"id": "989394", "url": "https://cs.wikipedia.org/wiki?curid=989394", "title": "Lékové interakce", "text": "Lékové interakce\n\nLékové interakce je označení pro situace, kdy při užívání více léčivých přípravků současně může docházet k tomu, že se tyto léčivé přípravky vzájemně ovlivňují.\n\nMůže např. docházet k tomu, že jeden lék zesiluje či zeslabuje účinek jiného léku. Lékové interakce mohou být žádoucí nebo nežádoucí. Na nežádoucí lékové interakce je potřeba dávat pozor, protože pacient, u něhož se vyskytnou, může být v ohrožení. Kromě interakcí mezi léčivými přípravky může docházet i k interakci mezi léčivým přípravkem a potravinami, případně potravinovými doplňky (např. vitamíny). Asi nejznámější jsou interakce léčivých přípravků s grapefruitovou šťávou.Nežádoucí účinky může mít grapefruitová šťáva v kombinaci s některými léky proti rakovině, imunosupresivy, antidepresivy, s léků užívanými při vředové nemoci žaludku nebo při onemocněních prostaty.\n\nVe zdravotnictví i lékárenství je věnována lékovým interakcím velká pozornost. Lékař, který vystavuje recept, by měl zkontrolovat, zda nedojde k interakci s některým z již užívaných léků. Někdy kontrolují interakce i lékárníci při výdeji léku. Je to však podmíněno tím, že vědí o všech lécích, které pacient užívá. Navíc u volně prodejných léků je kontrola obtížná a pacient musí na lékové interakce myslet sám. Jako zdroj informací o lékových interakcích může posloužit příbalová informace a souhrn údajů o přípravku. K dispozici je také několik on-line poraden: pacient zadá všechny užívané léky a dostane zpětnou vazbu o možných nežádoucích interakcích mezi nimi.\n\nPřesto nejsou vyzkoušeny všechny kombinace léků a používání více druhů snadněji může vytvářet nečekané efekty.\n\n"}
{"id": "989396", "url": "https://cs.wikipedia.org/wiki?curid=989396", "title": "Franz Josef Ruprecht", "text": "Franz Josef Ruprecht\n\nFranz/František Josef Ruprecht (1. listopad 1814 Freiburg im Breisgau – 23. července/4. srpna 1870 Petrohrad) byl rakouský lékař a později ruský botanik. Působil v Rusku, kde byl znám jako Franc Ivanovič Ruprecht (Франц Ива́нович Ру́прехт). Vědecky popsal řadu rostlinných druhů a hub. Jeho autorská zkratka je (Rupr.).\n\nJeho otce zaměstnával rakouský stát jako vojáka, a tak, ač Rakušan, narodil se v Bádensku, kde v té době působil jeho otec. Jeho otec se po uzavření míru s Francií rozhodl znovu oženit a natrvalo se usadit v Praze. Své dětství prožil v Praze, kde vysudoval gymnázium a lékařství na Karlo-Ferdinandově univerzitě. Medicína se však neměla stát jeho osudem. Po krátké lékařské praxi v Praze, využil v roce 1839 výhodné nabídky ze zahraničí a odjel do Ruska. (Nutno podotknout, že se přes svá studia medicíny věnoval intenzivně i botanice už v Čechách.) V Rusku působil nejdříve jako kurátor v herbáři Ruské akademie věd v Petrohradě, v letech 1851-1855 jako zástupce ředitele botanické zahrady tamtéž. Od roku 1855 byl profesorem botaniky na místní univerzitě a ředitelem botanické zahrady.. V roce 1853 se stal členem Ruské akademie věd. Navštívené oblasti botanicky zkoumal a nově objevil a popsal řadu taxonů.\n\nUž při svém působení v Čechách psal botanická pojednání. Svojí disertací z roku 1838 \"Tentamen agrostographiae universalis exhibens characteres ordinum, generumque dispositionem naturalem adjectis tabulis analyticis\", vstoupil na vědecké pole botaniky.\nPři svém působení v Rusku se účastnil mnoha expedic do odlehlejších oblastí tehdejšího Carského Ruska. Jednalo se především o severní oblasti, Kavkaz, Dálný východ a také Aljašku.\n\nPodle databáze INPI popsal 1337 rostlinných druhů. \n"}
{"id": "989398", "url": "https://cs.wikipedia.org/wiki?curid=989398", "title": "Jozef Zigo", "text": "Jozef Zigo\n\nJozef Zigo (* 27. července 1948) je bývalý slovenský fotbalista, záložník a obránce. Po skončení aktivní kariéry působil jako trenér.\n\nV československé lize hrál za ZVL Žilina. Nastoupil ve 188 utkáních a dal 17 gólů. Za reprezentaci do 23 let nastoupil ve 2 utkáních. Ze Žiliny odešel v létě 1974 do Spartaku Dubnica.\n\nV letech 1991–1993 a v roce 1995 byl trenérem MŠK Žilina.\n\n\n"}
{"id": "989400", "url": "https://cs.wikipedia.org/wiki?curid=989400", "title": "Seznam medailistů na mistrovství světa v zápasu řecko-římském – muži do 48 kg", "text": "Seznam medailistů na mistrovství světa v zápasu řecko-římském – muži do 48 kg\n\nSeznam medailistů na mistrovství světa v zápasu řecko-římském ve váhové kategorii do 48 kg. Tato váhová kategorie nese tradiční označení papírové váha. Od roku 1997 není již na programu mistrovství světa.\n"}
{"id": "989401", "url": "https://cs.wikipedia.org/wiki?curid=989401", "title": "Seznam medailistů na mistrovství světa v zápasu řecko-římském – muži do 55 kg", "text": "Seznam medailistů na mistrovství světa v zápasu řecko-římském – muži do 55 kg\n\nSeznam medailistů na mistrovství světa v zápasu řecko-římském ve váhové kategorii do 55 kg. Tato váhová kategorie nese tradiční označení muší váha. Váhové limity reguluje Mezinárodní zápasnická federace.\n"}
{"id": "989402", "url": "https://cs.wikipedia.org/wiki?curid=989402", "title": "Seznam medailistů na mistrovství světa v zápasu řecko-římském – muži do 60 kg", "text": "Seznam medailistů na mistrovství světa v zápasu řecko-římském – muži do 60 kg\n\nSeznam medailistů na mistrovství světa v zápasu řecko-římském ve váhové kategorii do 60 kg. Tato váhová kategorie nese tradiční označení bantamová váha. Váhové limity reguluje Mezinárodní zápasnická federace.\n"}
{"id": "989403", "url": "https://cs.wikipedia.org/wiki?curid=989403", "title": "Seznam medailistů na mistrovství světa v zápasu řecko-římském – muži do 63 kg", "text": "Seznam medailistů na mistrovství světa v zápasu řecko-římském – muži do 63 kg\n\nSeznam medailistů na mistrovství světa v zápasu řecko-římském ve váhové kategorii do 63 kg. Tato váhová kategorie nese tradiční označení pérová váha. Váhové limity reguluje Mezinárodní zápasnická federace.\n"}
{"id": "989404", "url": "https://cs.wikipedia.org/wiki?curid=989404", "title": "Seznam medailistů na mistrovství světa v zápasu řecko-římském – muži do 67 kg", "text": "Seznam medailistů na mistrovství světa v zápasu řecko-římském – muži do 67 kg\n\nSeznam medailistů na mistrovství světa v zápasu řecko-římském ve váhové kategorii do 67 kg. Tato váhová kategorie nese tradiční označení lehké váha. Váhové limity reguluje Mezinárodní zápasnická federace.\n"}
{"id": "989407", "url": "https://cs.wikipedia.org/wiki?curid=989407", "title": "Seznam medailistů na mistrovství světa v zápasu řecko-římském – muži do 72 kg", "text": "Seznam medailistů na mistrovství světa v zápasu řecko-římském – muži do 72 kg\n\nSeznam medailistů na mistrovství světa v zápasu řecko-římském ve váhové kategorii do 72 kg. Tato váhová kategorie nese označení lehké veterové váha. Váhové limity reguluje Mezinárodní zápasnická federace.\n"}
{"id": "989408", "url": "https://cs.wikipedia.org/wiki?curid=989408", "title": "Anton Cyprich", "text": "Anton Cyprich\n\nAnton Cyprich, též Ciprich (5. ledna 1907, Svrčinovec − 17. května 1984, Chicago) byl slovenský důstojník a pedagog.\n\nDůstojník slovenské armády, do roku 1939 učitel. V době Slovenského státu (1939-1945) pracovník Velitelství pozemního vojska v Banské Bystrici, během SNP přednosta 4. materiálového oddělení Velitelství 1. čs. armády na Slovensku, od prosince 1944 velitel 4. partyzánského pluku, od února 1945 velitel 4. partyzánské brigády, po osvobození plukovník ČSA, 1948 emigroval. \n"}
{"id": "989409", "url": "https://cs.wikipedia.org/wiki?curid=989409", "title": "Seznam medailistů na mistrovství světa v zápasu řecko-římském – muži do 77 kg", "text": "Seznam medailistů na mistrovství světa v zápasu řecko-římském – muži do 77 kg\n\nSeznam medailistů na mistrovství světa v zápasu řecko-římském ve váhové kategorii do 77 kg. Tato váhová kategorie nese tradiční označení velterová váha. Váhové limity reguluje Mezinárodní zápasnická federace.\n"}
{"id": "989410", "url": "https://cs.wikipedia.org/wiki?curid=989410", "title": "Seznam medailistů na mistrovství světa v zápasu řecko-římském – muži do 87 kg", "text": "Seznam medailistů na mistrovství světa v zápasu řecko-římském – muži do 87 kg\n\nSeznam medailistů na mistrovství světa v zápasu řecko-římském ve váhové kategorii do 87 kg. Tato váhová kategorie nese tradiční označení střední váha. Váhové limity reguluje Mezinárodní zápasnická federace.\n"}
{"id": "989411", "url": "https://cs.wikipedia.org/wiki?curid=989411", "title": "Seznam medailistů na mistrovství světa v zápasu řecko-římském – muži do 90 kg", "text": "Seznam medailistů na mistrovství světa v zápasu řecko-římském – muži do 90 kg\n\nSeznam medailistů na mistrovství světa v zápasu řecko-římském ve váhové kategorii do 90 kg. Tato váhová kategorie nese tradiční označení lehká těžká váha. Od roku 1997 není již na programu mistrovství světa.\n"}
{"id": "989413", "url": "https://cs.wikipedia.org/wiki?curid=989413", "title": "Seznam medailistů na mistrovství světa v zápasu řecko-římském – muži do 97 kg", "text": "Seznam medailistů na mistrovství světa v zápasu řecko-římském – muži do 97 kg\n\nSeznam medailistů na mistrovství světa v zápasu řecko-římském ve váhové kategorii do 97 kg. Tato váhová kategorie nese tradiční označení těžká váha. Váhové limity reguluje Mezinárodní zápasnická federace. Do roku 1962 byla váha ze shora neomezená.\n"}
{"id": "989414", "url": "https://cs.wikipedia.org/wiki?curid=989414", "title": "Seznam medailistů na mistrovství světa v zápasu řecko-římském – muži do 130 kg", "text": "Seznam medailistů na mistrovství světa v zápasu řecko-římském – muži do 130 kg\n\nSeznam medailistů na mistrovství světa v zápasu řecko-římském v nejtěžší váhové kategorii do -130 kg. Tato váhová kategorie nese tradiční označení supertěžká váha. Váhové limity reguluje Mezinárodní zápasnická federace. Do roku 1985 byla váha ze shora neomezená.\n"}
{"id": "989427", "url": "https://cs.wikipedia.org/wiki?curid=989427", "title": "Pavel Wohl", "text": "Pavel Wohl\n\nPavel Wohl (* 5. ledna 1942, Praha, Protektorát Čechy a Morava, Německo) je bývalý československý hokejista, hrající na postu brankáře. Po skončení aktivní hráčské činnosti se stal trenérem.\n\nVe funkci trenéra dosáhl větší úspěchy než během aktivní hráčské činnosti. V letech 1982 a 1985 se s klubem SB Rosenheim stal dvojnásobným mistrem Německa. Třetí titul dosáhl krátce po rozdělení Československa v posledním ročníku federální ligy v roce 1993 se Spartou Praha. V letech 1989 a 1990 získal s reprezentací Československa dvě bronzové medaile z mistrovství světa a dvě z mistrovství Evropy.\n"}
{"id": "989432", "url": "https://cs.wikipedia.org/wiki?curid=989432", "title": "Marián Horský", "text": "Marián Horský\n\nGenerálmajor Ing. Marián Horský (28. srpna 1945, Pribeník) je slovenský generál, bývalý zástupce velitele Východního vojenského okruhu. \n\nRoku 1966 ukončil Vyšší vojenské učiliště ve Vyškově na Moravě. Po jeho absolvování se stal vojákem z povolání, přičemž získal hodnost poručíka. Následně do roku 1976 vykonával vojenské velitelské funkce na úrovni čety, roty, praporu a pluku. V roce 1974 byl přemístěn z českých zemí na Slovensko. \n\nOd roku 1976 až do roku 1978 absolvoval postgraduální interní studium na Vojenské akademii Antonína Zápotockého v Brně. Po jeho skončení byl ustanoven do funkce náčelníka štábu a od roku 1980 velel 63. motostřelecká pluku v Michalovcích. V roce 1982 byl ustanoven do funkce zástupce velitele 14.tankové divize v Prešově. \n\nOd roku 1984 až do roku 1986 absolvoval studium na Vojenské akademii Generálního štábu v Moskvě. Po ukončení studia postupně vykonával funkce velitele 14. tankové divize, zástupce velitele Východního vojenského okruhu, náčelníka organizační zprávy hlavního štábu Velitelství Armády ČR a svou vojenskou kariéru ukončil roku 2002 ve Varšavě, kde působil na velvyslanectví ČR jako vojenský diplomat. \n\nJe ženatý, otec dvou dětí.\n\nUherské Hradiště, Vyškov, Stříbro, Třebíč, Brno, Michalovce, Prešov, Moskva, Zlín, Bratislava, Varšava .\n\n\n"}
{"id": "989437", "url": "https://cs.wikipedia.org/wiki?curid=989437", "title": "Jamtalhütte", "text": "Jamtalhütte\n\nJamtalhütte ( ) je horská chata v rakouských Alpách. Je spravována Švábskou sekcí Německého alpského spolku. Byla postavena v roce 1882 a rekonstruována v roce 1999 po lavinových neštěstích v Jamtalu (9 mrtvých skialpinistů) a v Galtüru (31 mrtvých obyvatel).\n\nChata nabízí 250 lůžek v části pro veřejnost a další ubytování v samostatných objektech pro výcvik horských záchranářů a vzdělávání členů Alpského spolku. Otevřeno je v zimní i letní sezoně. Přístup vede po cestě sjízdné rolbami a terénními auty, soukromá doprava není povolena.\n\nChata Jamtalhütte leží ve výšce 2165 m n. m. v pohoří Silvretta jižně nad obcí Galtür v Tyrolsku v Rakousku.\n\n\n\n\n\n"}
{"id": "989439", "url": "https://cs.wikipedia.org/wiki?curid=989439", "title": "Vladimír Pavlík", "text": "Vladimír Pavlík\n\nVladimír Pavlík (10. září 1948, Považská Bystrica) je slovenský disident.\n\nJe signatářem Charty 77, účastníkem Svíčkové manifestace v Bratislavě v roce 1988 a občanským aktivistou. Poprvé se do pozornosti státní moci dostal, když po skončení základní vojenské služby nastoupil do zaměstnání a odmítl být povinným členem ROH. Počátkem 80. let si podal žádost o vystěhování do Německé spolkové republiky, čímž byl automaticky považován za osobu nepřátelskou socialistickému zřízení. Pracoval v dělnických profesích, deset let jako horník. Pracoval v Metrostavu Praha a na několika stavbách na Slovensku, tři roky v Povážských strojírnách. Po převratu v listopadu 1989, od roku 1993 - 1996 byl redaktorem Necenzurovaných novin Petra Cibulky. I v důchodu je stále aktivní jako internetový publicista a občanský aktivista. Na internetu má umístěných množství většinou faktografických článků, nejen na necenzurovane.sk, ale i v bývalých Necenzurovaný novinách a v českém periodiku Svědomí. Státní bezpečnost na něj vedla dva svazky pod krycími jmény Betonár a Vlado, jeden z nich byl skartován. V roce 1991 jej spolu s novinami Slovenský deník žaloval bývalý premiér za HZDS Vladimír Mečiar. Spor se táhl až do roku 1994, poté co Vladimír Mečiar žalobu stáhl a Vladimír Pavlík podal protižalobu, se kterou třikrát uspěl u Krajského soudu v Bratislavě. Všechna rozhodnutí Krajského soudu však byly zrušeny Nejvyšším soudem České republiky.\n\n"}
{"id": "989441", "url": "https://cs.wikipedia.org/wiki?curid=989441", "title": "Kostel Povýšení svatého Kříže (Děčín)", "text": "Kostel Povýšení svatého Kříže (Děčín)\n\nDěkanský kostel Povýšení svatého Kříže v Děčíně (něm. \"Tetschen Decanal Kirche\") je raně barokní stavba nedaleko děčínského zámku v ulici pojmenované podle zasvěcení kostela Křížová. Je farním kostelem Římskokatolické farnosti – děkanství Děčín I. Od 3. května 1958 je chráněn jako nemovitá kulturní památka České republiky.\n\nV 15. století dal tehdejší majitel děčínského panství Janek z Vartenberka postavit nedaleko odtud, za východní městskou branou malý kostelík zasvěcený svatému Kříži. Ten byl písemně připomínán roku 1530.\n\nO jeho původu vypráví děčínská pověst: Majitel panství, pán z Vartenberka prý jednou cestoval se svou rodinou v kočáře přes blízké pohoří, když v tom se koně splašili a cestujícím hrozilo nebezpečí zřícení do propasti. Náhle se však koně zastavili v lese před křížem. Všichni byli zachráněni a pán z Vartenberka dal přenést onen kříž do Děčína. Zde pro něj postavil malý kostel a dřevo tohoto kříže mělo být zasazeno i do barokního oltáře, na němž dosud spočívá barokní socha Ukřižovaného Krista.\n\nSoučasný kostel Povýšení sv. Kříže pochází ze druhé poloviny 17. století a původně měl být reprezentativním zámeckým chrámem. Hrabě Maxmilián z Thun-Hohensteinu zakoupil tři měšťanské domy, které dal zbourat a na takto vzniklém prostranství začal v roce 1665 stavět tento kostel, jehož stavba byla dokončena roku 1691, kdy panství vlastnil hrabě Jan Arnošt z Thun-Hohensteinu.\n\nZákladní kámen kostela – pískovcový balvan, vyčnívající do výše dvou metrů ze skalního podloží, lze spatřit ve východní obvodové stěně stavby. Je na něm latinský nápis, který byl posvěcen až po vysvěcení hotové stavby, jenž v překladu znamená: \n\nV roce 1749 zachvátil celé město obrovský požár, který poškodil výzdobu tohoto kostela i farního kostela sv. Václava a Blažeje. V kostele Povýšení svatého Kříže shořela mimo jiné výzdoba postranních oltářů, jež byla později poskládána z různých zdrojů do současné podoby. Některé části vybavení byly přeneseny z farního kostela sv. Václava a Blažeje, neboť ten byl poškozen daleko více, takže už nemohl plnit funkci farního kostela. Nejen předměty, ale i farnost byla přenesena do zámeckého kostela sv. Kříže. Od roku 1826 plní tento kostel funkci farního kostela.\n\nKe stému výročí posvěcení kostela v roce 1791 pověřil hrabě Václav Josef z Thun-Hohensteinu bývalého jezuitského bratra, malíře Josefa Kramolína, aby vyzdobil interiér freskami. Pro sjednocení plochy stěny za hlavním oltářem bylo zazděno okno. Fresky v presbytáři se vztahují k ukřižování Ježíše Krista. Kruhová freska v kupoli chrámu zobrazující Nalezení sv. Kříže císařovnou sv. Helenou obsahuje celkem 150 postav. Fresky na dvou travé klenby hlavní lodí zobrazují Nesení sv. Kříže a Povýšení sv. Kříže.\n\nDne 14. září 1991 došlo k podpisu Deklaračních listin o společném užívání chrámu Povýšení sv. Kříže mezi městem Děčín a Římskokatolickou církví. Listiny při slavnostní pontifikální mši podepsali děčínský starosta ing. Zdeněk Kropáček, Diecézní biskup Mons. Josef Koukl, kníže Franz Thun-Hohenstein a Pavel Jančík, farář. Při slavnostní bohoslužbě zazněla Mozartova Korunovační mše v provedení Děčínského pěveckého sboru, Děčínského pěveckého orchestru a varhaníka Hanse Laua pod taktovkou prof. Josefa Waldmanna. Jedním z koncelebrantů byl i P. Ludwig Štégl, syn známého děčínského malíře - krajináře. Tímto aktem se mohly rozeběhnout stavební práce na značně zanedbaném objektu kostela - střecha, kopule, fasáda, okolí. Kostel a přilehlá kaple Panny Marie Sněžné, včetně vnitřního vybavení, zůstávají v majetku města Děčína.\n\nChrámová stavba je raně barokní orientované trojlodí na půdorysu latinského kříže. Lodě navzájem oddělují mohutné pilíře a příčná loď nad jejich křížením je završená kupolí o výšce 39,82 metrů (měřeno až k vrcholu kříže nad kupolí). Nad bočními loděmi jsou vloženy dvě empory. Jižní empora a oratoř jsou určené pro patronátního pána kostela jsou spojeny se zámkem krytou chodbou. V západní části hlavní lodi je vložena kruchta s varhanami. Na východě je stavba sklenuta pravoúhlým presbytářem.\n\nDispozice stavby a její proporce připomínají vatikánský chrám sv. Petra a salcburské chrámy. Autor projektu není písemně doložen. Starší literatura uvádí jako autora J. B. Santiniho-Aichela. V době výstavby byl však Santini teprve dítětem. Podle nejbližší analogie v konventním kostele sv. Františka řádu křižovníků s červenou hvězdou v Praze bývá za projektanta označován Jan Baptista Mathey, který nedělal stavitele svých projektů.\n\nTrojosé západní průčelí je členěno pilastry, nikami a atikou. V nikách jsou umístěny pískovcové sochy sv. Veroniky s veraikonem a sv. Marie Magdalény, na atice uprostřed stojí socha sv. Heleny s křížem mezi čtyřmi anděly, kteří drží nástroje Kristova umučení. Dvě sanktusové věžičky jsou novodobým přístavkem z konce 19. století, který navrhl Josef Mocker. Na portálem hlavního vchodu je plastická kartuše se 4 aliančními znaky, nahoře erb zakladatele kostela Jana Arnošta Thun-Hohensteina a pod ním erby jeho tří manželek.\n\nNa hlavním oltáři je vztyčen mohutný kříž vysoký téměř 9 metrů, který vytesal kameník Santin Maderna z hnědého salcburského mramoru, s mramorovým korpusem Krista mezi sochami truchlící Panny Marie, svatého Jana Evangelisty a dvou andělů. Do tohoto krucifixu byl vložen kříž dřevěný, jenž podle legendy zaznamenané kronikou pochází z kostelíka zbudovaného Jankem z Vartenberka. Boční oltáře v příčné lodi jsou dva, pořídila je náboženská bratrstva. Na evangelijní straně stojí Růžencový oltář, který zdobí cyklus oválných obrazů Bolestného růžence, uprostřed je původní obraz Zvěstování Páně, nad ním plastická knížecí koruna, po stranách stojí sochy sv. Josefa s Ježíškem a sv. Jana Nepomuckého. Oltář na epištolní straně s obrazem Piety (Bolestné matky Boží) od děčínského malíře Benedikta Kerna nahradil požárem zničené dílo Karla Škréty. Po stranách je socha žebravého kapucínského mnicha sv. Felixe z Cantalice s nápisem Deo gratias (Bohu díky) na pytli a socha svaté Otýlie s očima na misce. Na stěně vpravo od oltáře je prosklená rakev s miniaturní sochou římského prvomučedníka sv. Severa.\n\nV křížení u nárožních pilastrů pod kupolí stojí na konzolách čtyři dřevěné bíle štafírované sochy evangelistů, vytvořené ve stylu romantismu kolem poloviny 19. století.\nNa stěnách postranních lodí jsou zavěšeny čtyři barokní obrazy jezuitských patronů z někdejšího exercicičního domu jezuitů (dvakrát Smrt sv. Františka Xaverského, Sv. Alois a Tři mučedníci v Japonsku).\n\nBarokní kazatelna má na stříšce sousoší Obrácení sv. Pavla a na poprsnici reliéfní Pietu mezi soškami čtyř Svatých Otců. Z autorů soch jsou písemně doloženi Abraham Felix Kitzinger a Josef Fischer z Litoměřic. Kostelní lavice jsou rovněž barokní.\n\nKrypta, situovaná pod podlahou presbyteria, obsahuje v rakvích ostatky rodu Thun-Hohenstein. Následně byly uloženy v roce 1995 do této krypty zpopelněné ostatky Thun-Hohensteinů, přenesené z jejich rodinné hrobky v Děčíně-Chrástu.\n\nDo roku 1903 zajišťovaly osvětlení chrámové prostory plynové lampy. Následovala elektrifikace stejnosměrným proudem s trváním do r. 1950. Po tomto roce byla chrámová budova přepojena na třífázový střídavý proud.\n\nPo roce 1691 zde byly instalovány varhany českokamenického mistra Flecka, který prováděl i následné opravy v letech 1708 a 1750. Roku 1787 zde byly postaveny varhany Tomáše Schwarze přestěhované ze zrušeného jezuitského kostela v Litoměřicích. Transfer měl provést varhanář Johann Rusch, starý nástroj darovala vrchnost roku 1795 do kostela sv. Václava v Rozbělesích. Další velké opravy provedli v roce 1806 Anton Rusch, roku 1828 Franz Feller a v roce 1886 bratři Fellerové.\nV roce 1890 navštívili tento kostel Otto a Gustav Riegerovi z Krnova (Jägendorfu), aby následně předložili měšťanům projekt stavby nového nástroje. Dokumentace se zachovala do dnešních dnů na pěti listech a s grafickým výkresem situace kůru. Varhany byly na jaře roku 1891 vyskladněny ve výrobním závodě a do Děčína přicestovaly železnicí. Před montáží musel být stavebně zvětšen kůr podle dispozic firmy Rieger. Stavba varhan na místě trvala od 15. května do 20 července. Kolaudovány a vysvěceny byly 14. září, za působnosti duchovního správce R.D. Antona Kropsbauera. Celková cena díla činila 7050 zlatých.\n\nNástroj je umístěn v barokní skříni a jeho dispozice je plně romantická. Obsahuje 26 plně znějících rejstříků, rozdělených do dvou manuálů a pedálu. Traktura pro hlavní stroj (Hauptwerk) je polopneumatická s použitím tzv. Barkerovy páky. Traktura pro II. manuál (Oberwerk) a pedál je plně mechanická pomocí abstraktových táhel. Vzdušnice jsou kuželkové s mechanickou trakturou. Rozsah manuálů je 54 tónů, pedálu 27, celkový počet píšťal varhan je 1658. Rejstříková manubria obsahují originální keramické popisky, k dispozici jsou čtyři kolektivy (p, mf, f, ff) ovládané šlapkou, mechanický crescendový válec a pneumatické spojky II/I, II/P a I/P. Opusové číslo dle porcelánového štítku na hracím stole je 315.\n\nPodle dochovaných záznamů první poválečnou opravu provedla firma Organa roku 1949. Později bylo do nástroje přidáno pneumatické tremolo a vyrobena žaluziová skříň pro II. manuál. Na začátku 20. století pak tatáž firma provedla generální rekonstrukci nástroje, jež byla zakončena slavnostním posvěcením varhan 20. září 2003 biskupským delegátem, děčínským vikářem Alexejem Balážem. V roce 2004 byl nástroj zapsán jako Kulturní památka ČR pod č. MK 2703/2004.\n\nCelkový počet píšťal 1658. Počet tónů: - manuály 54, - pedál 27.\n\nSestava smíšených hlasů: Mixtur 5fach: C1, g1, c2, g2, c3. Cornet 4fach: 8´, 4´, 2 2/3´, 1 3/5´. Mixtur 3fach. Rauschquinte 2fach.\n\nDélka největší píšťaly Principal 16´ - C = 4800 mm (jeho nejmenší f4=248 mm), objem 284 dm3. Délka nejmenší píšťaly Mixtur 3fach = 45 mm.\n\nRovnoměrná ladící temperatura, a1 = 440 Hz při teplotě 18 stupňů Celsia. Ladící báze: Octave 4´. Provozní tlak: 100 mm WS (1mmWS=9,82 Pa)\n\nPohonná jednotka: Laukhuff GR21L, výrobce Aug. Laukhuff GmbH & Co, BRD, rok výroby 1991, výrobní číslo Nr15144, tlak 120 mmWS, 2800 ot/min, 21 m3/min. Regulace tlaku škrticí klapkou v hlavním vzduchovodu. Podružný energorozváděč pro varhany: U=3x400V 50Hz, nadproudová ochrana 4/2,3A, tepelná ochrana, ochrana proti zpětnému chodu. Umístění v tlumící skříni (výrobce varhanář Jiří Chrastina, Krnov 2013), zevnitř obloženou samozhášecí tlumící hmotou typ 342815.\n\nV roce 2018 byl proveden servisní zásah v nástroji - výměna vratných per v Barker systému, provedeno nové obložení vačky crescenda a dokončena repase průrazného rejstříku Clarinette 8´ varhanářem Ivanem Bokem z Krnova a jeho spolupracovníky. Nově byly naintonovány smykavé rejstříky (Gamba 8´, Fugara 4´a Cello 8´), přeintonován Cornet I. manuálu a Mixtur II. manuálu.\n\nNejstarší zvon pochází z 15. století neznámého autora, na tomto kostele je nepůvodní, po II. světové válce byl zavěšen náhradou za rekvírované zvony. Rekvizice v r. 1942 zasáhla tři zvony, odlité v roce 1927 zvonařem Richardem Heroldem z Chomutova. Koruna je šestiramenná s maskarony, srdce hruškové, síla věnce 60 mm. V roce 2016 byl tento zvon zrestaurován zvonařem Petrem Rudolfem Manouškem a jeho příslušenství uměleckými kováři otcem a synem Fialovými. Hmotnost bez příslušenství (t.j. bez srdce a závěsné armatury) činí 225 kg, základní tón c2, spodní průměr 705 mm. Ovládání ruční. Parametry: Kmitočet 528 Hz, spodní oktáva d1, tercie e2, kvinta g2, duodecima a3.\n\nZvon Wenzela Pernera z Plzně pochází z roku 1850. Jeho umístění na chrámu Povýšení sv. Kříže je opět nepůvodní, po II. světové válce byl zavěšen náhradou za rekvírované zvony. Rekvizice zasáhla tři zvony, odlité v roce 1927 zvonařem Heroldem v Chomutově. Koruna šestiramenná hladká, srdce ploché, síla věnce 55 mm. V roce 2016 byl zvon zrestaurován zvonařem Petrem Rudolfem Manouškem. Příslušenství vyrobili umělečtí kováři otec a syn Fialovi. Hmotnost bez příslušenství činí 279 kg, základní tón h1, spodní průměr 755 mm. Ovládání ruční. Parametry po restaurování: Kmitočet 506 Hz, spodní oktáva d1, tercie dis2, kvinta g2, decima e3. Tento zvon je umístěn v prostorách teras děčínského Zámku.\n\nZvon Valentina Lissiacka byl odlit v roce 1748, zavěšen je na severní straně chrámu nad sakristií. Používán jako sanctusník s ručním ovládáním ze sakristie. Je nejmenším zvonem tohoto chrámu: Hmotnost bez příslušenství činí 32 kg, základní tón nárazový cis3, spodní průměr 360 mm, síla věnce 31 mm. V roce 2016 byl zrestaurován Petrem Rudolfem Manouškem. Příslušenství vyrobili umělečtí kováři otec a syn Fialovi. Parametry po zrestaurování: Kmitočet 1070Hz, spodní oktáva e2, tercie fis3, kvinta ais3.\nZvon Město Děčín byl odlit na objednávku Statutárního města Děčína roku 2016 v holandském Astenu zvonaři Manoušek & Eijsbouts. Název zvonu: MĚSTO DĚČÍN spolu s heraldickým znakem dvouocasého lva svírajícího parmu. Hmotnost 134 kg, základní tón e2, kmitočet 642 Hz, spodní oktáva e1, tercie g2, kvinta h2, vrchní oktáva e3, decima a3, duodecima h3. Síla věnce 40 mm, podní průměr 610 mm. Obuškové kované srdce, zavěšené na kůži. Valivá ložiska s litinovými tělesy. Zavěšen na společné zvonové stolici se zvonem z 15. století na stolici severní chrámové zvonice. Ovládání elektrické (MOVOTRON).                                                                  \n\nVšechny čtyři zvony byly slavnostně posvěceny 26. listopadu 2016 litoměřickým biskupem Janem Baxantem, za účasti primátorky města Marie Blažkové a jejích náměstků. Opětovné zavěšení bylo provedeno 16. března 2017.\n\nKe kostelu a ke stěně lemující Dlouhou jízdu byla druhotně přistavěna kaple Panny Marie Sněžné zvláštního lichoběžníkového půdorysu. Kaple tohoto zasvěcení prý kdysi stávala na hřbitově u kostela sv. Václava a Blažeje a sem byla přenesena roku 1749 po velkém požáru města. V roce 1752 sem byla z římského kostela \"Santa Maria Maggiore\" přivezena kopie obrazu Panny Marie, posvěcená papežem Benediktem XIV.. Kaple tím získala na významu, stala se regionálním poutním místem a na začátku 20. století byla zařazena mezi jedno ze 40 mariánských poutních míst litoměřické diecéze. Obraz Panny Marie byl součástí hlavního oltáře do roku 1978. V tomto roce proběhla stavební rekonstrukce spolu s elektroinstalací a výmalbou. Pro napadení dřevokazy byl hlavní oltář spolu se třemi dřevěnými zpovědnicemi zlikvidován. Nově pořízen obětní stůl. V roce 2006 proběhla oprava střešních trámů a krovů, zpřístupněna spojovací chodba mezi Zámkem a oratoří chrámu a ústřední obraz Panny Marie byl zavěšen na zrekonstruovanou čelní stěnu. Od roku 2016 je oratoř součástí zámecké expozice sakrálních předmětů farnosti Děčín I.\n\nSoučástí mobiliáře děčínské kaple Panny Marie Sněžné je i historické jednomanuálové harmonium s osmi rejstříky a jednorejstříkovým pedálem. Poslední oprava v roce 1980. Dispozice: Piano 8´, Principal 4´, Bourdon 16´, Dipason 8´, Gedakt 8´, Clarinette 16´, Vox Jubilante 2´, Octav 4´. Pedál: Bombardon 16´. Pomocná zařízení: Forte levá strana, Forte pravá strana, Forte pour pedal, Tremollo, F a FF pomocí manubrií nebo nožních šlapek. Dvoupedálové ovládání provozního vzduchu, včetně táhla pro pomocného kalkanta na pravé straně. Nástroj je přisuzován staviteli Schiedmayerovi.\n\n21. června 2017 navštívily Děčín dvě čelné představitelky Wikimedia Foundation z New Yorku a San Francisca. Po dobu necelých dvou hodin jednaly s ředitelem chrámové hudby Janem Záhorou st. o dokumentech zveřejňovaných na Wikipedii, vztahujících se k chrámu Povýšení sv. Kříže v Děčíně. Jejich autor byl vysoce hodnocen za dlouholetou badatelskou činnost v oblasti zdejšího varhanního nástroje a též chrámových zvonů. Své poznatky porovnávaly se svými zjištěními a zájem projevily i o farní excurrenda, opět se specifickým zaměřením na varhany současné i zaniklé. Celé odborné setkání bylo vedeno ve slovenštině a byla z něho zpracována obsáhlá zpráva s fotodokumentací.\n\n\n"}
{"id": "989451", "url": "https://cs.wikipedia.org/wiki?curid=989451", "title": "Kostel svatého Václava (Machov)", "text": "Kostel svatého Václava (Machov)\n\nKostel svatého Václava je římskokatolický filiální kostel v Machově, patřící do farnosti Police nad Metují, dříve farní kostel farnosti sv. Václava v Machově. Je chráněn jako kulturní památka České republiky.\n\nNejstarší písemná zmínka o kostelu je z roku 1369, ale zřejmě byl farním již před rokem 1354. První budova kostela byla dřevěná, dřevěná zvonice k němu byla přistavěna kolem roku 1586. V roce 1670 byl dřevěný kostel stržen a na stejném místě byl postaven patrně přispěním Vavřince Piccolominiho kamenný kostel. Vnitřní i vnější omítky byly provedeny až roku 1720. V roce 1685 byly postavena nová samostatně stojící kamenná zvonice. Při jejím bourání v roce 1885 byl nad vchodem objeven základní kámen z původní dřevěné zvonice s nápisem \"LETHA PANIE MDLXXXVI, TOTO DIELO GEST DIELANO PRZI SWATEM GANIE ZA RYCH(TA)RZE MATIEGE KVLHANKA:\", který je nyní zazděn nad varhanami. Na vedlejším základním kameni z novější zvonice je nápis „LETHA PANIE 1685 WIEZZ TA KE CZTI A CHWALE S° WACLAWA W MIES. MACHOW DNE 3 ZARZI WYSTAWENA“. Věžička nad kněžištěm je z roku 1810. Hranolová věž je z roku 1885.\n\nJednolodní budova s trojboce uzavřeným presbytářem a sakristií na severní straně je zaklenuta valenou klenbou s výsečemi pro okna. Kostel je na vyvýšeném místě za náměstím, čelním portálem směřuje k západu. Je postaven ve stylu pozdní renesance.\n\nNovorensanční oltáře z roku 1899 jsou dílem sochařské firmy Petr Bušek a synové ze Sychrova. Hlavní oltář sv. Václava se svatostánkem s otáčecím vnitřek a s oltářním obrazem Viléma Kandlera z roku 1894. Vlevo je oltář sv. Benedikta, po straně sošky sv. Scholastiky a sv. Františky. Vpravo je oltář Bolestné P. Marie, po straně sošky sv. Jana Evangelisty a sv.Josefa. Křtitelnice je pískovcová, rokoková, se soškou na vrchní desce.\nKřížová cesta je tvořena obrazy zdařile malovanými dle Führika, které byly zakoupen ve Vídni od firmy Zambach a Müler, umístěnými ve výklencích stěn kostela. Sochy v lodi kostela (sv. Václav, Jan Nepomucký, sv. Ludmila a Panna Maria růžencová) pocházejí od firmy Josef Runggaldier v Grödenu a jsou umístěny na výstupcích po obou stranách lodi kostela.\n\nPravidelné bohoslužby se konají v neděli v 11.00 a ve středu v 16.30.\n\n"}
{"id": "989455", "url": "https://cs.wikipedia.org/wiki?curid=989455", "title": "Mezinárodní letiště Cancún", "text": "Mezinárodní letiště Cancún\n\nMezinárodní letiště Cancún (, IATA: CUN, ICAO: MMUN) je mezinárodní letiště v lázeňském městě Cancún na poloostrově Yucatán ve federálním státě Quintana Roo v jihovýchodním Mexiku. S přepravenými 13 miliony cestujícími v roce 2011 bylo druhým nejvytíženějším letištěm v Mexiku po Mexico City a pátým nejvytíženějším v Latinské Americe (po Mexiku City, obou Sao Paulských letištích a El Dorado v Bogotě). Z hlediska počtu mezinárodních pasažérů mu patří první místo v zemi.\n\nLetiště slavnostně otevřel mexický prezident Luis Echeverría Álvarez v roce 1975. Předtím letadla přistávala na třídě Avenida Cabazo. Ke dvěma původním terminálem v roce 2007 přibyl třetí. V roce 2009 byla ukončena výstavba nové přistávací dráhy a kontrolní věže, která je s výškou 97m nejvyšší kontrolní věží v Latinské Americe.\n\nTerminál 1 je využíván charterovými společnostmi ze Severní Ameriky, včetně domácích. Terminál 2 je využíván pro pravidelné mezinárodní a domácí linky a nejnovější terminál 3 používají společnosti ze Severní Ameriky a Evropy.\n\n"}
{"id": "989458", "url": "https://cs.wikipedia.org/wiki?curid=989458", "title": "None", "text": "None\n\nNone je město v italské oblasti Piemont, ležící 20 km jihozápadně od Turína. Žije v něm okolo osmi tisíc obyvatel. Městem protéká řeka Chisola. None má nádraží na trati Turín—Pinerolo—Torre Pellice. Místní kostel nese název \"Chiesa della Confraternita dello Spirito Santo e di San Rocco\".\n\nMístním rodákem byl spisovatel Giuseppe Cerutti (1738—1792), účastník Francouzské revoluce.\n\n"}
{"id": "989464", "url": "https://cs.wikipedia.org/wiki?curid=989464", "title": "Stanisława Samulowska", "text": "Stanisława Samulowska\n\nStanisława Samulowska (21. ledna 1865, Woryty − 6. prosince 1950, Ciudad de Guatemala) byla polská řeholnice a členka Kongregace Milosrdných sester svatého Vincence de Paul a je služebnice Boží katolické církve.\n\nNarodila se 21. ledna 1865 jako Barbara Samulowska v Worytech. Byla nejmladší ze tří dětí. Byla vychována v pokorné a zbožné rodině. Od 27. června do 16. září 1877 v Gietrzwaldu měla zjevení Panny Marie. Vzhledem k hrozbě zatčení byla knězem Augustynem Weichslalem umístěna do kláštera Milosrdných sester svatého Vincence de Paul v Lidzbarku Warmińskim. Poté byla se svými sestrami přestěhována do Chełmna. Své základní vzdělání si doplnila v Domě Svatého Josefa v Pelplině. Vstoupila do Kongregace Milosrdných sester svatého Vincence de Paul v Chełmnu, postulát se zabýval formací spirituality kongregace. Poté odešla do Paříže do hlavního domu Milosrdných sester a pokračovala ve formaci. Dne 2. února 1889 složila své první sliby čistoty, chudoby, poslušnosti a služby chudým.\n\nPo jedenácti letech v Paříži roku 1895 odešla do Guatemaly, kde se stala ředitelkou semináře. V letech 1907 až 1917 sloužila jako zdravotní sestra v nemocnici v Antigue,Quetzaltenangu a Guatemale. Roku 1919 se stala asistentkou provincie. Několik let vedla sirotčinec v Guatemale. Poté se roku 1940 vrátila do hlavní nemocnice. Sestra Stanisława měla velké pouto k Bohu a láska k nejsvětější Matce pronikla do její činnosti.\n\nZemřela 6. prosince 1950 v Ciudad de Guatemala, kde je také pohřbena. Proces jejího blahořečení byl zahájen 22. září 2004 v diecézi Warmia. V současné době jí náleží titul Služebnice Boží.\n\n"}
{"id": "989471", "url": "https://cs.wikipedia.org/wiki?curid=989471", "title": "Leon Jakimič", "text": "Leon Jakimič\n\nLeon Jakimič (* 23. února 1975 Liberec) je český podnikatel, zakladatel nadnárodní společnosti Lasvit, jež se věnuje výrobě a instalaci designových svítidel, skleněných architektonických prvků a uměleckých předmětů ze skla.\n\nNarodil se roku 1975 v Liberci, do rodiny s rusko-srbskými kořeny, jeho otec Leo Jakimič byl mimo jiné první československý medailista na mistrovství Evropy v jízdě na skibobech. Rodina původně pochází ze Srbska, později ale uprchla do Ruska před tureckými nájezdníky. V Česku momentálně žije šestá generace Jakimičů.\n\nV roce 1993 dokončil Gymnázium F. X. Šaldy v Liberci, později vystudoval Loyola Marymount University v Los Angeles, za níž zároveň hrál tenis.\n\nV roce 1999 nastoupil jako manažer exportu do společnosti Preciosa v Jablonci nad Nisou, záhy se stal ředitelem oddělení svítidel sídlícího v Hong Kongu.\n\nPo odchodu z Preciosy v roce 2007 založil firmu Lasvit, která se aktivně hlásí k české sklářské tradici, zároveň se ale zaměřuje především na zahraniční trhy. Na konci roku 2012 měla firma 10 mezinárodních poboček rozmístěných po Evropě, Asii i USA. Leon Jakimič se považuje za českého patriota a často zdůrazňuje řemeslnou a technologickou vyspělost českých sklářů, hlavní výrobní závod (sklárna) firmy je proto v Novém Boru.\n\nŽije a pracuje v Hong Kongu, ale zhruba polovinu roku tráví v Česku.\n\n"}
{"id": "989489", "url": "https://cs.wikipedia.org/wiki?curid=989489", "title": "Balaklavská čtvrť (Sevastopol)", "text": "Balaklavská čtvrť (Sevastopol)\n\nBalaklavská čtvrť ( , , krymskotatarsky \"Balıqlava rayonı\") je administrativní část (čtvrť) města Sevastopol. Vytvořena byla v roce 1930 jako část Krymské ASSR s administrativním centrem v Balaklavě. Roku 1957 byla z Krymské oblasti převedena do města Sevastopolu. Balaklava a Inkerman přitom ztratily status města. V roce 1976 Inkerman opět získal městský status.\n\nČtvrť je rozdělena na čtyři území:\n"}
{"id": "989506", "url": "https://cs.wikipedia.org/wiki?curid=989506", "title": "Výmarský trojúhelník", "text": "Výmarský trojúhelník\n\nVýmarský trojúhelník je pojem označující velmi volný spolek tří zemí, Polska, Německa a Francie, který má podpořit jejich vzájemnou spolupráci. Jeho existence je dána především formou setkání mezi vrcholnými představiteli těchto tří zemí, ale také každoročními schůzemi mezi jejich ministry zahraničí.\n\nVýmarský trojúhelník byl ustanoven v německém městě Výmar v roce 1991 a měl se zaměřit na pomoc Polsku při přechodu od komunistického režimu. Proběhla setkání v polské Poznani (1998), francouzské Nancy (1999), německém Hambachu (2001) a opět v Nancy (2005). Poslední zasedání Výmarského trojúhelníku na nejvyšší úrovni proběhlo 7. února 2011 v Polsku, kterého se zúčastnili polský prezident Bronisław Komorowski, francouzský prezident Nicolas Sarkozy a německá kancléřka Angela Merkelová. Jednalo se o obnově pravidelných jednání skupiny, situaci v Egyptě a zlepšování vztahů s Ruskem. Dne 5. července 2011 se členské státy v Bruselu dohodly na vytvoření vojenské skupiny o 1 700 vojácích, pojmenované Výmarská bojová skupina, která se měla stát bojeschopnou v roce 2013. Výmarskou bojovou skupinu mělo vést Polsko, které také poskytlo základní bojové jednotky a mechanizovaný prapor. Německo má zabezpečovat logistickou podporu a Francie zdravotnickou podporu. Operační velitelství se má nacházet v Mont Valerien na předměstí Paříže.\n"}
{"id": "989540", "url": "https://cs.wikipedia.org/wiki?curid=989540", "title": "Paleopatologie", "text": "Paleopatologie\n\nPaleopatologie je oborem na pomezí humánní a částečně i veterinární medicíny, antrolologie, pomocných věd historických a dějin lékařství. Paleopatologie se zabývá studiem chorobných změn konkrétních jedinců žijících v minulosti a naopak změnami klinického průběhu chorob během minulosti. Širší pojetí paleopatologie pak zahrnuje nejen lidská onemocnění v průběhu historických epoch, ale i studium chorobných změn např. dávno vymřelých živočichů.\n\nPaleopatologie využívá analýzu všech dostupných pramenů. Celkový obraz je vytvářen na základě více pramenů.\n\nPři analýze písemných pramenů paleopatolog úzce spolupracuje především s historikem, nejlépe s historikem specializovaným na dějiny lékařství. Vymezení konkrétní choroby, konkrétních znaků i konkrétních léčebných postupů se totiž v průběhu věků měnilo, takže nepoučeným použitím dnešního významu může dojít ke značnému posunu slov. Při analýze se nevychází jen ze starých lékařských spisů, ale stejný význam mají i kroniky, zejména pokud kronikář podrobně popisuje výstřední osobnost, vážné onemocnění nebo poslední okamžiky panovníka nebo jiné významné osoby.\n\nIkonografická analýza, tedy studium obrazů, může přinést některé cenné informace. Na druhou stranu může být ikonografie zavádějící, protože palologie je často znázorněna jen schematicky u osob v pozadí, pokud jde o portrét, může být tendence projevy onemocnění spíše potlačit.\n\nNejčastější zdrojem poznatků je analýza kosterních pozůstatků. Na sketelu lze analyzovat především traumatické změny, např. analýzou lebky bylo zjištěno, že Jan Žižka přišel o jedno oko ještě v dětství. Na kostech se mohou projevit i poruchy během růstu, např. analýzou kosterních pozůstatků Václava II. bylo potvrzeno, že v dětství skutečně těžce fyzicky strádal a trpěl podvýživou. Kostní materiál lze analyzovat i toxikologicky a tím odhalit některé anorganické jevy, např. u římských legionářů byla prokázána chronická otrava olovem, zřejmě z olověných vodovodů. V kostech lze zachytit i ložiska některých patologických procesů, především kostní tuberkulózy a nádorových metastáz.\n\nPokud se náhodou nebo záměrně dochovají mumifikované (vysušené) ostatky, lze si udělat i rámcovou představu o případné patologii měkkých tkání. Jen výjimečně se zachovávají ostatky ještě komplexnější, např. díky utopení v bažině nebo zamrznutí do ledu. Někdy je možné takovéto zbytky měkkých tkání zpracovat i histologicky.\n\nKe studiu fyzických pozůstatků se s úspěchem používá medicínských zobrazovacích metod, především běžných rentgenů a počítačové tomografie.\n\n\n\n"}
{"id": "989550", "url": "https://cs.wikipedia.org/wiki?curid=989550", "title": "Oceňování", "text": "Oceňování\n\nSlovo oceňování má následující významy:\n\nNásledující článek se zabývá jen prvním významem slova \"oceňování\".\n\nOceňování v podnikové praxi je určení toho, co firma dostane za svůj produkt. Faktory oceňování jsou výrobní náklady, trh, konkurence, situace na trhu, značka a kvalita produktu. Oceňování je klíčovou proměnnou v mikroekonomické teorii alokace ceny. Cena je základním aspektem finančního modelování a je jedním ze čtyř P marketingového mixu (další tři aspekty jsou produkt, propagace a místo).\n\nPodle zákona o účetnictví se zásoby oceňují pořizovacími cenami, vlastními náklady, reprodukční pořizovací cenou.\n\nTouto cenou se oceňují veškeré nakoupené zásoby. Je tvořena cenou, kterou zaplatíme při nákupu od dodavatele a vedlejšími náklady vynaložených na pořízení zásoby (např. přeprava interní – vyúčtované jako vnitropodniková služba, externí – provedené jinou společností, provize, clo, pojistné atd.).\n\nVlastními náklady se oceňují zásoby vytvořené vlastní činností – nedokončená výroba, polotovary a výrobky.\n\nTouto cenou oceňujeme zásoby, které nebyly získány nákupem nebo vlastní činností. Jsou to tedy zásoby získané bezplatně. V účetnictví je to cena, kterou bychom za předmět zaplatili, kdybychom ho koupili v době, kdy se o něm účtuje. V žádném účetním předpisu není uveden způsob, jakým má být cena stanovena, proto se předpokládá, že cena může být stanovena znaleckým posudkem i odborným odhadem.\n\nNa ocenění zásob je dovoleno aplikovat výhradně model historických nákladů. Pro jeho konkrétní aplikaci byly postupem času vyvinuty čtyři metody, označované jako nákladové vzorce.\n\nPři spotřebě nebo prodeji zásob stejného druhu se úbytek oceňuje:\n\nToto je základní metoda pro oceňování vyskladněných položek. Podstatou této metody je vyskladňování položek cenou, která byla dosažena při pořízení nejstarší skladované zásoby. Název FIFO je zkratka, která vychází z anglického „first in, first out“ („první do skladu, první ze skladu“).\n\nTato metoda je přesný opak metody FIFO. Zkratka znamená „last in, first out“ („poslední do skladu, první ze skladu“). Tato metoda je v Česku zakázána.\n\nPomocí této metody oceňujeme zásoby cenou, kterou jsme stanovili pomocí aritmetického průměru z individuálních pořizovacích cen zásob. Vahami jsou množství zásob v jednotlivých dodávkách. V celosvětovém měřítku je tato metoda nejvíce používána. Zjišťujeme vážený aritmetický průměr proměnlivý nebo periodický.\n\nU této metody si účetní jednotka stanoví pevnou skladovou cenu zásob materiálu. Jak se pevná skladová cena stanoví, není žádným předpisem upraveno. Proto by se společnost měla řídit obecnými pravidly, díky kterým by docílila nejvěrnějšího zobrazení skutečného stavu. Účetní jednotka si metodiku stanoví ve vnitřní směrnici. Nejčastěji se pro stanovení pevné ceny vychází z předpokládaných pořizovacích cen nebo z cen zásoby, kterou máme momentálně na skladě.\n\nPro oceňovatele má velký význam definice podniku uváděná v obchodním zákoníku, která definuje podnik v §5 jako:\n\n\",… soubor hmotných, jakož i osobních a nehmotných složek podnikání. K podniku náleží věci, práva a jiné majetkové hodnoty, které patří podnikateli a slouží k provozování podniku nebo vzhledem k své povaze mají tomuto účelu sloužit. Podnik je věc hromadná…“\"\n\nOceňujeme tedy podnik, nikoliv společnost jako právní subjekt.\n\nDoporučený postup při oceňování podniku, ještě před zahájením prací na ocenění je nezbytné mimo jiné- vyjasnit si, z jakého důvodu bude ocenění prováděno a jaké hodnota by měla být výsledkem ocenění. Volba technik je pak podřízena funkcím, které by ocenění mělo splnit.\n\nNejprve je potřeba zpracovat strategickou a finanční analýzu podniku, abychom posoudili jeho celkový stav, postavení na trhu, konkurenční sílu a zejména schopnost dlouhodobě přežít a tvořit hodnotu. Teprve na základě této analýzy bychom měli zvolit vhodné metody ocenění.\n\nPostup ocenění je samozřejmě třeba modifikovat podle konkrétních podmínek, tj. především podle konkrétního podnětu k ocenění, kategorie zjišťování hodnoty, zvolených metod, dostupných dat atd. V obecné rovině se doporučuje následující postup:\n\n1)  Sběr vstupních dat\n\n2)     Analýza dat\n\n3)     Sestavení finančního plánu\n\n4)     Ocenění\n\nFinanční ocenění podniku si klade za cíl vyjádřit jeho hodnotu pomocí určité peněžní částky. Potenciál podniku je oceněn peněžitým ekvivalentem.\n\nRozeznáváme tři okruhy oceňovacích metod:\n\n\n\n\n\n\n\n\n\n\n\n\n\n\n\nNehmotné aktivum má tyto vlastnosti:\n\nDo této skupiny řadíme také goodwill, hodnotu budoucího ekonomického prospěchu (např. výhoda umístění podniku, vybudovaná dobrá pověst atd.).\n\nK rozvahovému dni je nutno cenné papíry ocenit. Rozlišuje se oceňování cenných papírů při pořízení a oceňování k okamžiku sestavení účetní závěrky.\n\nPři nákupu se cenné papíry oceňují skutečnou pořizovací cenou. Součástí pořizovací ceny jsou přímé náklady s pořízením související (např. poplatky a provize makléřům, poradcům a burzám). Součástí pořizovací ceny nejsou zejména úroky z úvěrů na pořízení cenných papírů a náklady spojené s držbou cenných papírů a podílů.\n\nPřehled právních předpisů pro oceňování majetku udržuje Ministerstvo financí. To také publikuje přehled a vývoj cenových map v oblasti oceňování nemovitého majetku. Hlavní právní předpisy jsou:\n\n"}
{"id": "989552", "url": "https://cs.wikipedia.org/wiki?curid=989552", "title": "Pevnost poznání", "text": "Pevnost poznání\n\nPevnost poznání je první interaktivní muzeum popularizace vědy na střední Moravě. \nSídlí v areálu Korunní pevnůstky v centru Olomouce a patří do kategorie tzv. science center, poskytujících neformální prostředí pro hravé objevování přírodních a společenských jevů.\n\nVedle čtyř stálých expozic, vybavených více než dvěma stovkami modelů a přístrojů, muzeum nabízí pravidelné akce a programy. Ty se uskutečňují jak v multifunkčním Laudonově sále, ve výstavních sálech a foyer, tak i venku v areálu pevnůstky. K výbavě patří počítačové infokoutky, laboratoře, ateliéry a studia, určené pro školáky, jejich učitele i ostatní zájemce. Za tahák muzea lze považovat digitální planetárium.\n\nProstory Pevnosti poznání využívají ke konání svých akcí příležitostně i jiné subjekty, 1. prosince 2018 zde proběhl 10. ročník české Wikikonference.\n\nPevnost poznání má statut účelového zařízení Univerzity Palackého v Olomouci. Je členem České asociace science center.\n\n"}
{"id": "989555", "url": "https://cs.wikipedia.org/wiki?curid=989555", "title": "HC APeX Praha", "text": "HC APeX Praha\n\nHC APeX Praha (celým názvem: Hockey Club APeX Praha) byl český klub ledního hokeje, který sídlil v pražských Holešovicích. V letech 1994–1999 působil v Pražském krajském přeboru, čtvrté české nejvyšší soutěži ledního hokeje. Zanikl v roce 1999 po rozpuštění svého mužského družstva. Většina zbývajících hráčů pak přešla pod znovuobnovený rezervní tým Bohemians Praha. Své domácí zápasy odehrával na zimním stadionu Štvanice s kapacitou 8 000 diváků.\n\n\nZdroj: \n\n\n\nZdroj: \n"}
{"id": "989562", "url": "https://cs.wikipedia.org/wiki?curid=989562", "title": "Trolejbusová doprava v Kyjevě", "text": "Trolejbusová doprava v Kyjevě\n\nProvoz trolejbusové dopravy v Kyjevě byl zahájen v roce 1935, jedná se tedy o nejstarší a také největší trolejbusovou síť na Ukrajině. Jejím provozovatelem je městský podnik Kyjivpastrans ( ).\n\nPrvní čtyři trolejbusy typu LK-5 vyjely na první lince ze Zahorodné ulice po ulici Červonoarminské na náměstí Lva Tolstého dne 5. listopadu 1935. V průběhu následujících let byly postaveny další dvě trasy, takže v roce 1940 byly v provozu tři linky, na kterých jezdilo 47 vozů typů LK-5, JaTB-1 a JaTB-2. Od září 1941 do 6. listopadu 1944 byla kyjevská trolejbusová síť mimo provoz, částečně také byla zničena. Po válce byla obnovena a následoval mohutný rozmach, kdy bylo do roku 1960 postaveno 150 km nových tratí a vozový park, včetně typu MTB-82, se rozrostl až na 300 vozidel (dále v 70. letech dosáhl více jak 700 kusů). Rovněž byly postaveny dvě nové vozovny. Od roku 1960 byly nakupovány trolejbusy československé výroby Škoda 8Tr a především od roku 1962 Škoda 9Tr, kterých bylo do roku 1981 dodáno přes 1200. V Kyjevě byly vozy 9Tr hojně spřahovány do dvojic, těchto souprav vzniklo přibližně 330.\n\nV 80. letech navázaly na „devítky“ vozy Škoda 14Tr a kloubové 15Tr, v roce 1986 zde byl zkoušen i prototyp trolejbusového vlaku Škoda TV – 14Tr a ve druhé polovině desetiletí byly realizovány také dodávky rumunských trolejbusů ROCAR DAC E217. V průběhu 70. a 80. let byla síť tratí mírně rozšiřována (celkem 280 km tras a 30 linek), vznikla také čtvrtá vozovna, vozový park sestával přibližně z 1100 trolejbusů. V 90. letech nastala krize, část tratí byla zlikvidována (především v centru města), dopravní podnik začal stavět vlastní kloubové vozy typu Kyjiv-11 a Kyjiv-12, většinu nových vozidel však představovaly dodávky typů JUMZ-T1 a JUMZ-T2 z Dněpropetrovsku. Počet trolejbusů se ale rychle snižoval, na začátku 21. století již byl poloviční (cca 500 kusů). Od druhé poloviny 90. let do roku 2005 vzniklo také několik nových tratí. Od roku 2000 byly nakupovány první nízkopodlažní vozy běloruské produkce MAZ-103T, od roku 2006 je vozový park obměňován nízkopodlažními trolejbusy domácí provenience typů ElektroLAZ-12, ElektroLAZ-20, Bogdan T701.10 a Bogdan T.901.10. Na konci roku 2010 bylo k dispozici 533 vozidel, které jezdily na 42 linkách o celkové délce téměř 500 km.\n\n"}
{"id": "989565", "url": "https://cs.wikipedia.org/wiki?curid=989565", "title": "Mistrovství Evropy ve volejbale mužů 1981", "text": "Mistrovství Evropy ve volejbale mužů 1981\n\n12. mistrovství Evropy ve volejbale mužů se konalo ve dnech 19. – 27. září v Bulharsku.\n\nTurnaje se zúčastnilo 12 týmů, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hráli ve skupině o sedmé až dvanácté místo. Mistrem Evropy se stali volejbalisté Sovětského svazu.\n\n"}
{"id": "989584", "url": "https://cs.wikipedia.org/wiki?curid=989584", "title": "Dawson City Nuggets", "text": "Dawson City Nuggets\n\nDawson City Nuggets (takzvaní \"Klondikers\") byl kanadský hokejový klub. Založil ho během zlaté horečky v Dawson City místní milionář Joseph Whiteside Boyle a přihlásil ho k vyzývacím zápasům o Stanleyův pohár 1905 proti obhájci Ottawa Silver Seven (tehdy ještě bývalo při hokeji na ploše sedm hráčů). Dawsonský tým cestoval do kanadské metropole 25 dní a překonal 6400 kilometrů. Saněmi se psím spřežením se hráči dostali do Skagwaye, odtud lodí do Vancouveru a pak vlakem přes celou Kanadu. Dorazili pouhé dva dny před začátkem série, což se na jejich kondici samozřejmě projevilo. Navíc se museli obejít bez své největší hvězdy: Weldy Young, který předtím hrával za Ottawu, jako státní zaměstnanec nedostal volno.\n\nNuggets sehráli s Ottawou dva zápasy na stadionu Dey's Arena. 13. ledna 1905 prohráli 2:9 a v odvetě 16. ledna 2:23, což je dosud největší brankový rozdíl v dějinách Stanley Cupu. Další rekord zaznamenal Frank McGee, který v tomto utkání vstřelil 14 branek (z toho osm v řadě během necelých devíti minut). \n\n\nPo této účasti ve finále se klub rozpadl.\n\nV roce 1997 se uskutečnilo dobročinné exhibiční utkání na památku této série, v němž nastoupil v dobových dresech výběr Dawson City proti „starým pánům“ Ottawa Senators a prohrál 0:18.\n\n\n"}
{"id": "989608", "url": "https://cs.wikipedia.org/wiki?curid=989608", "title": "Římskokatolická církev ve Východním Timoru", "text": "Římskokatolická církev ve Východním Timoru\n\nŘímskokatolická církev ve Východním Timoru je křesťanské společenství. Hlásí se k ní asi 90 % obyvatel státu. Je v jednotě s papežem.\n\nVýchodní Timor má 3 diecéze, které nepatří do žádné církevní provincie. Jsou podřízeny Svatému stolci. Diecéze své mše slouží v latinském ritu.\n\n\nTimor má svou biskupskou konferenci, která byla založena roku 2012. Současným předsedou je Basílio do Nascimento.\n\nApoštolská nunciatura byla založena roku 2003 papežem Janem Pavlem II..\n\n"}
{"id": "989611", "url": "https://cs.wikipedia.org/wiki?curid=989611", "title": "Vysoká (Ještědsko-kozákovský hřbet)", "text": "Vysoká (Ještědsko-kozákovský hřbet)\n\nVysoká (545 m n. m., německy \"Trögelsberg\") je vrch v okrese Liberec Libereckého kraje. Leží asi 1,5 km ssv. od vsi Jítrava, do jejíhož katastrálním území patří jen jižní svahy vrchu, zatímco vrchol patří do území vsi Dolní Suchá, která je částí Hrádku nad Nisou. Vrch je součástí Cráněné krajinné oblasti Lužické hory. Sutě na zalesněném svahu Vysoké jsou stratigaficky významnou paleontologickou lokalitou, která byla známa již v první polovině 20. století. \n\nVe vrcholových partiích Vysoké jsou četné pevnůstky prvorepublikového opevnění. Tyto tzv. řopíky tvoří v této pohraniční oblasti souvislé pásy, vedoucí od Jítravského sedla přes Vysokou, Ostrý vrch až k Hornímu Sedlu, Hřebenům a Vraním (Krkavčím) skalám. \n\nNa jihozápadním úbočí pod vrcholem se nachází opuštěný kamenolom v cenomanských pískovcích a slepencích s nálezy zkamenělin. Zkameněliny lze nalézt rovněž v okolních sutích na svazích Vysoké, přičemž se jedná o významnou paleontologickou lokalitu, která ke opěrným bodem oblastní stratigrafie.Níže, na jihozápadním úpatí Vysoké, leží přírodní památka Bílé kameny. Bílé kameny, nazývané kvůli vnější podobě též \"Sloní skály\", představují izolované, geomorfologicky unikátní oblé, hřibovité až kulovité pískovcové skalní tvary, jejichž podoba a barva je způsobena příměsí kaolinitu v hornině.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Vysocký hřbet.\n\nAutomobilem lze nejblíže přijet do Jítravského sedla. Nejbližší autobusová zastávka je \"Rynoltice, Jítrava\" na silnici I/13 u odbočky do obce. Přes vrchol Vysoké vedou společně červená turistická značka a Mezinárodní naučná stezka Lužické a Žitavské hory ze směru Jítrava a Bílé kameny dále do Horního Sedla.\n"}
{"id": "989622", "url": "https://cs.wikipedia.org/wiki?curid=989622", "title": "Neubau", "text": "Neubau\n\nNeubau () je 7. vídeňský obvod. Nachází se blízko centra Vídně a jako městský okres byl ustanoven v roce 1850. Později došlo ještě k úpravám jeho hranic.\n\nJde o velmi hustě zalidněný městský obvod s velkými obchodními domy a obytnými domy. Má rozlohu 1,61 km a k 1. lednu 2015 zde žilo 31 222 obyvatel.\n\nObvod Neubau tvoří pět historických předměstí (\"Vorstädte\"): Neubau, Altlerchenfeld, St. Ulrich, Schottenfeld a Spittelberg. Jeho hranice tvoří Lerchenfelder Straße na severu, Mariahilfer Straße na jihu, Neubaugürtel na západě a Museumstraße s Museumsplatzem na východě.\nVe čtvrti Spittelberg se nachází mnoho hospůdek oblíbených mezi zdejší velkou studentskou obcí. V Neubau se nachází též významné Vídeňské lidové divadlo (\"Volkstheater Wien\") a Vídeňské dětské divadlo. (\"Theater der Jugend\"), sídlí zde i Spolkové ministerstvo spravedlnosti a v neposlední řadě také muzejní areál MuseumsQuartier.\n\nNeubau je jedním z vídeňských vnitřních okresů. Na severu sousedí s 8. obvodem, na severovýchodě s 1. obvodem, na jihovýchodě s 6. obvodem, na jihozápadě s 15. obvodem a na západě s 16. obvodem.\n\nNejstarším osídlením v oblasti dnešního 7. okresu byla vesnice Zeismannsbrunn. Od roku 1302 se však obec jmenuje po patronu zdejšího kostela, sv. Oldřichovi, Sankt Ulrich.\n\nV 18. století se Neubau stalo střediskem vídeňského hedvábnictví, s čímž souviselo i zvýšení hustoty zdejšího osídlení. Dnes je Neubau důležitým nákupním obvodem, zejména Mariahilfer Straße a Neubaugasse.\n\nV roce 1850 byl nově vzniklý městský obvod formálně připojen k Vídni jako 6. okres Neubau. Po přerozdělení Wiedenu v roce 1861 se Neubau dostal do 7. okresu, následujícího roku došlo k další úpravě hranic obvodu, přičemž k němu připadly menší části dřívějších předměstí Mariahilf, Laimgrube a Altlerchenfeld.\n\nNeubau byl již od připojení předměstí k Vídni v roce 1850 velmi hustě osídlen. V roce 1869 zde žilo 80 043 obyvatel, počet, který nebyl později nikdy překonán. Až do začátku 1. světové války zůstával počet obyvatel poměrně stabilní, poté však nastal postupný pokles. Po 2. světové válce poklesl asi na polovinu. Od 80. let se počet stabilizoval.\n\nTak jako Mariahilf, patří i Neubau k obvodům s nejmladšími a nejliberálnějšími obyvateli.\n\n"}
{"id": "989623", "url": "https://cs.wikipedia.org/wiki?curid=989623", "title": "MuseumsQuartier", "text": "MuseumsQuartier\n\nMuseumsQuartier, zkráceně MQ, je kulturně-muzejní areál s rozlohou 60 000 m². Nachází se v 7. vídeňském obvodu Neubau v blízkosti centra města. Areál obsahuje původní barokní stavby Dvorské jízdárny a budovy moderní architektury architektů bratrů Lauridse a Manfreda Ortnerových. Areál se nachází v sousedství Přírodovědného muzea a Uměleckohistorického muzea.\n\nV době otevření byl MuseumsQuartier osmým největším kulturním areálem světa. Nacházejí se zde\n\n\nKomplex budov před vídeňskými hradbami vznikl na příkaz císaře Karla VI., který roku 1713 pověřil stavitele Johanna Bernharda Fischera vybudováním císařské jízdárny schopné pojmout 600 koní a 200 kočárů. Stavbu dokončil teprve roku 1725 architektův syn Josef, avšak po redukci původního velkolepého plánu (nerealizován zůstal například cirk pro závody koňských spřežení či bazén pro plavení koní). Komplex byl znám jako \"Španělská jízdárna\" (Spanischer Stall), později jako \"Dvorská jízdárna\" (Hofstallungen). Vzhledem ke zranitelné poloze před městskými hradbami, byl areál těžce poškozen během napoleonských válek a znovu během revolučního roku 1848.\n\nRozmachem motorismu na přelomu 19./20. století přestal rozlehlý areál sloužit svému účelu a od roku 1921 začal být využíván společností Wiener Messe AG k pořádání vídeňských veletrhů. Postupně se pro areál vžilo nové označení: \"Veletržní palác\" (Messepalast) a k tomuto účelu s přestávkami sloužil až do 90. let 20. století. V době nacismu sloužil k velkým propagačním akcím režimu (například výstava \"Sovětský ráj\"), po válce část komplexu sloužila okupačním armádám (například americká okupační armáda zde zřídila velkou basketbalovou halu. Mezi tradiční akce patřívaly Mezinárodní výstavy poštovních známek a pravidelně se zde konávaly také koncerty. Od konce 70. let přestával areál vyhovovat potřebám vystavovatelů a uvažovalo se o jeho přebudování na konferenční centrum. Společnost Wiener Messe AG opustila areál roku 1995 a posléze bylo rozhodnuto o jeho přebudování k muzejním účelům. MuseumsQuartier byl zpřístupněn veřejnosti v roce 2001.\n\n"}
{"id": "989627", "url": "https://cs.wikipedia.org/wiki?curid=989627", "title": "Silnice II/229", "text": "Silnice II/229\n\nSilnice II/229 je silnice II. třídy, která spojuje město Louny v Ústeckém kraji, Rakovník ve Středočeském kraji a Kralovice v Plzeňském kraji. Je to v podstatě spojovací trasa mezi silnicemi I/7, I/6 a I/27. Silnice prochází celkem 18 obcemi. Přímo na trase silnice II/229 se nachází 5 čerpacích stanic, a to v obci Ročov, Krupá (Na Šustně), v Rakovníku, v Čisté a v Kožlanech. Celková délka silnice je 61 km.\n"}
{"id": "989628", "url": "https://cs.wikipedia.org/wiki?curid=989628", "title": "Česká společnost AIDS pomoc", "text": "Česká společnost AIDS pomoc\n\nČeská společnost AIDS pomoc (zkr. ČSAP) je česká nezisková organizace, spolek působící v oblasti preventivních aktivit HIV-AIDS, testování na HIV infekci, poradenství a péče o HIV pozitivní osoby.\n\nSpolečnost byla založena dne 6. prosince 1989. Zakládajícími členy byli Radomír Růžička, Vladimír Dočkal a Roman Roháček.\n\nSpolečnost se zaměřovala zejména na prevenci a osvětu. V roce 1993 došlo ke změně zaměření činnosti, když nový předseda Jiří Horský usiloval o soustředění na lidi již infikované virem HIV, jednak jejich zapojení do činnosti sdružení, jednak záměr výhledově zřídit zdravotnicko-společenské centrum. V roce 1994 Horský zemřel, čímž směřování tímto směrem poněkud polevilo. K opětovnému posílení těchto snah došlo s nástupem Václava Strouhala do pozice předsedy v roce 1997.\n\nDne 11. srpna 1999 společnost otevřela Dům světla, zařízení určené k péči o HIV pozitivní. V objektu společnost již dříve působila, avšak jen v jednom patře. Po odchodu nájemců ostatních pater věnovala městská část Praha 8 celý objekt ČSAP. Ředitelem Domu světla byl jmenován Miroslav Hlavatý. Dne 15. prosince 1999 navštívil nově otevřené zařízení prezident Václav Havel s chotí Dagmar.\n\n"}
{"id": "989632", "url": "https://cs.wikipedia.org/wiki?curid=989632", "title": "Eleuterokok ostnitý", "text": "Eleuterokok ostnitý\n\nEleuterokok ostnitý (\"Eleutherococcus senticosus\") je ostnatý keř, kterému se pro léčivé účinky jeho kořenů a místo původu přezdívá \"Sibiřský ženšen\". Je jedním z asi třiadvaceti druhů rodu \"Eleutherococcus\" který byl v minulosti znám pod rodovým jménem \"Acanthopanax\".\n\nDruh je rozšířen ve východních oblastech Asie, severním směrem zasahuje poměrně vysoko, až po střední tok řeky Amur (nad 50° severní zeměpisné šířky). Vyskytuje se hlavně na východě Ruska (včetně Sachalinu), na severovýchodě Číny, v Japonsku a na korejském poloostrově. Tato nenáročná rostlina roste ve vlhčích řídkých smíšených i jehličnatých lesích nebo křovinách, obvykle na teplejších, jižně orientovaných svažnatých místech. Toleruje půdy hlinité, písčité nebo jílovité, kyselé i alkalické a taktéž s nízkou výživnou hodnotou, snáší plné slunce i polostín. Asi před 20 léty byly v Rusku v Přímořském a Chabarovském kraji osázeny touto rostlinou velké plochy, to mělo pokrývat poptávku a zamezit devastaci přirozených porostů.\n\nDlouho nepatřila tato rostlina tradiční čínské medicíny mezi všeobecně známé druhy s tonizujícími účinky, teprve v 50. létech 20. století se začala vědecky zkoumat a používat jako náhražka za nedostatkový a obtížně pěstovatelný ženšen. Z rostliny se používají hlavně kořeny, hodně účinných látek je i v listech. Nejvíce jich obsahují kořeny v druhé polovině září kdy se šetrně odřezávají a suší při teplotě do 70 °C.\n\nEleuterokok ostnitý je vytrvalý, opadavý, mrazuvzdorný keř dorůstající do průměrně výše 1,5 až 2 m, výjimečně až 4 m. Jeho kořenový systém je silně rozrostlý, ve svrchní vrstvě půdy je tvořen bohatě větvenými a poměrně tenkými kořínky (obvykle tlustými 2 cm) s celkovou délkou až 30 m. Nad zemí vyrůstá i 20 stonků s tenkou světlešedou kůrou které se v horní části větví. Stonky a hlavně mladé větve jsou hustě porostlé křehkými ostny jež jsou natočeny špičkou dolů.\n\nListy s řapíky až 12 cm dlouhými jsou tři až pětičetně dlanitě složené. Roztroušeně chlupaté čepele lístků jsou 5 až 13 × 3 až 7 cm velké, vyrůstají na krátkých řapíčcích, jsou podlouhlé nebo eliptické, mají klínovitou bázi a špičatý vrchol, po obvodě jsou zubaté a mají výraznou zpeřenou žilnatinu o 6 nebo 7 párech.\n\nNa koncích některých větví vyrůstají drobné, dlouze stopkaté, voňavé pětičetné květy v jednoduchých kulovitých okolících. Tato květenství jsou složena z květů oboupohlavných, samčích i samičích. Oboupohlavné a samčí jsou zpravidla světle fialové, samičí nažloutlé. Tyčinky bývají v květu čtyři nebo pět, semeník má pět oddílů po dvou vajíčkách z nichž jedno degeneruje. Rostliny vykvétají v červenci a srpnu.\n\nSouplodí obsahuje tmavě fialové plody, vejčité bobule až 1 cm dlouhé které po uzrání v záři až říjnu zůstávají ještě dlouho na keři. Nejedlá bobule obsahuje zpravidla pět žlutých, plochých, půlměsíčkovitých, 3 až 8 mm velkých semen s nedostatečně vyvinutým embryem, hmotnost tisíce suchých semen je 5 až 10 gramů. Semena klíčí obvykle až po stratifikaci druhým rokem, nové rostliny poprvé kvetou nejdříve ve 3 létech. Keře se rozmnožují i oddělky kořenů. Ploidie druhu je 2n = 48.\n\nEleuterokok ostnitý se svými léčivými účinky rovná těžce dostupnému ženšenu. Jeho kořeny i listy obsahují vedle lipidů a silic, různé druhy pryskyřic, flavonoidů, sacharidů, polysacharidů, glykosidů a velké množství draslíku, fosforu a vápníku.\n\nExtrakt z kořenů nebo listů působí v širokém spektru na lidský organismus hlavně díky tonizujícímu vlivu aniž by vykazoval nežádoucí účinky nebo se stával návykovým. Podle vědeckých údajů plynoucích z testování na zvířatech i lidech je schopen snižovat obsah cholesterolu i glukózy v krvi, má antidepresivní účinky a stimulační vliv na činnost centrálního nervového systému, zrychluje uzdravování po prodělaném infarktu a upravuje krevní tlak, dokáže u imunitního systému vybudit antivirovou a antibakteriální aktivitu, má retardační účinky na benigní i maligní nádory, stimuluje endokrinní funkce pohlavních žláz a zvyšuje aktivitu samčích pohlavních orgánů.\n\nDroga je považována za téměř ideální povzbuzovací prostředek zvyšující kondici a výkonnost organismu, zvláště se doporučuje při rekonvalescenci a po těžkých pooperačních stavech. V České republice jsou registrovány léčivé přípravky např. \"Eleutherosan\" a \"Eleuterokok ostnitý–extrakt\".\n\n"}
{"id": "989635", "url": "https://cs.wikipedia.org/wiki?curid=989635", "title": "Epikleze", "text": "Epikleze\n\nEpikleze nebo řidčeji epikléze (starořecky επικλησις – \"epiklésis\") je v křesťanství vzývání Boha, aby posvětil určitou věc nebo osobu.\n\nNejčastěji se epiklezí rozumí část eucharistické modlitby, při níž celebrant svolává Ducha svatého na předložené dary chleba a vína, aby se staly Ježíšovým tělem a jeho krví (konsekrační epikleze), nebo aby způsobil užitek z jejich přijímání (komuniální epikleze). V západní církvi epikleze postupně téměř vymizela a v římském ritu byla obnovena až liturgickou reformou provedenou po druhém vatikánském koncilu, kdy byla rozdělena na dvě části – konsekrační epiklezi před slovy ustanovení a komunikální epiklezi po anamnezi, jak tomu bylo i v Hippolytově anafoře ze 3. století a v alexandrijském ritu. Naproti tomu v byzantském a západosyrském ritu jsou obě epikleze spojeny do jedné, která je zařazena za anamnezi. Ve východosyrském ritu používaná anafora Addaie a Mariho epiklezi neobsahuje vůbec.\n"}
{"id": "989643", "url": "https://cs.wikipedia.org/wiki?curid=989643", "title": "Log Horizon", "text": "Log Horizon\n\nLog Horizon ( ログ・ホライズン, \"Rogu Horaizun\") je série japonských light novel napsaných Mamarem Tónou. Původně byla vystavena na stránce \"Šósecuka ni naró\", kde obsah generovali uživatelé, a novely byly postupně vydávány od března 2011. Příběh se točí okolo stratéga Široa a jeho dalších spoluhráčů MMORPG hry Elder Tale, kteří jsou ve hře uvězněni po jednom z jejích updatů.\nSérii light novel později přibyly čtyři adaptace v podobě mangy, z čehož jedna sleduje hlavní příběhovou linii a zbylé tři se točí okolo jednotlivých postav. Adaptace v podobě anime seriálu se vysílala ve dvou řadách. První řada pod záštitou studia Satelight byla vysílána od 5. října 2013 do 22. března 2014, druhá série v produkci Studia Deen se vysílala od 4. října 2014 do 28. března 2015.\n\nS jedenáctým rozšířením se MMORPG získala hra Elder Tale celosvětový úspěch a získala si milionovou základnu hráčů. V době, kdy hra dostala své 12. rozšíření s názvem Novasphere Pioneers, se 30 000 hráčů, kteří byli právě v době updatu připojeni ke hře, se najednou ocitli ve hře uvězněni namísto svých herních postav. Kvůli jistým okolnostem se introvertní hráč Široe rozhodne vytvořit se svými kamarády skupinu, aby mohli čelit nástrahám hry, která se nyní stala jejich novou realitou.\n\nSérie light novel dostala čtyři manga adaptace, všechny sepsané Mamarem Tónou. První adaptace je ilustrována Motojou Macuem a jmenuje se \"Log Horizon Gaiden: Honey Moon Logs\". Druhá adaptace je ilustrována Kazuhirem Harou a nazvána prostě \"Log Horizon\". Třetí adaptace je ilustrována Kojukim a nazvána \"Log Horizon: Nišikaze no rjodan\". Poslední adaptaci ilustroval Sóčú a je nazvána \"Log Horizon Gaiden: Njanta-hončó šiawase no recipe\".\n\n"}
{"id": "989645", "url": "https://cs.wikipedia.org/wiki?curid=989645", "title": "Dead by April", "text": "Dead by April\n\nDead by April je švédská metalová hudební skupina z Gothenburgu. Od počátků skupina prošla mnoha změnami. V současnosti jsou členy skupiny Jimmie Strimell, Marcus Wesslen, Marcus Rosella a Pontus Hjelma. V roce 2009 vydali jejich debutové album, které mělo stejnojmenný název jako kapela. V roce 2010 skupinu opustili kytaristé Pontus Hjelm, Johan Olsson. Pontus ve skupině sice zůstal, ale psal jen texty. Později se však zase vrátil na pozici kytaristy, kde působil do roku 2014, roku 2014 se stal opět hlavní zpěvákem. Druhý ze zakládajících členů Jimmie Strimell opustil kapelu v roce 2013.Roku 2014 opustil kapelu zpěvák Zandro Santiago a hlavním zpěvákem byl Pontus Hjelma. Roku 2017 vydali album Worlds Collide, avšak během připravovaného turné oznámil screamer Christofer Anderson, že v kapele končí a na jeho místo se vrátil zakládající zpěvák a screamer Jimmie Strimell.\n\nKapela byla založena na počátku roku 2007, když se vedoucí zpěvák skupiny Nightrage, Jimmie Strimmell, rozhodl spolupracovat s tehdejším kytaristou a textařem skupiny Cipher System, Pontusem Hjelmem. V této době nevydali žádné album, jejich jediná tvorba byla na sociálních sítích (myspace) a jejich první písně jako „Lost“, „Stronger“ a „Trapped“ zaznamenaly velký nástup a oblibu. V roce 2010 si kapela zahrála na norském festivalu Rock mot Rus s mnoha známými norskými skupinami, jako Moddi, Cyneed, Jodski atd.\n\n23. dubna 2010 opustil Pontus Hjelm skupinu s tím, že již nechce dále pokračovat jako člen kapely, ale chce se spíše zaměřit na tvorbu textů jako \"songwriter\". Zatímco by nebyl oficiálním členem kapely, stále by pokračoval ve tvorbě písní pro svou skupinu, přičemž náhradou za Pontuse měl být právě Zandro Santiago, i když sám nehrál na kytaru, pouze zpíval vokály.\n\n17. května skupina vypustila do světa jejich čtvrtý singl na debutovém albu (Love Like Blood/Promise Me). Písně byly unikátní tím, že byly prvními skladby, na kterých se již podílel Zandro. 22. října 2010 opustil skupinu kytarista Johan a dal se na oděvní průmysl. Byla tedy sháňka po kytaristovi, nakonec to dopadlo tak, že jako doprovodný kytarista v zástupu bude právě Pontus Hjelm. V srpnu 2010 byl vydán teaser na píseň s názvem „Within My Heart“, která byla na albu vydaném v roce 2011. Album bylo oproti původním debutovému albu a jejich demo songům naprosto jiné, více dynamické a ve Spojeném království a Švédsku bylo hráno na turné. 7. prosince bylo oznámeno nové album s názvem \"Stronger\", které mělo být vydáno 25. ledna 2011. Obsahovalo demo verzi písně „More Than Yesterday“, tři tvrdší verze písní a tři, které již byly vydány předtím.\n\nKapela začala s prací na novém albu ve druhém čtvrtletí 2011. Předem bylo oznámeno, jaký název bude album mít a kdy je plánováno jeho vydání (21. září). Zandro album před vydáním okomentoval se slovy \"„Dead By April je spojením metalu, boybandu a popu. Metaloví faoušci to nemusí ocenit.“\" Po vydání album bylo na druhé pozici v národní švédské příčce. Jediné album, které v prodejích překonalo \"Incomparable\" bylo album s názvem \"Innan jag kände dig\" od Melissy Horn.\n\n18. března 2013 bylo oficiálně potvrzeno, že jeden ze zakladatelů kapely Jimmie Strimell skupinu opouští a bude nahrazen Christofferem Anderssonem, tehdejším členem kapely What Tomorrow Brings. V listopadu poté bylo oznámeno, že je na cestě nové album, které bude vydáno v polovině února 2014 s názvem \"Let the World Know\". Krátce po vydání alba dlouhodobý bubeník Alexander Svenningson opustil kapelu a byl rychle nahrazen tehdejším bubeníkem skupiny Ends with a Bullet, Marcusem Rosellem.\n\nV listopadu 2014 Zandro opustil kapelu a vydal se na sólovou kariéru. Vokály po něm přebral původní zpěvák Pontus Hjelm, který v kapele poslední 2 roky působil jako kytarista.\n\n"}
{"id": "989646", "url": "https://cs.wikipedia.org/wiki?curid=989646", "title": "Josef Tajčner", "text": "Josef Tajčner\n\nJosef Tajčner (1. května 1912 – ) byl český fotbalový útočník.\n\nV československé lize hrál za SK Slavia Praha, SK Plzeň, SK Náchod a SK Viktoria Plzeň. Nastoupil ve 195 ligových utkáních a dal 27 gólů.\n\n\n"}
{"id": "989647", "url": "https://cs.wikipedia.org/wiki?curid=989647", "title": "Zdeněk Míka (historik)", "text": "Zdeněk Míka (historik)\n\nZdeněk Míka (* 1936 Praha) je český historik a muzejní pracovník.\n\nNarodil se v Praze, vyrůstal ve Veselí nad Lužnicí. Absolvoval studium dějepisu na Filozofické fakultě Karlovy univerzity v Praze, obor Československé dějiny. Brzy vstoupil do KSČ, v němž v 70.-80. letech zastával funkci tajemníka obvodního výboru. Od roku 1961 pracoval v Muzeu hlavního města Prahy. V letech 1977–2000 vykonával funkci ředitele muzea. Specializoval se na dějiny Prahy v 19. století, na počátky průmyslu a železniční dopravy v Čechách. Je autorem mnoha výstav v Česku i v zahraničí, knih a článků.\n\n"}
{"id": "989652", "url": "https://cs.wikipedia.org/wiki?curid=989652", "title": "Lucius (papež)", "text": "Lucius (papež)\n\nJméno Lucius nosili tři papežové římskokatolické církve. Jméno pochází z latinského slova \"lux\", \"lucis\", které znamená \"světlo\". Odvozené jméno Lucius se překládá jako: \"jasný\", \"světlý\", \"zářící\".\n\n\n"}
{"id": "989658", "url": "https://cs.wikipedia.org/wiki?curid=989658", "title": "Jozef Heriban (1925)", "text": "Jozef Heriban (1925)\n\nJozef Heriban (7. května 1925, Šelpice – 16. dubna 2009, Řím, pohřben je na místním hřbitově v Šelpicích) byl slovenský salesiánský kněz, polyglot, mezinárodně uznávaný biblista, náboženský spisovatel, misionář.\n\nJozef Heriban se narodil Ignácovi Heribanovi a Marii (roz. Bohovičové), kteří dali svým třem dětem křesťanskou výchovu. Po ukončení základní školy navštěvoval biskupské gymnázium v Trnavě. Matka mu zemřela, když mu bylo patnáct let. Při studiu navštěvoval salesiánský studentský domov, v roce 1943 vstoupil do salesiánského noviciátu v Hronském Svatém Beňadiku. Po složení prvních řeholních slibů v roce 1944 pokračoval ve studiích v Trnavě, kde si v letech 1947–1950 absolvoval povinnou pedagogickou praxi profesora cizích jazyků. Když ho v roce 1950 zastihla tzv. Akce K, zdálo se, že cesta k jeho povolání skončila. S malou skupinkou mladých salesiánů však překročil 1. září 1950 hranice Československa a dostal se do Turína, kde pokračoval ve studiích. Zde 1. listopadu téhož roku složil doživotní řeholní sliby. V letech 1951–1955 absolvoval teologické studia na Papežské salesiánské univerzitě v Turíně; v posledním roce dosáhl teologický licenciát (ThLic.) diplomovou prací z oblasti mariologie. Dne 1. července 1955 byl v turínské bazilice vysvěcen za kněze.\n\nV r. 1955–1957 studoval na Papežském biblickém institutu v Římě, dosáhl licenciát z biblických věd. V říjnu 1957 se zúčastnil archeologické studijní výpravy v Kumránu a Jerichu. Po ukončení biblických studií byl v letech 1957–1967 profesorem biblických věd v Tokiu, zároveň zastával funkci spirituálem bohoslovců. Od roku 1965 do roku 1973 působil jako kaplan a spirituál při škole Institutu Dcer Marie Pomocnice Seibi Gakuen College v Akabane (Tokio), na pozvání jako docent novozákonní exegeze na teologické fakultě otců jezuitů na Sophia University (Joch Daigaku) v Tokiu, která je jednou z nejznámějších japonských nestátních univerzit uznaných státem. Přitom přednášel Písmo svaté na Shirayuri Women University.\n\nPozději působil jako ředitel salesiánské komunity při středním a vyšším gymnáziu Seiko Gakuin v Ósace, přitom byl správcem tamní farnosti, působil jako profesor na Shin'ai Women College v Ósace a Obayashi Seishin Gakuin v Takarazuka a přednášel biblické vědy na teologické fakultě Sapientia University (Eich Daigaku). V Japonsku a po návratu do Evropy publikoval řadu prací v japonštině pro vědeckou komunitu, pro mladé, publikoval v japonských časopisech, pro posluchače na univerzitách připravil různé didaktické pomůcky ke studiu Písma svatého. Kromě japonštiny ovládal dalších 10 jazyků.\nV roce 1976 se vrátil do Itálie, začal publikovat v italštině a 15. listopadu 1980 obhájil disertační práci z biblické teologie; knižně vyšla v roce 1983. Přitom přednášel exegezi a novozákonní řečtinu. Také již v tomto období připravil první práce z biblických věd pro Slovensko. Jde především o \"Bibliografický příručku pro studium Písma svatého\" vydanou v roce 1986 v SÚSCM, v níž podává detailní přehled nejlepších světových biblických děl, dále průkopnické poznámky ke spisům Nového zákona z roku 1988, světově ceněné encyklopedické dílo v podobě \"Příruční lexikonu biblických věd\" z roku 1992. Spolupracoval na prvním jednosvazkovém vydání Písma svatého s přihlédnutím k Neovulgátě z roku 1995, ke kterému napsal všechny biblické úvody a přeložil knihy Tobiáš a Judit; všechny úvody vyšly v roku 1997 v knize \"Úvody do Starého i Nového zákona s výběrovou a tematicky seřazených bibliografií\". Publikoval i semiotické články o japonském jazyce a mnohé jiné práce.\n\nV roce 1989 byl v Dublinu zvolen členem mezinárodní organizace Studiorum Novi testamentu Societas, která sdružuje světové odborníky na Nový zákon. Jeho jméno se uvádí mezi nejvýznamnějšími veličinami v oblasti biblických věd a archeologie. Přednášel biblické vědy na několika univerzitách ve světě, kromě výše zmíněných to byly Filipíny a Německo. Účastnil se na několika světových kongresech biblistů (Izrael, Francie, Německo, Španělsko, Mexiko, Skotsko, Belgie) a organizoval a vedl několik vědeckých výprav do Svaté země. Napsal souhrnně přes 100 děl v různých jazycích (italština, francouzština, angličtina, němčina, japonština).\n\nDíky jeho dílu v oblasti biblistiky se slovenská biblická věda dostala na mezinárodní úroveň. \"Príručný lexikón biblických vied\" je překládán ze slovenštiny do světových jazyků.\n\n\n\n"}
{"id": "989660", "url": "https://cs.wikipedia.org/wiki?curid=989660", "title": "Cookův záliv", "text": "Cookův záliv\n\nCookův záliv (anglicky \"Cook Inlet\") je dlouhá zátoka nálevkovitého tvaru, vybíhající z Aljaškého zálivu v severní oblasti Tichého oceánu. Na pobřeží Cookova zálivu se nachází nejvýznamnější oblast osídlení na Aljašce včetně jejího největšího města Anchorage.\n\nCookův záliv se oblastí s vysokou vulkanickou a seismickou aktivitou. Nachází se zde mnoho aktivních vulkánů, např. Augustine, který tvoří samostatný ostrov uprostřed zálivu. Mezi další vulkány patří Mount Redoubt.\n\nOblast okolo zálivu je nejvýznamnější oblastí osídlení na Aljašce, protože se zde nachází rozsáhlejší nížiny chráněné kolem dokola řetězcem hor, což jednak brání přísunu chladného vzduchu ze severu, jednak příliš vysokým srážkovým úhrnům jako na pobřeží dále na jih.\n\nVyskytuje se zde přílivová vlna.\n\nNa konci se Cookův záliv rozvětvuje na dvě ramena:\n\n\nOblast zálivu byla původně obývána indiány kmene Dena'ina (na rozdíl od zbytku pobřeží Aljašky, které je obývané buď Eskymáky nebo Aleuty mluvícími Eskymácko-aleutskými jazyky, nikoli indiány). Prvními evropskými návštěvníky byli ruští trapeři. Dalším návštěvníkem byl v roce 1778 James Cook na své třetí výpravě, který tu marně hledal severozápadní průjezd. Cook také sestavil první mapu této oblasti z map, které mu dodal ruský traper Gerasim Izmajlov ve městě Unalaska, a z vlastních mapovacích prací. George Vancouver, který záliv navštívil v roce 1794, ho pak pojmenoval na Cookovu počest.\n\nV důsledku velkého aljašského zemětřesení v roce 1964 se oblast kolem horní části Turnagain Arm propadla až o 2,4 metru a došlo k zaplavení slanou vodou, okolní vesnice Girdwood a Portage musely být opuštěny. Došlo také k poklesu asi 30 km Sewardovy dálnice pod hranici přílivu, takže musela být opravena a vyvýšena.\n"}
{"id": "989665", "url": "https://cs.wikipedia.org/wiki?curid=989665", "title": "Cookova zátoka", "text": "Cookova zátoka\n\nCookova zátoka (Cook's Bay) má více významů:\n\n"}
{"id": "989666", "url": "https://cs.wikipedia.org/wiki?curid=989666", "title": "Anastasius (papež)", "text": "Anastasius (papež)\n\nJméno Anastasius nosili čtyři papežové římskokatolické církve. Původ jména Anastasius je řecký (\"Anastasios\"), česky \"Anastáz\"; a překládá se jako \"Vzkříšený\". \n\n\n"}
{"id": "989668", "url": "https://cs.wikipedia.org/wiki?curid=989668", "title": "James Dyson", "text": "James Dyson\n\nSir James Dyson, Komandér Řádu britského impéria (CBE) (* 2. května 1947) je britský vynálezce, průmyslový návrhář a zakladatel společnosti Dyson. Nejvíce známým se stal díky svému vynálezu cyklonového bezsáčkového vysavače, který funguje na principu cyklonové separace nečistot. Podle žebříčku nejbohatších osob v roce 2013 publikovaného týdeníkem Sunday Times, dosáhlo jeho čisté jmění v roce 2013 hodnoty 3 miliard britských liber.\n\nJames Dyson se narodil ve městě Cromer v anglickém hrabství Norfolk jako jedno ze tří dětí. V letech 1956 až 1965, poté, co jeho otec zemřel na rakovinu, navštěvoval James internátní školu Gresham's School ve městě Holt v hrabství Norfolk. Vynikal zde v běhu na dlouhé vzdálenosti: „\"Byl jsem v tom celkem dobrý. Ne, že bych byl nějak obzvlášť fyzicky zdatný, ale proto, že jsem měl víc vůle a odhodlání. Běhání na dlouhé vzdálenosti posílilo mojí schopnost vytrvalosti a odhodlání.\"“ Jeden rok (1965–1966) navštěvoval uměleckou školu Byam Shaw School of Art, potom studoval obor nábytek a bytová architektura na škole Royal College of Art (1966–1970). Pak se však začal plně věnovat studiu techniky.\n\nV roce 1970, během svého studia na Royal College of Art, spolupracoval James Dyson na návrhu tzv. Sea Truck (speciálního vyloďovacího plavidla). Jeho první vlastní vynález, kolečko s koulí, bylo upravenou verzí kolečka, které však namísto kola využívalo k jízdě kouli. Tento vynález se objevil v pořadu britské televize BBC Svět zítřka (\"Tomorrow's World\"). Dyson rozvinul původní myšlenku koule, kterou ho inspiroval jeho bratr, a vynalezl tzv. Trolleyball, vozík vypouštějící čluny na vodu. Poté navrhl tzv. kolový člun, který se mohl pohybovat rychlostí až 64 km/h po souši i na vodě.\n\nKe konci 70. let napadlo Jamese Dysona použít cyklonovou separaci částic ve vysavači, který by pak neztrácel sací výkon s přibývajícím množstvím vysátých nečistot. Nebyl spokojen se svým vysavačem Hoover Junior, který ztrácel sací výkon s tím, jak jemný prach ucpával póry jeho sáčku. Myšlenkou cyklonové separace se inspiroval v technické místnosti pro povrchovou úpravu ve své továrně na výrobu koleček s koulí, kde byl používán vzduchový filtr na tomto principu.\n\nV roce 1983, po pěti letech výroby prototypů, kdy byl částečně podporován učitelským příjmem své ženy, představil vysavač „\"G-Force\"“. Žádný z výrobců ani distributorů ve Velké Británii však neměl o tento výrobek zájem, protože představoval hrozbu pro lukrativní trh s náhradními sáčky do vysavačů. Z toho důvodu jej Dyson uvedl na trh v Japonsku, a to prostřednictvím katalogového prodeje. Byl vyráběn v sytě růžové barvě a prodával se za (v přepočtu) 2 000 britských liber. V roce 1991 vyhrál tento výrobek v Japonsku mezinárodní cenu Design Fair. První americký patent na svůj koncept získal Dyson v roce 1986 (U.S. Patent 4,593,429).\n\nPoté, co neuspěl ve snaze prodat svůj vynález předním výrobcům, založil James Dyson svou vlastní výrobní společnost, kterou nazval Dyson Ltd. V červnu 1993 otevřel výzkumné centrum a výrobní závod v Malmesbury v anglickém hrabství Wiltshire.\n\nPrůlom na britský trh se podařil po více než 10 letech od původní myšlenky díky televizní reklamní kampani, ve které bylo zdůrazňováno, že (na rozdíl od většiny konkurenčních výrobků) vysavače Dyson nevyžadují neustálé dokupování náhradních sáčků. V té době byla hodnota trhu s náhradními jednorázovými sáčky do vysavačů 100 milionů britských liber. Slogan „\"řekněte sáčkům sbohem\"“ se ukázal být pro veřejnost přitažlivější, než původně zdůrazňovaná účinnost sacího výkonu této technologie. Předchozí významnou změnou na poli konstrukce vysavačů v Británii bylo paradoxně představení sáčku na jedno použití. Vymoženost, za kterou si byli uživatelé připraveni připlatit. Vysavače Dyson Dual Cyclone (s dvojitým cyklonovým separátorem) se staly nejprodávanějšími vysavači a překonaly i modely některých společností, které původně tuto myšlenky odmítly. Staly se také jednou z nejpopulárnějších britských značek. Na začátku roku 2005 se vysavače Dyson staly taktéž nejprodávanějšími vysavači ve Spojených státech z hlediska hodnoty tržeb (nikoli však v počtech prodaných kusů).\n\nPo úspěšném nástupu této technologie začali i další výrobci uvádět na trh své vlastní vysavače na principu cyklonové separace nečistot. Společnost Dyson zažalovala společnost Hoover UK za porušení patentového práva a získala zhruba 5 milionů liber jako odškodné.\n\nVysoce kontroverzním a tvrdě kritizovaným krokem byl přesun výroby z Anglie do Malajsie, ke kterému došlo z ekonomických důvodů, ale také v souvislosti s obtížemi při získávání pozemků pro rozšíření provozu. Jeho následkem se v roce 2002 ocitlo 800 zaměstnanců bez práce. Ústředí společnosti a výzkumné centrum zůstává nadále v Malmesbury. Dyson později uvedl, že díky úsporám na nákladech souvisejících s převodem výroby do Malajsie byl schopen zainvestovat do střediska výzkumu a vývoje v Malmesbury, avšak další propouštění bylo ohlášeno v Malmesbury v roce 2008.\n\nV roce 2005 začlenil Dyson svou původní myšlenku pojezdové koule (pocházející z jeho vynálezu kolečka s koulí) do konstrukce vysavačů a vznikla technologie pojezdové koule Dyson Ball, jejímž cílem bylo dosažení lepší manévrovatelnosti vysavačů.\n\nV roce 2000 rozšířila společnost Dyson škálu svých výrobků o pračky, které se nazývaly ContraRotator a vyznačovaly se dvěma bubny otáčejícími se v proti sobě jdoucím směru. Tyto pračky se též vyznačovaly pestrými barvami, typickými pro výrobky Dyson, a lišily se tak od tradičního barevného provedení (bílá, šedá, černá) používaného většinou ostatních výrobců. Tento spotřebič však nezaznamenal komerční úspěch a přestal se vyrábět.\n\nV roce 2002 vytvořila společnost Dyson optickou iluzi na základě litografie holandského umělce M. C. Eschera. Po roce práce se podařilo inženýru Dereku Phillipsovi vytvořit vodní skulpturu, ve které voda jakoby proudila směrem nahoru. Voda zdánlivě stoupá až na horní okraj každé ze čtyř ramp uspořádaných do čtverce, odkud se pak kaskádou spustí na spodní stranu následující rampy. Tento výtvor nazvaný \"Obrácená zahrada\" byl vystaven na zahradnickém veletrhu Chelsea Flower Show v roce 2003. Této optické iluze je dosaženo tím, že voda obsahující vzduchové bubliny je pumpována skrz komoru umístěnou pod platformami z průhledného skla do štěrbiny umístěné na vrchní straně instalace, ze které se kaskádovitě spouští dolů. Tím vzniká iluze vody proudící nahoru. Ve skutečnosti však malé množství vody odvedené od horní štěrbiny proudí v tenké vrstvě po rampách směrem dolů.\n\nV říjnu 2006 uvedla společnost Dyson na trh výrobek nazvaný Dyson Airblade – rychlosušič rukou.\n\nNejnovějším přírůstkem do rodiny výrobků Dyson je ventilátor bez vnějších oběžných lopatek, který byl nazván Air Multiplier.\n\nJames Dyson dlouhodobě podporuje myšlenku jednotné evropské měny a byl jedním z předsedů představenstva a generálních ředitelů 20 tzv. FTSE 100 společností (sto britských společností s nejvyšší tržní kapitalizací), kteří podepsali prohlášení zveřejněné v deníku Financial Times v roce 1998, ve kterém vyzývají britskou vládu, aby se Británie co nejdříve stala členem Eurozóny. Tvrdil, že nepřijetí eura by vedlo k likvidaci britské výrobní základny, a dále uvedl: „Nejde o to, že pracovní příležitosti by zmizely hned zítra, spíše se budou pozvolna vytrácet v delším časovém horizontu. Británie tak časem ztratí svou pozici země se silnou výrobní tradicí. Ministři by si měli uvědomit, že čím déle budeme s přijetím eura otálet, tím větší budou ztráty a může se stát, že již pak nebude co zachraňovat.“\n\nV únoru 2000 James Dyson prohlásil, že silná libra snižuje zisky jeho společnosti z vývozu do Francie a Německa a pohrozil, že se v reakci na nepřijetí eura ze strany britské vlády více zaměří na nově budovaný závod v Malajsii na úkor stávajícího závodu v Malmesbury. V této souvislosti uvedl: „\"Během následujících dvou let očekáváme zdvojení kapacit. Bavíme se zde o investici ve výši 100 milionů liber a až 2 000 pracovních místech. Rád bych tuto investici učinil ve Velké Británii. Avšak zdá se, že to nebude možné. Současná hodnota libry znamená, že na domácím trhu těžce bojujeme s levným importem z Evropy a Asie. Každý rok vyvážíme do Francie a Německa zboží v hodnotě kolem 40 milionů liber, avšak nevyděláváme na něm. Pokud bychom přijali euro, byli bychom na stejné startovní čáře s našimi největšími obchodními partnery.\"“ Úvodní článek deníku The Times na toto prohlášení reagoval takto: „\"Pan Dyson, výrobní obdoba Sira Richarda Bransona, si rád stěžuje. Včera si stěžoval, že britské nepřijetí eura a vysoká hodnota britské libry ho donutí převést výrobu jinam. Minulý týden naopak svaloval vinu na ceny pozemků a odklady v procesu územního plánování v hrabství Wiltshire. Nu což. Kam ale přesune výrobu? Do Portugalska, Itálie nebo do Polska - kandidátské země členství v EU? Nikoliv. Pan Dyson hrozí odchodem do Asie. Stejně tak jako mnoho jiných podnikatelů, i on touží po levné měně, nízkých úrokových sazbách, ale zároveň nízké inflaci, nízkých mzdách, pružném pracovním trhu a nízké míře regulace. V Eurozóně však kombinaci těchto faktorů nenalezne.\"“ Norman Tebbit, bývalý britský ministr obchodu a průmyslu, motivy Jamese Dysona také zpochybnil a uvedl: „\"Nejde mi do hlavy, proč takový euro-nadšenec jako je pan Dyson neuvažuje o založení nového výrobního závodu v Evropě, pokud jej tedy nemůže mít v Británii.\"“\n\nV listopadu 2000 James Dyson znovu pohrozil přesunem výroby do ciziny a uvedl: „\"Nepřijetí eura je pro Británii sebevražedným rozhodnutím. Proč máme prodělávat na vývozu? Dochází tu k nerovné soutěži.\"“ V únoru 2002 James Dyson oznámil, že s konečnou platností převádí výrobu do Asie a připustil, že „hnací silou“ je finanční aspekt. Mzdy v Asii jsou v porovnání s těmi britskými poloviční. Výroba jednoho vysavače vyjde o 30 % levněji. Roger Lyons, generální tajemník svazu výrobců Amicus, uvedl: „\"Dyson podvedl 800 zaměstnanců, jejichž pracovní místa byla vyvezena do zahraničí, a stovky dalších osob zaměstnaných ve společnostech dodavatelského řetězce této výroby. Podvedl britský výrobní sektor a britské spotřebitele, díky kterým se on i jeho výrobky dostali až tam, kde nyní jsou.\"“\n\nJames Dyson se oženil s Deirdre Hindmarsh v roce 1968. Mají spolu tři děti, jejichž jména jsou: Emily, Jacob a Sam.\n\nJames Dyson zaplatil 15 milionů liber za sídlo Dodington Park, 300akrovou (1,2 km²) usedlost v Georgiánském stylu v hrabství Gloucestershire, nedaleko města Chipping Sodbury. Spolu se svou ženou vlastní zámek ve Francii v hodnotě 3 miliony liber a dům v městské části Londýna Chelsea. Jeho loď Nahlin je se svými 91 metry největší super jachtou v britském vlastnictví a v průzkumu z roku 2013, jehož cílem bylo identifikovat 100 největších jachet, se umístila na 36. místě.\n\nJames Dyson byl předsedou správní rady Muzea designu, „\"prvního muzea na světě, které ukazovalo proces navrhování a designu vyráběných předmětů.\"“ V září 2004 však neočekávaně rezignoval, k čemuž uvedl, že muzeum se stalo „výkladní skříní stylu“ namísto toho, aby se drželo své původní mise, kterou byla podpora vážně míněného návrhářství a designu vyráběných předmětů.\n\nJames Dyson založil tuto nadaci v roce 2002 ve snaze podpořit vzdělávací obory související s designem, návrhářstvím a inženýrstvím. Cílem nadace je přivést mladé lidi ke studiu technických oborů, podpořit je v kreativním myšlení a ukázat, že dělat chyby je přirozené. Nadace podporuje školy zejména v hrabství Wiltshire a zdravotnický a vědecký výzkum v partnerství s charitativními organizacemi. Svého cíle dosahuje také financováním netradičních zdrojů, jako jsou například tzv. „Vzdělávací balíčky“ – balíčky se vzdělávacími pomůckami určenými pro školy. Nadace je bezplatně zapůjčuje školám po dobu 4 týdnů. Jsou vhodné pro vzdělávací fázi Key Stage 4 (tj. studenti ve věku 14 – 16 let) a výše, lze je používat i na univerzitách. Vzdělávací balíček umožňuje studentům rozebrat a prozkoumat teleskopický vysavač Dyson DC22. Navíc si škola může ponechat učitelský balíček Nadace Jamese Dysona, plakáty související s designem a inženýrstvím a kopii pořadu Britští Géniové ze seriálu televizní stanice Channel 4, ve kterém je představen James Dyson. K dispozici jsou i jiné zdroje.\n\nNadace také podporuje mladé návrháře udílením ceny Jamese Dysona. Jedná se o mezinárodní cenu za design, která \"\"oslavuje, podporuje a inspiruje budoucí generace designérů a konstruktérů.\"\" Tuto cenu uděluje a řídí Nadace Jamese Dysona a je určena pro absolventy (nebo čerstvé absolventy) oborů designu, návrhářství, průmyslového designu a inženýrství.\n\nV roce 1996, při novoročním udělování cen Řádu britského impéria byl jmenován Komandérem Řádu britského impéria (CBE). V roce 1997 získal James Dyson cenu Prince Filipa za Design. V roce 2000 získal cenu Lorda Lloyda z Kilgerran. V roce 2000 získal čestný titul (doktorát v oboru inženýring), který mu udělila univerzita the University of Bath. V roce 2005 byl zvolen členem Britské královské inženýrské akademie. V roce 2007, při novoročním udělování cen Britského impéria byl poctěn titulem Knight Bachelor (rytíř). Od roku 2011 je děkanem Britské královské akademie umění.\n\n"}
{"id": "989671", "url": "https://cs.wikipedia.org/wiki?curid=989671", "title": "Suzuki VZ 800 Marauder", "text": "Suzuki VZ 800 Marauder\n\nSuzuki VZ 800 Marauder je motocykl kategorie cruiser, vyvinutý firmou Suzuki, vyráběný v letech 1997-2001. Jeho nástupcem se v roce 2001 stal model Suzuki VL 800 Volusia, se kterým má stejný motor, rozvor i výšku sedla.\n\n"}
{"id": "989673", "url": "https://cs.wikipedia.org/wiki?curid=989673", "title": "Verchňodniprovsk", "text": "Verchňodniprovsk\n\nVerchňodniprovsk (, ), je město ve východní Ukrajině. Leží v severozápadní části Dněpropetrovské oblasti, 53 km východně od Dnipra. Nachází se na pravém břehu Kamjanské přehrady.\n\nVe Verchňodniprovsku žije obyvatel.\n\nZ Dnipra se sem dá dojet po silnici (77 km).\n\nNa místě dnešního města existovala svobodná osada Grigorjevka již v 17. století, město bylo oficiálně založeno v roce 1780. V roce 1785 se přejmenovala na Novogrigorjevku a naposled roku 1806 na Verchňodniprovsk. Na konci 19. století zde žilo 7 671 obyvatel a nacházel se zde parní mlýn a továrny, které vyráběly svíčky, bižuterii nebo brikety. Roku 1956 byl Verchňodniprovsku přiznán status města.\n\nBěhem druhé světové války byl Verchňodniprovsk okupován nacistickým Německem, a to od 21. srpna 1941 do 22. října 1943.\n\nPočet obyvatel v městě dosáhl vrcholu v roce 1989, kdy zde žilo 22 708 obyvatel. Od této doby počet obyvatel pozvolna klesá.\n\n"}
{"id": "989682", "url": "https://cs.wikipedia.org/wiki?curid=989682", "title": "Česká florbalová extraliga žen 2013/14", "text": "Česká florbalová extraliga žen 2013/14\n\nČeská florbalová extraliga žen 2013/14 byla 20. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se podruhé stal tým 1. SC WOOW Vítkovice, po porážce týmu Herbadent SJM Praha 11 ve finále. Tím Vítkovice přerušily řadu sedmi titulů týmu Herbadent. Bylo to první finále, které rozhodovaly ženské rozhodčí. Vítkovice získali v tomto ročníku titul i v mužské lize ve finále konaném na stejném místě stejný den. Bylo to teprve podruhé co se jednomu oddílu podařilo získat v jednom roce titul v mužské i ženské lize. Poprvé se to podařilo také Vítkovicím v sezóně 1999/00.\n\nV tomto ročníku se poprvé vysílal přímý televizní přenos ze základní části ženské Extraligy. Byl to zároveň i první přímý přenos ze ženské Extraligy po čtyřech letech, od finále sezóny 2008/09. Živě se vysílalo i finále tohoto ročníku.\n\nNováčkem v této sezóně byl tým TJ Sokol Královské Vinohrady, který do extraligy postoupil poprvé, poté, co i do 1. ligy postoupil teprve v předchozím ročníku. Tím byla v této a následujících čtyřech sezónách polovina extraligových týmů z Prahy.\n\nV baráži v předešlé sezoně udržel Extraligu tým FbC COQUÍ Asper Šumperk, později se však pro tento ročník odhlásil z důvodu malého počtu hráček. Jako náhradní tým hrál Extraligu FBC ČPP BONUSIA Ostrava, jako nejlépe umístěný tým 1. ligy, který měl o postup zájem. Ostrava se vrátila do Extraligy po jedné sezóně v nižší lize, poté, co se nepřihlásila do předchozího ročníku Extraligy.\n\nPo baráži tohoto ročníku sestoupil po třech sezónách v Extralize do 1. ligy tým FBŠ AL INVEST Jihlava. Tým byl v následující sezóně nahrazen vítězem 1. ligy, týmem FBK Jičín. Jičín hrál dříve Extraligu již v jedné sezóně 2005/06.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nFbŠ \"pipni.cz\" Bohemians – FBC Liberec Crazy Girls 4 : 1 na zápasy\nHerbadent SJM Praha 11 – Tatran Omlux Střešovice 4 : 0 na zápasy\nTJ JM Pedro Perez Chodov – Eurospolečnosti Sokol Židenice 4 : 0 na zápasy\n1. SC WOOW Vítkovice – Elite Praha 4 : 0 na zápasy\n\nHerbadent SJM Praha 11 – FbŠ \"pipni.cz\" Bohemians 4 : 1 na zápasy\nTJ JM Pedro Perez Chodov – 1. SC WOOW Vítkovice 2 : 4 na zápasy\n\nO mistru extraligy rozhodl jeden zápas tzv \"superfinále\" 13. dubna 2014 v O areně v Praze. Zápas sledovalo 6 413 diváků.\n\n\nHrály 9. s 12. a 10. s 11. po základní části. Vítězové z 1. části zůstávají v extralize, poražení hrají baráž\n\nFBS Olomouc – FBŠ AL INVEST Jihlava 3 : 2 na zápasy\nFBC ČPP BONUSIA Ostrava – TJ X3M Sokol Královské Vinohrady 1 : 3 na zápasy\n\nHrála se ve dnech 26. – 27. dubna 2014 v Ostravě, systémem každý s každým. Vítěz skupiny bude hrát v nové sezoně extraligu.\n\n\n"}
{"id": "989684", "url": "https://cs.wikipedia.org/wiki?curid=989684", "title": "Česká florbalová extraliga mužů 2013/14", "text": "Česká florbalová extraliga mužů 2013/14\n\nČeská florbalová extraliga mužů 2013/14 (podle sponzora také AutoCont extraliga 2013/14) byla nejvyšší mužskou florbalovou soutěží v sezoně 2013/14 v Česku.\n\nMistrovský titul získal podruhé v řadě a pošesté celkem tým 1. SC WOOW Vítkovice, který ve finále porazil tým Tatran Omlux Střešovice. Vítkovice získali v tomto ročníku titul i v ženské lize ve finále konaném na stejném místě stejný den. Bylo to teprve podruhé co se jednomu oddílu podařilo získat v jednom roce titul v mužské i ženské lize. Poprvé se to podařilo také Vítkovicím v sezóně 1999/00.\n\nNováčky v této sezoně byly týmy FBC Kladno a Sokol Pardubice, výherci 1. ligy a baráže v předchozí sezóně.\n\nKladno postoupilo do Extraligy podruhé po dvou sezónách v 1. lize. Stejně jako při předchozím postupu svoji extraligovou účast neobhájilo hned v první sezóně. Tým byl v následující sezóně nahrazen vítězem 1. ligy, týmem TJ Sokol Královské Vinohrady, který se do Extraligy vrátil po sedmi sezónách v 1. lize. Pardubice se vrátily do Extraligy po jedné sezóně v 1. lize.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nTatran Omlux Střešovice – AC Sparta Praha Florbal 4 : 0 na zápasy\nTJ JM Pedro Perez Chodov – Panthers Otrokovice 3 : 4 na zápasy\nBILLY BOY Mladá Boleslav – FbŠ Bohemians 4 : 1 na zápasy\n1. SC WOOW Vítkovice – itelligence Bulldogs Brno 4 : 3 na zápasy\n\nTatran Omlux Střešovice – Panthers Otrokovice 4 : 0 na zápasy\nBILLY BOY Mladá Boleslav – 1. SC WOOW Vítkovice 2 : 4 na zápasy\n\nO mistru extraligy rozhodl jeden zápas tzv. \"superfinále\" 13. dubna 2014 v O areně v Praze. Zápas sledovalo 9 659 diváků.\n\n\nHráli 9. s 12. a 10. s 11. po základní části. Vítězové z 1. kola zůstali v extralize, poražení hráli 2. kolo\n\nFBC ČPP Software Ostrava – FBC Liberec 1 : 3 na zápasy\n\nSokol Pardubice – FBC Kladno 3 : 0 na zápasy\n\nHráli poražení z prvního kola. Vítěz hrál baráž a poražený sestoupil do 1. ligy.\n\nFBC ČPP Software Ostrava – FBC Kladno 3 : 0 na zápasy\n\nHrál poražený 2. kola s druhým z 1. ligy. Vítěz hrál v nové sezoně extraligu, poražený 1. ligu.\n\nFBC ČPP Software Ostrava – FBŠ Hattrick Brno 3 : 1 na zápasy\n\n\n"}
{"id": "989691", "url": "https://cs.wikipedia.org/wiki?curid=989691", "title": "Vasyl Velyčkovskyj", "text": "Vasyl Velyčkovskyj\n\nBlahoslavený Vasyl Velyčkovskyj (1. června 1903, Stanislaviv, Ukrajina - 30. července 1973, Winnipeg, Kanada) byl ukrajinský řeckokatolický duchovní, biskup a je mučedníkem katolické církve.\n\nNarodil se 1. června 1903 ve Stanislavi (dnešní Ivano-Frankivsk), rodičům Volodymyru a Anně, kteří své děti vychovávali v hluboce křesťanském duchu. Studoval na gymnáziu v Horodence. Poté vstoupil do lvovského semináře. V roce 1924 byl vysvěcen na jáhna metropolitou Andrejem Šeptyckým. Byl to čas, kdy objevil své řeholní poslání. S pomocí své tety Moniky vstoupil do noviciátu redemptoristů. Dne 29. srpna 1925 složil své řeholní sliby (chudoby, čistoty a poslušnosti). Po dokončení teologických studií 9. října 1925 byl vysvěcen na kněze. Učil na gymnáziu redemptoristů a poté byl poslán do Stanislavi provádět misii.\n\nDne 16. listopadu 1928 přicestoval do kláštera v Kovelu, kde se také zapojil do misijních prací. V roce 1935 se vrátil do Stanislavi, kde se stal superiorem. I když byla řeckokatolická církev pronásledována, stále se věnoval apoštolské činnosti. Při okupaci Ukrajiny sovětskými vojsky roku 1940 uspořádal průvod s kříži ulicemi Stanislavi. Na požádání metropolity Šeptyckého (tj. tehdejší hlavy ukrajinských řeckokatolíků) odešel do střední Ukrajiny do města Kamenec Podolský pracovat s ukrajinskými pravoslavnými věřícími. Město zatím (v létě 1941) obsadili Němci. Po třech dnech po příjezdu byl obviněn ze spolupráce s ukrajinskými národními odbojovými organizacemi a bylo mu nařízeno opustit Kamenec Podolský za jeden den. Přemístil se do Ternopilu (Tarnopolu) a zde se stal superiorem kláštera Dormition.\n\nPoté, co Sověti obsadili Halič v l. 1944-45, zatkli v noci z 10. na 11. dubna 1945 představitele řeckokatolické hierarchie. Dne 26. července 1945 byl Velyčkovskyj zatčen v Ternopilu. Během výslechu mu byla nabídnuta možnost připojení se k Ruské pravoslavné církvi výměnou za svobodu. Tuto nabídku odmítl. Poté byl převezen do Kyjeva, kde vyšetřování trvalo dva roky. Kyjevský krajský soud ho odsoudil k smrti. V průběhu tří měsíců v cele smrti pokračoval ve své kněžské službě, učil vězně modlitby. Přišla noc, kdy ho vyvedli z cely, ale nešli dolů na místo popravy, nýbrž na úřad vězeňské správy. Tam se dozvěděl, že jeho trest smrti byl změněn na 10 let vězení.\n\nPrvní dva roky byl v zajateckém táboře v Kirovské oblasti a poté v dole na Vorkutě. I když byl vysílen těžkou prací, stále sloužil liturgii. Několik měsíců před propuštěním mu spoluvězni zařídili, aby pracoval ve vězeňské nemocnici. Dne 9. července 1955 byl propuštěn na svobodu. Po návratu do Lvova nenašel žádný kostel, kde by mohl sloužit mše. Tak v malém pokoji v ulici Vozzyednannia 11 postavil oltář z prázdných papírových krabic. V roce 1959 byl papežem jmenován biskupem \"tiché\" čili \"skryté církve\". Z důvodu složité situace v Sovětském svazu mohl být vysvěcen na biskupa až po čtyřech letech, 4. února 1963.\n\nNapsal knihu o ikoně Panny Marie ustavičné pomoci. Dne 2. ledna 1969 byl znovu uvězněn na tři roky. Dne 27. ledna 1973 mu trest skončil a byl propuštěn. Tentokrát mu nebylo dovoleno vrátit se do Lvova, ale byl poslán do Jugoslávie na \"rekreaci\". Tuto možnost využil, aby navštívil svou sestru v chorvatském Záhřebu a poté odešel do Říma, kde se setkal s vrchním arcibiskupem (tj. hlavou Ukrajinské řeckokatolické církve) Josipem Slipym. Setkal se také s papežem Pavlem VI. Za krátkou dobu byl pozván metropolitou Maksymem Hermaniukem do Kanady. Jeho návštěva netrvala dlouho. Zemřel 30. července 1973 ve Winnipegu.\n\nJeho proces blahořečení byl zahájen 18. března 1996 se skupinou 24 mučedníků ukrajinské řeckokatolické církve. Dekret o mučednictví byl vydán papežem Janem Pavlem II. 24. dubna 2001. Byl blahořečen 27. června téhož roku.\n\n"}
{"id": "989695", "url": "https://cs.wikipedia.org/wiki?curid=989695", "title": "Katalpa trubačovitá", "text": "Katalpa trubačovitá\n\nKatalpa trubačovitá (\"Catalpa bignonioides\") je opadavý listnatý strom. Vyrůstá do výšky až 20 metrů.\n\nVětve vyrůstají z kmene již nízko nad zemí. Nebývají rovné, jsou nejčastěji vzpřímené, ve spodní části stromu jsou často také zahnuté a rozložené.\nNa povrchu kmene se borka zbarvuje do hněda až šedohněda. U mladších stromů je povrch kůry hladký, u starších stromů vytváří malé šupiny (oválné či hranaté).\nListy jsou nápadně světlezelené, vejčité až srdčité, a zřetelně široké a velmi dlouhé (až 20 cm). Většinou vyrůstají vstřícně, ale také mohou vytvářet přeslen až po třech listech. Líc listů je matný, na rubu jsou patrné chloupky. Typickým znakem jsou laloky, které mohou být na jedné či obou stranách listu. Není to však pravidlem a laloky se nemusí vytvořit vůbec.\nKvěty jsou až 5 cm široké, oboupohlavné, korunkovitého tvaru, skládající se z pěti okvětních plátků. Jsou bílé, jen uvnitř jsou patrné červené skvrnky. Vyrůstají na až 20 cm latách, které jsou téměř vždy vztyčené. Tento strom kvete během června až srpna.\nTobolkovité úzké plody jsou dlouhé až 40 cm.\n\nKatalapa trubačovitá je náročná na živiny v půdě. Dokáže překonávat i tužší zimní období, avšak vadí jí pozdní mrazíky. Je tedy nutné ji vysazovat na chráněná místa mírnějších oblastí.\n\nTento strom pochází ze Severní Ameriky. V současnosti se hojně vysazován v jižní Evropě, ve střední Evropě jich tolik neroste.\n\n\n\n \n"}
{"id": "989708", "url": "https://cs.wikipedia.org/wiki?curid=989708", "title": "Štefan Demovič", "text": "Štefan Demovič\n\nŠtefan Demovič (* 24. prosince 1936 Pezinok) je bývalý slovenský fotbalista.\n\nV československé lize hrál za Spartak Trnava, Slovan Bratislava a Spartak ZJŠ Brno. V nižší soutěži hrál i za Duklu Komárno.\n\n\n"}
{"id": "989710", "url": "https://cs.wikipedia.org/wiki?curid=989710", "title": "Ciao", "text": "Ciao\n\nCiao (IPA: ), česky \"\"čau\"\" nebo \"\"čao\"\", je původně italský neformální pozdrav.\n\n\n\n\n"}
{"id": "989725", "url": "https://cs.wikipedia.org/wiki?curid=989725", "title": "Leninova čtvrť (Sevastopol)", "text": "Leninova čtvrť (Sevastopol)\n\nLeninova čtvrť ( , ) je administrativní část (čtvrť) města Sevastopolu. Jedná se o srdce Sevastopolu a do roku 1961 se nazývala Stalinova čtvrť. Ve čtvrti se nachází centrální městské náměstí – Nachimovo náměstí. Původní město Sevastopol zde vzniklo v roce 1783. Současné hranice čtvrti byly ustaveny městskou radou v únoru 1977. Na západě je hranice Gagarinovy čtvrti, na jihu je Balaklavská čtvrť, na východě Nachimova čtvrť a severní břehy jsou omývány vodami sevastopolského zálivu.\n"}
{"id": "989727", "url": "https://cs.wikipedia.org/wiki?curid=989727", "title": "Shabby chic", "text": "Shabby chic\n\nShabby Chic je designový styl, který se projevuje především v interiéru. Charakteristické jsou pro něj prvky, které odkazují na různé historické a romantické styly. Nábytek Shabby Chic má uměle vytvořený opotřebený vzhled, navozující dojem rustikality. \n\nShabby Chic vznikl ve Velké Británii v osmdesátých letech 20. století, přičemž za zakladatelku je považována designérka Rachel Ashwellová. \n\nVelkou popularitu si získal v devadesátých letech v USA, kde byl hodně ovlivněn středomořskou kulturou Toskánska, Provence a Řecka.\n\nKromě solitérních kousků nábytku a četných dekorací především s květinovým motivem (například tapety či keramické obklady a dlažba) si Shabby Chic libuje v pastelových barvách, nejčastěji v odstínech růžové, tyrkysové, bledě modré, fialové a žluté. Ty se obvykle kombinují s jemnými šedými, béžovými nebo smetanovými tóny.\n"}
{"id": "989731", "url": "https://cs.wikipedia.org/wiki?curid=989731", "title": "Telelever", "text": "Telelever\n\nTelelever je patentované zavěšení přední vidlice motocyklu, kde tlumič nárazů je umístěný mezi motorem a předním kolem. Systém snižuje neodpruženou hmotnost a zároveň tlumí nárazy z předního kola. Zabraňuje také ponořování se motocyklu při prudkém brzdění a zlepšuje pohodlí a stabilitu motocyklu. Výrobce BMW, který je držitelem patentových práv, používá Telelever u svých modelů s dvouválcovým motorem typu boxer. U čtyř- a šestiválcových modelů řady K používá zavěšení Duolever.\n\nTelelever se v podstatě skládá ze speciální teleskopické vidlice, koncového ramena a vzpěry. \n\nVýhody:\nNevýhody:\n\n\n"}
{"id": "989733", "url": "https://cs.wikipedia.org/wiki?curid=989733", "title": "Nachimova čtvrť (Sevastopol)", "text": "Nachimova čtvrť (Sevastopol)\n\nNachimova čtvrť ( , ) je administrativní část (čtvrť) města Sevastopol, nazvaná po ruském admirálovi Pavlu Nachimovi.\n"}
{"id": "989741", "url": "https://cs.wikipedia.org/wiki?curid=989741", "title": "Silnice II/411", "text": "Silnice II/411\n\nSilnice II/411 je silnice II. třídy v trase: odpojení od silnice I/38 a II/152 (u Moravských Budějovic) – Krnčice – Nové Syrovice – Spetice – Dešov – Malý Dešov – Vysočany – Korolupy – Uherčice (napojení na silnici II/409).\n\nV Dešově se kříží se silnicí II/408.\n\nNa okraji Krnčic vede přes Jevišovku, v Nových Syrovicích přes Syrovický potok, u Zblovic přes Želetavku a u Korolup a Uherčic přes Blatnici.\n"}
{"id": "989743", "url": "https://cs.wikipedia.org/wiki?curid=989743", "title": "Silnice II/408", "text": "Silnice II/408\n\nSilnice II/408 je silnice II. třídy v trase: odpojení od silnice II/409 (u Horních Němčic) – Brandlín – Velká Lhota – Řečice – Dačice (s krátkým napojením na silnici II/151) – Jemnice (s krátkým napojením na silnice II/410 a II/152) – Slavíkovice – Dobrá Voda – Hornice – Dešov – Zálesí – Štítary – Šumná (napojení na silnici II/398) – Lesná (odpojení) – Vracovice – Milíčovice (okrajem) – Citonice – Přímětice – Kuchařovice – Suchohrdly – Dyje – Tasovice – Hodonice – Krhovice – Valtrovice – Hrádek – Dyjákovice – Hevlín (napojení na silnici II/415).\n\nV Dačicích se odpojuje silnice II/406. V Dešově se kříží se silnicí II/411, u vsi Kasárna se silnicí I/38, v Příměticích se silnicí II/361, u Kuchařovice se silnicí II/399, v Suchohrdlech se silnicí II/413, u Dyje se silnicí I/53, v Hrádku se silnicí II/397.\n\nU Brandlína vede podél rybníka Chytrov, u Velké Lhoty přes Volfířovský potok, u Řečice přes Řečický potok a podél Velkého řečického rybníka, v Dačicích přes Moravskou Dyji, v Jemnici přes Želetavku, na okraji Dobré Vody přes Rakovec, u Hornic přes Bihanku, u Valtrovic, Křídlůvek a Dyjákovic přes kanál Krhovice-Hevlín.\n"}
{"id": "989744", "url": "https://cs.wikipedia.org/wiki?curid=989744", "title": "Anton Salomon", "text": "Anton Salomon\n\nAnton Salomon (1717, Rumburk, Habsburská monarchie – 6. června 1793, Rumburk, Habsburská monarchie) byl rakouský průmyslník a mecenáš, jeden z průkopníků severočeského textilního průmyslu.\n\nAnton Salomon, zv. rumburský Salomon (\"Salomon der Rumburger\"), se narodil v severočeském Rumburku v roce 1717 jako syn chudého tkalce. Když bylo Salomonovi 6 let, zemřel mu otec a matka ho naučila to jediné, co uměla, totiž navíjet cívky a přízi. Ve dvanácti letech odešel do učení k jednomu tkalci do sousedního Jiříkova a začal se sám živit. V šestnácti letech se vydal na vandr do Vídně, na Moravu, kde zejména pobyt v Olomouci ovlivnil jeho tkalcovskou specializaci. Potom se vrátil do Rumburka, do otcovského domu. Svoje dědictví, které činilo celkem 400 zl., investoval Salomon do obchodu s plátnem, přičemž se ihned zapojil mezi ostatní žitavské obchodníky a faktory. V roce 1746 vyhořel dům, který Salomon zdědil po otci, to však již zdárný vývoj jeho obchodní kariéry nezvrátilo. V roce 1750 se zúčastnil veletrhu v Lipsku, kde se seznámil s Angličanem Henrym Franklinem, kterého přiměl k záměru založit v Rumburku velký anglický obchod. Kolem roku 1753 již začal Salomon budovat síť konexí a vazeb na státní správu, jejímž výsledkem bylo založení vlastní firmy.\n\nV roce 1755 založil Anton Salomon s lužickými obchodníky s plátnem Ruprechtem a Feuerleinem první textilní firmu v Rumburku, za kterou nestál anglický kapitál. Společný podnik sdružoval produkci rumburských tkalců a velkoobchod. Kníže Lichtenstein dal tehdy rozšířit \"velké anglické bělidlo\", které zbylo po manufaktuře Roberta Allasona, objednal také potřebné vnitřní zařízení. Když Ruprecht, který byl pod ochranou hraběte Kinského, přeložil svůj obchod na jeho sloupské panství, byla firma přejmenována na Feuerlein, Salomon u. Comp. V roce 1762 zřídil Salomon novou samostatnou firmu Salomon in Rumburg, která se zaměřovala zejména na zahraniční zákazníky. V roce 1764 byl Salomon, který zprostředkoval obživu mnoha obyvatelům města, zvolen rumburským starostou. Za tři roky v tomto úřadu nechal na vlastní náklady vystavět školu, opravit silnice, zřídit alej na hřbitově atd. Zároveň se věnoval exportu textilního zboží svého podniku. V roce 1775 byl v souvislosti s nevolnickým povstáním potrestán 14 dny v šatlavě za své stížnosti proti dávkám požadovaným vrchností. Anton Salomon zemřel 6. června 1793 v Rumburku. Textilní výrobky jeho firmy byly celosvětově proslulé. Na obchodech Habsburské monarchie často visel štít s nápisem \"Zum Rumburger\" se zobrazenou postavičkou muže s třírohým kloboukem, bílou kravatou, černým frakem a kalhotami ke kolenům, bílými punčochami a botami se stříbrnými přezkami. Tento obraz se podobal samotnému Salomonovi, jednomu z průkopníků severočeského textilního průmyslu.\n\n\n"}
{"id": "989755", "url": "https://cs.wikipedia.org/wiki?curid=989755", "title": "Linie následnictví brazilského trůnu", "text": "Linie následnictví brazilského trůnu\n\nBrazilské císařství bylo zrušeno v roce 1889, tudíž jsou současní následníci brazilského trůnu pretendenti. Současnou hlavou brazilské císařské rodiny a dynastie Orleánsko-braganzské je \"Jeho císařská výsost\" Ludvík Gaston Orleánsko-Braganzský. Ludvík Gaston je pravnukem korunní princezny Isabely a prapravnukem posledního císaře Pedra II. přes isabelina druhorozeného syna Luize.\n\nNáslednictví brazilského trůnu se řídilo stejným následnickým systémem jako v Portugalsku, od kterého se Brazílie oddělila. Následnickým systémem byla primogenitura (kognatická, muži mají přednost před ženami na stejném stupni tj. bratr před sestrou). Následníkem trůnu se mohl stát pouze člověk brazilské národnisti a z platného manželství, tím pádem cizinec nemohl získat korunu. Tím se také mělo zamezit spojení brazilské koruny s jiným státem (původně především Portugalskem).\n\nLinie následnictví brazilského trůnu:\n\n"}
{"id": "989762", "url": "https://cs.wikipedia.org/wiki?curid=989762", "title": "Seznam žijících biskupů východních ritů", "text": "Seznam žijících biskupů východních ritů\n\n\n\n\n\n\nvacant\n\n\n\n\"vacant\" - apoštolský administrátor Mons. Boutros Marayati\n\n\n\n\n\n\n\n\"vacant\" - apoštolský administrátor György-Miklós Jakubínyi\n\n\n\n\n\n\nvacant\n\n\n\n\n\n\n\nvacant\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"vacant\"\n\n\n\n\n\"vacant\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "989774", "url": "https://cs.wikipedia.org/wiki?curid=989774", "title": "Space Engineers", "text": "Space Engineers\n\nSpace Engineers je sandboxová hra založená na voxelech. Tuto vesmírnou hru vyvinula a vydala česká společnost Keen Software House. Hra představuje prostředí otevřeného světa, kde hráči můžou vytvářet různé funkční struktury. Pre-release Alpha byla vydána 23. října 2013 na Steamu a obsahovala kreativní mód pro hru jednoho hráče a 24. února 2014 společnost Keen Software House oznámila, že se této hry za čtyři měsíce po vydání prodalo přes 250.000 kopií s tím, že se udržuje na předních místech nejprodávanějších her na Steamu. Hra Space Engineers byla zvolena jako 4. nejlepší Indie hra roku 2013 v \"IndieDB Game of The Year\" cenách. 24. března Keen Software House oznámil, že hra dosáhla svých dvou hlavních milníků: režim přežití a hru více hráčů. Hru aktuálně zlepšuje i její komunita na Steamu, kde ve Steam Workshopu je již přes 318 000 různých úprav textur nebo nových bloků či jen Blueprintů s loděmi, základnami nebo vozidly.\n\n28. února 2019 byla hra vydána mimo Early Access (předběžný přístup). K tomuto datu bylo prodáno více než 3 miliony kopií.\n\nVe hře hráč ovládá jednoho vesmírného inženýra. Hráč si libovolně může přepnout pohled mezi první a třetí osobou. Podle vybraného herního módu a mapy může začít budovat jakoukoliv z těchto tří struktur: vesmírnou stanici, velkou loď nebo malou loď. Výběrem jakékoliv z těchto možností vytvoří před hráčem kostku, která je základem pro stavbu zbytku struktury. Některé strukturální bloky můžou být použity k těžbě, rafinování, léčení nebo komunikaci. Navíc jsou zde některé nástroje, které může hráč držet v ruce. Ve hře se nacházejí i planety Země, Měsíc, Mars a Alien Planet, na kterých se dají těžit suroviny stavět základny a mimo jiné lze přestavět vaší malou loď i jako vozidlo.\n\nV kreativním módu si hráči mohou objevovat nelimitované zdroje, okamžitě stavět budovy z nástrojů a bloků a jsou nesmrtelní. Některé stavební nástroje jako symetrie, kopírovaní a vkládání lodí jsou dostupné pouze v tomto módu.\n\nV módu přežití musí hráči těžit, sbírat a zpracovávat suroviny, vyrábět, stavět různá zařízení a sledovat jejich statistiky přežití. Tyto suroviny mohou být rafinované a smontované do podoby nových lodí a stanic. Vývoj módu přežití této hry společnost zahájila na konci léta 2013.\n\nMód přežití přichází ve třech variantách:\n\nV multiplayeru si hráč může vybrat zda chce s přáteli hrát společně kreativní mód nebo mód přežití (tzv. survival), případně jestli chce s ostatními spolupracovat nebo s nimi soupeřit. V současnosti je maximální počet hráčů v jedné hře 16, ale to se může časem změnit.\n\nTato hra je první hrou plně využívající engine VRAGE 2. VRAGE 2.0 je stále ve vývoji. Jeho hlavní předností je objemné prostředí. Objemné objekty jsou struktury složené z blokových modulů zajištěných v mřížce. Objemné objekty se chovají jako skutečné fyzické objekty s jejich hmotnosti, setrvačností a rychlostí. Jednotlivé moduly mají reálný objem a kapacitu a je možné je smontovat, demontovat, deformovat či zničit.\n\nHra vyhrála cenu \"4th best Indie Game of 2013\" na webu IndieDB.\n\nPodle nedávného průzkumu komunity bude další vývoj hry závislý na komunitě. Uživatelé můžou nahrát jejich výtvory a sdílet je s ostatními na Steam Workshopu. Hra je v současnosti jedna z nejprodávanějších her na Steam.\n\n"}
{"id": "989794", "url": "https://cs.wikipedia.org/wiki?curid=989794", "title": "Seznam postav v knize a seriálu Ferda Mravenec", "text": "Seznam postav v knize a seriálu Ferda Mravenec\n\nTento článek je seznam postav v knížce a seriálu Ferda Mravenec, uvedeny jsou všechny postavy jak ze seriálu tak z knížek o něm.\n\nPravidelně se objevují alespoň v knize nebo seriálu.\nObjevují se jen krátkodobě při určitých příbězích.\n\n\"* hvězdičkou jsou označeny postavy nevyskytující se v Sekorových knihách\"\n"}
{"id": "989798", "url": "https://cs.wikipedia.org/wiki?curid=989798", "title": "Mike Stulce", "text": "Mike Stulce\n\nMichael (\"Mike\") Stulce (* 14. července 1969 Killeen, Texas) je bývalý americký atlet, olympijský vítěz ve vrhu koulí.\n\nNa mistrovství světa juniorů v roce 1988 získal stříbrnou medaili ve vrhu koulí. V roce 1990 si zlepšil osobní rekord na 21,82 m. Tento výkon však následně nebyl uznán, protože byl diskvalifikován pro použití dopingu na dva roky. Trest mu vypršel krátce před barcelonskou olympiádou v roce 1992. Zde zvítězil v soutěži koulařů výkonem 21,70 m. Zvítězil také na světovém halovém šampionátu v Torontu o rok později. V roce 1993 si také vytvořil osobní halový rekord ve vrhu koulí 21,77 m. Na světovém šampionátu ve Stuttgartu pod širým nebem ve stejném roce skončil mezi koulaři třetí, ale opětovně bylo u něho zjištěno použití dopingu a byl diskvalifikován doživotně.\n"}
{"id": "989799", "url": "https://cs.wikipedia.org/wiki?curid=989799", "title": "Alessandro Andrei", "text": "Alessandro Andrei\n\nAlessandro Andrei (* 3. ledna 1959 Florencie) je bývalý italský atlet, olympijský vítěz ve vrhu koulí.\n\nPři premiéře světového šampionátu v Helsinkách v roce 1983 skončil v soutěži koulařů sedmý. Při halovém mistrovství Evropy v roce 1984 vybojoval bronzovou medaili. Na olympiádě v Los Angeles ve stejném roce při neúčasti závodníků ze sovětského bloku zvítězil výkonem 21,26 m. Pod stupni vítězů, na čtvrtém místě skončil při mistrovství Evropy ve Stuttgartu v roce 1986. Svých nejlepších výkonů dosáhl na mítinku 12. srpna 1987 ve Viareggiu. V sérii 22,19 – 22,37 – 22,72 – 22,84 -22,91 – 22,74 celkem třikrát vylepšil světový rekord. Za necelé tři týdny pak získal stříbrnou medaili na světovém šampionátu v Římě. Na následujících světových soutěžích už neskončil na stupních vítězů, při svém posledním olympijském startu v Barceloně v roce 1992 skončil mezi koulaři jedenáctý.\n\n"}
{"id": "989803", "url": "https://cs.wikipedia.org/wiki?curid=989803", "title": "Čierna hora (Ondavská vrchovina)", "text": "Čierna hora (Ondavská vrchovina)\n\nČierna hora (667 m n. m.) je vřetenovitý lesní masiv z pískovcového flyše středního eocénu, podcelku Nízkých Beskyd. Nachází se 2 km jižně od Jurkove Voľe a 5 km západně od Svidníka. Rozprostírá se v povodí řek Rusinec a Šidliarka mezi vesnicemi Jurkova Voľa a Rovné, oddělených horským masivem Čierna hora.\n\nČiernou horou prochází turistická magistrála, Cesta hrdinů SNP, ústící na Makovické sedlo. Na vrchu je rozhledna s útulnou a altánkem.\n\nV první světové válce se zde, od září 1914 až března 1915, odehráli vojenské operace. Výsledkem těchto operací byly ztráty na lidských životech, když tu zahynulo skoro 4000 rakousko-uherských a ruských vojáků. Vojenské hřbitovy se nacházejí v okolních vesnicích Kurimka, Cernina, Mlynárovce a Svidník. Až do dnešních dnů se zde ještě nacházejí stopy po vojenských zákopech. 1 km pod vrchem Černá hora se nachází památník obětem první světové války.\n\n"}
{"id": "989805", "url": "https://cs.wikipedia.org/wiki?curid=989805", "title": "COS B", "text": "COS B\n\nCOS B (Celestial Observation Satellite) je družice se stabilizovanou rotací 10 otáček za minutu, určená pro detekci γ záření s energií 25-1 000 MeV.\n\nByla vypuštěná z amerického kosmodromu Western Test Range dne 9. srpna 1975 na dráhu s perigeem 442 km, apogeem 99 002 km, sklonem 90,3 ° a oběžnou dobou 2 203,9 min. Hmotnost 277,5 kg. Sestavila ji evropská agentura ESA. V katalogu COSPAR byla označena 1975-072A.\n\n"}
{"id": "989806", "url": "https://cs.wikipedia.org/wiki?curid=989806", "title": "Azur", "text": "Azur\n\nAzur (také \"GRS A\" či \"GRS 1\", zkratka z \"German Research Satellite\") je první umělá družice vyrobená v Německu. Byla určena k měření proudů protonů různých energií. \n\nByla vynesena 8. listopadu 1969 pomocí americké rakety Scout z kosmodromu Western Test Range na dráhu s perigeem 381 km, apogeem 3200 km a sklonem 101 °. Hmotnost 22,2 kg. V katalogu COSPAR byla označena 1969-097A.\n\nNeaktivní je od 29. června 1970.\n\n\n"}
{"id": "989807", "url": "https://cs.wikipedia.org/wiki?curid=989807", "title": "Vanguard 1", "text": "Vanguard 1\n\nVanguard 1 (česky \"Předvoj\") byla v pořadí druhá americká družice, zkonstruovaná v roce 1957 a vypuštěna 17. března 1958. Původně měla být první družicí Země, avšak předběhl ji Sputnik 1. Měla velikost grapefruitu a hmotnost 1,475 kg. Sloužila jako technologická družice.\n\nByla to hliníková koule o průměru pouze 162,5 mm, ze které vyčnívalo 6 antén. Na povrchu družice se nacházely fotovoltaické články. Vnitřek družice obsahoval vysílač napájený fotovoltaickými články, chemické (rtuťové) baterie a dva termistory na sledování teploty družice.\n\nPrvní start programu Vanguard s označením Vanguard TV3 byl ohlášen na 3. prosince 1957. Avšak pro nepříznivé počasí byl start odložen na 6. prosince. Po odečtení posledních sekund se však raketa vznesla do vzduchu jen několik metrů nad zemí a pak se zhroutila v plamenech a oblacích kouře. Tento neúspěch sledovala celá Amerika na obrazovkách svých televizorů a novináři dali neúspěšné družici přezdívku \"Kaputnik\".\n\nNa oběžnou dráhu se dostala družice Vanguard až 17. března 1958. Její přístroje se odmlčely až v roce 1965. Za svou dlouhou životnost se může poděkovat právě slunečním bateriím.\n\n\nUSA vypustily do vesmíru i další družice typu Vanguard.\n\n\n"}
{"id": "989808", "url": "https://cs.wikipedia.org/wiki?curid=989808", "title": "Vanguard 2", "text": "Vanguard 2\n\nVanguard 2 byla americká družice vypuštěna na oběžnou dráhu v roce 1959.\n\nByla to hliníková koule o hmotnosti 10 kg o průměru 508 mm. Na povrchu družice se nacházely 4 antény, uvnitř byly umístěny dva teleskopy s fotobuňkami pro měření osvětlení zemského povrchu, magnetopáskových datový záznamník, chemické baterie, rádio vysílače a potřebná elektronika.\n\nStart družice se uskutečnil 17. února 1959. Družice se však nedostala na určenou oběžnou dráhu a její údaje se pro technické chyby nemohly zpracovat. Její vysílače zmlkly po 27 dnech. Družice bude obíhat kolem Země 150 let.\n\nJe označována jako první meteorologická družice, navíc zkoumala i vlastnosti fotočlánků.\n\n"}
{"id": "989809", "url": "https://cs.wikipedia.org/wiki?curid=989809", "title": "Vanguard TV3", "text": "Vanguard TV3\n\nVanguard TV3 byl první americký pokus vyslat satelit na oběžnou dráhu kolem Země. Byl to malý satelit na testování 3-stupňové rakety \"Vanguard\" a studium vlivu prostředí na satelit a jeho systémy oběžné dráze kolem Země. Také byl určen k získání geodetických dat.\n\nJeho pokus o start 6. prosince 1957 byl neúspěšný. Motor se zapálil a raketa začala stoupat, ale 2 sekundy po vzletu ve výšce asi 1,2 metru raketa ztratila tah a spadla zpět na startovací rampu. Tím se palivové nádrže roztrhaly, palivo se vzňalo a vybuchlo. Raketa byla zničena a startovací rampa se poškodila. Družice \"Vanguard\" byla vymrštěna do vzduchu a přistála nedaleko. Její vysílače stále vysílaly signál o poloze, avšak družice byla neopravitelně poškozena a nedala se znovu použít. Je vystavena v Národním leteckém a vesmírném muzeu.\n\nPřesná příčina havárie se nikdy nezjistila. S největší pravděpodobností bylo příčinou špatné těsnění mezi palivovou nádrží a raketovým motorem. Dále mohlo jít o přerušení palivového přívodu, nebo nízký tlak, který dovolil hořícímu palivu vrátit se zpět do palivové nádrže. Protože družice nedosáhla oběžné dráhy, nebyla v COSPAR katalogizována.\n\nHmotnost užitečného zatížení rakety byla 1,36kg. Družice měla podobu hliníkové koule o průměru 152 mm. Obsahovala vysílač s výkonem 10 mW, který vysílal na frekvenci 108 MHz a napájela ho rtuťová baterie; jakož i vysílač s výkonem 5 mW, který vysílal na frekvenci 108,03 MHz a napájelo ho šest solárních panelů připevněných na těle družice.\n\nVysílače byly primárně určeny pro určování pozice a získávání inženýrských dat, ale sloužily také pro měření hustoty elektronů mezi družicí a pozemní stanicí. Vanguard také nesl dva termistory na zjišťování vnitřních teplot v družici kvůli dalšímu zlepšení efektivity termální ochrany.\n\n"}
{"id": "989810", "url": "https://cs.wikipedia.org/wiki?curid=989810", "title": "Ivan Slavík", "text": "Ivan Slavík\n\nIvan Slavík (23. ledna 1920, Praha – 24. prosince 2002, Hořovice) byl český básník, spisovatel, překladatel a editor. \n\nNarodil se do rodiny dělníka, po maturitě v Praze roku 1939 se zapsal na Filozofickou fakultu UK, ta byla však vzápětí zavřena a Slavík totálně nasazen. Po roce 1945 studoval češtinu, francouzštinu a filosofii na Filozofické fakultě UK, roku 1946 konvertoval ke katolictví a redigoval časopis Vyšehrad. Roku 1948 promoval prací o Karlu Tomanovi a působil jako profesor na gymnáziu v Praze a v Domažlicích, od roku 1952 na průmyslové škole a od roku 1972 na gymnáziu v Hořovicích, kde pak žil od roku 1980 v důchodu a věnoval se literatuře.\nNapsal řadu básnických sbírek, například \"Snímání\" (1947), \"Deník Arnošta Jenče\" (1964), \"S očima otevřenýma\" (1990), \"Suspiria\" (1991), \"Dvacet pozdních básní\" (1988), které vycházely s nesnázemi jako bibliofilie nebo v samizdatu a přispíval do mnoha časopisů a samizdatových sborníků. Překládal z francouzštiny (Charles Baudelaire, Paul Claudel, Charles Péguy), z angličtiny (Edgar Allan Poe, Gerard Manley Hopkins), z němčiny (Novalis, Joseph von Eichendorff, Eduard Mörike), z ruštiny (Fjodor Ivanovič Ťutčev, Ivan Alexejevič Bunin) a španělštiny (Gabriela Mistralová, Rubén Darío, Juana Inés de la Cruz). Soustavně se věnoval kultuře předkolumbovské Ameriky a vydal o ní několik knih a překladů z původních jazyků: \"Sláva a pád Tenočtitlanu\" (1969), \"Popol Vuh\" (1976). Jeho deníkové záznamy vyšly pod titulem \"Hory roků\", souborné \"Básnické dílo\" (1998 a 1999) a výbor pod názvem \"Moje Velikonoce\" (2005).\n\n\n"}
{"id": "989811", "url": "https://cs.wikipedia.org/wiki?curid=989811", "title": "Eliptická dráha", "text": "Eliptická dráha\n\nEliptická dráha \"(al. eliptická orbita)\", v astrodynamice nebo v nebeské mechanice znamená Keplerovu dráhu s oběžnou excentricitou menší než 1 . Zahrnuje i kruhovou dráhu s excentricitou rovnou nule. V přísnějším chápání je to Keplerova dráha s excentricitou větší než 0 a menší než 1, zahrnující kruhovou dráhu. V širším smyslu je to Keplerova dráha s negativní energií. Ta zahrnuje radiální eliptickou oběžnou dráhu s excentricitou rovnající se 1.\n\nV gravitačním problému dvou těles s negativní energií, obě tělesa se pohybují po eliptické oběžné dráze se stejnou délkou doby oběhu kolem společného barycentra. Také relativní pozice jednoho tělesa s ohledem na druhé se pohybuje po eliptické oběžné dráze.\n\nMezi eliptické oběžné dráhy patří i dvojeliptická přechodová dráha, Hohmannova přechodová dráha, a zvláštním případem vysoké eliptické dráhy jsou Molnijova dráha a sněžní dráha. Mezi Eliptické dráhy patří i setrvačná fáze suborbitálního letu, která probíhá po eliptické dráze, ale na rozdíl od klasických eliptických drah protíná povrch míjení tělesa.\n\nPři standardním předpokladu kruhová rychlost (formula_1), tělesa pohybujícího se po eliptické dráze, může být vypočtena jako:\nKde:\n\nRovnice rychlosti pro hyperbolickou trajektorii má navíc + formula_6, nebo je stejná, ale v tom případě je záporná.\n\nPři standardním předpokladu doby oběhu (formula_7), tělesa pohybujícího se po eliptické dráze, může být vypočtena jako:\nKde:\n\nVýsledek:\n\nPři standardním předpokladu specifická oběžná energie (formula_12), eliptické dráhy je záporná a oběžná energie zachování rovnosti pro danou oběžnou dráhu může být:\nKde:\n\nVýsledek:\n\nPoužitím virové teorie zjistíme:\n\nKde:\n\nPrůmět oběžné dráhy je složen z pohybu obíhajícího tělesa a z vlastní rotace míjení tělesa.\n\nKolmý průmět eliptické dráhy na obíhané těleso má nejčastěji tyto tvary:\n\n\n\n\n"}
{"id": "989812", "url": "https://cs.wikipedia.org/wiki?curid=989812", "title": "Symploka", "text": "Symploka\n\nSymploka je stylistická figura, spojení více opakovacích figur v jedné větě nebo souvětí. Je to kombinace anafory a epifora. Název symploka je odvozen z řeckého slova, které znamená \"promíchávající se\".\n"}
{"id": "989813", "url": "https://cs.wikipedia.org/wiki?curid=989813", "title": "Hinotori", "text": "Hinotori\n\nHinotori (jap. 火の鳥 nebo ひのとり, ohnivý pták) je japonský satelit, vypuštěný organizací ISAS na výzkum rentgenového záření ze Slunce. \n\nNesl spektrometr s vysokým rozlišením pro zkoumání záření s delšími vlnovými délkami, těžké přístroje na fotografování energetických záblesků slunce s energiemi od 10 do 40 keV. Hinotori znamená v překladu Fénix a před startem měl pracovní název ASTRO-A. Byl vypuštěn z kosmodromu Kagošimy 21. února 1981 na oběžnou dráhu s perigeem 571 km, apogeem 638 km, sklonem 31,3 ° a oběžnou dobou 94,6 min., hmotnost satelitu 188kg.\n\n"}
{"id": "989814", "url": "https://cs.wikipedia.org/wiki?curid=989814", "title": "ANS 1", "text": "ANS 1\n\nANS 1 (z hol. \"Astronomische Nederlandse Satelliet\") je nizozemská astronomická družice určená k registraci ultrafialového záření hvězd do 10. magnitudy 5-kanálovým fotometrem, připojeným k 23 cm dalekohledu, a RTG záření. Startovala 30. srpna 1974 na dráhu s perigeem 258 km, apogeem 1173 km, sklonem 98 ° a oběžnou dobou 99,18 min. Orientace byla zajištěna s přesností 1 \". Hmotnost je 135 kg.\n"}
{"id": "989816", "url": "https://cs.wikipedia.org/wiki?curid=989816", "title": "Diadème", "text": "Diadème\n\nDiadème byly francouzské umělé družice Země s hmotností 23kg, které vynesla na oběžnou dráhu nosná raketa Diamant.\n\n\nDiadème 1 startovala 8. února 1967 na dráhu 576 -1354 km, se sklonem 40 °. Uskutečňovala geodetické měření. Diadème 2 startovala 15. února 1967. Obě družice startovaly z kosmodromu Hammaguir.\n\n"}
{"id": "989819", "url": "https://cs.wikipedia.org/wiki?curid=989819", "title": "Nisibis", "text": "Nisibis\n\nNisibis (moderní název Nusaybin) je starověké město na území dnešního Turecka (blízko syrské hranice), středisko nestoriánů, důležité z hlediska studia syrské filozofie.\n"}
{"id": "989820", "url": "https://cs.wikipedia.org/wiki?curid=989820", "title": "Syrská filozofie", "text": "Syrská filozofie\n\nSyrská filosofie je filosofie na územích, označovaných jako syrská, t.j. v krajích mezi Eufratem a Arabským zálivem, východním pobřežím Středozemního moře a pohořím Taurus. \n\nNa sklonku římského císařství zde vznikl jakýsi rezervoár helénského myšlení a kultury. Do značné míry to bylo zásluhou nestoriánů, kteří ze svého intelektuálního centra v Nisibisu ovlivňovali nejen celou Sýrii, ale pronikali i do Číny a Indie. Právě oni se návratem ke klasické filosofii snažili znovu nastolit její problematiku, dali jí novou formu a v změněných historických podmínkách ji chtěli využít pro vlastní potřeby. Takto se již v 5. století stala Edessa a po jejím zničení v 6. století Gandisapora s jejich lékařsko-filosofickými školami (Academia Hippocratica) středisky aristotelské filosofie, jaká se rozvíjela v Sýrii a v Nisibisu.\n"}
{"id": "989822", "url": "https://cs.wikipedia.org/wiki?curid=989822", "title": "Seznam kulturních památek v Bludově (okres Šumperk)", "text": "Seznam kulturních památek v Bludově (okres Šumperk)\n\n"}
{"id": "989823", "url": "https://cs.wikipedia.org/wiki?curid=989823", "title": "Staromestská (Bratislava)", "text": "Staromestská (Bratislava)\n\nStaroměstská ulice je ulice ve Starém Městě Bratislavě. Vznikla zničením velké části Starého Města kvůli výstavbě Nového mostu.\n\nZačíná nájezdem Nového mostu a končí podjezdem pod Hodžovo náměstí.\n\nNachází se zde:\n\nV blízkosti ulice Staroměstská se nacházejí ulice:\n"}
{"id": "989824", "url": "https://cs.wikipedia.org/wiki?curid=989824", "title": "Anne Hidalgová", "text": "Anne Hidalgová\n\nAnne Hidalgová (roz. Ana Hidalgo, nar. 16. června 1958, San Fernando v Andalusii) je francouzská regionální politička španělského původu, členka Socialistické strany. V letech 2001–2014 byla místostarostkou města Paříže a v roce 2014 ve funkci pařížského starosty vystřídala Bertranda Delanoëho ze stejné politické strany.\n\nAnne Hidalgová se narodila v roce 1958 v andaluském městě San Fernando u Cádizu, odkud se rodina přestěhovala v roce 1961 do Francie. Její děd bojoval na straně Lidové fronty proti Francovu režimu, její otec proto musel uprchnout do Francie, kam ho následoval i zbytek rodiny.\n\nOd svých dvou let vyrůstala v dělnické čtvrti v Lyonu. Ve svých 12 letech získala francouzské státní občanství. Vystudovala sociální práci a přestěhovala se do Paříže. Zde studovala a pracovala jako inspektorka dohledu pracovního práva a seznámila se s myšlenkami feminismu.\n\nV červnu 2004 se jejím manželem stal Jean-Marc Germain, bývalý ředitel kabinetu ministryně Martine Aubry a od roku 2012 poslanec za Hauts-de-Seine.\n\nAnna Hidalgová se stala členkou francouzských socialistů. Když socialisté v letech 1997-2002 tvořili francouzskou vládu, byla poradkyní na různých ministerstvech. Po 13 letech v politických funkcích byla zvolena 18. března 2001 za Socialistickou stranu do Pařížské rady a v dalších komunálních volbách dne 16. března 2008 byla opět zvolena za 15. obvod. Pařížský starosta Bertrand Delanoë si ji po volbách 2001 vybral jako blízkou spolupracovnici. Stala se místostarostkou a v Pařížské radě byla zodpovědná za oblast politiky zrovnoprávnění. Ve funkci místostarostky zůstala i po volbách roku 2008 a převzala oblast městského rozvoje a architektury.\n\nOd 2. dubna 2004 byla radní regionu Île-de-France. V dalších regionálních volbách roku 2010 vedla kandidátku socialistů za departement Paříž. V těchto volbách socialisté předstihli v prvním kole i Zelené (26,26 % : 20,57 %), zatímco ještě v evropských volbách 2009 měli navrch Zelení. Ve druhém kole jí vedená spojená levicová koalice zřetelně porazila UMP.\nDo komunálních voleb v březnu 2014 vstupovala jako jednoznačná nástupkyně dosavadního starosty. Svou kandidaturu zveřejnila v srpnu 2012 poté, co Bertrand Delanoë oznámil, že se již v dalším volebním období nebude o post starosty ucházet. Jako jediná kandidátka získala ve své straně 98,3% podporu.\n\nJejí kampaň proběhla bez komplikací. Stejně jako její předchůdce se věnovala především oblasti kultury, ekologie a sociálního bydlení. K jejím plánům patří rozšíření tramvajové sítě, rozvoj populární půjčovny kol Vélib' a systému Autolib', nová turistická nabídka \"Paris by Scooter\", rozšíření pěších zón a míst v jeslích a školkách. Hidalgová také prohlásila, že v případě zvolení má v úmyslu přebudovat část Avenue Foch na park.\n\nI přes celkově špatný výkon Socialistické strany ve francouzských komunálních volbách roku 2014 zvítězila ve druhém kole 30. března 2014 s 54,5 % hlasů a zvítězila v 11 z 20 pařížských obvodů. Socialisté získali v Pařížské radě 92 křesel ze 163. Jako nástupkyně Bertranda Delanoë, který v roce 2001 poprvé získal funkci starosty Paříže pro Socialistickou stranu, se Anne Hidalgová stala historicky první ženou v čele pařížské radnice.\n\n\n\n\n"}
{"id": "989825", "url": "https://cs.wikipedia.org/wiki?curid=989825", "title": "Seznam kulturních památek v Branné", "text": "Seznam kulturních památek v Branné\n\n"}
{"id": "989827", "url": "https://cs.wikipedia.org/wiki?curid=989827", "title": "Ventúrska", "text": "Ventúrska\n\nVentúrska je ulice v bratislavském Starém Městě v prodloužení Michalské ulice, sahá po Strakovu a Pánské ulici při Hviezdoslavově náměstí a Mostě SNP.\n\nBěhem socialismu měla název Jiráskova podle českého spisovatele Aloise Jiráska (1851-1930), pak se vrátila ke svému původnímu názvu, přičemž jméno Jiráskova získala někdejší Mičurinova v Petržalce. Původní název \"Ventúrska\" pochází podle bohaté rodiny \"Bonaventura di Salto\", která hrála důležitou roli v 15. století.\n\nNa Ventúrska se nachází mnoho významných historických budov, například Erdődyho palác z konce 18. století, Pálffyho palác, Palác Leopolda de Pauli nebo Zičiho palác. V domě na Ventúrské 5 se kdysi tiskly noviny Pressburger Zeitung. V kúriovom domě na této ulici se v roce 1833 narodil velkovévoda Jozef Karol Ľudovít Habsburský. V domě č. 7 sídlila v 15. století městská mincovna, protože Bratislava získala v roce 1430 právo razit mince. Během vlády Matyáše Korvína v budově sídlila Academia Istropolitana, založená v roce 1465 Janem Vitem, která svou činnost zahájila v roce 1467 po schválení papežem Pavlem II.\n\n\n"}
{"id": "989828", "url": "https://cs.wikipedia.org/wiki?curid=989828", "title": "Seznam kulturních památek ve Štítech", "text": "Seznam kulturních památek ve Štítech\n\n"}
{"id": "989829", "url": "https://cs.wikipedia.org/wiki?curid=989829", "title": "Erdődyho palác", "text": "Erdődyho palác\n\nErdődyho palác je pozdně barokní palác ve Ventúrské ulici č. 1 v centru Bratislavy.\n\nPalác byl postaven pro zemského soudce Jiřího Erdődyho podle projektu architekta Matěje Walcha. Původně třípodlažní novostavba vznikla v roce 1770 na místě tří starších domů a v první polovině 20. století byla zvýšena o další dvě patra.\n\nV roce 2003 prošel palác rozsáhlou rekonstrukcí. V současnosti se zde nachází bar a kavárna, a restaurace, jejíž součástí je i jedna z největších vinoték na Slovensku obsahující asi 400 druhů vína. \n\nV podzemí paláce se nachází moderní disko klub, jehož součástí je funkční trafostanice, která slouží jako zdroj elektrického proudu pro bratislavské Staré Město. Součástí klubu je největší bar z litého betonu na Slovensku s délkou 15 metrů.\n"}
{"id": "989830", "url": "https://cs.wikipedia.org/wiki?curid=989830", "title": "Zičiho palác", "text": "Zičiho palác\n\nZičiho palác nebo Zichyho palác je palác na Ventúrska ulici číslo 9 v Bratislavě. Byl dokončen v roce 1775 pro hraběte Františka Ziči. Vyniká elegantní přísné klasicistní fasádou, jeho vnitřek je původně gotický. Palác byl v osmdesátých letech 20. století rekonstruován. V současnosti se zde konají svatební obřady a koncerty.\nPalác má rozlehlé nádvoří, uprostřed je kašna a socha lva s otevřenými ústy.\n"}
{"id": "989832", "url": "https://cs.wikipedia.org/wiki?curid=989832", "title": "Seznam kulturních památek v Úsově", "text": "Seznam kulturních památek v Úsově\n\n"}
{"id": "989833", "url": "https://cs.wikipedia.org/wiki?curid=989833", "title": "Vysílač Jauerling", "text": "Vysílač Jauerling\n\nVysílač Jauerling (německy \"Sender Jauerling\") se nachází v centrální části Dolních Rakous, nedaleko města Melku.\n\nKovová konstrukce 141 m vysokého vysílače byla vybudována v roce 1958 nad údolím Dunaje. Vysokovýkonný vysílač zajišťuje distribuci televizního a rozhlasového signálu na velkou část severního Rakouska, s přesahy do České republiky, Maďarska a západní části Slovenska.\n\nV současné době je možné z vysílače přijímat:\n"}
{"id": "989834", "url": "https://cs.wikipedia.org/wiki?curid=989834", "title": "Seznam kulturních památek v Novém Malíně", "text": "Seznam kulturních památek v Novém Malíně\n\n"}
{"id": "989835", "url": "https://cs.wikipedia.org/wiki?curid=989835", "title": "Vysílač Góra Jawor", "text": "Vysílač Góra Jawor\n\nVysílač Góra Jawor (polsky \"Telewizyjny Ośrodek Nadawczy Góra Jawor\") se nachází v jižní části Podkarpatského vojvodství v jižním Polsku, nedaleko Soliny.\n\nOcelová konstrukce téměř 100 m vysokého vysílače se nachází na vrchu Jawor, v nadmořské výšce 741 m n. m., asi 2 km východně od Soliny. Signál televizních a rozhlasových programů pro jihovýchodní výběžek země šíří od roku 2000 a díky poloze a vysokému vyzařovanému výkonu je zachytitelný i v části severovýchodního Slovenska.\n\nV současné době je možné z vysílače přijímat:\n"}
{"id": "989836", "url": "https://cs.wikipedia.org/wiki?curid=989836", "title": "Jean-François Dandrieu", "text": "Jean-François Dandrieu\n\nJean-François Dandrieu (1682 Paříž – 17. ledna 1738 Paříž) byl francouzský hudební skladatel, cembalista a varhaník.\n\nJean-François se narodil v rodině umělců a hudebníků. Jako velice nadané dítě hrál již ve svých pěti letech na dvoře Ludvíka XIV. na cembalo. Tyto koncerty předznamenaly jeho slibnou kariéru jakožto cembalisty a varhaníka. Stal se žákem Jeana-Baptiste Moreaua, které byl jeden z hudebních mistrů na dvoře Krále Slunce. \n\nV roce 1700, když mu bylo 18 let, začal hrát na varhany v kostele sv. Mederika v Paříži (před ním zde jako varhaník fungoval skladatel Nicolas Lebègue). Roku 1705 se stal oficiálně titulárním varhaníkem. Vzhledem k tomuto postavení byl členem poroty, která posuzovala schopnost Jeana-Philippa Rameaua zastávat místo varhaníka v kostele Sainte-Madeleine-en-la-Cité. Rameau však nakonec toto místo odmítl.\n\nV roce 1721 byl jedním ze čtyř varhaníků královské kaple. V roce 1733 vystřídal svého strýce Pierre Dandrieu (1664-1733) ve funkci varhaníka v kostele sv. Baroloměje na pařížském ostrově Île de la Cité (kostel byl zbořen v roce 1791 během francouzské revoluce). \n\nJean-François Dandrieu zemřel 17. ledna 1738 v Paříži a místo varhaníka v tomto kostele zaujala jeho sestra Jeanne-Françoise.\n\nZa života skladatele byla publikována následující díla:\nPosmrtně byla v roce 1739 vydána sbírka skladeb pro varhany, která kromě skladeb Jeana-Françoisa Dandriea obsahuje i skladby jeho strýce Pierra Dandrieu.\n\n\n"}
{"id": "989838", "url": "https://cs.wikipedia.org/wiki?curid=989838", "title": "Starček", "text": "Starček\n\nStarček (\"Senecio\") je rod rostlin z čeledi hvězdnicovité. Je to velmi mnohotvárný a rozsáhlý rod, zahrnující byliny, keře, stromy i liány. Je rozšířen po celém světě. V České republice roste asi 18 druhů. V minulosti byly některé druhy odděleny do samostatného rodu pastarček (\"Tephroseris\").\n\nRod starček je rozšířen mimo Antarktidy téměř po celé zeměkouli. Největší počty rostoucích druhů jsou horách Střední a Jižní Ameriky, hojně se vyskytuje také v jižní Asii, na východě a jihu Afriky a v Austrálii. Rostou v rozmanitých rostlinných společenstvech, jsou to suchomilné i mokřadní rostliny.\n\nJednotlivé druhy mívají velice rozmanitý vzhled; mohou to být jednoleté, dvouleté i vytrvalé byliny, keře, nízké stromy či popínavé rostliny vyrůstající z kořenů kůlovitých, vláknitých, dužnatých nebo z plazivých oddenků. Rostliny bývají lysé, částečně či zcela porostlé žláznatými i nežláznatými chlupy, některé mají silně dužnaté listy. Bazální listy někdy vyrůstají v růžici, pak mívají řapíky. Lodyžní listy rostoucí střídavě jsou přisedlé (i objímavé) nebo řapíkaté. Čepele všech listů jsou variabilní, od celistvých až po dělené do úzkých segmentů.\n\nKvětní úbory barvy žluté, oranžové nebo růžové jsou většinou sestaveny do chocholičnatých nebo latnatých květenství, jen zřídka vyrůstají jednotlivě. Na květním lůžku bez plevek v terči vyrůstají cizosprašné, oboupohlavné, nálevkovité nebo válcovité kvítky s trubkovitou pěticípou korunou. Samičích jazykovitých kvítků bývá pár až 17 a mají plochou ligulu která je na koncích podvinutá; liguly někdy úplně chybí. Prašníky jsou podlouhlé až čárkovité. Čnělka má obvykle jeden terminální trichom, ramena blizen jsou velmi krátká. Listeny zákrovu mají tmavou špičku, stejně jako v druhé řadě vyrůstající drobné listeny zákrovečku.\n\nPlody jsou válcovité, lysé nebo krátce chlupaté nažky s 5 až 10 žebry a s bílým chmýrem složeným z mnoha štětinek, rozšiřují se převážně větrem.\n\nMnoho druhů z rodu starček obsahuje pyrolyzidinové alkaloidy, nejvíce jich je v květech, v lodyhách a listech již méně a v kořenech nejsou vůbec. Toxicita se projevuje u zvířat při časté konzumaci a vede k nevratnému poškození jater, u jednotlivých druhů zvířat je reakce rozdílná v závislosti na druzích mikroflóry v žaludku. Pyrolyzidinové alkaloidy (PAS) se vylučují do mléka a protože jsou považovány za karcinogenní jsou potenciálním problémem i pro lidí.\n\nRod \"Senecio\" je rozdělen asi do 1000 druhů z nichž mnohé pravděpodobně vznikly hybridizaci. V přírodě České republiky se vyskytuje těchto 18 druhů:\na pět hybridů\n\n \n"}
{"id": "989839", "url": "https://cs.wikipedia.org/wiki?curid=989839", "title": "Universalmuseum Joanneum", "text": "Universalmuseum Joanneum\n\nUniversalmuseum Joanneum, do roku 2009 nazývané Landesmuseum Joanneum („Zemské muzeum Joanneum“), je muzeum sídlící ve Štýrském Hradci. Je pojmenováno po svém zakladateli, arcivévodovi Janu Baptistovi Habsbursko-Lotrinském (1782–1859), mladším bratru císaře Františka I. Je to nejstarší muzeum v Rakousku a po Uměleckohistorickém muzeu ve Vídni také druhé největší. Podává ucelený obraz o vývoji (nejen) štýrské přírody, historie, umění a kultury. Obsahuje 4,5 milionu sbírkových předmětů, rozdělených do 13 oddělení a rozmístěných na různých místech v Š. Hradci, Stainzu, Pürggu-Trautenfelsu a u Wagny.\n\nDatum založení Joannea je zároveň i počátkem Technické univerzity ve Štýrském Hradci (), která byla v rámci Joannea ustavena jako zvláštní instituce (polytechnika) roku 1864 a definitivně od něj oddělena v roce 1887.\n\nMuzeum bylo založeno roku 1811, jakožto třetí nejstarší taková instituce v rámci habsburských zemí (tj. unie Rakouského císařství a Uherského království). Pro toto muzeum bylo výhodou, že byť bylo soukromého založení, mělo podporu arcivévody Jana, člena panovnické rodiny, jenž sám byl velkým sběratelem a „své“ instituci věnoval rozsáhlé sbírky mincí a přírodnin i finanční zajištění. Arcivévoda, jenž se stal doživotním (†1859) ředitelem instituce, dokázal pro ni získat některé významné rakouské učence: jako spoluzakladatelé působili např. právník a historik Joseph von Hormayr (o pár let později pomáhal též při zakládání Františkova muzea v Brně) či historik a literát Johann von Kalchberg; výzkumu a výuce se v muzeu věnoval např. mineralog Friedrich Mohs nebo botanik a paleontolog Franz Unger a další. Sídlo Joannea bylo ustaveno v barokním paláci tehdy nedávno vymřelých hrabat Lesliů, zvaném \"Lesliehof\", v centru Štýrského Hradce.\n\nOd počátku bylo Joanneum výjimečné svým spojením muzejní a vědecko-výukové funkce. Součástí instituce byla i technická škola, kde se nejprve vyučovaly fyzika, chemie, astronomie, mineralogie, botanika a technologie; později přibyly i zoologie, matematika, technické kreslení, mechanika, hornictví, metalurgie a další. Narůstající rozsah jak sbírek, tak školní výuky (21 oborů k roku 1861) vyústil z rozhodnutí štýrského sněmu roku 1864 v proměnu technické školy ve Štýrskou zemskou techniku při Joanneu (\"Steiermärkische landschaftliche Technische Hochschule am Joanneum\") a následné její plné postátnění o 10 let později, kdy se stala c. k. technickou vysokou školou. Joanneum bylo dále reorganizováno a nakonec roku 1887 se sbírková část oddělila od té výzkumně-školní, přičemž i muzeum bylo převedeno do rukou státu. Obě části se nadále vyvíjely odděleně.\n\nZ důvodu již nedostačujících prostor musela být o 18 let později část sbírek přestěhována do tzv. Nového Joannea (\"Neues Joanneum\"), nově postaveného (1890–95) hned vedle západní (dvorní) strany dosavadního paláce. Původní budova tak obdržela název Staré Joanneum (\"Altes Joanneum\").\n\n"}
{"id": "989840", "url": "https://cs.wikipedia.org/wiki?curid=989840", "title": "Silnice II/108", "text": "Silnice II/108\n\nSilnice II/108 je silnice II. třídy v trase: odpojení od silnice I/12 (u Přistoupimi) – Krupá – Kostelec nad Černými lesy – Konojedy – Stříbrná Skalice (napojení na silnici II/335). Celková délka této silnice je zhruba 20 km a na celé trase se nacházejí pouze čtyři obce.\n\nU Kostelce nad Černými lesy se kříží se silnicí I/2.\n\nU Kostelce nad Černými lesy vede přes Jalový potok.\n"}
{"id": "989842", "url": "https://cs.wikipedia.org/wiki?curid=989842", "title": "Ostrý vrch (Ještědsko-kozákovský hřbet)", "text": "Ostrý vrch (Ještědsko-kozákovský hřbet)\n\nOstrý vrch (511 m n. m., německy \"Spitzstein\") je vrch v okrese Liberec Libereckého kraje. Leží asi 2 km ssz. od vsi Jítrava na katastrálním území vsi Dolní Suchá. Vrch je součástí CHKO Lužické hory.\n\nOstrý vrch leží při samém severozápadním okraji Ještědsko-kozákovského hřbetu.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Vysocký hřbet.\n\nAutomobilem lze nejblíže přijet do Horního sedla. Odtud vede po severním svahu Ostrého vrchu společně červená turistická značka a Mezinárodní naučná stezka Lužické a Žitavské hory na sousední vrch Vysoká (545 m n. m.) a dále do směru Sloní kameny a Jítrava.\n"}
{"id": "989843", "url": "https://cs.wikipedia.org/wiki?curid=989843", "title": "Pastarček", "text": "Pastarček\n\nPastarček (\"Tephroseris\") je rod rostlin z čeledi hvězdnicovité. Jsou to jednoleté až vytrvalé, vzpřímené byliny, rozšířené v počtu asi 50 druhů v mírném podnebném pásu severní polokoule. Rod \"Tephroseris\" byl na základě fylogenetických studií vyčleněn z rodu \"Senecio\" a po nějaký čas bylo pro oba rody používáno české jméno starček.\n\nRod pastarček je rozšířen hlavně v mírném podnebném pásu Eurasie a Severní Ameriky, obsahuje okolo 50 druhů.\n\nJednoleté, dvouleté nebo vytrvalé vzpřímené byliny, vysoké 10 až 100 cm, vyrůstají z kořenů kůlovitých, tenkých, málo větvených nebo z vodorovných oddenků. Rostliny jsou porostlé různými chlupy nebo jsou lysé. Opadavé listy dlouhé 8 až 20 cm jsou bazální, většinou řapíkaté a lodyžní, které vyrůstají střídavě a jsou řapíkaté nebo přisedlé. Listy mají tvarově variabilní čepele, bývají vlnité, zubaté a dělené do mnoha tenkých úkrojků, jen zřídka jsou celistvé.\n\nČetné drobnější květní úbory jsou uspořádány do terminálních jednoduchých nebo složených květenství, lat či hroznů, jen ojediněle vyrůstají osamoceně. Oboupohlavné kvítky rostoucí ve středu disku mají žlutou, oranžovou, načervenalou až fialovou pěticípou trubkovitou nebo trychtýřovitou korunu s pěti tyčinkami s podlouhlými žlutými prašníky, spodní semeník je složený ze dvou plodolistů a má jednu čnělku. Samičích jazykových kvítků, které někdy chybí, bývá 7 až 15, jejich podlouhlá až eliptická žlutá neb purpurově červená ligula je zakončena dvěma nebo třemi zoubky. Zvonkovité nebo válcovité zákrovy mívají čárkovité listeny v jedné nebo dvou řadách.\n\nPlodem jsou válcovité, hnědé, jednoplodé nažky s vytrvalých kalichem, jsou žebrovaté a mohou být lysé nebo chlupaté. Jejich vytrvalý jedno nebo dvouřadý chmýr je bílý nebo narůžovělý, u jazykovitých kvítků bývá delší.\n\nV České republice se vyskytuje těchto pět druhů rodu \"Tephroseris\":\n\n\n\n \n"}
{"id": "989846", "url": "https://cs.wikipedia.org/wiki?curid=989846", "title": "Silnice II/329", "text": "Silnice II/329\n\nSilnice II/329 je silnice II. třídy v trase: Plaňany (odpojení od silnice I/12) – Radim – Pečky – Vrbová Lhota – přejezd nad dálnicí D11 – Písková Lhota (napojení na silnici II/611) – Poděbrady (odpojení) – Kouty – Netřebice (krátké napojení na silnici II/330) – Malý Vestec – Vestec – Křinec (napojení na silnici II/275)\n\nU Kluku se křižuje se silnicí I/38.\n\nV Radimi vede přes Výrovku (tu překračuje i u Peček), na okraji Vrbové Lhoty přes Káču, v Poděbradech přes Labe, u odboček na Pátek a Křečkov přes Sánský kanál a posléze přes Panský náhon, u Kout přes Blatnici, u Netřebic přes třikrát přes Velenický potok a ve Vestci přes Mrlinu.\n"}
{"id": "989847", "url": "https://cs.wikipedia.org/wiki?curid=989847", "title": "Taró Daniel", "text": "Taró Daniel\n\nTaró Daniel, : , [Danieru Taró] – jap. přepis = Daniel), (* 27. ledna 1993 New York) je japonský profesionální tenista. Ve své dosavadní kariéře vyhrál na okruhu ATP World Tour jeden singlový turnaj. Na challengerech ATP a okruhu Futures získal do května 2018 devět titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v květnu 2018 na 82. místě a ve čtyřhře pak v září 2013 na 566. místě. Trénuje ve valencijské TenisVal Academy pod vedením bývalého španělského tenisty Josého Francisca Altura.\n\nV japonském daviscupovém družstvu debutoval v roce 2014 tokijským čtvrtfinále Světové skupiny proti České republice, v němž odešel poražen z dvouher proti Lukáši Rosolovi a Jiřímu Veselému. Japonci duel prohráli 0:5 na zápasy. Do dubna 2018 v soutěži nastoupil k šesti mezistátním utkáním s bilancí 3–6 ve dvouhře a 0–0 ve čtyřhře.\n\nJaponsko reprezentoval na Letních olympijských hrách 2016 v Riu de Janeiru, kde v mužské dvouhře startoval na divokou kartu. Po výhrách nad Američanem Jackem Sockem a Britem Kylem Edmundem vypadl ve třetím kole s pozdějším stříbrným medailistou Juanem Martínem del Potrem z Argentiny.\n\nNa nejvyšší grandslamové úrovni si ve dvouhře zahrál třetí kolo kvalifikace na Australian Open 2014. Na úvod si poradil se Švýcarem Henrim Laaksonenem a ve druhém kole vyřadil chilského hráče Pauls Capdevilla. V přímém boji o účast v hlavní mužské soutěži však nestačil na favorizovaného Brazilce Thomaze Bellucciho.\n\nPo zvládnuté kvalifikaci si premiérovou účast v hlavní soutěži turnaje okruhu ATP Tour zajistil na Royal Guard Open 2014 v chilském Viña del Mar. V prvním kole vrátil čerstvou porážku Belluccimu po setech 6–3 a 6–3. Ve druhé fázi udolal argentinskou turnajovou osmičku Federica Delbonise po dramatickém průběhu 1–6, 7–6 a 7–6, v rozhodujícím tiebreaku poměrem míčů 9:7. Ve čtvrtfinále však nestačil na třetího nasazeného Španěla Nicoláse Almagra ve dvou sadách.\n\nNa březnovém mastersu BNP Paribas Open 2018 v Indian Wells vyřadil jako kvalifikant a 109. hráč žebříčku Brita Camerona Norrieho a následně bývalou světovou jedničku Novaka Djokoviće po třísetovém průběhu. Ve třetím kole dohrál na raketě Argentince Leonarda Mayera.\n\nPremiérovou kariérní trofej na túře ATP vybojoval ve dvaceti pěti letech, když ve finále květnového Istanbul Open 2018 zdolal 34letého tuniského hráče Maleka Džazírího po dvousetovém průběhu.\n\nNarodil se roku 1993 v New Yorku do rodiny amerického finančního managera Paula Daniela a japonské matky Jasue, narozené v Amami, prefektuře Kagošima. Má starší sestru Kanu. Za preferované druhy dvorců uvádel tvrdý povrch a antuku. Jako nejsilnější pak hofnotil bekhendový úder.\n\n"}
{"id": "989848", "url": "https://cs.wikipedia.org/wiki?curid=989848", "title": "Mistrovství Evropy ve volejbale mužů 1979", "text": "Mistrovství Evropy ve volejbale mužů 1979\n\n11. mistrovství Evropy ve volejbale mužů se konalo ve dnech 5. – 13. října ve Francii.\n\nTurnaje se zúčastnilo 12 týmů, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hráli ve skupině o sedmé až dvanácté místo. Mistrem Evropy se stali volejbalisté Sovětského svazu.\n\n"}
{"id": "989849", "url": "https://cs.wikipedia.org/wiki?curid=989849", "title": "Benoît Campargue", "text": "Benoît Campargue\n\nBenoît Campargue [Benoa Kamparg], (* 9. březen 1965 Villefranche-sur-Saône, Francie) je bývalý reprezentant Francie v judu a především významný trenér a funkcionář.\n\n\nNa pozici reprezentační jedničky si musel několik let počkat. Nepatřil k největším osobnostem francouzského juda jako zápasník. Osobností se stal až po skončení aktivní kariéry - výborný pedagog a metodik. Řadu let jeden z nejvlivnějších mužů francouzského juda.\n\n\n"}
{"id": "989850", "url": "https://cs.wikipedia.org/wiki?curid=989850", "title": "Konstitutivní národ", "text": "Konstitutivní národ\n\nKonstitutivní národ (srbochorvatsky konstitutivni narod/конститутивни народ) byl termín, definující kterým národům je daná svazová republika v rámci Jugoslávie vlastí. Přestože SFRJ byla budována jako společný stát Slovinců, Chorvatů, Srbů, Makedonců, Černohorců a Bosenských muslimů (Bosňáků), ve snaze zdůraznit charakter výlučnosti každé z republik byly v ústavách jednotlivých svazových republik definována položka tzv. konstitutivního národa.\n\nV socialistické Jugoslávii existovalo oficiálně celkem šest národů (Slovinci, Chorvati, Bosenští muslimové, Srbové, Černohorci a Makedonci), které měly status konstitutivního národa v té které republice. Kromě toho znala jugoslávská terminologie ještě dvě skupiny – národnosti a etnické skupiny. Mezi první patřily příslušníci početných národnostních menšin (Albánci, Maďaři, Italové, Bulhaři, Češi, Slováci, Rumuni, Rusíni). Na rozdíl od etnických skupin (kam patřili např. Romové nebo Židé) však byly příslušníci národnostních menšin vázány s určitým teritoriem. Většinou také počet jejich příslušníků nepřesahoval počet těch, kteří se hlásili k regulérním jugoslávským národům (výjimkou byla téměř dvoumilionová albánská populace, žijící na území SAO Kosovo).\n\nJednotlivé jugoslávské národy (v svazových republikách konstitutivní národy) měly jako jediné právo na sebeurčení (dle 1.1.7 Ústavy SFRJ z roku 1974). Statut konstitutivního národa proto začal být na začátku 90. let v okamžiku rozpadu jugoslávské federace častým tématem politických debat. Po volbách na jaře 1990 byl například odebrán chorvatským Srbům, kteří argumentovali, že jsou-li konstitutivním národem, nemůže se Chorvatsko odtrhnout od Jugoslávie bez souhlasu jejich zástupců.\n\nV současné době je kategorie konstitutivního národa uplatněna pouze v ústavě Bosny a Hercegoviny a je zachována pozice Srbů, Chorvatů a Bosňáků jako tří konstitutivních národů v obou částech bosenské konfederace. \n\nDo roku 2002 (do uzavření tzv. Sarajevských dohod) byl nicméně v Republice srbské konstitutivní národ pouze srbský a ve Federaci Bosny a Hercegoviny pouze bosňácký a chorvatský.\n\nV současné době existují v Bosně a Hercegovině komplexní pravidla, kdo může zastávat kterou politickou funkci v zemi v souvislosti s tím, ke kterému ze tří konstitutivních národů se hlásí. V roce 2006 zažalovali Dervo Sejdić (bosenský rom) a Jakob Finci (bosenský žid) svůj stát u Evropského soudu pro lidská práva ve Štrasburku, neboť se jako příslušníci jiných etnik nemohli voleb účastnit – voleb do Sněmovny národů a Předsednictva Bosny a Hercegoviny se mohou účastnit pouze kandidáti, kteří se hlásí k jednomu ze třech konstitutivních národů.\n\nV dalších republikách bývalé SFRJ byl tento termín z jednotlivých konstitucí postupně odstraňován, neboť je považován za diskriminující ve vztahu k národnostním menšinám i příslušníkům jiných etnických skupin, než většinových.\n\n"}
{"id": "989852", "url": "https://cs.wikipedia.org/wiki?curid=989852", "title": "Silnice II/240", "text": "Silnice II/240\n\nSilnice II/240 je silnice II. třídy v trase: odpojení od Evropské navazující na silnice I/7 (v Praze; Horoměřická ulice) – Horoměřice – Statenice – Velké Přílepy – Tursko – Kralupy nad Vltavou (krátké připojení silnice II/101) – Velvary – Černuc – Bříza – Račiněves – přejezd nad dálnicí D8 – Roudnice nad Labem (krátké napojení silnice II/246) – Vědomice – Chodouny – Polepy (krátké napojení silnice II/261) – Hrušovany – Libínky – Chotiněves (okrajem) – Liběšice (krátké napojení na silnici I/15) – Trnobrany (okrajem) – Srdov – Hradec (napojení na silnici II/260) – Horní Vysoké – Lovečkovice (odpojení) – Verneřice – Valkeřice – napojení na silnici II/262 (u Františkova nad Ploučnicí).\n\nNa okraji Statenic se napojuje silnice II/241, ve Velvarech silnice II/616 a v Černuci silnice II/239. U Velvar přejíždí nad silnicí I/16. U Račiněvsi se kříží se silnicí II/608.\n\nU Horoměřic vede nad plánovanou dálnicí D0.\n\nNa okraji Jenerálky vede přes Šárecký a Nebušický potok, v Černém Volu přes Únětický potok, ve Velkých Přílepech přes Podmoráňský potok, na okraji Kralup nad Vltavou přes Knovízský potok, v Roudnici nad Labem přes Labe, u Polep přes Úštěcký potok, u Liběšic přes Studený potok a u Valkeřic přes Merboltický potok.\n\nDo budoucna, má vzniknout přetrasování a přeznačení trasy, kdy silnice bude začínat na D7 u MÚK Středokluky a pokračovat směrem Velké Přílepy. Od Středokluk se trasa vyhýbá Tuchoměricím ze severu a pokračuje dál kolem Lichocevse. Po přiblížení k Lichocevsi dál pokračuje k Velkým Přílepům, zde vznikne jak MÚK, tak i obchvat Velkých Přílep. Trasa bude pokračovat směrem na Holubice, které obejde z jihu kolem Ersu. Poté kolem Ersu se přiblíží k stávající trase a takřka jí bude kopírovat. Trasa se odklání, až před Kralupy u Debrna, kde zde překročí Vltavu novým mostem, který bude navazovat na Chvatěruby. Od Chvatěrub bude trasa pokračovat ke Kozomínu, kde se napojí na stávající dálnici D8. Samotná budování trasy by mělo začít v roce 2020 a skončit v roce 2023. Stavba je rozdělena na 3 etapy a celková zakázka dosahuje ceny takřka 4 miliard korun.\n\nSamotná trasa byla několikrát pozastavována, jak z řad obcí kolem kterých by stavba procházela, tak i občanských sdruženích a ochránců přírody. Vznikal tak jak tlak státu na stavbu, kterou bude podporovat finančně, ale vystaví jí Středočeský kraj. Největší pokrok byl, když místní statkář a vlastník pozemků, přes které stavba povede, nakonec svolil a přistoupil na jednání se státem. Poslední neshodou bylo občanská iniciativa, aby obchvat nevznikl ze strany občanů Velkých Přílep.\n"}
{"id": "989853", "url": "https://cs.wikipedia.org/wiki?curid=989853", "title": "Andrea Corr", "text": "Andrea Corr\n\nAndrea Jane Corr MBE (* 17. května 1974 Dundalk) je irská zpěvačka, textařka a herečka. Je známá především jako členka skupiny The Corrs, je také hlasem této irské skupiny, která je zaměřená na keltskou muziku, pop-rock. Skupinu tvoří kromě ní i její sourozenci Caroline Corr, Sharon Corr a bratr Jim Corr. Kromě zpěvu ve skupině hraje také na píšťalku a klavír. The Corrs vydali celkem pět studiových alb, jedno remixové album a dvě alba koncertová. Skupina má pauzu, jelikož se sourozenci Corrovi rozhodli věnovat se výchově svých dětí. Andrea se také věnuje sólové dráze zpěvačky a v roce 2007 vydala své debutové album \"Ten Feet High\" to se odklonilo od irského folkového žánru spíš směrem k taneční muzice. Její další album vyšlo 30. května 2011, které tvořily pro ni nejdůležitější písničky z mládí. V létě 2012 znovu nahrála skladbu \"Pale Blue Eyes\" spolu s německým elektronickým hudebníkem Christopherem von Deylenem, který je člen skupiny Schiller a tato skladba tak vyšla na albu této skupiny.\n\nAndrea Corr se věnuje charitativní činnosti, to obnášelo účast na charitativní koncertech, které měly pomoci dětským vesničkám, nemocnici v Newcastle upon Tyne. Byla velvyslancem dobré vůle při Nelsonovi Mandelovi, kde pomáhala šířit osvětu o nebezpečnosti a prevenci AIDS v Africe. Během živého vystoupení v Edinburghu, které proběhlo 2. července 2005 vystoupila s Bonem a spolu zazpívali skladbu \"\"When the Stars Go Blue\"\" na podporu kampaně Make \"Poverty History\", která má změnit postoj vlád a přístup k chudobě ve světě. V roce 2005 Andrea spolu se svými sourozenci obdržela řád britského impéria od britské královny za jejich charitativní úsilí a přínos v muzice.\n\nAndrea je nejmladším členem z rodiny Corrových, jejími rodiči jsou otec Gerry Corr, který pracuje jako manažer mzdového oddělení a matka Jean v domácnosti toho času. Rodina žije v Dundalku, rodiče hráli po místních hospodách a své děti brali s sebou, tak vznikl jejich vztah k irské lidové muzice. Za podpory rodičů začala Andrea hrát na píšťalku a také se učila na klavír u svého otce. Během jejich dospívání ona a její sestry často u svého bratra v pokoji se věnovali hudbě, Andrea zpívala, sestra Sharon se věnovala houslím spolu s Carol a bratr Jimm hrál na klávesy. Andrea také vystupovala na různých představeních během studia na místní škole v Dundalku.\n\nV roce 1990 ona a její sourozenci zakládají skupinu The Corrs. Její kariéra začala i v oblasti filmu, když se v roce 1991 zúčastnila konkurzu na film \" The Commitments\", v kterém získala roli Sharon Rabbitte. John Hughes si všiml The Corrs během konkurzu na film, a po souhlasu se stal jejich manažerem. The Corrs podepsali smlouvu s Atlantic v roce 1995, a cestovali do Severní Ameriky nahrávat své debutové album \"Forgiven, Not Forgotten\", to tvořilo šest instrumentální skladeb vycházející z Keltské hudby. Když toto album vyšlo v Irsku, sklidili obrovský úspěch i v ostatních zemích (Austrálii, Japonsku a Španělsku). Album se stalo platinovým v Anglii a Austrálii a v Irsku čtyřnásobně platinové což udělalo z The Corrs jednu z nejpopulárnější skupiny.\n\nV návaznosti na svůj úspěch z předcházejícího alba vydala v roce 1997 skupina druhé album \"Talk on Corners\" a o tři roky později další album pod názvem \"Blue\". Album \"Talk on Corners\" zpočátku přineslo menší úspěch než se očekávalo, dokud nedošlo vydání remixovaného verze alba. Hity z alba postupně obsazovaly příčky evropských hitparád a album dosáhlo platinového stavu v Anglii i v Austrálii. Jejich album \"Blue\" kladlo důraz na použití elektronických syntezátoru, které ovlivnily prodeje v řadě evropských zemích (Rakousko, Německo, Irsko, Švýcarsko, Francie, Švédsko, Norsko). Při vytváření alba \"Blue\" nečekaně zemřela její matka Jean při čekání na transplantaci plic v Freemanově nemocnici ve městě Newcastle. Jejich matka byla pohřbena na místním hřbitově v Dundalku, mezi smutečními hosty nechyběl Bono, Larry Mullen, Brian Kennedy a Paul Brady. Skladba \"\" No More Cry \"\" byla napsána Andreou a Caroline jako reakce na tuto smutnou událost a byla věnována otci, kterému měla přinést naději a být lékem na otcův žal ze smrti manželky. V roce 2003 Andrea nahrála skladbu \"\"Time Enough For Tears\"\", kterou napsal Bono a Gavin Friday pro film pro \"\"In America\"\" později tato skladba byla součástí alba \"\"Borrowed Heaven\"\" věnované zemřelé matce Jean a otci Gerrymu. K výročí 15. let od založení skupiny \"The Corrs\" použili mnoho tradičních irských skladeb ze zpěvníku své zemřelé matky.\n\nAndrea Corr je vdaná, jejím manželem je Brett Desmond, syn miliardáře Dermota Desmonda. Vzali se ve městě Milltown Malbay v kostele St Joseph's dne 21. srpna 2009. Její sestry Sharon a Caroline jí zpívaly na její svatbě a jednou z písniček byla také \"No Frontiers\". V listopadu 2011 oznámila Andrea Corr své těhotenství z účtu \"Andrea Corr @ACorr_Official\" přes sociální síť Twitter. V sobotu 28. dubna 2012 se jí narodila dcera, kterou pojmenovala Jean po své zesnulé matce. Dne 4. ledna 2014 porodila své druhé dítě, syna pojmenovala Brett po otci.\nJejí sólová začala poté co se ostatní sourozenci rozhodli věnovat svým rodinám. Vydala své první album \"Ten Feet High\" dne 25. června 2007, za tímto albem stál producent Nellee Hooper, který spolupracoval s Madonnou nebo s Gwen Stefani. Její první singl \"Shame on You (to Keep My Love from Me)\" sklidil úspěch i u hudebních kritiků. Dne 10. dubna 2009 oznámila moderátorce BBC rádia, že její druhé album bude obsahovat starší písničky. Na konci ledna 2011 bylo ohlášeno její další album, které mělo vyjít kolem léta a stažení cover mp3 bylo umožněno pouze předplatitelům. Její druhé album \"\"Lifelines\"\" vyšlo 30. května 2011.\n\nAndrea vstoupila do filmového světa v roce 1991, když získala roli ve filmu \"The Commitments\". O pět let později hrála ve filmu \"Evita\". Její herecká kariéra pokračovala dalšími filmy v 1998 to byl \"Quest for Camelot\". Další nabídka přišla v roce 2003 \"The Boys from County Clare\", film sice nebyl trhák, ale Andrea byla oceněna za nejlepší ženský herecký výkon. V 2005 přišla nabídka v \"The Bridge\", o rok později v \"Broken Thread\". Poslední filmem, kde hrála Andrea Corr byl \"Pictures\". Její herecká kariéra trvala s přerušením 18 let a za tu dobu si zahrála v 7 filmech.\n\nJak již bylo zmíněno Andrea a její sourozenci se rádi podílejí na pomocí ostatním. Organizují charitativní koncerty a pomáhají potřebným, nejčastěji chudým, svou charitativní činnost se snaží směřovat i obětem válečných konfliktů nebo živelních katastrof. Tuto činnost mají společnou i s členy skupiny U2, touha pomáhat ostatním Andreu a Bona velice spojuje.\n\n\"Hlavní článek The Corrs diskografie\"\n\n\n\n"}
{"id": "989854", "url": "https://cs.wikipedia.org/wiki?curid=989854", "title": "Hind Laroussi", "text": "Hind Laroussi\n\nHind Laroussi Tahiri (* 3. prosince 1984 Gouda, jižní Holandsko, Nizozemsko), profesionálně známá jen jako Hind, je nizozemská zpěvačka.\n\nHind Laroussi Tahiri se narodila 3. prosince 1984 v Goudě, Nizozemsku. Má marockého otce a holandskou matku.\n\nNa veřejnosti zpívala a působila poprvé, když jí bylo 8. Krátce poté začala chodit na hodiny zpěvu. Na vysoké škole účinkovala v mnoha hudebních představeních. Její talent nezůstal bez povšimnutí; dostala pozvánku, aby zazpívala během \"MF dancemasters party of the year\" v Německu. Díky tomu získala roli v moderní divadelní skupině \"Tracks\". Poté následoval zpěv, tanec a kabaretní lekce.\n\nV národním prostředí se dostala do popředí, když se podílela na \"Soundmixshow 2002\" a zúčastnila se finále, kde napodoboval Vanessu Williams. V roce 2003 se zúčastnila se prvního ročníku talentové show \"Idols\", kde se umístila na třetím místě. Také hrála s arabským orchestrem z izraelského Nazareta.\n\nReprezentuje různé styly, zpívá R&B, pop a fado, nebojí se experimentovat s různými hudebními styly v různých jazycích, jako je arabština a portugalština. Jedna z jejích ambicí je si zahrát v hlavní roli v muzikále. Zatímco její kolegové ze soutěže \"Idols\" – Jim Bakkum a Jamai Loman zaútočili na žebříčky s jejich singly, Hind se hudebně neprojevovala a připravovala své debutové album \"Around the World\". Pilotní singl – \"\"Summer All Over Again\"\", byl vydán v září 2003 a získal si úspěch. Následující singly \"\"Weak\"\" a \"\"Sure As were not\"\" nebyly tak úspěšné. V roce 2004 získala Edisona pro své debutové album a 25. října téhož roku zazpívala píseň \"\"A Felicidade\"\" na koncertě v Tuschinski. V září 2005 vyšlo její druhé album \"Halfway Home\". Pilotní singl \"\"Give Me A Sign\"\" zaznamenal mírný úspěch, ale následující singly \"\"Halfway Home\"\" a \"\"Habaytek Besaif\"\" nebyly tak úspěšné. Poté bylo oznámeno, že smlouvu s vydavatelstvím Sony BMG vypověděla (zřejmě kvůli špatnému prodeji), následně si ale našla novou nahrávací společnost PIA.\n\nHind Laroussi se zúčastnila prvního ročníku \"Idols\", v sezóně 2002-2003, kdy se dostala do finále a umístila se na třetím místě.\n\nJejí debutové album \"Around The World\" (2003) obsahuje popové a R&B skladby, ale je také ovlivněno portugalskou a arabskou hudbou. Alba se prodalo přes 40.000 kopií. V roce 2004 získala ocenění Edison za \"Nejlepšího nového nizozemského umělce\". V roce 2005 vydala své druhé album \"Halfway Home\", která sama nazvala \"Arabpop\", vzhledem k arabským vlivům v několika písních. Singl \"\"Habbaytek Besaif\"\" (2006), je coverem písně od zpěvačky Fairuz.\n\nReprezentovala Nizozemsko na Eurovision Song Contest 2008 v Srbsku s písní \"\"Your Heart Belongs to Me\"\" (Tvé srdce patří mě). Do velkého finále se jí s písní, ale kvalifikovat nepodařilo. Dne 23. listopadu 2009 začala vybírat částku € 40.000 pro své další album na webu Sellaband. Částku se podařilo vybrat za 11 dní. Dne 8. prosince 2009 zahájena druhá fáze, sbírka € 24.000 na propagaci. Tohoto cíle dosáhla 11. ledna 2011. Nakonec bylo oznámeno, bude vybírá dalších € 30.000 na výrobu tří videoklipů. Tato fáze nebyla nikdy zahájena. Poté oznámila nové album \"Crosspop\" na 4. říjen 2010 v \"De Melkweg\" v Amsterdamu. V sobotu 16. října 2010 nové album prolomilo osmé místo v \"Dutch album top 100\". Byl to pro ni velký úspěch a nový osobní rekord. Dosud sežádné z jejích alb neumístila výše. Album vstoupilo do žebříčku na čísle 9. Album \"Crosspop\" bylo produkováno legendárním Stevem Powerem. Společně se svým přítelem a manažerem Eddiem Tjonem Fo vydala album u nezávislého vydavatelství. Získala poustu dobré kritiky a dokonce i přímou pozornost německé skupiny \"Livedome.de\", která měla exkluzivní práva k vysílání a křtu CD z Melkwegu (Amsterdam) s asi 900 přítomnými. Livedome vysílalo show živě 13. října přes live stream na 36 portálech.\n\n\n"}
{"id": "989855", "url": "https://cs.wikipedia.org/wiki?curid=989855", "title": "Norbert Haimberger", "text": "Norbert Haimberger\n\nNorbert Haimberger, (* 3. květen 1969 Vídeň, Rakousko) je bývalý reprezentant Rakouska v judu.\n\n\nJeho forma šla nahoru s blížícími olympijskými hrami v Barceloně. Formu však nenačasoval přesně. Po olympijských hrách se vrátil do evropského průměru (pravděpodobně i vlivem zranění) a v především v reprezentaci ho nahradil talentovaný Thomas Schleicher.\n\n\n"}
{"id": "989859", "url": "https://cs.wikipedia.org/wiki?curid=989859", "title": "Katolická církev v Arménii", "text": "Katolická církev v Arménii\n\nKatolická církev v Arménii je křesťanské společenství. Hlásí se k ní asi 4 % obyvatel. Je v jednotě s papežem.\n\nArménie nemá žádnou diecézi, jen apoštolskou administraturu, která sídlí v Gruzii, a ordinariát.\n\n\nArménie nemá biskupskou konferenci.\n\nApoštolská nunciatura byla založena roku 1992 papežem Janem Pavlem II.\n\n\n"}
{"id": "989860", "url": "https://cs.wikipedia.org/wiki?curid=989860", "title": "Vírský oblastní vodovod", "text": "Vírský oblastní vodovod\n\nVírský oblastní vodovod (zkratkou VOV, původně Brněnský oblastní vodovod) je vodovodní přivaděč, který z vodní nádrže Vír I na řece Svratce zásobuje pitnou vodou Brno a jeho okolí. Většina hlavní trasy byla postavena v letech 1988–2000. Ta vede od vírské nádrže do úpravny vody ve Švařci a dále kolem řeky Svratky k Tišnovu, do Brna a do obcí jižně od něj. Realizovány byly také některé odbočné větve. Majitelem celého vodovodu je sdružení Vírský oblastní vodovod, jeho provozovatelem je z větší části firma Brněnské vodárny a kanalizace, místní odbočky provozuje Vodárenská akciová společnost.\n\nV roce 2012 potřebovalo Brno a blízké obce dodat 29,3 milionů m³ vody, přičemž 67,5 % z tohoto objemu zajistil zdroj II. březovského vodovodu, 27,0 % zdroj I. březovského vodovodu a 5,4 % pocházelo z Vírského oblastního vodovodu. Díky své projektované kapacitě je však VOV schopný pro celou oblast nahradit výpadek nebo odstávku II. březovského vodovodu.\n\nZásobování Brna vodou bylo v polovině 70. let 20. století vyřešeno stavbou II. březovského vodovodu. Protože však byl předpokládán další růst spotřeby pitné vody ve městě, bylo zapotřebí najít další vhodný zdroj. Vodní nádrž Vír I byla již od svého dokončení využívána pro dodávky vody do Žďáru nad Sázavou, Nového Města na Moravě a jejich okolí. Vznikl tak projekt stavby Brněnského oblastního vodovodu (BOV), který by přiváděl pitnou vodu z vírské nádrže do jihomoravského krajského města. Úkol byl rozpracován v průběhu 80. let, samotná stavba byla zahájena v roce 1988 a až do roku 1993 byla financována ze státního rozpočtu. Po roce 1989, v době výrazných společenských změn, ale začala spotřeba vody silně klesat, což bylo mimo jiné zapříčiněno i privatizací vodohospodářského majetku a deregulací vodného a stočného, přesto však bylo rozhodnuto o dokončení vodovodu. Na konci roku 1993 vzniklo zájmové sdružení právnických osob s názvem „Vírský oblastní vodovod – sdružení měst, obcí a svazků obcí“, které se stalo majitelem stavby a pokračovalo v její realizaci. Členy sdružení jsou města Brno (49 %), Modřice (11 %) a Rajhrad (6,2 %) a další obce, z nichž většina je sdružena v několika svazcích obcí. Do roku 2000 bylo proinvestováno 4,3 miliardy korun.\n\nV roce 1997 byla trasa II. březovského vodovodu propojena u Čebína s realizovanou trasou Vírského oblastního vodovodu. Ke zprovoznění prvního úseku došlo v roce 1998, kdy byla otevřena trasa Moravany (sem byla voda provizorně čerpána ze sítě města Brna) – Rajhrad. Hlavní trasa z Víru do Čebína byla uvedena do zkušebního provozu roku 2000 (trvalý od 2002). O rok později byla dána do provozu jižní větev z Rajhradu do Těšan a v roce 2002 byla otevřena trasa Čebín – Brno-Bosonohy. Roku 2008 bylo dokončena boční větev vedoucí do Dolních Louček, k propojení dvou dosud samostatných hlavních úseků došlo roku 2010 (úsek Brno-Bosonohy – Moravany) a o dva roky později byla zprovozněna vedlejší trasa z Rajhradu do Židlochovic. Od roku 2008 jsou také napojovány některé další obce ležící na trase vodovodu. Do budoucna jsou připravována i další prodloužení Vírského oblastního vodovodu.\n\nVoda pro Vírský oblastní vodovod je odebírána ve třech výškových úrovních na návodní straně přehradní hráze nádrže Vír I. Vodovod je veden přes jednu Francisovu turbínu o výkonu 1,15 MW s průběžným provozem. Voda je dále trasována potrubím směrem k obci Vír a do tlakové štoly o délce 4691 m podcházející masiv se zříceninou hradu Zubštejna a končící u Švařce, kde se nachází areál úpravny vody. Ta má celkovou kapacitu 2300 l/s, která je vzhledem ke klesající tendenci spotřeby dočasně snížena na hodnotu 1150 l/s. Přitom ani této hodnoty není zdaleka dosahováno, reálně se průtok pitné vody pohybuje okolo 50 l/s. Surová voda je do úpravy přiváděna přes Francisovu turbínu o výkonu 210 kW, která zajišťuje část potřebné elektrické energie pro celý areál. Nádrž ve Švařci má objem 20 000 m³. Z ní vede jednak odbočka do Švařce a Štěpánova nad Svratkou, jednak hlavní potrubí do tlakové štoly Švařec – Běleč I (délka 10 830 m), ze které vychází boční štola, na niž je napojeno potrubí pro Nedvědici, Černvír a Doubravník. Hlavní trasa vodovodu dále podchází krátkým potrubím Křeptovský potok a vede tlakovou štolou Běleč II – Štěpánovice (délka 5015 m) a následně sklolaminátovým potrubím kolem Tišnova do vodojemu v Čebíně (objem 8500 m³), kde se mísí vody Vírského a II. březovského vodovodu, přičemž jejich část je dále odváděna březovskou a část vírskou trasou. U obce Lomnička se odpojuje boční větev, která míří do vodojemů Dolní Loučky, Horní Loučky, Kaly a Újezd u Tišnova. Z Čebína míří potrubí kolem Jinačovic na kraj Brna-Bystrce, kde vstupuje do průchodní štoly pod masivem Holedné o délce 4160 m, která ústí v Brně-Bosonohách do vodojemu Bosonohy (objem 6550 m³) s napojením na brněnskou síť.\nNa následující hlavní jižní větvi (potrubí z tvárné litiny v trase Bosonohy – Nebovidy – Rajhrad – Rajhradice – Telnice – Žatčany – Těšany) se nachází dále vodojemy Nebovidy (objem 4100 m³), Rajhrad I (objem 2×450 m³) a Těšany (objem 2×250 m³). Před Rajhradem se nachází odbočka vedoucí do vodojemu Rajhrad II (objem 2×1000 m³), odkud je potrubí trasováno jižním směrem do Židlochovic. Celková délka Vírského oblastního vodovodu činí přibližně 100 km, z čehož zhruba 20 km se nachází v tlakových štolách. Z Vírské přehrady je voda po celé hlavní trase až do Těšan dopravována gravitačně.\n\nPřed vodojemem Čebín je voda z VOV dodávána do Švařce (části obce Koroužné), městyse Štěpánov nad Svratkou, Chlébského (části obce Skorotice), obce Černvír, městyse Doubravník, obcí Štěpánovice, Dolní Loučky, Újezd u Tišnova a Kaly a částečně též do Tišnova, Drásova a Malhostovic. Pod Čebínem jsou napojeny např. Rozdrojovice, hlavním odběratelem je však město Brno. Díky jižní větvi je vírská voda dodávána také do obcí jižně od Brna (Rajhrad, Želešice, Žatčany, Těšany, Židlochovice a další).\n\n"}
{"id": "989864", "url": "https://cs.wikipedia.org/wiki?curid=989864", "title": "Postsanktus", "text": "Postsanktus\n\nPostsanktus je v křesťanské liturgii část eucharistické modlitby, která navazuje na Sanctus. Vytváří organický přechod, po němž v řádné formě římském ritu, v Hippolytově anafoře ze 3. století a v alexandrijském ritu následuje konsekrační epikleze. V byzantském a západosyrském ritu na postsanktus navazují slova ustanovení.\n"}
{"id": "989872", "url": "https://cs.wikipedia.org/wiki?curid=989872", "title": "Jan Bednář (meteorolog)", "text": "Jan Bednář (meteorolog)\n\nProf. RNDr. Jan Bednář, CSc. (* 11. listopadu 1946 Benešov) je český meteorolog, klimatolog a vysokoškolský učitel, jenž působí na Matematicko-fyzikální fakultě Univerzity Karlovy. V letech 1997–2000 zastával post předsedy Akademického senátu Univerzity Karlovy, byl také prorektorem pro studijní záležitosti UK. Jeho oborem je především fyzika atmosféry, zabývá se mezní vrstvou, atmosférickou optikou, elektřinou, fyzikou oblaků a srážek, a šířením znečišťujících příměsí v atmosféře.\n\nV roce 1970 ukončil studium meteorologie a klimatologie na Matematicko-fyzikální fakultě Univerzity Karlovy. V roce 1976 obhájil kandidátskou dizertaci. V letech 1970–1975 působil jako asistent na Katedře meteorologie a klimatologie (později Katedra meteorologie a ochrany prostředí, KMOP), v letech 1975–1991 jako odborný asistent. Habilitoval se v roce 1991 a do r. 1997 působil jako docent do r. 1997, kdy byl jmenován profesorem. Od roku 1990 je činný v České křesťanské akademii, kde od r. 1996 působil ve funkci 1. viceprezidenta.\n\n\n"}
{"id": "989873", "url": "https://cs.wikipedia.org/wiki?curid=989873", "title": "Jan Bednář", "text": "Jan Bednář\n\nJméno a příjmení Jan Bednář má více nositelů:\n\n"}
{"id": "989874", "url": "https://cs.wikipedia.org/wiki?curid=989874", "title": "Letiště Antalya", "text": "Letiště Antalya\n\nLetiště Antalya (AYT) je letiště, které se nachází asi 13 km severovýchodně od centra tureckého města Antalya. Letiště je jedním z nejdůležitějších v Turecku i na celém pobřeží Středozemního moře. Má dva mezinárodní terminály a jeden domácí terminál.\n\nV roce 2011 bylo letiště vybráno Mezinárodním letištním koncilem jako nejlepší evropské letiště ve své kategorii (10–25 milionů odbavených cestujících ročně). Na toto letiště jsou sezónní pravidelné linky z Brna, Prahy, Ostravy a Pardubic.\n\n"}
{"id": "989875", "url": "https://cs.wikipedia.org/wiki?curid=989875", "title": "International Alliance for Women in Music", "text": "International Alliance for Women in Music\n\nInternational Alliance for Women in Music, IAWM, ( Mezinárodní sdružení žen v hudbě) je mezinárodní členská organizace žen a mužů snažících se o podporu a propagaci činnosti žen v hudební oblasti, zejména v oborech, jako je vytváření hudebních děl, vystupování a výzkum, kde historicky existuje diskriminace pohlaví. \n\nSnahou sdružení je zvýšit percentuální zastoupení skladatelek v programové skladbě nejrůznějších hudebních akcí, bojovat proti diskriminaci žen v orchestrech včetně symfonických a zvýšit všeobecné povědomí o práci žen hudebnic i prostřednictvím učebnic a vysokoškolských kurikul.\n\nMezinárodní sdružení žen v hudbě vzniklo roku 1995 sloučením tří organizací založených v 70. letech v období zvýšeného zájmu o ženská práva, aby bojovaly proti nespravedlivému zacházení s ženami v hudební oblasti. Byly to:\n\n"}
{"id": "989876", "url": "https://cs.wikipedia.org/wiki?curid=989876", "title": "Jan Fábera", "text": "Jan Fábera\n\nJan Fábera (25. června 1928 – 10. dubna 1984, Kladno) byl československý fotbalový obránce, trenér a funkcionář. V letech 1972–1978 generální sekretář Československého fotbalového svazu.\n\nV československé lize hrál za Sokol Škoda Plzeň, ATK Praha a SONP Kladno. Nastoupil v 204 ligových utkáních a dal 5 gólů.\n\nV lize trénoval SONP Kladno, dále v Súdánu získal s týmem Al Hillal mistrovský i pohárový titul a s reprezentací Súdánu vyhrál v roce 1970 mstrovství Afriky. V letech 1970–1972 byl s Jozefem Venglošem trenérem československé reprezentace do 23 let, se kterou získal v roce 1972 titul mistrů Evropy. Dále byl na klubové úrovni trenérem na Islandu a v Alžírsku.\n\n\n"}
{"id": "989879", "url": "https://cs.wikipedia.org/wiki?curid=989879", "title": "Silnice II/244", "text": "Silnice II/244\n\nSilnice II/244 je silnice II. třídy v trase: odpojení od silnice I/9 (u Bašti) – Měšice – Mratín – Kostelec nad Labem – Všetaty – Čečelice – Byšice (napojení na silnici I/16).\n\nV Kostelci nad Labem se kříží se silnicí II/101 a mezi Kostelcem a Všetaty se silnicí II/331.\n\nU Mratína vede přes Mratínský potok a u Kostelce nad Labem přes Labe.\n"}
{"id": "989882", "url": "https://cs.wikipedia.org/wiki?curid=989882", "title": "Silnice II/115", "text": "Silnice II/115\n\nSilnice II/115 je silnice II. třídy v trase: odpojení od silnice I/4 (Praha-Lahovice; spolu se silnicí II/101) – Radotín (odpojení silnice II/101) – Černošice – Dobřichovice – Lety (napojení silnice II/116) – Řevnice (odpojení silnice II/116) – Svinaře – Hodyně – Hatě – Drahlovice – Karlov – Vižina – Osovec – Osov – Skřipel – Hostomice – Běštín – Jince (napojení na silnici II/118)\n\nV Radotíně se napojuje silnice II/599. V Hostomicích se kříží se silnicí II/114.\n\nU Černošic vede přes Kluček, mezi Lety a Řevnicemi přes Berounku, v Řevnicích přes Nezabudický potok, ve Svinařích přes Halounský potok, na okraji Hatí přes Vrahův potok, na okraji Osovce přes Novodvorský potok, ve Skřipeli přes Chlumecký potok\n"}
{"id": "989891", "url": "https://cs.wikipedia.org/wiki?curid=989891", "title": "Herecká asociace", "text": "Herecká asociace\n\nHerecká asociace (zkr. HA) je česká profesní odborová organizace výkonných umělců. Vznikla na ustavující valné hromadě v pražském Divadle na Vinohradech dne 11. února 1990. S rozdělením Československa přešla od roku 1993 slovenská část členské základny do vlastní korporace.\n\nSpoluzakladatelem a prvním prezidentem Herecké asociace byl Tomáš Töpfer. Dalších 14 let ji vedl Jan Teplý, kterého od května 2005 nahradil Václav Postránecký. Od října 2011 do května 2017 asociaci předsedal Jiří Hromada, který na funkci rezignoval ze zdravotních důvodů. V listopadu 2017 se stal prezidentem Ondřej Kepka.\n\nV roce 2011 sdružovala přes devět set členů. Od počátku v jejím členstvu převažují činoherci, HA však deklaruje otevřenost všem druhům jevištního projevu, tj. také operním pěvcům, tanečníkům, mimům a muzikálovým umělcům.\n\nJe členskou organizací Českomoravské konfederace odborových svazů. Je také jedním z kolektivních členů sdružení Intergram a má své zastoupení v jeho výboru.\n\nPosláním asociace je především ochrana a prosazování:\n\nMezi hlavní společenské aktivity asociace patří udílení cen v oblasti herectví:\n\n"}
{"id": "989899", "url": "https://cs.wikipedia.org/wiki?curid=989899", "title": "Lesní železniční dráha v Muskau", "text": "Lesní železniční dráha v Muskau\n\nLesní železniční dráha v Muskau je úzkorozchodná trať o rozchodu 600 milimetrů spojující saská sídla Weißwasser (\"Bílá Voda\"), Kromlau a Bad Muskau (\"Lázně Muskau\") v zemském okrese Zhořelec.\n\nMotivem k výstavbě trati byl rozvoj průmyslu v této oblasti na konci 19. století. Toto území patřilo hraběti Heřmanu von Arnimovi a ten nechal roku 1895 vybudovat železnici, jež spojila jeho továrny. Vzniklé úzkorozchodné trati se začalo říkat „Malá hraběcí von Arnimská dráha“ a její síť dosahovala osmdesátikilometrového rozsahu. V polovině 20. století (roku 1951) přešly tyto tratě, které tou dobou tvořily podnik „Lesní železniční dráha Muskau“, pod správu východoněmeckých drah (DR). Postupný rozvoj automobilové dopravy však koncem 70. let toho století zapříčinil rušení úzkorozchodné sítě a k roku 1978 převedení zbývajích tratí na firmu WEM (Lesní železniční dráha).\n\nOd osmdesátých let 20. století se po tratích pořádají pravidelné jízdy pro turisty. Počátkem 90. let téhož století došlo k dobudování sítě tratí a mezi Kromlau a Weisswasserem začaly od roku 1992 jezdit železniční spoje. O tři roky později je následovaly spoje na trati z Weisswasseru do Bad Muskau.\n\nVlaky po obou provozovaných tratích (tedy z Weisswasseru buď do Kromlau nebo do Bad Muskau) tahají dieselové lokomotivy. Některé vlaky jsou ale tahány jednou ze dvou zachovalých a zrekonstruovaných parních lokomotiv. Ve stanici „Železniční park střed“ byla otevřena výstava historických železničních vozů.\n\n"}
{"id": "989907", "url": "https://cs.wikipedia.org/wiki?curid=989907", "title": "Yamaha XV 750 Virago", "text": "Yamaha XV 750 Virago\n\nYamaha XV 750 Virago je motocykl kategorie chopper, vyvinutý firmou Yamaha, vyráběný v letech 1981-1998. Nástupcem je model Yamaha XVS 650 DragStar.\n\nŘadu chopperů Virago tvoří modely s obsahem 125, 250, 535, 750 a Yamaha XV 1100 Virago ccm. Pro některé trhy se vyrábělo Virago i s modifikovanými obsahy 400, 500, 700 nebo 1000 cm³.\n\n\n"}
{"id": "989909", "url": "https://cs.wikipedia.org/wiki?curid=989909", "title": "Josef Tajchl", "text": "Josef Tajchl\n\nRoku 1953 odmaturoval na reálném gymnáziu v Humpolci a v letech 1958 až 1963 vystudoval Cyrilometodějskou bohosloveckou fakultu v Litoměřicích. Zde také 23. června 1963 přijal kněžské svěcení. Poté působil jako kněz v Dobřenicích a od roku 1972 v Letohradě. V roce 1977 mu byl kvůli jeho aktivitám s mládeží odebrán státní souhlas k výkonu duchovenské činnosti. Do duchovní správy se vrátil v roce 1980, kdy nastoupil jako farní vikář v Náchodě. Později se stal administrátorem v Bykáni a od roku 1990 vedl farnost v Náchodě (od roku 1997 jako děkan). Roku 1997 byl ustanoven farářem v Josefově a v lednu 2001 jej papež Jan Pavel II. jmenoval kaplanem Jeho Svatosti. V roce 2002 odešel Josef Tajchl na trvalý odpočinek, ale roku 2005 se stal farním vikářem v Kutné Hoře, a později také spirituálem trvalých jáhnů královéhradecké diecéze. V Kutné Hoře působil až do svého úmrtí.\n\n"}
{"id": "989925", "url": "https://cs.wikipedia.org/wiki?curid=989925", "title": "Jizerskohorské pomníčky", "text": "Jizerskohorské pomníčky\n\nJizerskohorské pomníčky představují drobné památky na nejrůznější události (většinou neštěstí či nehody se špatným koncem) nejčastěji ve formě křížků, destiček, tesaných památek, kamenů či pomníků, které se nalézají v Jizerských horách, a to v jejich české i polské části. V Jizerských horách se takových pomníčků nachází neobyvkle velké množství, čímž se staly fenoménem této krajiny \n\nVýznamné pro zpopularizování jizerskohorských pomníčků a jejich historie bylo vydání Knihy o Jizerských horách od Miloslava Nevrlého v roce 1976. Hledání křížků a pomníčků se pro nejednoho milovníka Jizerských hor stalo doslova sběratelskou vášní. Dalšími badateli, kteří přispěli a přispívají k poznání pomníčků byly a jsou Emil Novák, Herbert Endler, Gerhard Kutnar a další. Opravou pomníčků se zabývá spolek Patron, založený původně roku 1980. Tento spolek vydává (od roku 1990) o pomníčcích čtvrtletník téhož jména. Některé z pomníčků se nalézají na Matouschkově mapě Ještědských a Jizerských hor z roku 1927. Již roku 1925 vyšel o událostech spojených s pomníčky článek \"Die Marterln im Isergebirge\" Josefa A. Leubnera v 35. čísle ročenky Německého horského spolku pro Ještědské a Jizerské Hory. Německý název pro pomníčky je Marterln.\n\nJizerskohorské pomníčky se nacházejí v české i polské části hor (a na Frýdlantsku), na české straně hor je pomníčků odedávna mnohem více. Pomníčky lze rozdělit do několika skupin podle událostí, které jsou s nimi spojené: pomníčky lesnické a lovecké, dřevorubecké (včetně svažečů dřeva), pytlácké a pašerácké, vojenské, pomníčky obětí hor a neštěstí, horolezecké, spojené s náboženskou vírou (včetně drobných kaplí), pomníčky sebevrahů, pomníčky přepadení (včetně vražd) a pamětní místa. S proměnou doby v některých kategoriích (pašeráctví, svážení dřeva) již pomníčky nepříbývají, ale objevují se pomníčky motoristické, lyžařské a cyklistické. \n\nNejstarším pomníčkem je památka Hanse Preusslera na polské straně hor ze 17. století, ze stejného století (alternativně z 18. století) pochází o něco mladší Klogertův kámen, který je tak zřejmě nejstarší památkou na české straně hor. Z 18. století pochází tzv. Mešní kámen.\n\n\n"}
{"id": "989926", "url": "https://cs.wikipedia.org/wiki?curid=989926", "title": "Adolf Jellinek", "text": "Adolf Jellinek\n\nAdolf Jellinek ( , Aharon Jelinek, 26. června 1821, Drslavice – 28. prosince 1893, Vídeň) byl nekonvenční vídeňský vrchní rabín a židovský učenec, autor teologických spisů. Bývá považován za největšího židovského kazatele 19. století. Publikováno bylo na 200 jeho kázání. Jeho nejvýznamnější psaná díla se týkají výkladu Písma (midraš), dále jde o spisy psychologické a homiletické. Zabýval se také historií Kabaly.\n\nPo působení v Lipsku v letech 1845 až 1856 byl rabínem ve Vídni, kde se stal rovněž mluvčím liberálních Židů. Vrchním rabínem byl Jellinek zvolen roku 1892, i poté se však považoval jen za kazatele. \n\nJellinek odmítal sionismus, protože podle něj potvrzoval antisemitské přesvědčení o tom, že židé jsou v evropské společnosti cizorodým prvkem. Sám středoevropské židy považoval za nositele německého jazyka a kultury. Podporoval také zavádění nových prvků do náboženských obřadů, například využití varhan v synagogách, čímž chtěl přitáhnout „nábožensky vlažné“. Za židy uznával i neobřezané chlapce. Jeho názory mu tak přinášely kritiku konzervativců. \n\nAdolfovou manželkou byla Rosalie Bettelheim (1832–1892). Nevedla košer domácnost. Jejich nejstarší syn Georg se stal profesorem mezinárodního práva v Heidelbergu. Druhý syn Max Hermann (1868–1938) byl profesorem německé filologie na Vídeňské univerzitě a od roku 1919 také členem Rakouské akademie věd. Jejich třetí syn Emil Jellinek (1853–1918) se stal bohatým obchodníkem. Jméno Adolfovy vnučky, Emilovy dcery Mercedes, nesou automobily řady Mercedes-Benz.\n\nAdolfův bratr Hermann byl ve věku 26 let popraven kvůli svému angažmá ve vídeňském povstání v říjnu 1848. Jeho další bratr Moritz (1823–1883) byl uznávaný ekonom, zakladatel Budapešťské tramvajové společnosti a prezident plodinové burzy.\n"}
