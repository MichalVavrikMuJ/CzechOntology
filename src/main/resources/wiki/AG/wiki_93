{"id": "1159361", "url": "https://cs.wikipedia.org/wiki?curid=1159361", "title": "Ferdinandus Orden 1561", "text": "Ferdinandus Orden 1561\n\nFerdinandus Orden 1561 (Ferdinandský řád, dříve \"Österreichischen Humanitärer Ferdinandus Orden 1561\" neboli Rakouský humanitární Ferdinandský řád 1561) je starobylý rakouský rytířský řád, jehož hlavní náplní je podpora a pomoc zdravotně a sociálně hendikepovaným lidem. Zakladatelem řádu byl roku 1561 římský císař, český a uherský král a rakouský arcivévoda Ferdinand I. Habsburský. Jeho cílem bylo zaopatření válečných veteránů. Řád působil po většinu své existence souběžně v rakouských, německých a českých zemích. Dnes má řád mezinárodní charakter a angažuje se především v humanitární oblasti. Vedle podpory rodin příslušníků bezpečnostních sborů, které v souvislosti se službou postihla ztráta, nebo zranění s vážnými trvalými následky, se stará o nejchudší z chudých, pozůstalé, trpící nouzí a osudem zkoušené. Motto řádu je „Fiat iustitia aut pereat mundus“.\n\nHistorie tohoto vojenského řádu sahá do roku 1561, kdy Evropa čelila turecké invazi. Zakladatelem byl rakouský vojevůdce Kryštof Kugler a patronem německý císař Ferdinand I. Habsburský, který vládl říši, zahrnující německé, rakouské, české a uherské země.\n\nPůvodně římskoněmecký král a rakouský arcivévoda Ferdinand I. Habsburský, se stal roku 1526 smrtí Ludvíka Jagellonského v bitvě u Moháče českým a uherským králem. Spolu s těmito zeměmi zdědil i válku s Turkem a na jeho bedra tak padla obrana Evropy. Čelil Turkům i před branami Vídně a pomalu přenesl válku zpět do Uher. Během dlouhých kampaní proslula řada vojevůdců, mezi nimi i Kryštof Kugler, zakladatel Ferdinandského řádu. Kryštof jako dobrý vojevůdce prosazoval v souladu s rytířskými ideály v mezidobí válečných kampaní péči o vojáky, kteří bránili říši i Evropu proti Turkům. V duchu motta \"služba za službu\" zaměstnával své veterány, pečoval o těžce zraněné i zmrzačené vojáky i o rodiny padlých. Tuto ideu přednesl i Ferdinandu Habsburskému, který se stal roku 1556 císařem.\n\nCísaře idea nadchla a 9.září 1561 slavnostně založil prestižní služebný rytířský řád, nesoucí jeho jméno coby patrona - Ferdinandus orden 1561. Tímto aktem se stala péče o válečné veterány právní normou, i otázkou prestiže. \n\nPatron řádu spočinul k poslednímu odpočinku v katedrále sv. Víta v Praze. Kryštof Kugler, zakladatel a první velmistr řádu, pak předal meč a žezlo svým mužským potomkům a tak tento dynastický rytířský řád vykonává svou činnost na území Rakouska, Spolkové republiky Německo a České republiky do dnešních dnů.\n\n\n"}
{"id": "1159362", "url": "https://cs.wikipedia.org/wiki?curid=1159362", "title": "Antônio Carlos Zago", "text": "Antônio Carlos Zago\n\nAntônio Carlos Zago (* 18. květen 1969) je bývalý brazilský fotbalista a reprezentant.\n\nAntônio Carlos Zago odehrál 37 reprezentačních utkání. S brazilskou reprezentací se zúčastnil Copa América 1993, 1999.\n\n"}
{"id": "1159363", "url": "https://cs.wikipedia.org/wiki?curid=1159363", "title": "Magno Alves", "text": "Magno Alves\n\nMagno Alves (* 13. leden 1976) je brazilský fotbalista a bývalý reprezentant.\n\nMagno Alves odehrál 3 reprezentační utkání. S brazilskou reprezentací se zúčastnil Konfederační pohár FIFA 2001.\n\n"}
{"id": "1159364", "url": "https://cs.wikipedia.org/wiki?curid=1159364", "title": "Arsenal (stanice metra v Londýně)", "text": "Arsenal (stanice metra v Londýně)\n\nArsenal je stanice metra v Londýně, otevřená 15. prosince 1906 jako \"Gillespie Road\". Roku 1932 byla stanice přejmenována na \"Arsenal (Highbury Hill)\" a roku 1960 na dnešní jméno. Nachází se na lince:\n"}
{"id": "1159366", "url": "https://cs.wikipedia.org/wiki?curid=1159366", "title": "Holloway Road (stanice metra v Londýně)", "text": "Holloway Road (stanice metra v Londýně)\n\nHolloway Road je stanice metra v Londýně, otevřená 15. prosince 1906. Nachází se v přepravní zóně 2 a leží na lincet:\n"}
{"id": "1159367", "url": "https://cs.wikipedia.org/wiki?curid=1159367", "title": "Maria Bonnevieová", "text": "Maria Bonnevieová\n\nMaria Bonnevieová, rodným jménem Anna Maria Cecilia Bonnevie (* 26. září 1973 Västerås) je norsko-švédská herečka, která na filmovém plátně debutovala v roce 1991 rolí Embly v dramatu \"Hvíti víkingurinn\" (\"Bílý Viking\").\n\nNarodila se roku 1973 ve středošvédském městě Västerås. Vyrostla pak v norské metropoli Oslu do rodiny norské herečky Janniky Bonnevieové a švédského herce Pera Waldvika. V roce 1997 absolvovala stockholmskou Národní akademii pantomimy a herectví (Teaterhögskolan i Stockholm).\n\nV roce 1997 debutovala v Královském dramatickém divadle Bergmanovou hrou \"Yvonne\". Průlomovou filmovou postavou se roku 1996 stala úloha Gertrudy v dramatu \"Jerusalem\" dánského režiséra Billeho Augusta. Následující rok si zahrála hotelovou recepční Ane v norské verzi severské kriminálky \"Insomnie\". Následovaly role v dánské romanci \"Rekonstrukce\", švédské komedii \"Pojďme si hrát\", či ruském dramatu \"Vyhoštění\".\n\nZa titulní postavu Diny v dramatu \"Dina\" (2002) obdržela cenu pro nejlepší zahraniční herečku na Mezinárodním filmovém festivalu v Montréalu (Festival International de Films de Montréal). V roce 1999 ztvárnila Olgu v americkém thrilleru \"Vikingové\". O pět let později se objevila ve švédském psychologickém snímku \"Dag och natt\".\n\nNa 44. ročníku Mezinárodního filmového festivalu Karlovy Vary v roce 2009 se stala členkou poroty hlavní soutěžní sekce.\n\n"}
{"id": "1159368", "url": "https://cs.wikipedia.org/wiki?curid=1159368", "title": "Caledonian Road (stanice metra v Londýně)", "text": "Caledonian Road (stanice metra v Londýně)\n\nCaledonian Road je stanice londýnského metra, otevřená 15. prosince 1906. Nachází se v přepravní zóně 2 a leží na lince :\n"}
{"id": "1159369", "url": "https://cs.wikipedia.org/wiki?curid=1159369", "title": "Ragnvald III.", "text": "Ragnvald III.\n\nRagnvald III. Vasil-Ragnvalodovič (* 1110 - 1171/1180) byl polocký kníže (1128 - 1129, 1144 - 1151 a 1159 - 1162) a syn polockého knížete Ragnvalda II. Borisa-Vseslaviča.\n\nPo smrti Ragnvald II. na začátku roku 1128 zůstal trůn Polockého knížectví prázdný. Podle tehdejšího nástupnického práva měl něj právo Ragnvaldův mladší bratr David. Poločané se však vůči němu vzbouřili, a vyhnali ho z Polocka a za nového kníže vyhlásili Ragnvalda III. Tento čin obyvatel však vyburcoval mezi Davidem a Ragnvaldem tzv. nástupnickou válku, do které se se svým vojskem zapletl i kníže Kyjevské Rusi Msislav Vladimirovič (1125 - 1132) a vtrhl s ním na území Polockého knížectví. Poločané v čele s Ragnvaldem III. ho však přinutili uznat za knížete své země Ragnvalda III., ale ve skutečnosti se Polocké knížectví znovu na určitou dobu ocitlo pod nadvládou Kyjeva, což Polocové nezažili od časů Ragnvaldova pradědečka Brjačislava I. Izjaslaviče.\n\nRagnvald III. však odmítal uznat vládu Kyjevské Rusi nad svým knížectvím, proto Mstislav Vladimirovič v roce 1129 podnikl další vojenskou výpravu na území Polockého knížectví, aby si ho definitivně podrobil. Doufal, že nyní bude mít na to vhodnou příležitost, protože Ragnvald III. stále vedl válku proti svému bratru Davidu a nevědomky v nich napadal územní zisky Mstislavových rodičů. Když to Mstislav zjistil, Ragnvalda III. spolu s jeho bratrem Ivanem dal zajmout a přivést do Kyjeva. V roce 1130 je oba soudil na tzv. soudu ruských knížat a spolu s rodinami je poslal do vyhnanství do Byzantské říše.\n\nV roce 1139 se Ragnvaldovi i s Ivanem podařilo z vyhnanství vrátit, ale ambice Ragnvalda dostat se na polocký trůn ztroskotala, protože v té době ho okupoval jeho starší bratr Vasil I. Sviatoslavič. Bez ohledu na to, že Ragnvald III. měl na Polocké knížectví větší právo než jeho bratr zabral kus území a začal na něm vládnout. Celé území Polockého knížectví i s trůnem získal až po smrti bratra v roce 1144, kdy se znovu stal jeho knížetem. V témže roce se také oženil a vzal si dceru kyjevského knížete Izjaslava II. Mstislaviče.\n\nV roce 1151 jej Poločané sesadili z trůnu a vydali jej do zajetí Minským knížatům. Na uprázdněný Polocký trůn dosadili Rastislava Gleboviče. \n\nRagnvad III. se z vězení dostal až v roce 1158 na přímluvu kyjevského knížete Jurije Dolgorukého. Po propuštění na svobodu Ragnvald odešel do Slucku, ale když se Poločané dozvěděli, že se jejich bývalý kníže dostal z vězení, vyhnali Rastislava Gleboviče a Ragnvalda III. znovu jmenovali za knížete Polockého knížectví. \n\nRastislav Glebovič však podnikl proti Ragnvaldovi III. několik válek. V nich se už Ragnvald nedokázal ubránit a po poslední bitvě v roce 1162 byl za pomoci litevské armády Rostislavem Glebovičem poražen. Po této porážce trůn Polockého knížectví obsadil Izjaslav III. Vasiljevič a minským knížetem se stal Volodar Glebovič.\n"}
{"id": "1159370", "url": "https://cs.wikipedia.org/wiki?curid=1159370", "title": "Basile Boli", "text": "Basile Boli\n\nBasile Boli (* 2. leden 1967) je bývalý francouzský fotbalista a reprezentant.\n\nBasile Boli odehrál 45 reprezentačních utkání. S francouzskou reprezentací se zúčastnil Mistrovství Evropy 1992.\n\n"}
{"id": "1159372", "url": "https://cs.wikipedia.org/wiki?curid=1159372", "title": "Heathrow Terminal 5 (stanice metra v Londýně)", "text": "Heathrow Terminal 5 (stanice metra v Londýně)\n\nHeathrow Terminal 5 je nejzápadnější podpovrchová stanice metra v Londýně. Byla otevřena 27. března 2008. Nachází se v přepravní zóně 6 a leží na linkách:\n"}
{"id": "1159375", "url": "https://cs.wikipedia.org/wiki?curid=1159375", "title": "Orkla Group", "text": "Orkla Group\n\nOrkla je norská holdingová společnost. Působí v Severských státech, Východní Evropě, Asii a USA. Orkla se převážně zabývá značkovým spotřebním zbožím, hliníkovými výrobky a finančními investicemi. Byla založena v roce 1654.\n\nSpolečnost Orkla se dělí do čtyř obchodních oblastí:\n\nFirma Orkla v roce 1654 začala s těžbou pyritu v norském městě Løkken Verk. Později firma začala s těžbou mědi, ale v roce 1845 těžbu ukončila.\n\nV roce 2013 Orkla koupila českou společnost Vitana. 11. prosince 2015 se Orkla dohodla o převzetí české potravinářské firmy Hamé. Od 1.1.2019 došlo ke spojení obou společností za vzniku Orkla Foods Česko a Slovensko.\n\n"}
{"id": "1159379", "url": "https://cs.wikipedia.org/wiki?curid=1159379", "title": "Čínské námořnictvo", "text": "Čínské námořnictvo\n\nPojem Čínské námořnictvo může být označením následujících válečných loďstev:\n"}
{"id": "1159380", "url": "https://cs.wikipedia.org/wiki?curid=1159380", "title": "Absalon", "text": "Absalon\n\nAbsalon (říjen 1128, Fjenneslev poblíž Sorø – 21. března 1201, Sorø) byl dánský státník, vojevůdce a církevní hodnostář.\n\nByl biskupem v Roskilde a arcibiskupem v Lundu. Patřil k vlivným dánským politikům své doby. V roce 1168 prosadil připojení Rujány a v roce 1184 Pomořanska k Dánsku. Je v podstatě zakladatelem Kodaně, v roce 1167 dal postavit hrad Havn, kolem kterého město později vyrostlo. Kronika \"Gesta Danorum\", kterou napsal jeho tajemník Saxo Grammaticus, vznikla z jeho podnětu.\n\nV roce 1193 usadil cisterciáky v Bergenu na Rujáně.\n\n"}
{"id": "1159383", "url": "https://cs.wikipedia.org/wiki?curid=1159383", "title": "The Bottom Line", "text": "The Bottom Line\n\nThe Bottom Line byl hudební klub, který se nacházel v západní čtvrté ulici v newyorské čtvrti Greenwich Village. Otevřen byl v únoru roku 1974 a jeho zakladateli byli Allan Pepper a Stanley Snadowsky. Během třicetileté existence klubu v něm vystupovala řada hudebníků, mezi něž patří například John Cale, Ry Cooder, Van Morrison, Patti Smith a Paul Butterfield. Hudebník Lou Reed zde v roce 1978 nahrál své album \"\". Roku 2003 vznikly problémy kvůli neplacení nájmu. Klub byl uzavřen v lednu 2004.\n"}
{"id": "1159387", "url": "https://cs.wikipedia.org/wiki?curid=1159387", "title": "Mistrovství České republiky v soutěžním lezení 2015", "text": "Mistrovství České republiky v soutěžním lezení 2015\n\nMistrovství ČR v soutěžním lezení 2015 se uskutečnilo ve třech termínech, městech a disciplínách. MČR v lezení na obtížnost 3.—4. října v Písku, MČR v boulderingu 10. října v Ostravě a MČR v lezení na rychlost 7. listopadu v Kladně. Závody byly součástí Českého poháru v soutěžním lezení 2015.\n\nRychlost : závody proběhly v nominačním formátu na jedné standardní 15m cestě, závodníci měli šest pokusů, hodnotil se nejlepší čas.\n"}
{"id": "1159388", "url": "https://cs.wikipedia.org/wiki?curid=1159388", "title": "Luigi Giglio", "text": "Luigi Giglio\n\nAloysius Lilius původním jménem Luigi Lilio nebo Luigi Giglio (1510 Cirò – 1576 Řím) byl italský matematik, astronom, lékař, chronolog a filozof. Známý je především jako původní autor návrhu gregoriánské reformy kalendáře, která byla vyhlášena papežem Řehořem XIII. bulou \"Inter gravissimas\" roku 1582.\n\nByl po něm pojmenován kráter Lilius na Měsíci a asteroid 2346 Lilio. \n\nLilianský den je počet dní od přijetí gregoriánského kalendáře 15. října 1582.\n"}
{"id": "1159399", "url": "https://cs.wikipedia.org/wiki?curid=1159399", "title": "Vittorio de Riccabona", "text": "Vittorio de Riccabona\n\nVittorio de Riccabona (1. července 1844 Cavalese – 27. listopadu 1927 Trento) byl rakouský právník a politik italské národnosti z Tyrolska (respektive z Jižního Tyrolska), na přelomu 19. a 20. století poslanec Říšské rady.\n\nProfesí byl advokátem. Patřil mezi hlavní postavy liberálního politického proudu mezi italskou populací. V roce 1884 byl zvolen do obecní rady v Trentu. V roce 1885 se pak stak ředitelem spořitelny v Trentu. O dva roky později spoluzakládal noviny \"Alto Adige\", kam přispíval články o národních a národohospodářských tématech.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii městskou v Tyrolsku, obvod Trento, Cles, Fondo atd. Nastoupil 14. prosince 1899 místo Giovanna Cianiho. Ve volebním období 1897–1901 se uvádí jako Dr. Victor Riccabona, ředitel spořitelny v Trentu, bytem Trento.\n\nZa války žil ve Veroně a byl aktivní v italských organizacích podporujících práva etnických Italů v Tyrolsku. Po válce se vrátil do Trenta, ale veřejně se již neangažoval.\n"}
{"id": "1159401", "url": "https://cs.wikipedia.org/wiki?curid=1159401", "title": "Seznam kulturních památek ve Vítkově (okres Opava)", "text": "Seznam kulturních památek ve Vítkově (okres Opava)\n\n"}
{"id": "1159402", "url": "https://cs.wikipedia.org/wiki?curid=1159402", "title": "Seznam kulturních památek v Kobeřicích", "text": "Seznam kulturních památek v Kobeřicích\n\n"}
{"id": "1159403", "url": "https://cs.wikipedia.org/wiki?curid=1159403", "title": "Seznam kulturních památek v Dolních Životicích", "text": "Seznam kulturních památek v Dolních Životicích\n\n"}
{"id": "1159404", "url": "https://cs.wikipedia.org/wiki?curid=1159404", "title": "Seznam kulturních památek v Budišově nad Budišovkou", "text": "Seznam kulturních památek v Budišově nad Budišovkou\n\n"}
{"id": "1159405", "url": "https://cs.wikipedia.org/wiki?curid=1159405", "title": "Seznam kulturních památek v Brumovicích (okres Opava)", "text": "Seznam kulturních památek v Brumovicích (okres Opava)\n\n"}
{"id": "1159406", "url": "https://cs.wikipedia.org/wiki?curid=1159406", "title": "Diageneze", "text": "Diageneze\n\nDiageneze je proces, který je definován jako souhrn pochodů měnících minerální složení, strukturu a texturu sedimentu v období, počínajícím jeho uložením a končícím buď metamorfózou uvedeného sedimentu, nebo jeho zvětráváním v povrchových podmínkách. Diageneze se však netýká jen přeměny sedimentů v pevnou substanci. Mezi diagenetické procesy je řazena i přeměna organických látek na kerogeny a následně v ropu a zemní plyn.\n\nPojem \"diageneze\" pro procesy stmelování a přeměny sedimentů poprvé zavedl německý geolog Carl Wilhelm von Gümbel (11. 2. 1823 – 18. 6. 1898).\n\nPo uložení sedimentů dochází k jejich postupným přeměnám. Nejvýznamnějším projevem diageneze je zpevňování původně sypkého sedimentu, tzv. litifikace. (Avšak i v nezpevněných sedimentech dochází ke změnám, jako je například  vznik konkrecí, deformace sedimentárních textur nebo tlakové rozpouštění).\n\nPřeměna a zpevnění sedimentárních hornin jsou mnohem více, než na jejich stáří, závislé na hloubce jejich ponoření, t. j. na sloupci a vlastnostech hornin, jimiž byly sedimenty během vývoje zatíženy. Při stlačení nadložními vrstvami se v sedimentu snižuje jeho pórovitost a obsah vody. Při procesu stmelení sedimentu jsou jeho částice spojovány minerálními substancemi, vylučovanými z cirkulujících roztoků. Dalšími diagenetickými procesy jsou oxidace a opětné vylučování minerálů – krystalizace a rekrystalizace, t.j. autigeneze – vznik novotvořených minerálů. Proces diageneze doprovázejí jevy, jako je silicifikace, dolomitizace, prouhelnění a tvorba konkrecí.\n\nDefinice jednotlivých období procesu diageneze nejsou z hlediska dosavadního výzkumu jednotné a bývají formulovány různě. Pro názornost lze diagenezi rozdělit na tři základní časová období.\n\nDiageneze bývá též dělena na ranou a pozdní – na období syndiageneze a anadiageneze.\n\n\n"}
{"id": "1159418", "url": "https://cs.wikipedia.org/wiki?curid=1159418", "title": "Mazinho", "text": "Mazinho\n\nIomar do Nascimento známý jako Mazinho (* 8. duben 1966, Santa Rita) je bývalý brazilský fotbalista. Nastupoval povětšinou na postu defenzivního záložníka.\n\nV brazilské reprezentaci působil v letech 1989-1994 a odehrál 35 utkání. Stal se s ní mistrem světa roku 1994. Na tomto šampionátu nastoupil v šesti utkáních. Hrál též na mistrovství světa v Itálii roku 1990. Získal stříbrnou medaili na olympijských hrách v Soulu roku 1988, byť na závěrečném turnaji nenastoupil.\n\nTřikrát vyhrál brazilskou ligu, jednou s Vasco da Gama (1989), dvakrát s Palmeiras (1993, 1994).\n"}
{"id": "1159419", "url": "https://cs.wikipedia.org/wiki?curid=1159419", "title": "Základní škola s rozšířeným vyučováním cizích jazyků (Teplice)", "text": "Základní škola s rozšířeným vyučováním cizích jazyků (Teplice)\n\nZákladní škola s rozšířeným vyučováním cizích jazyků, Teplice, Metelkovo náměstí 968 je základní škola v Teplicích.\n\nV roce 1923 bylo rozhodnuto o stavbě nové školní budovy v Trnovanech pro potřeby teplické české obchodní akademie a škol nižšího stupně. Výstavba trvala dva roky a škola byla slavnostně otevřena 28. října 1925 za účasti představitelů Ústřední matice školské a pojmenována po dr. Jindřichu Metelkovi.\n\nV budově sídlilo hned od počátku několik škol, především obecná a měšťanská škola a obchodní akademie. Kromě nich zde byly umístěny i Kupecká pokračovací škola, Všeobecná pokračovací škola a Pokračovací škola pro činnosti oděvnické. Od roku 1926 zde sídlila také hudební škola. Obchodní akademie sídlila v budově až do roku 1938, kdy se přestěhovala do Loun. V budově (v přízemí) byla i nadále umístěna obecná škola, v prvním poschodí měšťanská škola. Jedním z nejvýznamnějších studentů této obchodní akademie byl i pozdější stíhací pilot ve Velké Británii František Fajtl.\n\nPo obsazení pohraničí německým vojskem v říjnu 1938 byla v budově školy zřízena kasárna. Členy pedagogického sboru obchodní akademie byli manželé Jankovcovi, kteří se angažovali za doby okupace v odbojové skupině Odborář. Volfgang Jankovec byl kvůli své odbojové činnosti dne 20. prosince 1944 popraven. Po skončení druhé světové války budovu krátce jako kasárna používali vojáci Rudé armády. V prvním patře školy byly dokonce stáje.\n\nV roce 1948 se 6. měšťanská škola přeměnila na 6. osmiletou střední školu. Dle školského zákona z roku 1953 byla zřízena v rámci nově organizovaného jednotného školství i jedenáctiletá střední škola v Teplicích. Vznikla sloučením 6. národní a střední školy, 8. národní a střední školy a státního gymnázia v Teplicích. První dvě školy byly umístěny ve zdejší budově, gymnázium sídlilo do konce školního roku 1952/1953 v budově bývalého německého gymnázia v tehdejší ulici Národní fronty (Poštovní ulice). V budově gymnázia byla po školské reformě umístěna Vyšší hospodářská škola. Žáci gymnázia přešli do zdejší budovy. Ve školním roce 1953/1954 bylo ve škole 32 tříd s celkovým počtem 1127 žáků. Pod správu školy byla zařazena i budova školy v Masarykově ulici.\n\nKrátce před rokem 1960 byla jedenáctiletá střední škola přeměněna na experimentální dvanáctiletou střední školu. Po jejím vzniku došlo k přejmenování na Střední všeobecně vzdělávací školu. Ta zahájila svou činnost ve školním roce 1961/1962. V roce 1961 se přesunula do budovy současného Gymnázia Teplice.\n\nV budově zůstala pouze základní devítiletá škola, která také vznikla ve školním roce 1961/1962. Z jiných trnovanských škol přešlo do nové školy šest tříd. V roce 1969 byly poprvé otevřeny třetí třídy s jazykovým vyučováním. Na počátku školního roku 1970/1971 byly do školy převedeny tři třídy ze školy na Smetanově náměstí, která byla v havarijním stavu.\n\nV letech 1984–1987 byla postavena nová školní jídelna v Jankovcově ulici namísto dosavadní nevyhovující. V roce 1986 bylo otevřeno nové volejbalového hřiště (v místech dnešní tělocvičny).\n\nV roce 1993 škola získala právní subjektivitu. V této době začala výuka cizích jazyků od 1. ročníku. Roku 2008 byla dostavěna budova nové tělocvičny.\n\nV roce 2015 byl u příležitosti 90. výročí otevření školní budovy vydán \"Almanach\", který shrnuje historii školy, obsahuje úryvky ze školních kronik, seznam zaměstnanců a také seznam absolventů školy od roku 1960 do roku 2015.\n\n\n\n\n"}
{"id": "1159422", "url": "https://cs.wikipedia.org/wiki?curid=1159422", "title": "Heathrow Terminal 4 (stanice metra v Londýně)", "text": "Heathrow Terminal 4 (stanice metra v Londýně)\n\nHeathrow Terminal 4 je stanice metra v Londýně, otevřená 12. dubna 1986. Nachází se v přepravní zóně 6 a leží na lince :\n"}
{"id": "1159424", "url": "https://cs.wikipedia.org/wiki?curid=1159424", "title": "Heathrow Terminals 1, 2, 3 (stanice metra v Londýně)", "text": "Heathrow Terminals 1, 2, 3 (stanice metra v Londýně)\n\nHeathrow Terminals 1, 2, 3 je stanice metra v Londýně, otevřená 16. prosince 1977 jako \"Heathrow Cental\". 3. září 1983 byla stanice přejmenována na dnešní jméno. Nachází se v přepravní zóně 6 a leží na lince :\n"}
{"id": "1159425", "url": "https://cs.wikipedia.org/wiki?curid=1159425", "title": "Hatton Cross (stanice metra v Londýně)", "text": "Hatton Cross (stanice metra v Londýně)\n\nHatton Cross je stanice metra v Londýně, otevřená 19. července 1975. Nachází se v přepravní zóně 5 a 6 a leží na lince :\n"}
{"id": "1159426", "url": "https://cs.wikipedia.org/wiki?curid=1159426", "title": "Kangana Ranautová", "text": "Kangana Ranautová\n\nKangana Ranautová (* 23. března 1987 Bhambla, Himáčalpradéš) je indická filmová herečka a celebrita Bollywoodu.\n\nPochází ze středostavovské venkovské rodiny, otec je obchodník a matka učitelka. Na přání rodiny měla studovat medicínu, na školu však nebyla přijata, živila se v Dillí jako modelka a herečka v divadelní společnosti předního indického režiséra Arvinda Gaura. V roce 2006 debutovala rolí ve filmu \"Gangster\". Podle jejích vzpomínek byly pro ni začátky u filmu těžké, protože ji rodiče odmítli finančně podporovat a kolegové ji přehlíželi kvůli tomu, že neuměla dobře anglicky. Úspěch jí přinesl až film ze zákulisí modelingu \"Fashion\", za který obdržela roku 2009 Národní filmovou cenu pro nejlepší herečku ve vedlejší roli. Roku 2014 získala Národní filmovou cenu za hlavní roli ve filmu \"Queen\". Je také držitelkou tří cen Filmfare Awards a tří cen IIFA Awards. V roce 2014 absolvovala kurz scenáristiky na New York Film Academy.\n\nJe známá svými výroky v médiích, v nichž otevřeně kritizuje poměry ve filmovém průmyslu a postavení žen v indické společnosti. Je věřící hinduistkou a vyznává vegetariánský styl života.\n\n\n"}
{"id": "1159427", "url": "https://cs.wikipedia.org/wiki?curid=1159427", "title": "Městské muzeum (Moravská Třebová)", "text": "Městské muzeum (Moravská Třebová)\n\nMěstské muzeum v Moravské Třebové je stavbou v neorenesančním slohu.\n\nMuzeum v Moravské Třebové bylo založeno v 70. letech 19. století poté, co vznikl vzdělávací spolek, který si vzal za hlavní úkol vytvoření muzejní sbírky. Za jeho vznikem stojí moravskotřebovský rodák, úspěšný newyorský obchodník Ludwig Vinzenz Holzmaister. Mnoho muzejních exponátů pochází z jeho cesty kolem světa, z Japonska, Austrálie, Tasmánie, Nového Zélandu, Jávy, Sumatry, Cejlonu, Číny, Indie, Barmy a Afriky. Právě odtud pochází i staroegyptské památky včetně několika mumií.\n\nStavbu navrhl místní stavitel Franz Habicher. Jedná se o jednopatrovou, částečně podsklepenou budovu čtvercového půdorysu s vnitřní dvoranou. Střecha je sedlová, v rozích zakončená komolými jehlany. V roce 1992 došlo k rekonstrukci muzejní budovy.\n\nJe zde umístěna stálá výstava Holzmaisterovy mimoevropské sbírky.\n\nV muzejním parku se nachází pomník Bedřicha Smetany od Karla Otáhala z roku 1959 a památník Osvobození od Vendelína Zdrůbeckého.\n\n"}
{"id": "1159431", "url": "https://cs.wikipedia.org/wiki?curid=1159431", "title": "Hounslow West (stanice metra v Londýně)", "text": "Hounslow West (stanice metra v Londýně)\n\nHounslow West je stanice metra v Londýně, otevřená 21. července 1884 jako \"Hounslow Barracks\". 1. prosince 1925 byla stanice přejmenována na dnešní jméno. V letech 1884-1964 ležela stanice na District Line. Dnes se stanice nachází v přepravní zóně 5 a leží na lince :\n"}
{"id": "1159434", "url": "https://cs.wikipedia.org/wiki?curid=1159434", "title": "Kalvárie (Moravská Třebová)", "text": "Kalvárie (Moravská Třebová)\n\nKalvárie na Křížovém vrchu je významnou dominantou Moravské Třebové. Vede k ní křížová cesta lemovaná čtyřmi kaplemi polygonálního půdorysu s mansardovými střechami. \n\nKalvárie na Křížovém vrchu byla vystavěna v letech 1730-1731 na zadání knížete Josefa Jana Adama z Lichtenštejna, který tak chtěl vyhovět žádosti děkana Antonína Stöhra. Kníže položil ke stavbě základní kámen. \n\nKalvárii tvoří tři kříže, postavy Panny Marie a sv. Jana Evangelisty, dva andělé po stranách a na římse je sochařské zpodobení Boha Otce s hlavami andílků v oblacích. Jejich autorem je sochař Severin Tischler. Je to významná památka pozdně barokního sochařství. \n\nJe zde umístěna stálá výstava Holzmaisterovy mimoevropské sbírky.\n\nV muzejním parku se nachází pomník Bedřicha Smetany od Karla Otáhala z roku 1959 a památník Osvobození od Vendelína Zdrůbeckého.\n\n\n"}
{"id": "1159435", "url": "https://cs.wikipedia.org/wiki?curid=1159435", "title": "Poběžovice (zámek)", "text": "Poběžovice (zámek)\n\nPoběžovice (též \"Ronšperk\") jsou hrad přestavěný na barokní zámek ve stejnojmenném městě v okrese Domažlice. Stojí v centru města na nevýrazném návrší v nadmořské výšce asi 440 m. Je chráněn jako kulturní památka ČR.\n\nVe městě zmiňovaném poprvé v roce 1359 existovala tvrz nejasné lokalizace. Hrad založil Dobrohost z Ronšperka, který Poběžovice získal v roce 1459. V roce 1510 hrad dobylo královské vojsko Vladislava Jagellonského vedené Zdeňkem Lvem z Rožmitálu, aby učinilo přítrž loupeživým výpravám Dobrohostova syna Zdeňka Dobrohosta z Ronšperka, který uprchl ze země a panství si rozdělili jeho bratři Volf a Václav. Nejpozději roku 1526 hrad získal Albrecht z Gutštejna, který ho později zastavil, a nakonec v roce 1542 prodal bratrům Bartoloměji a Janovi ze Švamberka. Švamberkové hrad renesančně přestavěli, ale po neúspěchu stavovského povstání o majetek přišli, a královská komora ho roku 1522 prodala Severinovi Táhlovi z Horšteina. Po něm se vystřídala řada majitelů, z nichž se plzeňský hejtman a pražský advokát Matyáš Bohumír z Vunšic po sňatku s Annou Feliciánou Pachtovou z Rájova zasloužil o barokní přestavbu v letech 1682–1695. Dalšími rodinami, kterým Poběžovice patřily, byla například hrabata z Königsfeldu, Thun-Hohensteinové nebo hrabata z Coudenhovenu. Na zámku pobývala hraběnka Mitsuko Coudenhove-Kalergi, která je také známa ze zámku v Horšovském Týně.\n\nPředhradí chráněné vodním příkopem mělo okrouhlý půdorys a obklopovalo hradní jádro ze všech stran. Dochovaly se části jeho opevnění, dlouhých budov a okrouhlá bašta. Před čelo hradního jádra předstupovala obytná čtverhranná věž a sousední brána. Věž by mohla být pozůstatkem starší tvrze. Zbývající obvod jádra byl postupně obestavěn dvoupatrovými budovami, přičemž dvouprostorový palác na západní straně je nejmladší gotickou stavbou. Výběžek na západní straně nebo část východního křídla je renesanční a řada úprav nádvoří pochází z období baroka.\n\n\n"}
{"id": "1159436", "url": "https://cs.wikipedia.org/wiki?curid=1159436", "title": "Dobříčany (zámek)", "text": "Dobříčany (zámek)\n\nDobříčany jsou tvrz přestavěná na zámek ve stejnojmenné vesnici jihozápadně od Žatce v okrese Louny. Od roku 1964 je chráněn jako kulturní památka ČR.\n\nPrvní písemná zmínka o vesnici pochází z roku 1318, kdy je zmiňován vladyka Hogerus z Dobříčan. Po něm se v držení vesnice vystřídal pražský měšťan Oldřich Slaner a několik drobných šlechticů z okolí: Jaroslav z Opočna (1396) a vladykové z Lipna, za nichž je v roce 1437 poprvé zmíněna tvrz. Později patřila k líčkovskému panství, ale po odsouzení Jiřího Popela z Lobkovic byl jeho majetek zkonfiskován a Dobříčany koupil v roce 1594 Diviš Hrobčický z Hrobčic. Jeho syn Kryštof nechal tvrz v roce 1620 přestavět na renesanční zámek. Zúčastnil se však stavovského povstání a Dobříčany mu byly zkonfiskovány. Zámek navíc vyrabovalo a zapálilo císařské vojsko. Poničený zámek v roce 1623 koupil František Clary de Riva a buď on, nebo jeho syn ho nechali barokně upravit. Jejich potomci zámek vlastnili do roku 1746, kdy dědictvím přešel na hraběte Leopolda Kašpara Clary-Aldringena z vedlejší rodové větve. V 19. století se v Dobříčanech po Clary-Aldringenech vystřídali od roku 1804 Jan Antonín Chládek, Eduard ze Schönburka (1809) a Vincenc Zesner ze Spitzenberga, který nechal upravit zámecký park. V zámku také shromáždil velkou sbírku zbraní a uměleckých předmětů. Jeho rodina na zámku žila do roku 1945, kdy jej převzal stát. Ve druhé polovině století zámek využívala armáda jako skladiště, ale v roce 1992 jej koupila společnost Benitrans, která zanedbávala údržbu, až se část zámku zřítila.\n\nZchátralý zámek koupil v roce 2015 Petr Bajer, který plánoval rozsáhlou opravu. Neuhradil však kupní cenu, a z rekonstrukce sešlo. Dalším majitelem se roku 2018 stal Martin Rippl, který za zámek zaplatil 900 tisíc korun s cílem vybudovat v něm domov pro seniory.\n\nJednopatrový zámek stojí na půdorysu písmene L, před jehož průčelí ze strany ulice i zahrady předstupují ploché rizality.\n\n\n\n"}
{"id": "1159439", "url": "https://cs.wikipedia.org/wiki?curid=1159439", "title": "Zemská silnice B15", "text": "Zemská silnice B15\n\nZemská silnice Mannersdorfer Straße B15 vede z Dolního Rakouska od městyse Leopoldsdorf bei Wien přes město Mannersdorf am Leithagebirge do městyse Donnerskirchen v Burgenlandu. Celková délka silnice je zhruba 38 km. Mezi obcemi Hof am Leithagebirge a Donnerskirchen silnice přechází přes pohoří Leithagebirge v nadmořské výšce téměř až 400 m.\n \nPoznámka: V tabulce uvedené kilometry a nadmořské výšky jsou přibližné. \nPro vytvoření článku byly použity:\n"}
{"id": "1159440", "url": "https://cs.wikipedia.org/wiki?curid=1159440", "title": "Radnice (Moravská Třebová)", "text": "Radnice (Moravská Třebová)\n\nRadnice v Moravské Třebové je původně pozdně gotickou stavbou.\n\nStavba radnice v Moravské Třebové byla započata roku 1521 stavitelem Hieronymem Dubenským na místě někdejšího fojtství. Z této doby se zachoval první trakt přízemí s mázhauzem, sklenutým polygonálním pilířem nesoucím čtyři pole křížové klenby a malá síň, kde se dochoval symbol moravské orlice. Po druhém ničivém požáru města architekt Andreas Pfoff nechal navýšit věž a obnovil část budovy, kterou poškodil požár. V 60. letech 16. století Pfoff stavbu radnice značně rozšířil. O průběhu těchto stavebních úprav svědčí letopočty na fasádách. Jeho dílem jsou například hřebínkové klenby v mázhauzu. Nacházela se zde zasedací síň konšelů.\n\nKromě klenby zde nacházíme výjev Šalamounova soudu a alegorie Spravedlnosti, Obezřetnosti, Statečnosti a Mírnosti (ctnosti z Platónovy \"Ústavy\"). Strop je ozdoben rostlinnými motivy vinné révy, vinných listů a granátových jablek.\n"}
{"id": "1159441", "url": "https://cs.wikipedia.org/wiki?curid=1159441", "title": "Zlaté Písky", "text": "Zlaté Písky\n\nZlaté Písky (bulh. Златни пясъци) jsou významné přímořské letovisko a část města Varna na severním bulharském černomořském pobřeží. Jsou nedaleko stejnojmenného národního parku v obci Varna.\n\nNacházejí se 17 km severně od centra města Varny, s jehož aglomerací jsou propojené řadou letovisek a vilových čtvrtí. Je to populární turistické středisko, které je atraktivní zejména pro návštěvníky z Německa, Spojeného království, Ruska, Skandinávie, Francie, zemí střední a východní Evropy, Perského zálivu, Izraele a dalších zemí.\n\n"}
{"id": "1159443", "url": "https://cs.wikipedia.org/wiki?curid=1159443", "title": "Peleaga", "text": "Peleaga\n\nPeleaga (2509 m n. m.) je hora v pohoří Retezat v jihozápadním Rumunsku. Leží na území župy Hunedoara asi 13 km severozápadně od vesnice Câmpu lui Neag a 27 km jižně od města Hațeg. Na severních svazích se nachází skalní věže Colții Pelegii, využívané horolezci. Pod západními svahy se rozkládá největší rumunské ledovcové jezero Bucura. Vrchol je místem dalekého rozhledu. Peleaga je nejvyšší horou celého pohoří.\n\nNa vrchol lze vystoupit po značených turistických cestách z několika směrů.\n\n"}
{"id": "1159444", "url": "https://cs.wikipedia.org/wiki?curid=1159444", "title": "Christos Papanikolaou", "text": "Christos Papanikolaou\n\nChristos Papanikolaou (\"Χρήστος Παπανικολάου\", * 25. listopadu 1941 Trikala) je bývalý řecký reprezentant ve skoku o tyči. V letech 1970 až 1972 byl držitelem světového rekordu.\n\nZačínal v klubu GS Trikalon, později byl členem Panathinaikosu. Na mistrovství Evropy v atletice 1962 byl dvaadvacátý, na olympiádě 1964 skončil na 18. místě. Na mistrovství Evropy v atletice 1966 vybojoval stříbrnou medaili výkonem 505 cm. V roce 1967 vyhrál Středomořské hry. Na olympiádě 1968 byl čtvrtý, stejně jako na domácím mistrovství Evropy v atletice 1969 v Aténách. V roce 1970 byl čtvrtý na halovém mistrovství Evropy a na Univerziádě skončil druhý, 24. října téhož roku vytvořil v Pireu světový rekord 549 cm, jako první v historii tak překonal hranici osmnácti stop. Rekord vydržel do dubna 1972, kdy ho překonal Švéd Kjell Isaksson. Na mistrovství Evropy v atletice 1971 nezdolal v kvalifikaci základní výšku, v tomtéž roce obhájil vítězství na Středomořských hrách. Kariéru zakončil jedenáctým místem na olympiádě 1972.\n\n"}
{"id": "1159445", "url": "https://cs.wikipedia.org/wiki?curid=1159445", "title": "Ňagaň", "text": "Ňagaň\n\nŇagaň () je město v Chantymansijském autonomním okruhu v Ťumeňské oblasti v Ruské federaci. Při sčítání lidu v roce 2010 mělo bezmála 55 tisíc obyvatel.\n\nŇagaň leží 230 kilometrů severozápadně od Chanty-Mansijska a 550 kilometrů severně od Ťumeně.\n\nŇagaň byla založena v roce 1965 jako středisko pro zpracování dřeva, ale jeho význam začal prudce stoupat v sedmdesátých letech, kdy byla v oblasti nalezena ropa. Dne 15. srpna 1985 se Ňagaň stala městem.\n\n"}
{"id": "1159446", "url": "https://cs.wikipedia.org/wiki?curid=1159446", "title": "Brus jazyka", "text": "Brus jazyka\n\nBrus (jazyka) je název typu jazykovědné publikace, která systematicky popisuje a opravuje běžné chyby v mluveném i psaném projevu a tím přispívá ke sjednocení a vytříbení jazyka.\n\nPříkladem je \"Brus jazyka českého, spis o poopravení a naostření řeči české\" (Jiří Konstanc 1667), \"Brus jazyka českého : příspěvek k dějinám osvěty vůbec a slovanské i české zvláště\" (Martin Hattala 1877) nebo \"Oprávce poklésků mluvnických, neboli, Brus jazyka českého\" (František Bačkovský 1894).\n"}
{"id": "1159450", "url": "https://cs.wikipedia.org/wiki?curid=1159450", "title": "Rdest Wrightův", "text": "Rdest Wrightův\n\nRdest Wrightův (\"Potamogeton wrightii\") je jeden z mnoha širokolistých druhů rdestu. Roste zejména v tropech jihovýchodní Asie (např. Indonésie, Thajsko, Vietnam), ale také na východě (Čína, Japonsko), nebo např. ve střední Asii (Kazachstán). Je nejbližším příbuzným rdestu světlého (\"Potamogeton lucens\"), s kterým se také kříží.\n\nOd ostatních druhů se liší dlouhým řapíkem ponořených listů. Spolu s úzkolistým rdestem \"Potamogeton gayi\" se těší oblibě akvaristů, není však moc rozšířen pro jeho choulostivost při dopravě.\n\nRdest Wrightův je rostlina ponořená i když ve velmi mělkých vodách vytváří i plovoucí listy. Její tenké lodyhy jsou i přes 3 metry dlouhé a to zejména v proudících, nebo hlubokých stojatých vodách. Při nízkých hladinách vody vytváří zakrslé krátké formy s plovoucími listy.\n\nPonořené listy jsou široké 0,7 až 2,7 cm a dlouhé i přes 20 cm. V tekoucích vodách kvete pod hladinou, v klidných květenství vyčnívá nad ní.\n\nDříve byl tento druh pojmenovaný jako \"Potamogeton malaianus\".\n"}
{"id": "1159451", "url": "https://cs.wikipedia.org/wiki?curid=1159451", "title": "Projekt 310", "text": "Projekt 310\n\nTřída Don (projekt 310) byla třída mateřských lodí ponorek sovětského námořnictva (jejich ruské označení je plovoucí základna). Mezi jejich hlavní úkoly patřilo poskytování technické a logistické podpory sovětským ponorkám. Celkem bylo postaveno sedm jednotek této třídy. Jediným zahraničním uživatelem třídy se stalo indonéské námořnictvo. Sovětská plavidla po rozpadu SSSR převzalo ruské námořnictvo. Všechny byly ze služby vyřazeny.\n\nV letech 1957-1962 bylo loděnicí v Nikolajevu postaveno celkem sedm jednotek této třídy. Plavidla dostala jména \"Dmitrij Galkin\", \"Fjodor Viďajev\", \"Magomed Gadžijev\", \"Magadanskij komsomolec\", \"Kamčatskij komsomolec\", \"Viktor Kotelnikov\" a \"Nikolaj Kartašov\".\n\nJednotky třídy \"Don\":\nElektronické vybavení tvořily systémy Kurs, Rit a MG-26. Plavidla nesla silnou výzbroj – čtyři dvouúčelové 100mm kanóny v jednohlavňových věžích a osm dvouúčelových 57mm kanónů ve dvoudělových věžích. Pohonný systém tvořily čtyři diesely o výkonu 14 000 bhp, pohánějící dvojici lodních šroubů. Nejvyšší rychlost dosahovala 16 uzlů. Dosah byl 21 000 námořních mil při rychlosti 10 uzlů.\n\nMateřská loď \"Viktor Kotelnikov\" byla v průběhu služby upravena pro nesení vrtulníku (projekt 310M). Byly z ní sejmuty zadní věže se 100mm kanóny a na jejich místě byla instalována přistávací plocha pro vrtulník Kamov Ka-25. Mateřská loď \"Magadanskij Komsomolec\" prodělala stejnou modifikaci, přičemž z ní byly sejmuty i příďové věže, které nahradily dvě vypouštěcí zařízení ZIF-122 protiletadlového raketového kompletu Osa-M se zásobou 20 střel.\n\n"}
{"id": "1159458", "url": "https://cs.wikipedia.org/wiki?curid=1159458", "title": "Radikál ideálu", "text": "Radikál ideálu\n\nRadikál ideálu je pojem z abstraktní algebry, přesněji z teorie okruhů. Pro ideál formula_1 komutativního okruhu formula_2 se radikálem ideálu formula_1 rozumí množina všech prvků okruhu formula_2, jejichž konečná mocnina padne do formula_1. Značí se formula_6 nebo formula_7. S tímto značením je možno definici vyjádřit následovně:\n\nVe speciálním případě, kdy je ideál roven svému radikálu, tedy formula_9, se tento ideál nazývá radikálový ideál.\n\n"}
{"id": "1159460", "url": "https://cs.wikipedia.org/wiki?curid=1159460", "title": "Cincinnati Stingers", "text": "Cincinnati Stingers\n\nCincinnati Stingers byl profesionální americký klub ledního hokeje, který sídlil v Cincinnati ve státě Ohio. V letech 1975–1979 působil v profesionální soutěži World Hockey Association. Stingers ve své poslední sezóně v WHA skončily ve čtvrtfinále play-off. Své domácí zápasy odehrával v hale Riverfront Coliseum s kapacitou 14 453 diváků. Klubové barvy byly černá a žlutá.\n\nV roce 1974 dostali povolení k účasti v soutěži WHA. Do soutěže vstoupili až v sezoně 1975-76 společně s týmem Denver Spurs. Většina stávajících týmů ligy nebyla finančně stabilních, Stingers byl právě finančně stabilním týmem a byl jeden z pěti týmů pro rozšíření soutěže WHA. V létě 1979 byli ve fázi mezi WHA a NHL, k přestupu některých týmů do ligy NHL, včetně všech tří kanadských týmů WHA, i když jejich návštěvnost byla podprůměrná, vedení soutěže chtělo setrvání klubu Cincinnati Stingers. Později byli společně s týmem Birmingham Bulls vyplaceni a rozpuštěni kvůli ukončení soutěže WHA.\n\nV klubu Cincinnati Stingers působili hráči, kteří se později proslavili v NHL např: Mike Gartner, Mark Messier nebo Mike Liut.\n\nBěhem čtyř let působení v lize WHA postoupili dvakrát do playoff, pokaždé vypadli hned ve čtvrtfinále. Po ukončení soutěže WHA se připojili k lize CHL, z minulé sezony zůstali pouze tři hráči. Po 33 odehraných zápasech byl tým rozpuštěn.\n\nNejvětší návštěvnost v historii Cincinnati Stingers se byla 11. března 1978, na zápas se přišlo podívat 13 951 fanoušků, kteří viděli vyhrát svůj tým 2:0 nad týmem Edmonton Oilers. Naopak nejmenší návštěvnost v historii zaznamenali 4. ledna 1978 proti týmu Houston Aeros, zápas skončil výhrou domácích 5:3.\n\n\nZdroj: \n\n\n\nZdroj: \n\n\n"}
{"id": "1159463", "url": "https://cs.wikipedia.org/wiki?curid=1159463", "title": "Almaaz", "text": "Almaaz\n\nAlmaaz či Epsilon Aurigae (ε Aur) je hvězda v souhvězdí Vozky. Jedná se o binární systém (zákrytová hvězda typu Algol) s neobvyklými parametry. Arabské jméno \"Almaaz\" znamená kozel (je zde patrná souvislost s blízkou Capellou, která symbolizuje kozu).\n\nSystém se skládá z jasné hvězdy ε Aur A a záhadné sekundární složky ε Aur B, jejíž povaha není stále plně objasněna. Každých 27 let dochází k zatmění ε Aur A, přičemž pokles jasnosti, a tedy doba zatmění, trvá celé dva roky. To svědčí o tom, že ε Aur B je výrazně větší než ε Aur A.\n\nStarší teorie hovořící o ε Aur B jako o extrémně chladné gigantické hvězdě či černé díře jsou dnes považovány za velmi nepravděpodobné. V současnosti přijímaná teorie, podpořená pozorováními z posledního zatmění ε Aur A odehrávajícího se v letech 2009–2011, tvrdí, že druhou složkou systému je hvězda (případně dvojice hvězd) obklopená širokým a neprůhledným prašným diskem o průměru kolem 20 AU.\n\nPro zmíněnou teorii prašného disku existují dva modely.\n\nV prvním modelu je jasně zářicí složkou žlutý veleobr, hvězda spektrální klasifikace F0 (někdy udávano též A8 či A9). Hvězda by byla hruba 15krát hmotnější než Slunce. Těmto parametrům odpovídají například odhady vzdálenosti, které se ovšem pohybují v rozsáhlém intervalu 355–4167 pc. Problémem je sekundární složka (hvězda či dvojice hvězd obklopená prašným diskem), která by podle orbitálních dat musela být přibližně stejně hmotná, jako zmíněný veleobr. Pozorování přitom nasvědčují spíše méně hmotné hvězdě hlavní posloupnosti spektrální třídy B.\n\nVe druhém modelu je jasně zářící složkou obr z asymptotické větve obrů o hmotnosti 2-4 \"M\". Hvězda by byla na svou hmotnost neobvykle velká a jasná, pravděpodobně v důsledku velkých ztrát hmoty. Z orbitálních dat pak sekundární hvězda obklopená prašným diskem vychází jako běžná hvězda hlavní posloupnosti spektrální třídy B o hmotnosti zhruba 6 \"M\".\n\nV době zatmění klesá jasnost systému z +2,92 až k +3,83. Uprostřed zatmění dochází k mírnému zvýšení jasnosti, což nasvědčuje přítomnosti jasnějšího objektu uvnitř výše zmíněného disku.\n\n"}
{"id": "1159472", "url": "https://cs.wikipedia.org/wiki?curid=1159472", "title": "Viola (fotbalista)", "text": "Viola (fotbalista)\n\nPaulo Sérgio Rosa známý jako Viola (* 1. leden 1969, São Paulo) je bývalý brazilský fotbalista. Nastupoval povětšinou na postu defenzivního útočníka.\n\nV brazilské fotbalové reprezentaci odehrál 10 utkání, v nichž vstřelil 3 góly. Stal se s ní mistrem světa roku 1994. Na tomto šampionátu nastoupil v jednom utkání.\n\nS klubem Vasco da Gama jednou vyhrál brazilskou ligu (2000), s Corinthians získal brazilský pohár (1995).\n\nV roce 1998 se stal nejlepším střelcem brazilské ligy.\n"}
{"id": "1159477", "url": "https://cs.wikipedia.org/wiki?curid=1159477", "title": "Jan Muthmann", "text": "Jan Muthmann\n\nJan Muthmann (též Jan Muthman či Johann Muthman; 28. srpna 1685, Komorzno – 29. září 1747, Schlettwein) byl evangelický kazatel, teolog a spisovatel; významný představitel pietismu.\n\nV letech 1709–1730 působil jako evangelický pastor („arcijáhen“) v Těšíně. V roce 1716 vydal útlý spis \"Wierność Bogu i cesarzowi czasu powietrza morowego\"; jedná se o první polskou knihu, která byla napsána na území Těšínského Slezska.\n\nByl ženat s Evou Josefou, roz. Šimonskou z Vělopolí.\n\n\n"}
{"id": "1159479", "url": "https://cs.wikipedia.org/wiki?curid=1159479", "title": "Günter Hermann", "text": "Günter Hermann\n\nGünter Hermann (* 5. prosinec 1960, Rehburg-Loccum) je bývalý německý fotbalista, který reprezentoval Západní Německo i Německo sjednocené. Nastupoval většinou na postu záložníka.\n\nS německou reprezentací vyhrál mistrovství světa v Itálii roku 1990, byť na závěrečném turnaji nenastoupil.. V národním mužstvu odehrál 2 zápasy, přátelské utkání proti Sovětskému svazu v roce 1988 a přípravný zápas na italský šampionát proti Dánsku roku 1990.\n\nS Werderem Brémy vyhrál druhou nejprestižnější evropskou pohárovou trofej té doby, Pohár vítězů pohárů, a to v sezóně 1991/92. S Werderem rovněž dvakrát získal titul německého mistra (1987/88, 1992/93) a jednou německý pohár (1990/91).\n"}
{"id": "1159481", "url": "https://cs.wikipedia.org/wiki?curid=1159481", "title": "Svatý rok 1350", "text": "Svatý rok 1350\n\nSvatý rok 1350 (Jubilejní rok 1350) byl v pořadí 2. svatým rokem vyhlášený papežskou bulou \"Unigenitus Dei Filii\" Klementa VI. a konal se v návaznosti na úmysl papeže Bonifáce VIII., který však Svaté roky zamýšlel slavit pouze jednou za sto let.\n\nPřed polovinou 14. století řada tehdejších významných osobností, mj. sv. Brigita Švédská či básník Francesco Petrarca, vyzývalo papeže Klementa VI., který tehdy sídlil v Avignonu, aby se toto výročí slavilo dříve než jednou za sto let. Klement VI. souhlasil s těmi názory a vyhlásil o sedm let dopředu rok 1350 jako jubilejní. Ačkoliv se sám papež z Avignonu do Říma nevrátil, delegoval svého zástupce kardinála Gaetani Ceccana, aby jej v Římě zastupoval.\n\nPro získání odpustků bylo nařízeno, aby poutníci, kromě baziliky sv. Petra a Pavla za hradbami (\"Basilica di San Paolo fuori le mura\"), každý den navštívili také baziliku sv. Jana v Lateránu (\"Basilica di San Giovanni in Laterano\"). Povinná návštěva baziliky Panny Marie Sněžné (\"Santa Maria Maggiore\") byla do seznamu přidána až o Svatém roce 1390. Návštěva čtyř hlavních římských bazilik (později i byla přidána i svatopetrská bazilika) zůstala jako podmínka pro získání plnomocných odpustků až do současnosti, tedy platí i ve 21. století.\n\n\n"}
{"id": "1159482", "url": "https://cs.wikipedia.org/wiki?curid=1159482", "title": "Local Mail Transfer Protocol", "text": "Local Mail Transfer Protocol\n\nLMTP je potomek ESMTP, který je rozšířením protokolu SMTP. LMTP je definován normě .\n\nLMTP je navržen jako alternativa k protokol SMTP, pro situace, kde přijímaná strana nemá SMTP frontu zpráv, což je vlastně mail storage server, který pracuje stejně jako Mail Delivery Agent(MDA)\nFronta zpráv je jedna z požadavků SMTP protokolu, aby byla zajištěna její správná funkcionalita. V situacích, kdy nemůžeme použít fronty, přichází řešení v podobě LMTP, protože mail storage server nemusí vytvářet další záznamy do fronty zpráv, ale může emaily zpracovat rovnou.\n\nToho však nemůžeme docílit pomocí protokolu SMTP, kde je více příjemců e-mailu. SMTP může pouze potvrdit, že všechny emaily byly nebo nebyly doručeny, ale nejsme schopni zjistit k jakému příjemci email nepřišel a právě zde vzniká potřeba řešit problémy pro konkrétní příjemce, kterým se nepovedlo email doručit a proto se ukládají do fronty. Na druhou stranu LMTP může indikovat úspěch či neúspěch odeslání aniž bychom používali frontu.\n\nNa druhou stranu však LMTP není navržen pro použití ve velkých sítích protože MTA stejně zpracuje všechny odchozí mail včetně položek, které zpracoval LMTP.\n\nLMTP funguje na aplikační vrstvě a používá TCP protokol stejně jako SMTP, ale nemůžeme použít Síťový port 25 který je zabraný pro SMTP službu.\n\nLMTP konverze je založena na stejných příkazech jako rozšířený SMTP s následujícími výjimkami:\n\nPříkaz EHLO z ESMTP je nahrazen příkazem LHLO.\nESMTP jeden stav pro celou zprávu. LMTP. požaduje odpověď pro každý úspěšný RCPT příkaz. V tomto případě, pokud je vice příjemců a tělo zprávy už bylo odesláno, může LTMP pro některé příjemce selhat\na některým se vše odešle v pořádku. LMTP může také selhat, jestliže uživatel nemá dostatek místa pro generování Bounce messages.\n\nHlavní rozdíl mezi SMTP a LMTP je, že LMTP odmítne zprávu okamžitě pokud nemůže byt hned doručena. Díky tomu už nemusíme používat frontu.\n"}
{"id": "1159486", "url": "https://cs.wikipedia.org/wiki?curid=1159486", "title": "Výzkumný ústav technicko-ekonomický chemického průmyslu", "text": "Výzkumný ústav technicko-ekonomický chemického průmyslu\n\nVýzkumný ústav technicko-ekonomický chemického průmyslu existoval v letech 1956–1990 a fungoval jako oborové (OBIS) a odvětvové (ODIS) informační středisko chemického průmyslu a střediska VTEI obor ekonomického rozvoje a řízení chemické výroby. Dále realizoval dokumentační, publikační a rešeršní aktivitu. Sídlo měl v pražské Žitné ulici.\n"}
{"id": "1159488", "url": "https://cs.wikipedia.org/wiki?curid=1159488", "title": "Strážný vrch", "text": "Strážný vrch\n\nStrážný vrch je název několika kopců v České republice:.\n\nUlice „Strážný vrch“: \n\nJako Strážny vrch jsou pojmenovány vrchy na Slovensku:\n\n"}
{"id": "1159490", "url": "https://cs.wikipedia.org/wiki?curid=1159490", "title": "Vědecké, technické a ekonomické informace", "text": "Vědecké, technické a ekonomické informace\n\nVědecké, technické a ekonomické informace, zkráceně VTEI byl princip řízení specializovaných knihovních služeb do roku 1989. Formálně byl zahájen dne 17. července 1959 na základě usnesení vlády ČSR č. 606/1959 o organizaci a řízení technických a ekonomických informací. Současně usnesením vlády č. 565 ze 3. července 1959 bylo uloženo Státnímu výboru pro rozvoj techniky (SVRT), aby spolu se Státní plánovací komisí (SPK), Státním výborem pro výstavbu, ministerstvem financí, ministerstvem státní kontroly, ČSAV a Státním úřadem statistickým vypracoval zásady pro činnost ministerstev ohledně řízení technického rozvoje.\n\nVedením VTEI byl pověřen Státní výbor pro rozvoj techniky (SVRT, pozdějšího FMTIR a Státní komise pro vědeckotechnický a investiční rozvoj).\n\nV roce 1966 vzniklo Ústředí vědeckých, technických a ekonomických informací (ÚVTEI) sloučením ÚTEIN, STK a odboru VTEI a propagandy Státní komise pro techniku. O rok později bylo v ÚVTEI zahájeno řešení komplexního výzkumného úkolu Výzkum systému VTEI v ČSSR a v roce 1968 vznikla Komise pro normalizaci v oboru VTEI a knihovnictví.\n"}
{"id": "1159491", "url": "https://cs.wikipedia.org/wiki?curid=1159491", "title": "Santa Maria degli Angeli", "text": "Santa Maria degli Angeli\n\nSanta Maria degli Angeli je italské označení \"Panny Marie Andělské\" a může označovat kostely:\n\n"}
{"id": "1159495", "url": "https://cs.wikipedia.org/wiki?curid=1159495", "title": "Mistrovství Evropy v basketbalu mužů 2009", "text": "Mistrovství Evropy v basketbalu mužů 2009\n\n36. mistrovství Evropy v basketbale proběhlo ve dnech 7. září – 20. září 2009 v Polsku.\n\nTurnaje se zúčastnilo 16 týmů, rozdělených do čtyř čtyřčlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Titul mistra Evropy získal tým Španělska.\n\n\n\n1. Španělsko \n\n\n2. Srbsko \n\n\n3. Řecko \n\n\n4. Slovinsko \n\n\n5. Francie \n\n\n6. Chorvatsko \n\n\n7. Rusko \n\n\n8. Turecko \n\n\n9. Polsko \n\n\n10. Makedonie \n\n\n11. Německo \n\n\n12. Litva \n\n\n13. Lotyšsko \n\n\n14. Izrael \n\n\n15. Velká Británie \n\n\n16. Bulharsko \n\n\n"}
{"id": "1159497", "url": "https://cs.wikipedia.org/wiki?curid=1159497", "title": "Marián Lovíšek", "text": "Marián Lovíšek\n\nMarián Lovíšek (* 1948) je bývalý slovenský fotbalista, obránce.\n\nV československé lize hrál za VP Frýdek-Místek. Nastoupil v 16 ligových utkáních a dal 2 góly. Ještě v 62 letech hrál druhou nejnižší soutěž na Slovensku jako hrající trenér za tým Vrchteplé. Hrál i za FK Partizán Prečín.\n\n\n"}
{"id": "1159498", "url": "https://cs.wikipedia.org/wiki?curid=1159498", "title": "Johann Tollinger", "text": "Johann Tollinger\n\nJohann Tollinger (10. ledna 1847 Wilten – 21. ledna 1926 Innsbruck) byl rakouský vysokoškolský pedagog a politik německé národnosti z Tyrolska, na přelomu 19. a 20. století poslanec Říšské rady.\n\nPocházel z rolnické rodiny. Absolvoval gymnázium. Pak studoval fyziku na filozofické fakultě Univerzity Innsbruck, kde získal titul doktora filozofie. Během studií byl od roku 1872 členem studentského spolku Austria. Po studiích působil jako asistent na katedře fyziky. Roku 1878 se habilitoval a působil jako soukromý docent experimentální fyziky na filozofické fakultě Univerzity Innsbruck. Následně se stal ředitelem vzdělávacího ústavu Rotholz. V této funkci působil 21 let. Byl rovněž prezidentem ústřední pokladny svazu záložen pro německé Tyrolsko.\n\nByl veřejně a politicky aktivní v katolickém konzervativním hnutí. V některých zdrojích je uváděno, že zasedal coby poslanec Tyrolského zemského sněmu, v jiných zdrojích je to ovšem označováno za omyl.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1897 za kurii venkovských obcí v Tyrolsku, obvod Schwaz, Kufstein atd. Nastoupil místo Ambrose Mayra. Mandát zde obhájil ve volbách roku 1901. Ve volebním období 1897–1901 se uvádí jako Dr. Johann Tollinger, ředitel zemědělského zemského ústavu, bytem Rotholz.\n\nVe volbách roku 1901 kandidoval za Katolickou lidovou stranu. Vstoupil pak do parlamentního Klubu středu, který tvořila zejména Katolická lidová strana. V roce 1906 se neúspěšně pokoušel v parlamentu o dohodu mezi Katolickou lidovou stranou a Křesťansko-sociální stranou.\n\nZemřel v lednu 1926, pouhé dva dny po smrti své manželky.\n"}
{"id": "1159504", "url": "https://cs.wikipedia.org/wiki?curid=1159504", "title": "Mistrovství světa v basketbalu mužů 1967", "text": "Mistrovství světa v basketbalu mužů 1967\n\n5. mistrovství světa v basketbale proběhlo ve dnech 27. – 11. června 1967 v Uruguayi a v Argentině.\n\nTurnaje se zúčastnilo třináct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do finálové skupiny, kde se hrálo o medaile. Domácí Uruguay byla nasazena přímo do finálové skupiny. Týmy, které v základních skupinách skončily na třetím a čtvrtém místě, hrály o 8. – 13. místo v Córdobě v Argentině. Mistrem světa se stalo družstvo Sovětského svazu.\n\n1. SSSR \n\n\n2. Jugoslávie \n\n\n3. Brazílie \n\n\n4. USA \n\n\n5. Polsko \n\n\n6. Argentina \n\n\n7. Uruguay \n\n\n8. Mexiko \n\n\n9. Itálie \n\n\n10. Peru \n\n\n11. Japonsko \n\n\n12. Portoriko \n\n\n13. Paraguay \n\n\n"}
{"id": "1159507", "url": "https://cs.wikipedia.org/wiki?curid=1159507", "title": "Římskokatolická farnost Zbytiny", "text": "Římskokatolická farnost Zbytiny\n\nŘímskokatolická farnost Zbytiny je územním společenstvím římských katolíků v rámci prachatického vikariátu českobudějovické diecéze.\n\nV roce 1395 se ve Zbytinách připomíná plebán, jehož jméno bylo Ondřej. V 17. století místní duchovní správa zanikla a až v roce 1702 byl do vsi ustanoven lokální kaplan. Roku 1766 zřízena lokálie, povýšená roku 1891 na samostatnou farnost. V letech 1940–1945 farnost nuceně patřila pod pasovskou diecézi. Po roce 1945 byla navrácena do diecéze českobudějovické. Od druhé poloviny 20. století nemá sídelního duchovního správce.\n\n"}
{"id": "1159508", "url": "https://cs.wikipedia.org/wiki?curid=1159508", "title": "Franz Rohracher", "text": "Franz Rohracher\n\nFranz Rohracher (11. července 1854 – 30. července 1932 Lienz) byl rakouský knihkupec (antikvář) a politik německé národnosti z Tyrolska, na konci 19. století poslanec Říšské rady.\n\nByl synem rolníka a drobného statkáře Antona Rohrachera. Narodil se jako druhý z celkem čtrnácti sourozenců. Vychodil klášterní školu u františkánů v Lienzu. Krátce pak pracoval na rodinném statku. Následně pracoval jako písař na magistrátu, u soudu a na okresním úřadu. Sám se vzdělával. Později dlouhodobě působil coby obchodník s knihami. Provozoval antikvariát v Lienzu, založený roku 1879.\n\nV roce 1880 se oženil. Jeho synem byl salzburský biskup Andreas Rohracher (1892–1976). Manželka Franze Rohrachera zemřela roku 1917. V roce 1919 se podruhé oženil.\n\nOd roku 1881 zasedal v obecním zastupitelstvu a v květnu 1886 byl zvolen starostou Lienze. Starostenskou funkci zastával do roku 1890. Podle některých zdrojů zasedal i jako poslanec Tyrolského zemského sněmu, podle jiných zdrojů ovšem zemským poslancem byl pouze jeho otec Anton Rohracher.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1898 za kurii městskou v Tyrolsku, obvod Brixen, Sterzing, Kaltern atd. Nastoupil místo Rudolfa Huyna. Ve volebním období 1897–1901 se uvádí jako Franz Rohracher, obchodník se starožitnými knihami, bytem Lienz.\n\nVe volbách roku 1898 kandidoval za Katolickou lidovou stranu.\n\nZemřel v červenci 1932 ve věku 79 let po dlouhé nemoci.\n"}
{"id": "1159510", "url": "https://cs.wikipedia.org/wiki?curid=1159510", "title": "Jehlový tkací stroj", "text": "Jehlový tkací stroj\n\nJehlový tkací stroj (angl.: \"rapier loom\", něm.: \"Greiferwebmaschine\") je výrobní zařízení s jehlovým prohozním ústrojím. \n\nJehlové stroje se liší od ostatních zařízení na výrobu tkanin tím, že prohoz útku do mezery mezi osnovními nitěmi je prováděn dvěma jehlami, které se pohybují mezi kraji tkaniny a středem prošlupu, kde si předávají útek.\n\nPředání útku mezi oběma jehlami je znázorněno na \"nákresu vpravo\":\n\nPři každé otáčce stroje přivádí tzv \"předávací jehla\" (2) útkovou nit (1) od jedné strany do středu prošlupu, kde se zasune špička \"přejímací jehly\" (5) do dutiny předávací jehly, převezme konec útku do kleštiny (4) a vede ho k protějšímu kraji tkaniny. Jehly jsou konstruovány jako\nZanesený útek se na obou koncích ustřihne a zatkává různým způsobem do kraje tkaniny. \nStroje se staví s pracovní šířkou do 460 cm, s listovým nebo žakárovým prošlupním ústrojím. Na stroji se může mísit až 16 barev útkových přízí v rozsahu jemností od 0,77 do 3333 tex.\n\nMaximální výkon zatkaných útků dosahuje (v roce 2015) až 1620 m / min.\n\nTechnika tkaní s jehlovým prohozem je univerzálně použitelná pro staplové i filamentové příze ze všech známých textilních materiálů na výrobky k oděvním, bytovým i technickým účelům. \nPrvní patent na bezčlunkový prohoz podal Angličan \"Smith\" v roce 1844. S patentem na prohoz útku s tuhými jehlami přišel Němec \"Hallensleben\" koncem 19. století, ke komerčnímu využití patentů došlo teprve v 50. letech 20. století.\n\nV roce 1980 bylo ve světě instalováno asi 220 000 jehlových strojů, ve 2. dekádě 21. století se prodává ročně cca 20 000 nových strojů, kterými se podílejí na celosvětovém počtu nově instalovaných bezčlunkových stavů asi 25 %. K tradičním výrobcům jehlových strojů patří strojírny v Itálii, Belgii a v Německu (asi od začátku 21. století s výrobními závody v Číně). \n"}
{"id": "1159513", "url": "https://cs.wikipedia.org/wiki?curid=1159513", "title": "Lonnie Brooks", "text": "Lonnie Brooks\n\nLonnie Brooks, vlastním jménem Lee Baker, Jr. (18. prosince 1933 – 1. dubna 2017), byl americký bluesový zpěvák a kytarista. Původně vystupoval pod jménem , avšak později si jej změnil na Lonnie Brooks. Na počátku své kariéry spolupracoval například s Jimmym Reedem. V roce 1969 vydal své první sólové album nazvané \"\" a následovala řada dalších. Vystupoval také ve filmu \"Blues Brothers 2000\", stejně jako v televizní reklamě na Heineken. V roce 2010 byl uveden do Blues Hall of Fame.\n\n"}
{"id": "1159515", "url": "https://cs.wikipedia.org/wiki?curid=1159515", "title": "Lawrence Lucie", "text": "Lawrence Lucie\n\nLawrence Lucie (18. prosince 1907 – 14. srpna 2009) byl americký kytarista. V dětství hrál na mandolínu, banjo a housle. Hru na banjo také studoval na Brooklyn Conservatory of Music, avšak později přešel ke kytaře a zahájil profesionální kariéru. V roce 1931 vystupoval s Dukem Ellingtonem a následujícího roku byl jedním ze zakládajících členů kapely Bennyho Cartera. Později hrál například s Fletcherem Hendersonem, Colemanem Hawkinsem a Louisem Armstrongem. Později se věnoval také pedagogické činnosti. Zemřel roku 2009 ve věku 101 let.\n"}
{"id": "1159516", "url": "https://cs.wikipedia.org/wiki?curid=1159516", "title": "Randy Castillo", "text": "Randy Castillo\n\nRandy Castillo (18. prosince 1950 – 26. března 2002) byl americký bubeník. Na počátku své kariéry působil v jazzové skupině, stejně jako v pochodovém orchestru. V sedmdesátých letech působil v několika rockových skupinách. V roce 1984 začal spolupracovat se zpěvačkou Litou Ford, s níž nahrál desku \"Dancin' on the Edge\". Později řadu let hrál v kapele Ozzyho Osbourna, se kterým nahrál několik alb. V roce 1999 se stal členem skupiny Mötley Crüe. S tou hrál až do své smrti v roce 2002. Zemřel na rakovinu ve věku 51 let.\n"}
{"id": "1159517", "url": "https://cs.wikipedia.org/wiki?curid=1159517", "title": "Gary Richrath", "text": "Gary Richrath\n\nGary Richrath (18. října 1949 – 13. září 2015) byl americký kytarista. Původně hrál na saxofon, ke kytaře přešel ve čtrnácti letech. V roce 1970 se stal členem skupiny REO Speedwagon, s níž do roku 1989, kdy odešel, vydal řadu alb. Se skupinou opět vystupoval při speciálním koncertu v roce 2013. Přestože byl ve skupině primárně kytaristou, v některých písních rovněž zpíval. V roce 1992 vydal sólové album nazvané \"\". Zemřel roku 2015 ve věku 65 let.\n"}
{"id": "1159518", "url": "https://cs.wikipedia.org/wiki?curid=1159518", "title": "Santa Maria", "text": "Santa Maria\n\nSanta Maria nebo Santa María znamená \"Svatá Marie\" v některých románských jazycích a může označovat:\n\n\n\n\n"}
{"id": "1159520", "url": "https://cs.wikipedia.org/wiki?curid=1159520", "title": "Magne Furuholmen", "text": "Magne Furuholmen\n\nMagne Furuholmen (* 1. listopadu 1962 Oslo) je norský hudebník – multiinstrumentalista hrající převážně na klávesové nástroje. Jeho otcem byl jazzový trumpetista Kåre Furuholmen. V roce 1982 založil skupinu A-ha, se kterou v následujících letech vydal řadu alb. Od roku 2008 rovněž působil v kapele Apparatjik. Rovněž vydal několik vlastních nahrávek, byl producentem písní jiných interpretů a věnoval se výtvarné činnosti.\n\n"}
{"id": "1159521", "url": "https://cs.wikipedia.org/wiki?curid=1159521", "title": "Richard Witschge", "text": "Richard Witschge\n\nRichard Witschge (* 20. září 1969) je bývalý nizozemský fotbalista. Jeho bratr Rob Witschge byl rovněž fotbalista a nizozemský reprezentant.\n\nRichard Witschge odehrál 31 reprezentačních utkání, v nichž vstřelil 1 gól. S nizozemskou reprezentací se zúčastnil mistrovství světa 1990 a mistrovství Evropy 1996.\n\nS FC Barcelona vyhrál Pohár mistrů evropských zemí 1991/92 a následně i Superpohár UEFA.\n\n"}
{"id": "1159522", "url": "https://cs.wikipedia.org/wiki?curid=1159522", "title": "Hans Gillhaus", "text": "Hans Gillhaus\n\nHans Gillhaus (* 5. listopad 1963) je bývalý nizozemský fotbalista.\n\nHans Gillhaus odehrál 9 reprezentačních utkání. S nizozemskou reprezentací se zúčastnil Mistrovství světa 1990.\n\n"}
{"id": "1159523", "url": "https://cs.wikipedia.org/wiki?curid=1159523", "title": "John van Loen", "text": "John van Loen\n\nJohn van Loen (* 4. únor 1965) je bývalý nizozemský fotbalista.\n\nJohn van Loen odehrál 7 reprezentačních utkání. S nizozemskou reprezentací se zúčastnil Mistrovství světa 1990.\n\n"}
{"id": "1159526", "url": "https://cs.wikipedia.org/wiki?curid=1159526", "title": "Peter Bosz", "text": "Peter Bosz\n\nPeter Bosz (* 21. listopad 1963) je bývalý nizozemský fotbalový záložník a reprezentant, později fotbalový trenér. Mimo Nizozemsko působil jako hráč na klubové úrovni ve Francii, Německu a Japonsku.\n\nPeter Bosz odehrál 8 reprezentačních utkání. S nizozemskou reprezentací se zúčastnil Mistrovství Evropy 1992.\n\n"}
{"id": "1159527", "url": "https://cs.wikipedia.org/wiki?curid=1159527", "title": "Maratonika", "text": "Maratonika\n\nMaratonika je studiové album českého zpěváka Dana Bárty a jeho skupiny Illustratosphere. Vydalo jej v listopadu roku 2013 vydavatelství Taita Records. Bártu na nahrávce doprovodili Jiří Slavíček (bicí), Robert Balzar (kontrabas, baskytara), Filip Jelínek (klávesy, pozoun, perkuse) a Miroslav Chyška (kytara). Album obsahuje celkem devět písní, z toho dvě jsou zpívané anglicky, zbylé česky.\n\n"}
{"id": "1159528", "url": "https://cs.wikipedia.org/wiki?curid=1159528", "title": "Brian Steen Nielsen", "text": "Brian Steen Nielsen\n\nBrian Steen Nielsen (* 28. prosinec 1968) je bývalý dánský fotbalista.\n\nBrian Steen Nielsen odehrál 66 reprezentačních utkání. S dánskou reprezentací se zúčastnil Mistrovství světa 2002.\n\n"}
{"id": "1159529", "url": "https://cs.wikipedia.org/wiki?curid=1159529", "title": "Hermann Hinterhuber", "text": "Hermann Hinterhuber\n\nHermann Hinterhuber (21. listopadu 1838 Mondsee – 27. února 1918 Klagenfurt) byl rakouský důlní odborník a politik německé národnosti z Korutan, na přelomu 19. a 20. století poslanec Říšské rady.\n\nStudoval hornictví a železárenství v Chemnitz. Od roku 1860 působil ve státní službě, z níž odešel roku 1865. Od roku 1882 výlučně působil ve veřejném a politickém životě. Od roku 1875 byl členem obchodní a živnostenské komory v Korutanech. Od roku 1881 byl poslancem Korutanského zemského sněmu, přičemž od roku 1882 zasedal i v zemském výboru. Byl mu udělen Řád Františka Josefa.\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii obchodních a živnostenských komor v Korutanech, obvod Klagenfurt. Rezignoval 17. prosince 1897, pak byl ale opět zvolen. Mandát obhájil i ve volbách roku 1901. Ve volebním období 1897–1901 se uvádí jako Hermann Hinterhuber, c. k. horní rada, bytem Klagenfurt.\n\nVe volbách roku 1897 kandidoval za Německou lidovou stranu. Stejně tak ve volbách roku 1901.\n\nAž do své smrti působil jako ředitel hornické školy. Zemřel v únoru 1918.\n"}
{"id": "1159530", "url": "https://cs.wikipedia.org/wiki?curid=1159530", "title": "Kabelové nosné systémy", "text": "Kabelové nosné systémy\n\nKabelové nosné systémy jsou pomocné konstrukce používané k uložení většího počtu kabelů, především v budovách. Využívají se pro uložení jak energetických (napájecích), tak slaboproudých, případně optických kabelů. Podle doporučení k zajištění EMC nesmějí být silnoproudé a slaboproudé kabely uloženy společně. Charakteristická pro tento způsob uložení je snadná přístupnost kabelů. Pro přístup ke kabelům při výměně nebo doplnění dalších kabelů většinou není nutné rozebírat nebo odstraňovat stavební konstrukce jako při uložení do zdi nebo do dutin ve stavebních konstrukcích. Výjimkou může být zakrytí kabelových žlabů podhledem. \nPro uložení kabelů mohou být zbudovány i samostatné stavby nebo části budov. Jde například o stoupací šachty ve výškových budovách, tunely (energetické kolektory) v hustě zastavěných částech měst nebo energetické mosty v průmyslových areálech.\n\nSlangovým názvem „drátovací“ kanály se užívají v rozváděčích k uložení jednotlivých vodičů i kabelů vodorovně mezi řadami modulárních přístrojů. Běžně se kombinují potenciálové lišty na přívodu a na výstupu jednotlivé vodiče. Materiálem kanálů je plast (PVC), mají víko. V bocích kanálu jsou výřezy pro protažení vodičů. Je také možné část stěny vylomit a volným místem protáhnout rozměrnější kabely. Připevnění těchto kanálů je přišroubováním na pomocnou konstrukci, která nese také lišty (DIN lišta, TS45).\n\nParapetní kanály jsou rozměrnější obdobou klasických elektroinstalačních lišt. Běžně se montují na povrch svislých stěn v budovách. Materiálově jde o vytlačované profily z plastu (PVC) nebo hliníku. Vlastní kanál sestává z korýtka, upevněného ke svislé stěně šroubováním, a víka. Kanál je dodáván v metráži (například dva nebo tři metry dlouhý), na přesný rozměr se upravuje až při montáži. Víko je prakticky vždy naklapávací, drží jen díky pružnosti materiálu. Prostor uvnitř kanálu může být rozdělen jednou nebo více přepážkami. Ty slouží k přehlednějšímu uložení kabelů. Kabely jsou vkládány volně, nejsou upevněny. Systémy parapetních kanálů některých výrobců obsahují i úchytky, které přidrží kabely při odebrání víka. Ke kanálům jsou dodávány také spojovací, odbočovací a rohové kusy, obdobně jako k elektroinstalačním lištám. Výhodou kanálů oproti lištám je možnost montovat místo části víka instalační přístroje: zásuvky, vypínače, přepěťové ochrany. Jde o přístroje v modulu 45 × 45 mm, které dodává více výrobců. S pomocí vložek (plastových krabic) je možné do některých typů kanálů vkládat také standardní instalační přístroje k montáži do zdi nebo modulární přístroje, určené původně k uchycení na nosnou lištu. Při změně dispozice místnosti je možné přemístit i instalační přístroje bez stavebních úprav. Pojmenování těchto kanálů sice odkazuje na časté umístění ve výši parapetu pod oknem, ale kanály mohou být a jsou montovány kdekoli na stěně.\nKorýtka z plechu slouží ke stavbě kabelových tras ve výrobních prostorách, skladech i uvnitř dopravních staveb jakými jsou stanice metra. Nejčastějším materiálem je ocelový plech, méně potom nerezový nebo hliníkový plech. Povrchová ochrana ocelového plechu může být žárovým zinkováním ponorem (hotový výrobek je ponořen do lázně roztaveného zinku o teplotě přibližně 450 °C) nebo zhotoven z plechu zinkovaného Sendzimirovou metodou (při válcování plechu za studena je pás plechu protažen chemickou lázní, následně lázní roztaveného zinku a v temperační peci se doladí tloušťka zinkového povlaku). Zinkování Sendzimirovou metodou (podle autora, polského vynálezce Tadeusze Sendzimira) znamená, že žlaby se vyrábějí už z pozinkovaného plechu. Z estetických důvodů mohou být žlaby navíc lakované epoxidovým lakem (práškové lakování). U lakovaných žlabů je nutné důsledně zajistit pospojování a uzemnění. Samotný epoxidový lak je izolační. Žlaby jsou namontovány na konzolích upevněných ve stěně nebo na nosičích přišroubovaných na táhlech visících ze stropu. Žlaby jsou dostupné v různých šířkách i výškách postranic. Systém žlabů může být vytvořen jako stavebnice. Vedle liniových dílů jsou ve stavebnici i rohové, rozbočovací, stoupací nebo přechodové díly. Pro usnadnění montáže do sestavy i k nosným konzolím jsou žlaby perforované. Perforace žlaby také odlehčuje a umožňuje případné upevnění kabelů svazkovacími pásky nebo příchytkami. Vzájemné spojení žlabů do trasy může být pouhým secvaknutím nebo svorkami. Spojení dílů musí zajistit také elektrické pospojení k vyrovnání potenciálů. Aby se omezilo znečišťování kabelů ve žlabu například prachem, jsou k dispozici pro žlaby i pro tvarové kusy víka. Víka ale prodražují a zbytečně zatěžují konstrukci, navíc znesnadňují chlazení kabelů. Jejich používání je proto omezené. Žlaby různých výrobců jsou vzájemně nekompatibilní, nelze je spojovat. \nOdbočování kabelů ze žlabu je možné jen za použití vhodného mezikusu, málo se využívá. Dostupné jsou i žlaby robustnější konstrukce se zakrytím víkem z žebrovaného plechu, které jsou pochozí a mohou tak sloužit jako lávka v průmyslových provozech.\nJiný název je mřížové žlaby. Konstrukci žlabu tvoří odporově svařovaný ocelový drát. Povrchová ochrana je žárovým zinkováním. Oproti plechovým žlabům není pozinkovaný základní materiál, ale až hotová konstrukce. Žlaby se montují na konzole upevněné do stěn nebo na nosiče zavěšené ke stropu. Také drátěné žlaby jsou dostupné v různých šířkách i výškách postranic. Ke drátěným žlabům se nenabízejí tvarové díly, potřebné ohyby a odbočení lze vytvořit přímo při montáži přestřižením některých drátů, případně jejich vystřižením a odstraněním. Výrobci poskytují v dokumentaci návod, jak vyrobit potřebné tvary, aby nebyla ohrožena pevnost žlabu. Drátěná konstrukce dovoluje bezproblémové odbočování jednotlivých kabelů ze svazku, případně přichycení kabelů ke žlabu. Upevnění drátěných žlabů ke konzolím nebo nosníkům může být zasunutím pod prolisy nebo úchyty na nosných částech. Vzájemné mechanické i elektrické spojení dílů kabelové trasy je obvyklé zajistit svorkami. Se zakrýváním drátěných žlabů se nepočítá, jejich použití v prašném prostředí je třeba pečlivě zvážit. Vlastní hmotnost žlabů je nižší, než u plechových, chlazení kabelů je účinnější. \nJsou příhradové konstrukce z ohýbaných profilů z ocelového, hliníkového nebo nerezového plechu. Bočnice jsou ve vzdálenosti několika decimetrů spojeny příčkami. Konstrukce lávek a žebříků je spojena obloukovým svařováním. Kabely nejsou podepřeny v celé délce, jako je tomu u žlabů, jsou přichyceny k příčkám. Kabely jsou důsledně přichyceny v místě každé z příček, to se využívá při budování svislých kabelových tras. Kabelové lávky a žebříky se užívají přednostně k uložení silnoproudých kabelů větších průřezů. \nIndividuálně projektované i postavené konstrukce, často svařované z ocelových válcovaných profilů, slouží v elektrárnách a provozech těžkého průmyslu k uložení velkého počtu silnoproudých kabelů. Kabely jsou zde uloženy na nosnících přivařených k základní konstrukci. Most obsahuje i lávku pro průchod obsluhy. Pro bezpečnost obsluhy může být energetický most zastřešený a osvětlený. Je-li to přípustné z hlediska bezpečnosti, může být energetickým mostem vedeno také potrubí, například voda, stlačený vzduch, technické plyny. Typicky na jednu stranu lávky jsou uloženy kabely, na protější stranu potrubí. Povrchová ochrana ocelových konstrukcí je nátěrem nebo metalizací (šopováním). Obdobou energetických mostů jsou tunelové stavby, tzv. kolektory.\n\n\n\n"}
{"id": "1159531", "url": "https://cs.wikipedia.org/wiki?curid=1159531", "title": "Harry Chapin", "text": "Harry Chapin\n\nHarry Chapin (7. prosince 1942 – 16. července 1981) byl americký zpěvák a kytarista. Narodil se jako druhý ze čtyř dětí do hudební rodiny. Jeho otcem byl jazzový bubeník Jim Chapin. V roce 1966 vydal album se svými bratry, které však nemělo úspěch. Své první sólové album nazvané \"Heads & Tales\" vydal roku 1972 (Elektra Records). Podílel se na něm například bubeník Russ Kunkel a jeho producentem byl Jac Holzman. Posledním albem vydaným za jeho života byla nahrávka \"Sequel\". V roce 1988 pak vyšla ještě deska \"The Last Protest Singer\" složena z nepublikovaných písní z let 1980 až 1981. Zemřel při autonehodě ve věku 38 let. Jeho manželkou byla básnířka Sandra Chapin.\n\n"}
{"id": "1159533", "url": "https://cs.wikipedia.org/wiki?curid=1159533", "title": "Jiří Mrázek (fotbalista)", "text": "Jiří Mrázek (fotbalista)\n\nJiří Mrázek (* 1. ledna 1951) je bývalý český fotbalový útočník.\n\nV československé lize hrál za Baník Ostrava a VP Frýdek-Místek. Nastoupil ve 35 ligových utkáních a dal 4 góly. V nižších soutěžích hrál i za NHKG Ostrava.\n\n\n"}
{"id": "1159534", "url": "https://cs.wikipedia.org/wiki?curid=1159534", "title": "Stanislav Suda (architekt)", "text": "Stanislav Suda (architekt)\n\nStanislav Suda (29. září 1925, České Budějovice – 10. září 1988, Plzeň) byl český architekt, prasynovec hudebního skladatele Stanislava Sudy. Podílel se například na projektování sídliště v Plzni na Slovanech nebo restaurace Dubina v Domažlicích.\n\n\n"}
{"id": "1159535", "url": "https://cs.wikipedia.org/wiki?curid=1159535", "title": "Hernán Gaviria", "text": "Hernán Gaviria\n\nHernán Gaviria (27. listopad 1969 - 24. říjen 2002) byl kolumbijský fotbalista.\n\nHernán Gaviria odehrál 27 reprezentačních utkání. S kolumbijskou reprezentací se zúčastnil Mistrovství světa 1994.\n\n"}
{"id": "1159536", "url": "https://cs.wikipedia.org/wiki?curid=1159536", "title": "Kostel Santa Maria", "text": "Kostel Santa Maria\n\nKostel Santa Maria (Panny Marie) může být:\n\n\n"}
{"id": "1159537", "url": "https://cs.wikipedia.org/wiki?curid=1159537", "title": "Fridrich Vilém Braniborsko-Schwedtský (1700–1771)", "text": "Fridrich Vilém Braniborsko-Schwedtský (1700–1771)\n\nFridrich Vilém Braniborsko-Schwedtský (17. listopadu 1700, hrad Oranienbaum-Wörlitz – 4. března 1771 Wildenbruch) byl pruský princ a markrabě Braniborský. Byl držitelem ocenění Řádu černé orlice.\n\nV 19. století byl nazýván markrabětem Braniborsko-Schwedtským, aby jej bylo možné odlišit od Hohenzollernovů, především od jeho příbuzných Fridricha Viléma I. a Fridricha Viléma I. Braniborského. Jeho rodiči byli Filip Vilém, markrabě Braniborsko-Schwedtský, a jeho manželka Johana Šarlota. Byl i synovcem Fridricha I. Pruského.\n\nFridrich Vilém byl známý jako velice brutální a vznětlivý muž s hrubým chováním. Jinak byl ale velmi vzdělaný, dostávalo se mu podobného vzdělání jako například již zmíněnému pruskému králi Fridrichu I. Sám Fridrich Vilém se svým intelektem silně podobal královským strážcům, se kterými se přátelil; byl egoistický a nenáviděl lenost. Na lidi, kteří mu byly nesympatičtí používal prostředky jako veřejný výsměch nebo pronásledování a podle dobových záznamů se ho poddaní báli stejně jako samotného krále.\n\nV roce 1715 cestoval do Ženevy, roku 1716 pak do Itálie a zpět do Pruska se vrátil až 1719. Toho roku od Fridricha Viléma I. získal Řád černé orlice. Dne 15. června 1723 byl jmenován pruským generálmajorem a později, 10. července 1737, byl jmenován generálporučíkem.\n\nExistence dynastie Hohenzollernských byla hrozbou pro pruské krále a proto se Fridrich Vilém snažil jejich nárok na trůn eliminovat vydíráním; nejdříve nechal ve vězení držet svého vlastního bratrance, původem z rodu Hohenzollernských, a pak si vynutil sňatek se Žofií Dorotou Pruskou. Ta, jakmile dosáhla dostatečného věku, za něj byla proti její vůli provdána.\n\nFridrich Vilém se snažil rozšiřovat Braniborsko-Schwedtsko a to jak svůj palác zde, tak celá města, například aktivní vykupoval pozemky a majetky, které zastavoval. Jeho důvodem ale nebyla lepší situace hrabství ale především dědictví, které chtěl předat svým synům (avšak později žádného neměl). Nakonec mu jeho snahy zakázal pruský král, který mu zcela zakázal nakupovat další pozemky či domy. Na rozdíl od svých příbuzných se Fridrich Vilém snažil distancovat od svých bratranců ze Schwedtska a při každé příležitosti je ponižoval. Nakonec s emu podařilo je dostat na nejnižší pozice v pruské armádě. Snažil se také podkopávat autoritu svých nadřízených. Nakonec dostal Fridrich Vilém i zákaz vydávat rozkazy v armádě, přesto nepřestal očerňovat krále a své příbuzné.\n\nFridrich Vilém byl o 19 let starší než jeho manželka Žofie Dorota Pruská. Vzali se spolu v roce 1734 a to na výslovné přání krále Fridricha Viléma. Svatba byla proti přání Žofie a její vztah k Fridrichu Vilémovi nebyl příliš šťastný. Nakonec utekla ke svému bratrovi Fridrichovi. To bral Fridrich Vilém jako odpor vůči němu a nakonec jen mírně napomenul Fridricha, aby již své sestře azyl neposkytoval. U napomenutí ale nezůstal a při druhém Žofiině útěku jí jako \"hlídače\" zvolil generála Meira Schwedtského, ten měl vůči Žofie neomezené pravomoce a mohl ji i bít. Nakonec se od sebe Žofie Dorota a Fridrich Vilém oddělili; Žofie se rozhodla odstěhovat do Montplaisir. Zřejmě se spolu smířili až v době, kdy byla Fridrichova manželka na smrtelném loži, nakonec po nemoci zemřela právě v jeho náruči.\n\nDne 4. března 1771 Fridrich Vilém zemřel ve Wildenbruchu, kde panovaly nesnesitelné mrazy. Markrabě nakonec musel uznat jednoho nemanželského syna, což byl jeho jediný mužský potomek. Jeho návrh se ale nesetkal se souhlasem u ostatních a po jeho smrti vše zdědil Fridrichův mladší bratr Bedřich Jindřich.\n\nFridrich Vilém si vzal Sofii Dorotu Pruskou, jejich manželství sice šťastné nebylo, ale měli spolu celkem pět dětí:\n\nDále měl také Fridrich Vilém jednoho nemanželského syna: Georga Wilhelma von Jägersfeld (1725-1797).\n"}
{"id": "1159538", "url": "https://cs.wikipedia.org/wiki?curid=1159538", "title": "Hamilton Ricard", "text": "Hamilton Ricard\n\nHamilton Ricard (* 12. leden 1974) je bývalý kolumbijský fotbalista.\n\nHamilton Ricard odehrál 27 reprezentačních utkání. S kolumbijskou reprezentací se zúčastnil Mistrovství světa 1998.\n\n"}
{"id": "1159539", "url": "https://cs.wikipedia.org/wiki?curid=1159539", "title": "Hólí", "text": "Hólí\n\nHólí ( \"holi\", Sanskrt: होली Holī) je indický a nepálský svátek, který je oslavou bhakti (lásky k Bohu), slavností jara a barev.\n\nHólí je oslavován na počest Prahlada, odehrává se vždy o úplňku měsíce Falgun (únor či březen).\n\nSvátek začíná zapalováním hranice v předvečer svátku. Ve světě se Hólí nejvíce proslavil díky své bujaré formě oslavy, kdy na sebe lidé v ulicích vzájemně vrhají barevné prášky a cákají po sobě zbarvenou vodou, to vše za zpěvu a tance, bez ohledu na svou sociální příslušnost. Původně se používala přírodní barviva, dnes se často jedná o barviva syntetická. \n\nV různých částech Indie nabývá svátek Hólí různých podob, mimo Indii je oslavován nejen indickými komunitami, své následovníky si svátek Hólí (respektive jeho barevný projev) našel i v západních zemích světa, včetně České republiky.\n\nV roce 2019 bude Hólí 21. března.\n"}
{"id": "1159540", "url": "https://cs.wikipedia.org/wiki?curid=1159540", "title": "Ever Palacios", "text": "Ever Palacios\n\nEver Palacios (* 18. leden 1969) je bývalý kolumbijský fotbalista.\n\nEver Palacios odehrál 10 reprezentačních utkání. S kolumbijskou reprezentací se zúčastnil Mistrovství světa 1998.\n\n"}
{"id": "1159543", "url": "https://cs.wikipedia.org/wiki?curid=1159543", "title": "Arley Dinas", "text": "Arley Dinas\n\nArley Dinas (* 16. květen 1974) je bývalý kolumbijský fotbalista.\n\nArley Dinas odehrál v letech 1995 až 2004 celkem 29 reprezentačních utkání. S kolumbijskou reprezentací se zúčastnil Zlatý pohár CONCACAF 2000, Copa América 2004.\n\n"}
{"id": "1159544", "url": "https://cs.wikipedia.org/wiki?curid=1159544", "title": "Aigny", "text": "Aigny\n\nAigny je francouzská obec v departementu Marne v regionu Grand Est. V roce 2012 zde žilo 253 obyvatel.\n\nSousední obce jsou: Aulnay-sur-Marne, Condé-sur-Marne, Les Grandes-Loges, Isse, Jâlons, Vaudemange a Vraux.\n\n\"Počet obyvatel\"\n"}
{"id": "1159545", "url": "https://cs.wikipedia.org/wiki?curid=1159545", "title": "Mario Haas", "text": "Mario Haas\n\nMario Haas (* 16. září 1974) je bývalý rakouský fotbalista.\n\nMario Haas odehrál 43 reprezentačních utkání. S rakouskou reprezentací se zúčastnil Mistrovství světa 1998.\n\n"}
{"id": "1159546", "url": "https://cs.wikipedia.org/wiki?curid=1159546", "title": "Mezinárodní federace sportovního lezení", "text": "Mezinárodní federace sportovního lezení\n\nMezinárodní federace sportovního lezení (IFSC, : \"International Federation of Sport Climbing\") je zastřešující organizace pro závody ve sportovním lezení a boulderingu, která sdružuje národní horolezecké spolky a pořádá mezinárodní závody ve sportovním lezení pro dospělé i juniory a mládež.\n\nHlavní závody organizované IFSC jsou:\n\nZávody dvouletého světového mistrovství (od r. 1991) se střídají s kontinentálními mistrovstvími.\n\nKaždoroční série závodů pořádaných od roku 1989.\nKontinentální dvouletá mistrovství, v Evropě pořádaná od roku 1992, v boulderingu od roku 2002, \"obdobně mistrovství probíhají také v Asii, Severní Americe a Oceánii.\"\n\nMezi nejznámější tradiční závod této kategorie (pro pozvané nejlepší závodníky) patří Rock Master v italském Arcu, pořádaný každoročně od roku 1987, kde se IFSC podílí na organizaci. V devadesátých letech se konala také série pěti závodů Masters.\n\nKaždoroční mistrovství světa pro závodníky od 14 do 19 let, pořádaná od roku 1992.\n\nKaždoročně jsou v Evropě pořádána mistrovství pro závodníky od 14 do 19 let, pořádaná od roku 2012.\n\nV Evropě probíhá od roku 1996 také série závodů juniorského poháru.\n\nOd roku 2016 spolupořádá pro univerzitní studenty Akademické mistrovství světa. V roce 2015 proběhlo také Akademické mistrovství Evropy.\n\n\n"}
{"id": "1159547", "url": "https://cs.wikipedia.org/wiki?curid=1159547", "title": "Michael Baur", "text": "Michael Baur\n\nMichael Baur (* 16. duben 1969) je bývalý rakouský fotbalista.\n\nMichael Baur odehrál 40 reprezentačních utkání. S rakouskou reprezentací se zúčastnil Mistrovství světa 1990.\n\n"}
{"id": "1159548", "url": "https://cs.wikipedia.org/wiki?curid=1159548", "title": "Edita Hrdá", "text": "Edita Hrdá\n\nEdita Hrdá (* 30. prosince 1963 Praha) je česká diplomatka, od roku 2015 vrchní ředitelka Evropské služby pro vnější činnost pro Ameriku.\n\nVystudovala Fakultu obchodní Vysoké školy ekonomické v Praze a po jejím absolvování v roce 1986 pracovala jako překladatelka a tlumočnice německého a španělského jazyka. Od roku 1991 pak studovala na diplomatické akademii nejprve v Madridu a poté ve Vídni.\n\nV letech 2011 až 2015 působila jako stálá představitelka ČR u OSN. \n\n"}
{"id": "1159551", "url": "https://cs.wikipedia.org/wiki?curid=1159551", "title": "Pedro Troglio", "text": "Pedro Troglio\n\nPedro Troglio (* 28. červenec 1965, Luján, Buenos Aires, Argentina) je bývalý argentinský fotbalista.\n\nPedro Troglio odehrál 21 reprezentačních utkání. S argentinskou reprezentací se zúčastnil Mistrovství světa 1990.\n\n"}
{"id": "1159552", "url": "https://cs.wikipedia.org/wiki?curid=1159552", "title": "Ramón Medina Bello", "text": "Ramón Medina Bello\n\nRamón Medina Bello (* 29. duben 1966, Gualeguay, Entre Ríos) je bývalý argentinský fotbalista.\n\nRamón Medina Bello odehrál 17 reprezentačních utkání. S argentinskou reprezentací se zúčastnil Mistrovství světa 1994.\n\n"}
{"id": "1159553", "url": "https://cs.wikipedia.org/wiki?curid=1159553", "title": "Schody mrtvých", "text": "Schody mrtvých\n\nDřevěné schody mrtvých nebo též schodiště mrtvých v Moravské Třebové tvoří přístupovou cestu na hřbitov na Křížovém vrchu. Společně se hřbitovním kostelem Nalezení sv. Kříže a márnicí byly vyhlášeny nemovitou kulturní památkou. \n\nSchody pocházejí z roku 1575 a byly postaveny Janem z Boskovic.\n\nSchodiště je kryté šindelovou střechou. Vstup tvoří renesanční portál s nápisem \"Selig sind die Todten, die im Herr sterben (Blahoslaveni jsou mrtví, kteří umírají v Pánu)\". Nápis odkazuje na novozákonní apokalyptické Zjevení Janovo (Zj 14, 13). Připojen je letopočet 1575, znak pánů z Boskovic a moravská orlice. \n\nPřístup ke Schodům mrtvých je po Cestě od renesance k baroku, turistické stezce, jejíž jsou součástí. Z dolní části je k nim přístup z jihozápadní strany od mostu přes Třebůvku, na opačné straně je pak přístup z cesty na hřbitov, ke hřbitovnímu kostelu a lapidáriu.\n\n\n"}
{"id": "1159554", "url": "https://cs.wikipedia.org/wiki?curid=1159554", "title": "Sergio Vázquez", "text": "Sergio Vázquez\n\nSergio Vázquez (* 23. listopad 1965, Buenos Aires, Argentina) je bývalý argentinský fotbalista.\n\nSergio Vázquez odehrál 30 reprezentačních utkání. S argentinskou reprezentací se zúčastnil Mistrovství světa 1994.\n\n"}
{"id": "1159555", "url": "https://cs.wikipedia.org/wiki?curid=1159555", "title": "Alberto Acosta", "text": "Alberto Acosta\n\nAlberto Acosta (* 23. srpen 1966) je bývalý argentinský fotbalista.\n\nAlberto Acosta odehrál 19 reprezentačních utkání. S argentinskou reprezentací se zúčastnil Copa América 1993, 1995.\n\n"}
{"id": "1159556", "url": "https://cs.wikipedia.org/wiki?curid=1159556", "title": "Néstor Gorosito", "text": "Néstor Gorosito\n\nNéstor Gorosito (* 14. květen 1964) je bývalý argentinský fotbalista a reprezentant. Na klubové úrovni působil mimo Argentinu v Rakousku, Chile a Japonsku.\nPo skončení hráčské kariéry se stal trenérem.\n\nNéstor Gorosito odehrál 19 reprezentačních utkání. S argentinskou reprezentací se zúčastnil Copa América 1989, 1993.\n\n"}
{"id": "1159557", "url": "https://cs.wikipedia.org/wiki?curid=1159557", "title": "Gustavo Zapata", "text": "Gustavo Zapata\n\nGustavo Zapata (* 15. říjen 1967, Saladillo, Buenos Aires, Argentina) je bývalý argentinský fotbalista.\n\nGustavo Zapata odehrál 27 reprezentačních utkání. S argentinskou reprezentací se zúčastnil Copa América 1991, 1993, 1997.\n\n"}
{"id": "1159561", "url": "https://cs.wikipedia.org/wiki?curid=1159561", "title": "Podhorský potok", "text": "Podhorský potok\n\nNázev Podhorský potok má více vodních toků:\n\n"}
{"id": "1159562", "url": "https://cs.wikipedia.org/wiki?curid=1159562", "title": "Arthur Lemisch", "text": "Arthur Lemisch\n\nArthur Lemisch (4. února 1865 Sankt Veit an der Glan – 29. října 1953 Sankt Veit an der Glan) byl rakouský politik německé národnosti z Korutan, na přelomu 19. a 20. století poslanec Říšské rady, v meziválečném období zemský hejtman Korutan.\n\nPůsobil jako statkář. Byl aktivní v politice. Orientován byl jako liberál. V roce 1882 se podílel na formulování tzv. Lineckého programu, základního programového dokumentu rakouských Němců. Od roku 1896 byl poslancem Korutanského zemského sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Korutanech, obvod Klagenfurt, Ferlach atd. Mandát obhájil ve volbách roku 1901. Ve volebním období 1897–1901 se uvádí jako Dr. Arthur Lemisch, statkář, bytem Sankt Veit an der Glan.\n\nVe volbách roku 1897 kandidoval za Německou lidovou stranu. Coby kandidát Německé lidové strany se uvádí i ve volbách roku 1901.\n\nJeho politická kariéra vyvrcholila po první světové válce. Od 11. listopadu 1918 do 22. července 1921 zastával funkci zemského správce Korutan. V letech 1927–1931 pak byl zemským hejtmanem Korutan.\n"}
{"id": "1159563", "url": "https://cs.wikipedia.org/wiki?curid=1159563", "title": "Pivovarský potok", "text": "Pivovarský potok\n\nNázev Pivovarský potok má více vodních toků:\n\n"}
{"id": "1159565", "url": "https://cs.wikipedia.org/wiki?curid=1159565", "title": "Svatý rok 1390", "text": "Svatý rok 1390\n\nSvatý rok 1390 (Jubilejní rok 1390) byl vyhlášen papežem Urbanem VI., ale předsedal mu posléze Bonifác IX. Byla při něm zavedena praxe návštěv čtyř patriarchálních římských bazilik pro získání odpustků a perioda 33 let konání svatých roků, jako v analogii 33 let pozemského života Ježíše Krista a předpokládaného průměrného lidského věku v tomto historickém období.\n\nNení zcela jasné z jakého důvodu se konal ten tento Svatý rok, protože papež Klement VI. ustanovil, že se Svaté roky mají slavit po padesáti letech, což by odpovídalo oslavám v roce 1400. Papež se patrně chěl zavděčit Římanům, kteří si určitým způsobem takovou oslavu prostě vynutili. Určitou předehrou tohoto vyhlášení byla bula Řehoře XI. vydaná v Avignonu 29. dubna 1373. Zřejmě na přání obyvatel Říma připojil papež ke třem bazilikám, které měli poutníci během Svatého roku navštívit i čtvrtou – baziliku Panny Marie Sněžné. Bula udává také důvod této návštěvy: Mariin úkol při díle vykoupení a zázraky, které se dějí na tomto místě na přímluvu Matky Boží. Tato bula ustálila s konečnou platností počet jubilejních bazilik na čtyři: \n\nNa naléhání sv. Kateřiny Sienské, sv. Brigity Švédské a císaře Karla IV. se poslední platně zvolený papež v Avignonu Řehoř XI. odhodlal k odvážnému kroku, totiž k přenesení papežského sídla zpět do Říma. V Římě, vyjma kratičkého pobytu Urbana V., se papež nevyskytoval již 70 let. Když v Římě 27. března 1378 Řehoř XI. zemřel, jeho nástupcem se stal arcibiskup Bartoloměj z neapolského Prignana. Jednalo se o posledního muže v dějinách, který byl zvolen papežem, aniž by byl předtím kardinálem. Tento Bartoloměj si zvolil jméno Urban VI. Životním programem se mu stala radikální reforma církve po níž se v tehdejším světě všude volalo. Tato reforma však z něho učinila jednu z tragických postav na stolci sv. Petra. Měl ohnivě jihoitalskou povahu, která ho zřejmě zbavovala smyslu pro míru při jednání s lidmi. Zacházel drsně s podřízenými včetně kardinálů, ba dokonce i se světskými vládci, kterým veřejně vyčítal jejich neřesti. Ani jeho osobně bezúhonný život, či dobrý úmysl, nevyvážily tyto společenské defekty. Sv. Kateřina Sienská o něm výmluvně prohlásila:\n\nVýsledkem bylo, že za několik měsíců po jeho volbě za papeže, kardinálové uražení jeho jednáním, většinou Francouzi, od něho utekli a přestěhovali se do Avignonu. Zde si pak zvolili papeže nového a došlo k čtyřicetiletému papežskému schizmatu dvojpapežství, kdy avignonské papeže uznávala Francie a království severošpanělská, zatímco ostatní země uznávaly papeže římské. \n\nUrban VI. vyhlásil ústně Milostivé léto na roku 1390 při konsistoři svolané na čtvrtek před Květnou nedělí 8. dubna 1389 a teprve dodatečně byla k tomuto vyhlášení vydána bula. Je pozoruhodné, že tato bula vědomě ignorovala bulu papeže Řehoře XI., která rozhodnutí o padesátiletých periodách konání Svatých roků ignoruje. Zatímco u předchozího Svatého roku byl Svatý rok vyhlášen čtením buly, tentokrát papež Milostivé léto pouze ohlásil a bulu dal sepsat až dodatečně. Avignonský papež zakázal těm, kteří ho uznávali, pod trestem klatby do Říma putovat.\n\nVýznam tohoto Svatého roku vystihl historik Paschini, když napsal, že toto jubileum, zrozené ze znepokojivých předtuch a skončené, aniž by církvi zasvítil uklidňující paprsek naděje na skončení rozkolu, bylo přece jedním z „nejslavnějších Svatých roků v dějinách“. Po vyhlášení došlo k tomu, že 15. října 1389 papež Urban VI. v Římě zemřel a na jeho místo nastoupil Bonifác IX.\n\nKdyž se chýlil Svatý rok 1390 ke konci a mnoho lidí na něj do Říma nemohlo anebo nechtělo putovat, začali se na papeže obracet panovníci a knížata se žádostmi. Bonifác IX. byl svou povahou velkomyslný a rozdával odpustky nejen jednotlivým vládcům, ale také celým krajinám a zemím.\n\n\n"}
{"id": "1159567", "url": "https://cs.wikipedia.org/wiki?curid=1159567", "title": "Guanabara (stát)", "text": "Guanabara (stát)\n\nStát Guanabara (portugalsky Estado da Guanabara) byl brazilský spolkový stát existující v letech 1960-1975. Byl vytvořen po přesunu brazilské metropole do nově založené Brasílie a zahrnoval výlučně samotné město Rio de Janeiro. Stát byl pojmenován podle stejnojmenného zálivu, nacházejícího se podél svého východního pobřeží.\n\nRoku 1834 se město Rio de Janeiro stalo hlavním městem Brazilského císařství. Zároveň získalo v rámci Brazílie zvláštní status jakožto neutrální obec (portugalsky \"Município Neutro\"), která nebyla součástí žádné z brazilských provincií. Novou metropolí okolní Provincie Rio de Janeiro (nezahrnující již samotné město Rio de Janeiro) se stalo město Niterói. Když se Brazílie stala roku 1889 federativní republikou, zůstalo i nadále Rio de Janeiro jejím hlavním městem a stalo se Federálním distriktem (portugalsky \"Distrito Federal\"), zatímco okolní stejnojmenná provincie se stala spolkovým státem, jehož metropolí bylo i nadále město Niterói.\n\nKdyž se novou brazilskou metropolí stala roku 1960 Brasília, byl z dosavadního území spolkového státu Goiás vyčleněn nový Federální distrikt, zahrnující nově založenou Brasílii, zatímco starý Federální distrikt se stal novým spolkovým státem Guanabara.\n\nNový stát měl během svojí patnáctileté existence celou řadu zvláštností. Zahrnoval pouze jedno velké město a tak byl zároveň nejmenším brazilským spolkovým státem. Zároveň byl jediným spolkovým státem, který se nečlenil na obce, nicméně pro praktické účely byl často počítán mezi obce, jíž bylo Rio de Janeiro metropolí. Zároveň zde neexistovala funkce starosty, ani žádné obecní instituce, jelikož bylo celé město spravováno přímo vládou státu, která však zároveň měla i kompetence, které má v ostatních brazilských státech obec.\n\nRoku 1975 byly státy Guanabara a Rio de Janeiro sloučeny do nového zvětšeného státu Rio de Janeiro, město Rio de Janeiro se nově stalo obcí a novou metropolí zvětšeného státu, a všechny tyto zvláštnosti zmizely.\n"}
{"id": "1159570", "url": "https://cs.wikipedia.org/wiki?curid=1159570", "title": "Na Skalce (park)", "text": "Na Skalce (park)\n\nSady Na Skalce jsou park v Praze na Smíchově. Park se nachází mezi ulicemi Ostrovského, Kováků, Na Skalce a Bieblova. Je trychtýřovitého tvaru. Šířka parku v ulici Ostrovského je 38 m, v ulici Bieblova okolo 126 m; délka je 289 m. Park je členitý, nacházejí se zde sochy, altán, vodopád a jezírko, lavičky a dětské hřiště. Pod parkem je labyrint krytů z 1. světové války. Pod částí parku vede tunel Mrázovka. Jméno parku je odvozeno od výstupů skal, které se zde nacházejí.\n"}
{"id": "1159571", "url": "https://cs.wikipedia.org/wiki?curid=1159571", "title": "Geografie Japonska", "text": "Geografie Japonska\n\nJaponsko je ostrovní stát, který se nachází na okraji kontinentálního šelfu u východního pobřeží Asie. Jeho přirozenou hranici tvoří moře, přičemž celková délka hranic je cca 30 000 km . Na východě a jihu je omýváno Tichým oceánem, na západě Východočínským a Japonským mořem a severní pobřeží se dotýká Ochotského moře. Od pevninské Jižní Koreje ho dělí Korejský průliv asi 180 km široký. Ostrovní stát zabírá plochu 377 801 km tvořenou 4 hlavními ostrovy, souostrovím Rjúkjú a více než 3 000 malými ostrůvky.\n\nHlavní souostroví tvoří ostrovy Hokkaidó (北海道), Honšú (本州, největší ostrov), Šikoku (四 国) a Kjúšú (九州). Všechny japonské ostrovy, převážně sopečného původu a jsou velmi hornaté. V Japonsku je 580 hor vyšších než 2 000 m, z toho 7 přesahuje výšku 3 000 m (Fudži 3 776 m, Kitadake 3 192 m, Hotakadake 3 190 m, Arigatake 3180 m, Ontake 3 063 m, Norikura 3 026 m a Tatejama 3 015 m). Centrální část Honšú vyplňuje složitý systém pohoří souhrnně nazývaných Japonské Alpy. Blízko jižního pobřeží západně od Tokia se nachází osamělá sopka a nejvyšší hora Japonska - Fudži (3 776 m). Většina Japonských nížin se rozkládá na Tichomořské straně ostrova. Největší nížina Kantó se rozprostírá v okolí Tokia na ploše zhruba 13 000 km.\n\nOblast Japonských ostrovů patří mezi nejaktivnější seismické a vulkanické zóny na světě. Svědčí o tom nejen mnohé aktivní sopky (asi z 200 sopek až 60 % je i v současnosti činných), ale i pravidelné zemětřesení. Ročně se zde zaznamená až 1 500 otřesů půdy.\n\nJaponsko má poměrně krátké a dravé horské řeky s celoročním dostatkem vody, ale velká většina z nich není splavná. Nejvíce vody mají na jaře při tání ledů. Nejdelší řeka Japonska je Šinano na ostrově Honšú (367 km), která teče z pohoří Hida až k Niigata a vlévá se do Japonského moře. Ostatní významné řeky se vlévají do Tichého oceánu (Kiso 232 km, Tonegawa 322 km).\n\nJezera jsou známá svou nesmírnou krásou. Mají hlavně horský charakter, největším jezerem je Biwa u Kjóta o rozloze 674 km, nejhlubší je Tazawa východně od města Akita (423 m). Z turistického hlediska jsou známá jezírka na úpatí hory Fudži (Jamanaka, Sai, Soudži, motes, Kawaguči).\n\nIntenzivní vulkanická a tektonická činnost vytvořila příznivé podmínky pro vznik bohatých minerálních a termálních pramenů. Málokterá země světa má tolik přírodních minerálních a termálních vod jako Japonsko. Celkem jich je přes 1 100, jsou mezi nimi horké i mírně termální vody. Využívají se k rekreačním i léčebným účelům.\n\nKlimatické podmínky jsou v Japonsku velmi různorodé, což je způsobeno hornatostí a protaženým tvarem hlavního souostroví. Podnebí Japonska je ovlivňováno monzuny. Sever území má chladné, střed mírné a jih subtropické podnebí. Teploty v zimě se pohybují mezi -9 °C až +16 °C, a v létě od +20 °C do +28 °C. V létě postihují Japonsko silné deště, které v srpnu přecházejí až do monzunů. Průměrné množství srážek za rok v okolí Tokia je 1 405 mm, nejdeštivější je květen se 185 mm a nejsušší je leden pouze se 45 mm srážek.\n\nJaponsko je ostrovní země a proto je podnebí země ovlivněno mořskými vlivy. Západní pobřeží Japonska patří do oblasti Japonského moře, nad ním každou zimu foukají směrem k pevnině silné a studené severozápadní větry pocházející ze Sibiřské arktické oblasti, nad Japonským mořem se tyto studené a suché větry smíchají s teplým a vlhkým vzduchem pocházejícím z teplého Cučimské mořského proudu. Spojením obou vzduchových hmot vznikne na sněhové přeháňky bohatá vzduchová masa, která každoročně způsobí silné sněhové kalamity a bohatou, až několika metrovou, sněhovou nadílku především na ostrově Honšú, západně od masivu Japonských Alp. Oblast země nejvíce zasažena tímto meteorologickým fenoménem je prefektura Akita, která je proto v Japonsku známá i jako sněhová země.\n\nVýchodní a jižní pobřeží země na druhé straně charakterizují teplá léta s vysokými letními teplotami a mírná zima, což způsobují teplé oceánské proudy proudící v okolí východních břehů Japonska. V Tokiu, které se nachází v této oblasti, jsou sněhové přeháňky během zimy ojedinělé, teplota výjimečně klesne pod 10 stupňů Celsia. V některých měsíců během léta a podzimu je však oblast východního a jižního Japonska vystavena silnému větru a bohatým dešťovým srážkám, což způsobují každé jaro ve středním Pacifiku vznikající mohutné a na přeháňky bohaté vzduchové masy, zvané Tajfuny, které pravidelně dosahují až k japonským břehům a způsobují vážné škody. Letní období dešťů typické silnými přeháňkami a slabou rychlostí větru začíná ve východním Japonsku v polovině června a trvá šest týdnů. Na konci léta a začátku podzimu zase zasahují zemi pravidelně tajfuny, které přinášejí ničivé deště a silný nárazový vítr, na rozdíl od letní sezóny dešťů, které nezpůsobují téměř žádné vážné škody.\n"}
{"id": "1159575", "url": "https://cs.wikipedia.org/wiki?curid=1159575", "title": "Milan Sulej", "text": "Milan Sulej\n\nMilan Sulej (* 12. března 1975, Karlovy Vary) je český operní pěvec, tenorista . Byl finálovým hostem X Factoru a v roce 2010 se stal superfinalistou televizní soutěže česko-slovenské Talentmanie, kde se proslavil zejména tím, že zazpíval árii Nessun dorma z opery Giacoma Pucciniho Turnadot. Specializuje se na opery Verdiho a Pucciniho. Spolupracuje se spolkem Charita dětem.\n"}
{"id": "1159576", "url": "https://cs.wikipedia.org/wiki?curid=1159576", "title": "Ammon (syn Mosiášův)", "text": "Ammon (syn Mosiášův)\n\nAmmon (syn Mosiášuv) byl kazatelem a misionářem, vystupujícím v Knize Mormonově, americkém náboženském díle. Panují pochyby o tom, zda se jedná o historickou osobu. \n\nAmmon, syn krále Mosiáše II., podle Knihy Mormonovy v mládi rozséval anarchii mezi nefitskými církvemi. Později se mu však spolu s Almou mladším a jeho bratry ukázal anděl a on se stal nefitským misionářem. Vystupuje v knihách Mosiáš a Alma. V 17.kapitole Knihy Alma se rozhodl odmítnout královský trůn a byl tak jednou z příčin, proč se nefitská monarchie změnila v soudcovský systém.\n"}
{"id": "1159589", "url": "https://cs.wikipedia.org/wiki?curid=1159589", "title": "Agar.io", "text": "Agar.io\n\nAgar.io je multiplayerová webová hra vytvořená Matheusem Valadaresem. Jméno této hry je odvozeno od látky agar. Hra je naprogramována v jazyce JavaScript a C++.\n\nHra byla vydána 28. dubna 2015. Měla rychlý úspěch a brzy se zařadila mezi 1000 nejnavštěvovanějších internetových stránek. V červenci 2015 byla vytvořena také mobilní verze. Ta byla během prvního víkendu stažena více než 7 milionkrát.\n\nAgar.io bylo velmi populární v Turecku během voleb v červnu 2015. Dvě turecké politické strany (HDP a CHP) dokonce použily logo hry na svých volebních plakátech jako symbol podpory.\n\nVe hře se nacházejí čtyři módy. Ty si hráč, spolu se jménem, může vybrat na výchozí obrazovce.\n\nHráč na začátku ovládá malou kuličku. Cílem všech hráčů je se zvětšit na tolik, aby byly největší na serveru. Toho můžou docílit sbíráním agaru (malé nehýbající se kuličky) nebo pohlcením ostatních hráčů. Čím je hráč větší, tím pomaleji se pohybuje. Na mapě se také nachází \"bacily\" (zelená ozubená kola), do kterých se hráč může schovat. Pokud je však hráčova koule větší než \"bacil\", tak se hráčova koule rozdělí na malé kuličky. V pravém horním rohu obrazovky je tabulka s deseti jmény největších hráčů na serveru.\n\nNijak se neliší od základního módu, ale může zde hráč hrát s přáteli, které si přes speciální URL adresu pozve.\n\nHráči jsou na začátku rozděleni do tří týmů - červení, zelení a modří. Cílem hráče je, aby jeho tým co nejdéle vítězil.\n\nZde se experimentují nové věci, aby se zjistilo jestli se hráčům líbí. Pokud vývojáři dostanou pozitivní odezvu, přidají novou věc do základního módu.\n\nSměr pohybu koule se ovládá pomocí pohybu myši. Stisknutím klávesy se může hráč rozdělit a zaútočit tak na nepřátele. Klávesou hráč může vyhodit do prostoru malou kouli, kterou poté nemůže ovládat, ale může posloužit jako návnada.\n\n"}
{"id": "1159590", "url": "https://cs.wikipedia.org/wiki?curid=1159590", "title": "Isabela z Lusignanu", "text": "Isabela z Lusignanu\n\nIsabela z Lusignanu nebo také \"Isabela Kyperská\" (před březnem 1216 nebo po roce 1216-1264) byla kněžna z Antiochie a také jeden čas regentka Jeruzalémského království.\n\nNarodila se jako jedna ze dvou dcer kyperského krále Huga I. a Alice, dcery jeruzalémského krále Jindřicha II. ze Champagne. \n\nV roce 1233 byla provdána za Jindřicha z Antiochie, syna Bohemunda V. z Antiochie. Roku 1263 byla v Akkonu jmenována regentkou Jeruzalémského království a svého manžela udělila titul bailliho. Zemřela po únoru 1264 a k poslednímu odpočinku byla uložena v Nikósii. Její syn Hugo se po smrti bezdětného synovce stal kyperským králem.\n"}
{"id": "1159594", "url": "https://cs.wikipedia.org/wiki?curid=1159594", "title": "Heřmanický potok", "text": "Heřmanický potok\n\nNázev Heřmanický potok má více vodních toků:\n\n"}
{"id": "1159621", "url": "https://cs.wikipedia.org/wiki?curid=1159621", "title": "Geldermalsen", "text": "Geldermalsen\n\nGeldermalsen je město a obec v nizozemské provincii Gelderland. V roce 2014 zde žilo 26 334 obyvatel.\n\n\n"}
{"id": "1159623", "url": "https://cs.wikipedia.org/wiki?curid=1159623", "title": "Nat Peck", "text": "Nat Peck\n\nNat Peck (13. ledna 1925 – 24. října 2015) byl americký jazzový pozounista. V první polovině čtyřicátých let hrál s Glennem Millerem a následně s Donem Redmanem. V roce 1947 se usadil ve Francii a docházel na Pařížskou konzervatoř. Roku 1951 se vrátil do USA a v šedesátých letech odjel opět do Francie. Od roku 1965 žil v Londýně. Během své kariéry spolupracoval s mnoha dalšími hudebníky, mezi které patří například Coleman Hawkins, Roy Eldridge, Dizzy Gillespie a Kenny Clarke. V devadesátých letech přestal být aktivním hudebníkem, ale nadále byl aktivní v hudebním průmyslu jako promotér. Zemřel roku 2015 ve věku devadesáti let.\n"}
{"id": "1159625", "url": "https://cs.wikipedia.org/wiki?curid=1159625", "title": "The Man in the High Castle (seriál)", "text": "The Man in the High Castle (seriál)\n\nThe Man in the High Castle je americký antiutopický televizní seriál z alternativní historie, natočený americkou společnosti Amazon Studios na motivy stejnojmenného románu \"Muž z Vysokého zámku\" (v anglickém originále \"The Man in the High Castle\") od amerického sci-fi spisovatele Philipa K. Dicka.\n\nDěj seriálu je situován do doby, ve které spojenectví uskupení Osa Berlín–Řím–Tokio vyhrálo druhou světovou válku. Spojené státy byly rozděleny do tří částí: \"Japonské pacifické státy americké\", která zahrnuje bývalé Spojené státy na západ od Skalistých hor; \"Nacistický stát\", který zahrnuje východní polovinu bývalých Spojených států; a neutrální zóna, která je hraničním pásmem mezi těmito dvěma oblastmi.\n\nV lednu 2017 byla ohlášena příprava třetí desetidílné řady seriálu s očekávaným uvedením ještě během roku 2017 ale nakonec byla odložena na rok 2018.\n\n"}
{"id": "1159627", "url": "https://cs.wikipedia.org/wiki?curid=1159627", "title": "Ambros Wernisch", "text": "Ambros Wernisch\n\nAmbros Wernisch (15. června 1862 – 9. června 1923 Raggnitzhof) byl rakouský politik německé národnosti z Korutan, na přelomu 19. a 20. století poslanec Říšské rady, v meziválečném období zemský hejtman Korutan.\n\nPůsobil jako hospodářský rada a majitel statku v Raggnitzhof. Byl spoluzakladatelem spolku chovatelů koní v Kleblachu a spoluzakladatelem včelařského spolku v Lind im Drautal. V Lind im Drautal působil dlouhodobě i coby předseda místní školní rady. Zasedal jako poslanec Korutanského zemského sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Korutanech, obvod Spittal, Hermagor atd. Mandát zde obhájil ve volbách roku 1901. Ve volebním období 1897–1901 se uvádí jako Ambros Wernisch, statkář, bytem Raggnitzhof, pošta Kleblach.\n\nVe volbách roku 1897 kandidoval za Německou lidovou stranu. Stejně tak ve volbách roku 1901.\n\nZemřel v červnu 1923.\n"}
{"id": "1159628", "url": "https://cs.wikipedia.org/wiki?curid=1159628", "title": "Rusty Jones", "text": "Rusty Jones\n\nRusty Jones (13. dubna 1942 – 9. prosince 2015) byl americký jazzový bubeník. Narodil se do hudební rodiny (otec byl saxofonista a matka zpěvačka, jeho prastrýcem byl Isham Jones) a na bicí začal hrát ve svých třinácti letech. V letech 1968 až 1972 doprovázel zpěvačku Judy Roberts a následně hrál až do roku 1978 v triu klavíristy George Shearinga. Během své kariéry spolupracoval s mnoha dalšími hudebníky, mezi něž patří například Stéphane Grappelli, Jean-Luc Ponty a Chet Baker. Zemřel roku 2015 ve věku 73 let.\n"}
{"id": "1159630", "url": "https://cs.wikipedia.org/wiki?curid=1159630", "title": "Wernisch", "text": "Wernisch\n\nPříjmení Wernisch nosí tyto osobnosti:\n\n"}
{"id": "1159631", "url": "https://cs.wikipedia.org/wiki?curid=1159631", "title": "Ivor Darreg", "text": "Ivor Darreg\n\nIvor Darreg, vlastním jménem Kenneth Vincent Gerard O'Hara, (5. května 1917 – 12. února 1994) byl americký hudební teoretik a skladatel, který se věnoval mikrotonální hudbě. Mimo svou skladatelskou činnost se věnoval výrobě amplifikovaných hudebních nástrojů (elektrické violoncello, klavichord, varhany a další). Zavedl termín xenharmonická hudba. Velkou část svého života prožil v Kalifornii, převážně v Los Angeles nebo jeho okolí.\n\n"}
{"id": "1159632", "url": "https://cs.wikipedia.org/wiki?curid=1159632", "title": "Juan Gutiérrez Moreno", "text": "Juan Gutiérrez Moreno\n\nJuan Gutiérrez Moreno známý též jako Juanito (* 23. červenec 1976, Cádiz) je bývalý španělský fotbalista. Nastupoval povětšinou na postu středního obránce.\n\nVe španělské fotbalové reprezentaci působil v letech 2002-2008 a odehrál 26 utkání, v nichž vstřelil 3 góly. Stal se s ní mistrem Evropy roku 2008. Na tomto šampionátu nastoupil v jednom utkání.\n\nS klubem Atlético Madrid vyhrál Evropskou ligu 2009/10 a Superpohár UEFA 2010. S Betisem Sevilla získal španělský pohár.\n"}
{"id": "1159633", "url": "https://cs.wikipedia.org/wiki?curid=1159633", "title": "Huw Stephens", "text": "Huw Stephens\n\nHuw Stephens (* 25. května 1981 Cardiff) je velšský rozhlasový hlasatel, syn novináře Meica Stephense. Již v roce 1999, ve svých sedmnácti letech, začal moderovat na BBC Radio 1. Většinou vyslá v anglickém jazyce, avšak na BBC Radio Cymru moderuje i ve velštině. Dále pak moderoval pořad na televizní stanici S4C. V roce 2011 založil hudební ocenění Welsh Music Prize. Roku 2015 získal čestné vyznamenání na Bangorské univerzitě.\n"}
{"id": "1159635", "url": "https://cs.wikipedia.org/wiki?curid=1159635", "title": "Alfredo Lenassi", "text": "Alfredo Lenassi\n\nAlfredo Lenassi (??? – prosinec 1917 Oberhollabrunn) byl rakouský podnikatel a politik italské národnosti z Gorice a Gradišky, na přelomu 19. a 20. století poslanec Říšské rady.\n\nPůsobil jako podnikatel v dřevařském průmyslu. Byl prezidentem obchodní a živnostenské komory v Gorizii.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii městskou a obchodních a živnostenských komor v Gorici a Gradišce, obvod Gorice, Cormòns, Gradiška atd. / Gorice. Mandát zde obhájil ve volbách do Říšské rady roku 1901. Ve volebním období 1897–1901 se uvádí jako Alfredo Lenassi, velkoprůmyslník, bytem Gorizia.\n\nVe volbách roku 1897 je uváděn jako italský liberální kandidát, stejně tak ve volbách roku 1901. Patřil k umírněnému křídlu italské politiky. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel v prosinci 1917.\n"}
{"id": "1159636", "url": "https://cs.wikipedia.org/wiki?curid=1159636", "title": "Elvin Bishop", "text": "Elvin Bishop\n\nElvin Bishop (* 21. října 1942) je americký zpěvák a kytarista. Poté, co v roce 1963 dokončil studium fyziky na Chicagské univerzitě, začal hrát v kapele Paula Butterfielda. V červnu roku 1969 vystoupil se skupinou Grateful Dead. Téhož roku vydal své první sólové album. Vlastních nahrávek v pozdějších letech vydal ještě řadu. Rovněž spolupracoval s Alem Kooperem a Marií Muldaur, stejně jako s Johnem Lee Hookerem.\n\n\n"}
{"id": "1159638", "url": "https://cs.wikipedia.org/wiki?curid=1159638", "title": "Ras Alhague", "text": "Ras Alhague\n\nRas Alhague (též Rasalhague) je nejjasnější hvězda v souhvězdí Hadonoše. Jde o dvojhvězdu, jejíž složky oběhnou kolem společného těžiště za 8,62 pozemského dne. Hlavní složka má hmotnost asi 2,4 Sluncí, (spektrální třída je A<nowiki>5</nowiki>III) a druhá je oranžový trpaslík o hmotnosti asi 0,85 Sluncí (spektrální třída K<nowiki>5</nowiki>V).\n\nNázev pochází z arabského رأس الحواء (\"raʾs al-ḥawwāʾ\", hlava zaříkávače hadů).\n\nVysoká rychlost rotace složky A (240 km/s) odpovídá asi 88,5 % rychlosti, při které by došlo k rozpadu hvězdy. V důsledku toho je rovníkový průměr hvězdy přibližně o 20 % větší než polární průměr. Díky tomuto elipsoidnímu tvaru mají póly o přibližně 1 840 K vyšší efektivní teplotu než rovník. Osa rotace je od směru k Zemi odkloněna o 87,7±0,4°, takže hvězdu pozorujeme téměř v rovníkové poloze.\n\nVe spektru Ras Alhague lze zjistit neobvykle silné absorpční čáry jednou ionizovaného vápníku (Ca II).\n"}
{"id": "1159639", "url": "https://cs.wikipedia.org/wiki?curid=1159639", "title": "Rocket from the Tombs", "text": "Rocket from the Tombs\n\nRocket from the Tombs byla americká hudební skupina, která vznikla v Clevelandu koncem roku 1974 a zanikla o rok později. Původní sestavu tvořili zpěvák Peter Laughner, kytaristé Chris Cuda a Glen Hach, baskytarista Charlie Weiner a bubeník Tom Foolery. Klasickou sestavu, která vznikla později, tvořili Laughner, David Thomas, Darwin Layne, Cheetah Chrome a Johnny Blitz. Po rozpadu se členové rozešli do dvou skupin: The Dead Boys a Pere Ubu. V roce 2003 byla skupina obnovena a od té doby vydala několik alb.\n\n\n"}
{"id": "1159641", "url": "https://cs.wikipedia.org/wiki?curid=1159641", "title": "Francesco Verzegnassi", "text": "Francesco Verzegnassi\n\nFrancesco Verzegnassi (1837 – 15. září 1910 Perteole) byl rakouský právník a politik italské národnosti z Gorice a Gradišky, na přelomu 19. a 20. století poslanec Říšské rady.\n\nPůsobil jako poslanec Zemského sněmu Gorice a Gradišky a byl i členem zemského výboru.\n\nByl poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii velkostatkářskou v Gorici a Gradišce. Mandát zde obhájil ve volbách do Říšské rady roku 1901. Ve volebním období 1897–1901 se uvádí jako Dr. Franz Verzegnassi, advokát a statkář, bytem Gorizia.\n\nVe volbách roku 1897 je uváděn jako italský liberální kandidát, stejně tak ve volbách roku 1901. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel v září 1910 ve věku 73 let.\n"}
{"id": "1159644", "url": "https://cs.wikipedia.org/wiki?curid=1159644", "title": "Sovka bělolící", "text": "Sovka bělolící\n\nSovka bělolící (\"Sceloglaux albifacies\") byla endemickým druhem sovy žijícím na Novém Zélandě. Byla zbarvena do žlutohněda. Měřila až 40 centimetrů a vážila až 600 gramů. Její potrava byla různorodá, živila se hmyzem, jinými ptáky, ještěry a dalšími menšími živočichy. Hnízda si stavěla na zemi či ve skalních římsách. Vejce byla velká zhruba 4−5 cm.\n\nPřed příchodem Evropanů byl druh na obou ostrovech hojný, poté se však stával vzácným. Poslední exemplář byl nalezen mrtvý v roce 1914. Nepotvrzená pozorování pocházejí ze Severního ostrova z let 1925 a 1927. Příčinou zániku druhu byl lov ze strany člověka a zavlečení koček, lasic a krys. Poslední jmenovaný druh zapříčinil zánik sovky zejména vybíráním hnízd.\n\n\n"}
{"id": "1159678", "url": "https://cs.wikipedia.org/wiki?curid=1159678", "title": "Juan Gabriel", "text": "Juan Gabriel\n\nJuan Gabriel, vlastním jménem Alberto Aguilera Valadez, (7. ledna 1950 – 28. srpna 2016) byl mexický zpěvák.\n\nV roce 1971 podepsal smlouvu s hudebním vydavatelstvím RCA Records a změnil si jméno na Juan Gabriel. Téhož roku vydal své první album nazvané \"El Alma Joven\". Později vydal několik desítek dalších alb. Během své kariéry spolupracoval s mnoha hudebníky, mezi něž patří například Rocío Dúrcal a Paul Anka.\n\nZískal řadu ocenění a šestkrát byl neúspěšně nominován na cenu Grammy.\n\nAmerický zpěvák Lorenzo Antonio vydal v roce 1993 album \"Mi Tributo a Juan Gabriel\".\n\n"}
{"id": "1159679", "url": "https://cs.wikipedia.org/wiki?curid=1159679", "title": "Chelmsford", "text": "Chelmsford\n\nChelmsford je anglické město v hrabství Essex v regionu Jihovýchodní Anglie. V roce 2011 zde žilo 111 511 obyvatel. Je hlavním městem hrabství Essex. V Chelmsfordu se nachází gotická katedrála svaté Panny Marie, svatého Petra a svatého Cedda. Na místě dnešní katedrály, jež svůj statut získala roku 1914, stával kostel, který byl postaven již okolo roku 1200 a přestavěn na přelomu 15. a 16. století.\n\n\n"}
{"id": "1159681", "url": "https://cs.wikipedia.org/wiki?curid=1159681", "title": "Joe Meek", "text": "Joe Meek\n\nJoe Meek (5. dubna 1929 – 3. února 1967) byl anglický hudební producent. Svou hudební kariéru zahájil jako zvukový inženýr v polovině padesátých let. V roce 1960 založil spolu s Williamem Barringtonem Coupem hudební vydavatelství Triumph Records. Produkoval nahrávky mnoha interpretů, mezi něž patří například Heinz Burt, John Leyton a The Honeycombs. V roce 1960 vydal vlastní konceptuální album nazvané \"I Hear a New World\". Ke konci života upadal do depresí a měl velké dluhy. V roce 1967 se zastřelil.\n\n"}
{"id": "1159684", "url": "https://cs.wikipedia.org/wiki?curid=1159684", "title": "Djivan Gasparyan", "text": "Djivan Gasparyan\n\nDjivan Gasparyan (* 12. října 1928) je arménský skladatel a hudebník hrající na duduk. Na tento nástroj začal hrát ve věku šesti let a koncem čtyřicátých let již hrál v jerevanském filharmonickém orchestru. Čtyřikrát vyhrál medaili na celosvětové soutěži UNESCO (1959, 1962, 1973 a 1980). Své první album nazvané \"I Will Not Be Sad in This World\" vydal v roce 1989 (vydavatelství All Saints Records). Později publikoval řadu dalších nahrávek. Během své kariéry spolupracoval s mnoha dalšími hudebníky, mezi něž patří například David Sylvian, Sting a Derek Sherinian.\n\n"}
{"id": "1159687", "url": "https://cs.wikipedia.org/wiki?curid=1159687", "title": "Giuseppe Basevi", "text": "Giuseppe Basevi\n\nGiuseppe Basevi (??? – 30. března 1909 Terst) byl rakouský podnikatel a politik italské národnosti z Terstu, na přelomu 19. a 20. století poslanec Říšské rady.\n\nPůsobil jako podnikatel. Založil velkou exportní firmu na cukr. V roce 1901 odkázal městu Terst pro účely umístění městského muzea velkou vilu. Po smrti Baseviho byl ovšem dar předmětem sporu s dědici.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii obchodních a živnostenských komor v Terstu. Mandát zde obhájil ve volbách do Říšské rady roku 1901. Na mandát rezignoval v březnu 1905. Ve volebním období 1897–1901 se uvádí jako Giuseppe Basevi, velkoobchodník, statkář a rada obchodní komory, bytem Terst.\n\nVe volbách roku 1897 je uváděn jako italský liberální kandidát. Ve volbách roku 1901 byl zmiňován coby italský kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel v březnu 1909 na mrtvici.\n"}
{"id": "1159688", "url": "https://cs.wikipedia.org/wiki?curid=1159688", "title": "Jürgen Haase", "text": "Jürgen Haase\n\nJürgen Haase (* 19. ledna 1945, Rückersdorf) je bývalý východoněmecký atlet, běžec na dlouhé tratě, dvojnásobný mistr Evropy v běhu na 10 000 metrů.\nVe svých 21 letech zvítězil na mistrovství Evropy v Budapešti v roce 1966 v závodě na 10 000 metrů. V olympijské sezóně 1968 vytvořil na této trati evropský rekord časem 28:04,4, v samotném olympijském závodě obsadil patnácté místo. V následující sezóně obhájil titul mistra Evropy v běhu na 10 000 metrů. Při svém třetím startu na této trati na evropském šampionátu v Helsinkách v roce 1971 vybojoval stříbrnou medaili, když zároveň zaběhl svůj nejlepší výkon 27:53,36. Po skončení aktivní kariéry se stal trenérem.\n"}
{"id": "1159689", "url": "https://cs.wikipedia.org/wiki?curid=1159689", "title": "Northern Sky", "text": "Northern Sky\n\n„Northern Sky“ je píseň britského písničkáře Nicka Drakea. Vydána byla na jeho druhém albu \"Bryter Layter\" z roku 1971. Drake napsal text i hudbu k písní a producentem původní nahrávky byl Joe Boyd. Na baskytaru v písni hrál Dave Pegg a na bicí Mike Kowalski. Na celestu, klavír a varhany zde hrál velšský hudebník John Cale. Když Boyd uslyšel původní verzi písně, kterou hrál Drake pouze za doprovodu vlastní akustické kytary, našel v ní komerční potenciál. Následně se spojil s Calem, aby mu pomohl při produkci a napsal také aranžmá pro další nástroje.\n\n"}
{"id": "1159690", "url": "https://cs.wikipedia.org/wiki?curid=1159690", "title": "Luigi Cambon", "text": "Luigi Cambon\n\nLuigi Cambon (\"cca 1838\" – duben 1904 Terst) byl rakouský právník a politik italské národnosti z Terstu, na konci 19. století poslanec Říšské rady.\n\nStudoval na Padovské univerzitě a Univerzitě ve Štýrském Hradci, kde byl roku 1862 promován na doktora práv. Od roku 1867 do roku 1891 působil jako redaktor listu \"Gazetta dei Tribunali\" v Terstu. Dlouhodobě zasedal v terstské obecní radě (fungovala zároveň jako Terstský zemský sněm) a byl právním poradcem terstského italského konzulátu.\n\nByl poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii městskou v Terstu, 1. voličský sbor. Ve volebním období 1897–1901 se uvádí jako Dr. Alois Cambon, advokát, bytem Terst.\n\nVe volbách roku 1897 je uváděn jako italský liberální kandidát.\n\nZemřel v dubnu 1904 ve věku 66 let.\n"}
{"id": "1159691", "url": "https://cs.wikipedia.org/wiki?curid=1159691", "title": "Jokosuka K5Y", "text": "Jokosuka K5Y\n\nJokosuka K5Y (ve spojeneckém kódu Willow) byl japonský jednomotorový dvoumístný cvičný letoun smíšené konstrukce, řešený jako dvouplošník s pevným záďovým podvozkem, nebo plováky.\n\nArzenál námořního letectva v Jokosuce vyvinul v roce 1931 dva prototypy dvojplošníku pro pokračovací výcvik. Tyto letouny vzoru 91 nevyhovovaly a konstruktér Sanae Kawasaki byl pověřen zdokonalením jejich koncepce.\n\nV prosinci 1933 byl zalétán prototyp nového pokračovacího cvičného letounu K5Y1, v němž se realizovaly všechny požadavky na zlepšení. Stroj poháněl vzduchem chlazený devítiválcový hvězdicový motor Hitaši Amakaze 11 o výkonu 250 kW. Pohonná jednotka byla opatřena prstencovým krytem typu Townend. Pro nácvik střelby byl instalován jeden synchronizovaný kulomet Typ 89 ráže 7,7 mm, pro výcvik střelců se do zadního prostoru montoval na oběžný kruh kulomet vzor 92 stejné ráže. Závěsníky pod spodním křídlem mohly nést dvě pumy po 30 kg, nebo deset po 10 kg.\n\nPo úspěšně ukončených letových testech převzalo japonské námořní letectvo nový typ jako pokračovací cvičný letoun vzor 93 a objednalo sériovou výrobu u společnosti Kawasaki. Práce na sériové stavbě byly zahájeny v lednu 1934 a do roku 1936 bylo dodáno 60 kusů základního provedení K5Y1 a plovákového K5Y2. Z důvodu malé výrobní kapacity zadalo námořní letectvo licenční výrobu u četných menších továren. Největší sérii dodala společnost Nippon Hikkoki s celkovým počtem 2733 kusů, včetně dvou exemplářů plovákových K5Y3 s výkonnějšími motory Amakaze 21 o 378 kW. Druhá nejagilnější firma Hitaši Kókúki dodala 1393 letounů následovaná Fudži Hikóki s 869 letouny, dále pak společnost Watanbe vyprodukovala 556 strojů, Letecký arsenál námořního letectva v Kasumigauře 75, Micubiši 60 a Nakadžima 24.\n\nStroje K5Y1 a K5Y2 působily většinou na cvičných základnách na mateřských japonských ostrovech, avšak rozšířily se i na letiště bojových jednotek po celé oblasti Pacifiku. Sloužily zde ke kondičnímu výcviku a pro spojovací lety.\n\nÚdaje platí pro K5Y1\n\n"}
{"id": "1159692", "url": "https://cs.wikipedia.org/wiki?curid=1159692", "title": "Anna Řeháková", "text": "Anna Řeháková\n\nAnna Řeháková (16. července 1850 Praha – 27. května 1937 Praha) byla česká učitelka, autorka próz, cestopisů, memoárů a překladatelka z němčiny. Angažovala se v ženském hnutí. Byla členkou Amerického klubu dam Vojty Náprstka.\n\n\n\n"}
{"id": "1159695", "url": "https://cs.wikipedia.org/wiki?curid=1159695", "title": "Ludmila Grossmannová Brodská", "text": "Ludmila Grossmannová Brodská\n\nLudmila Grossmannová Brodská, vl. jm. Ludmila Grossmannová (24. května 1859 Netvořice u Benešova – 2. dubna 1935 Praha), byla česká učitelka, spisovatelka knih pro mládež a překladatelka. Celý život bojovala s nepřízní osudu; v šesti letech ohluchla, ještě v dětství ztratila otce, později se musela vyrovnávat s hmotným nedostatkem a osamocením. Navzdory svému postižení napsala desítky knih, převážně s říkankami, básněmi a výchovnými povídkami pro mládež (např. \"Dětské srdce\" 1893, \"Krakonoš\" 1905 s několika reedicemi, \"Pestrý gratulant\" 1930) a řadu příspěvků do časopisů. Její tvorba pro dospělé (např. \"Jak život jde\" cca 1900, \"Lidé a život\" 1917) vycházela z vlastních zkušeností a byla určena především nenáročným venkovským čtenářům. Volně přeložila několik známých literárních děl, jako např. \"Dobrodružství Barona Prášila\", \"Don Quijote z la Manchy\" a \"Chaloupka strýčka Toma\". Publikovala rovněž pod pseudonymy Milan Brodský, L. Mělnická, Zdenka Zásmucká a Růžena Šípková.\n\nNarodila se 24. května 1859 v Netvořicích u Benešova jako dcera bohatého obchodníka Františka Grossmanna (1834-??) a jeho manželky Rosalie, rozené Leitnerové (1840–??). Byla nejstarší ze čtyř dětí. První léta života strávila v rodné obci, odkud se s rodiči přestěhovala do Prahy. Spokojené dětství v harmonické rodině jí v šesti letech přerušila závažná nemoc – spála, jejímž následkem ohluchla. Rodiče si ale byli vědomi jejího nadání a zajistili jí kvalitní výchovu. Když nemohla chodit do běžné školy, vyučoval ji soukromě František Ryšavý z ústavu hluchoněmých v Praze. Ten ji naučil odezírat ze rtů, díky čemuž se mohla dorozumět. Vedle toho chodila na kurzy ručních prací a u Jenny Schermaulové se učila malovat.\n\nRoku 1873 přišla další pohroma – po krachu na vídeňské burze přišla rodina o veškerý majetek a brzy také zemřel její otec. Ludmila se stala oporou rodiny. Vykonávala většinu domácích prací, takže si její matka mohla vzít do opatrování další děti za úplatu; díky její snaze a úsilí se rodině podařilo překonat největší finanční tíseň a nakonec zaopatřila i své sestry. Využila rovněž své znalosti a určitou dobu působila jako učitelka ručních prací a kreslení v Mělníku a v Praze; kvůli zdravotnímu handicapu ale toto povolání brzy opustila a živila se už jen jako spisovatelka. Zajímavou dohru mělo také její zaměstnání v čokoládovně pana Klugeho na Smíchově roku 1878. Do jedné z krabiček čokolády, kterou továrník poslal jako dar raněným vojákům do nemocnice v Sarajevu, vložila spolu se svou kolegyní ručně psaný vzkaz s přáním vítězství rakouských vojsk. Lístku si všiml štábní lékař a zaslal jej i se jmény obou dívek k otištění do novin.\n\nAni její další život nebyl snadný. Její dvě sestry se provdaly a odstěhovaly – jedna dokonce do Ruska, a ona zůstala doma sama se stárnoucí matkou. Ta pro ni byla dlouhá léta nerozlučnou strážkyní a tlumočnicí, protože porozumět jiným lidem „ze rtů“ pro ni bylo obtížné. Její smrt pro ni byla velkou ranou. Také sestry ovdověly, jedna z nich žila v Čechách v bídě a o té v Rusku nebyly po revoluci zprávy. Grossmannová, která navzdory popularitě také zápasila s nedostatkem, trpělivě snášela osud a podle svých možností pomáhala jiným. Oporou jí byl zpočátku Josef Ladislav Turnovský, který jí pomáhal v kontaktech s nakladateli, a přátelství ji spojovalo se spisovatelkou Eliškou Krásnohorskou.\n\nZemřela 2. dubna 1935 ve svém bytě v Ječné ulici v Praze.\n\nPrvní básně publikovala roku 1875 v humoristickém časopise \"Paleček\". Poté uveřejnila množství prací v časopisech (zejména určených dětem, učitelům a ženám — \"Učitelské noviny, Česká škola, Zábavné listy, Ženské listy, Pěstoun, Matice dítek, Malý čtenář, Jitřenka\", také \"Světozor\") i samostatně vydaných pracích. Psala verše a báchorky pro děti i tklivé povídky pro dospívající dívky a snivé ženy. Naučila se bystře pozorovat a zušlechťovat své city, dovedla se vžít do různých situací. Velkou část svého díla věnovala dětem, ačkoliv sama žádné neměla. Její říkanky jsou melodické a zpěvné, některé byly zhudebněny. Námětem většiny jejích povídek jsou skutečné příběhy a často i její vlastní zážitky. Oceňovány byly i její reportáže z cesty do Petrohradu, kde pobývala u své sestry Růženy Henningové, provdané za ruského štábního lékaře.\n\nPoužívala řadu pseudonymů: Milan Brodský, L. Mělnická, Zdenka Zásmucká a Růžena Šípková. Její nejčastější umělecký přídomek Brodská poukazuje na rodiště jejího otce (Český Brod).\n\nBěhem života vydala několik desítek knih, např.:\n\nNěkteré básně byly zhudebněny, např.:\n\nPřekládala také z cizích jazyků, vesměs jako upravené verze pro mládež:\n\nBěhem života byla velmi známá a oblíbená, především mezi ženami, které kupovaly a četly její díla svým dětem. Medailon v \"Ženských listech\" (jejichž spolupracovnicí byla) z roku 1907 dokonce začíná slovy: „Mám za to, že mezi námi není nikoho, kdo by neznal jména L. Grossmannová-Brodská.“ Její životní jubilea byla připomínána v tisku. Životopisci oceňovali její silnou vůli, vytrvalost a obětavost, s níž překonávala životní překážky. Zmiňovali její popularitu v širokých lidových vrstvách, kam se obtížně dostávají díla náročnějších autorů.\n\nNekrolog v \"Lidových novinách\" ocenil ušlechtilý výchovný charakter jejích povídek pro mládež, zejména pro dívky. Na druhou stranu konstatoval, že její práce pro dospělé byly zaměřeny především na nenáročné venkovské čtenáře.\n\n"}
{"id": "1159696", "url": "https://cs.wikipedia.org/wiki?curid=1159696", "title": "Okres Sucha", "text": "Okres Sucha\n\nOkres Sucha (polsky \"Powiat suski\") je okres v polském Malopolském vojvodství. Rozlohu má 685,75 km² a v roce 2013 zde žilo 83 985 obyvatel. Sídlem správy okresu je město Sucha Beskidzka. Okres sousedí se Slovenskem.\n\nMěstské:\n\nMěstsko-vesnická:\n\nVesnické:\n\n\n"}
{"id": "1159698", "url": "https://cs.wikipedia.org/wiki?curid=1159698", "title": "Oltář s Nejsvětější Trojicí (Mistr Litoměřického oltáře)", "text": "Oltář s Nejsvětější Trojicí (Mistr Litoměřického oltáře)\n\nOltář s Nejsvětější Trojicí je dílo Mistra Litoměřického oltáře z doby kolem roku 1520. Je vystaven ve stálé expozici Národní galerie v Praze.\n\nTřídílný oltář se dvěma oboustranně malovanými křídly byl součástí Schäffnerovy sbírky a roku 1937 byl pro Sbírku starého umění zakoupen z vlastnictví J. Kretschmera v Praze. Menší velikost nástavce nasvědčuje, že byl původně určen pro boční oltář některého kostela nebo pro domácí soukromou kapli.\n\nOltář se skládá z centrální desky velikosti 128,5 x 76 cm a dvou pohyblivých, oboustranně malovaných křídel o šířce 39 cm. \"Trůn milosti\" (, , ), zobrazený na středním panelu, je ikonografický typ užitý už kolem roku 1120 v misálu z Cambrai. Doplňují ho křídla s \"Pannou Marií Klasovou\" a \"sv. Barborou\". \n\nV levém dolním rohu klečí donátor v dobovém oblečení a  s krátce střiženými vlasy, adorující sepjatýma rukama Svatou Trojici. Trůnící Bůh Otec, s papežskou tiárou na hlavě, ukazuje věřícím ukřižovaného syna a vyzývá je tak k osobní kontemplaci nad božím milosrdenstvím, které ke spáse lidstva obětovalo Ježíše Krista. Věřící má spoluprožít nebo se alespoň přiblížit otcovu zármutku nad ztrátou jednorozeného \"Syna\", který byl obětován za naše vykoupení. Zmučené tělo \"Krista bolestného\" je oním „vir dolorum“ z Izajášova proroctví o trpícím služebníkovi. Holubice nad hlavou Boha Otce symbolizuje \"Ducha svatého\".\nOltář je poměrně ojedinělým seskupením námětů. Na pravém křídle oltáře je tzv. \"Panna Maria Klasová\", s rukama sepjatýma k modlitbě, v šatu zdobeném klasy a se zlaceným lemem živůtku, který zde nahradil obvyklý límec se slunečními paprsky. Tento mariánský motiv je spolu s obrazy \"Panny Marie jako služebnice v chrámu\" typický pro počátek 15. století. Teologický odkaz k vyobrazení \"Panny Marie Klasové\" je v Písni písní (7,3): „Tvé břicho je stoh pšeničný, obrostlý liliemi“. \"Panna Maria\" je zde ztotožněna se zemí nesoucí své plody i bez setí a je chápána jako neobdělané pole, které přesto dává klasy, protože je polem Božím. Samy klasy pak nesou význam těla Kristova (živé Eucharistie), andělského chleba či Boží moudrosti. Motiv slunečního límce má svůj symbolický zdroj též v Písni písní (6,9): „Krásná jako luna, čistá jako žhnoucí slunce“. Charakteristicky rozevláté světlé vlasy symbolizují v evropské kultuře panenství, také však povolnost a oddanost Milosti Boží, ze které vzejde Boží syn.\n\nNa levém křídle je Sv. Barbora v dobovém oděvu, nesoucí kalich s hostií. Sv. Barbora, panna a mučednice a jedna ze čtrnácti svatých pomocníků, byla oblíbena ve středověku jako patronka dobré smrti a světice, ke které se lidé obraceli v  těžkých chvílích, např. při morových epidemiích. O Sv. Barboře se traduje, že z úcty ke sv. Trojici nechala ve svém vězení prolomit třetí okno.\n\nNa zadní straně pohyblivých křídel jsou zemští patroni – vlevo sv. Václav s vévodskou čapkou a praporcem se svatováclavskou orlicí, v dobové renesanční zbroji a bílé suknici. Vpravo je burgundský král sv. Zikmund s atributy – královskou korunou, sférou a žezlem. Ostatky obou svatých jsou uloženy v katedrále sv. Víta a byly předmětem úcty už v době Karla IV.. Vladislav II. Jagellonský vědomě navazoval na starší tradice z dob Lucemburků a stejné patrony nechal vymalovat také na Oltáři křivoklátském.\n\nObličejový typ Mistra Litoměřického oltáře charakterizují úzké nosy, plně plasticky modelované tváře s okrouhlou bradou a zvýrazněnými víčky očí, s hebce zvlněnými vousy a vlasy. Malířský postup při vyznačení svalů a anatomických detailů místy prozrazuje prosvítající podkresba. Zesílený zájem malíře o realistické podání skutečnosti je patrný např. v malbě rukou, které již nejsou pouze naznačené v obrysu, ale mají správně zachycené klouby a svaly. Světlo vychází z jediného zdroje a spolu s barvou dotváří objemy a změkčuje siluety, postavy vrhají reálný stín.\n\nKompozice centrálního obrazu má dekorativní souměrnost a využívá kontrastu a kombinace nezvyklých barev, aby zvýraznila plastický účinek Kristova těla. Z nebeské záře sírově žluté barvy vystupuje rozevřený červený ochranitelský plášť Boha otce, se kterým barevně kontrastuje bělavé roucho rozprostřené na kolenou. Nafialovělé zabarvení roucha, způsobené užitím fluoritového pigmentu, je typické pro Mistra Litoměřického oltáře, ale objevuje se také v jihoněmecké a tyrolské malbě na přelomu 15. století.\n\nStyl drapérie s dlouhými rovnoběžnými záhyby je přirozenější a nezakrývá, ale naopak zdůrazňuje tělesnost figur a vertikalitu. Pro proměnu slohu a renesanční styl, který byl na naše území importován ze Saska a nahradil dřívější pozdně gotické dramatické napětí, je charakteristická statičnost a souměrnost kompozice, zeslabení zájmu o prostor a celkové zklidnění.\n\n\n"}
{"id": "1159701", "url": "https://cs.wikipedia.org/wiki?curid=1159701", "title": "Torrevieja", "text": "Torrevieja\n\nTorrevieja (ve valencijštině Torrevella) je přístavní město nacházející se v jihovýchodním Španělsku. Torrevieja, přináležící do Valencijského společenství a provincie Alicante, se nachází necelých 50 kilometrů na jih od hlavního města provincie, Alicante. Ve městě žije přibližně 105 000 obyvatel.\n\nNa místě dnešního města Torrevieja stávala až do 19. století pouze osada rybářů a těžařů soli. Dynamický rozvoj města v 19. století nastartovala těžba soli. V současnosti se město rychle rozvíjí především díky turistickému ruchu.\n\nDnešnímu městu dala své jméno starobylá strážní věž, která byla na pobřeží vystavěna jako pozorovatelna upozorňující na případné pirátské nájezdy (španělsky \"Torre Vieja\" znamená \"Stará věž\"). Zdejší věž se objevuje i na současném městském znaku. Kromě strážní věže však na místě dnešního města až do 19. století stála pouze malá rybářská osada.\n\nImpuls pro dynamický rozvoj zdejší osady přišel teprve v roce 1803, kdy španělský král Karel IV. Španělský přikázal přesunout do Torrevieji těžiště v těžbě soli. Ačkoliv byla Torrevieja velmi poničena zemětřesením v roce 1829, dál se rozvíjela a v roce 1931 jí byl králem Alfonsem XIII. udělen status města. Obyvatelé města Torrevieja, kteří těžili z její výhodné polohy obchodovali kromě soli také s bavlnou, konopím či lnem.\n\nV posledních desetiletích se v tomto přístavním městě významně rozšířil příjem z cestovního ruchu. Od 80. let 20. století pak rapidně vzrostl počet zdejšího obyvatelstva. Oproti přibližně 12 tisícům obyvatel v roce 1980 se populace Torrevieja do roku 2015 rozrostla na přibližně 105 000.\n\n\n\n\n"}
{"id": "1159704", "url": "https://cs.wikipedia.org/wiki?curid=1159704", "title": "Gibon hulok", "text": "Gibon hulok\n\nGibon hulok (\"Hoolock hoolock\") je jedním z největších a nejchlupatějších druhů gibonů, opic patřících do skupiny vývojově nejvyšších primátů. Ze všech gibonů žije nejseverněji a nejzápadněji, vyskytuje se na územích východní Indie, Bangladéše, Myanmaru a částečně také jižní Číny. Obývá husté, původní, stálezelené nebo poloopadavé, smíšené tropické lesy do nadmořské výšky kolem 1400 m.\n\nTaxonomické zařazení gibona huloka není ujasněno, někdy je řazen do monotypického rodu \"Bunopithecus\" a jindy je zase z něj vydělován nový druh \"Hoolock leuconedys\".\nTito stromoví akrobaté, velcí 45 až 65 cm a vážící mezi 6 a 8 kg, mají výrazný pohlavní dimorfismus. Srst dospělých samců je černá s výrazným bílým obočím, jen výjimečně mívají bílou tvář a bradu. Samice bývají zbarvené měděně hnědé a tmavé jsou na krku, hrudi a částečně v obličeji, někdy i na končetinách. Obě pohlaví mají nápadně dlouhé končetiny, zvláště předloktí na rukou. V krku mají ozvučný váček, kterým zesilují svá volání.\n\nZákladem jejich stravy jsou květy, plody a jen řídce listy, příležitostně požírají hmyz, drobné obratlovce nebo vejce ptáků. Mají poměrně jednoduchý žaludek neschopný strávit větší množství listů, při sběru potravy jim konkurují spíše ptáci a veverky než ostatní primáti. Jsou pokládáni za úspěšné rozšiřovatele semen lesních stromů. Téměř celou denní dobu věnují obživě, zhruba dvě třetiny času vynakládají na hledání potravy a po zbytek dne se krmí. Potřebují k obživě pestrý les s množství průběžně dozrávajících plodů, na úživnosti lesa závisí velikost jejich území.\n\nŽijí v korunách stromů, kde sbírají potravu většinou v jejích vrcholcích. Pohybují se tzv. brachiaci, houpavě přeskakuji zavěšení za ruce z větve na větev, ocas používají ke kormidlování. Skáčou na vzdálenost i 10 m a při útěku vyvinou rychlost až 50 km/hod. Po hrubých větvích stromů se pohybují po nohou, stejně jako na krátké vzdálenosti po zemi. Jsou to denní živočichové, přespávají na svých oblíbených stromech. V případě vážného nebezpečí velmi dobře plavou, jinak se vodě vyhýbají.\n\nVytvářejí rodinné páry, které se svými potomky vytvářejí skupiny, největší pozorovaná měla šest členů. Tlupy obsazují území, průměrně 22 hektarů rozlehlá, která obhajují hlasitým zpěvem a v případě přiblížení se konkurentů i výhružnými postoji. Obvykle se pár ozývá v duetu, samec i samice vydávají stejnou řadu různě vysokých tónů. V rodinné skupině je na blízké vzdálenosti důležitá gestikulace a hmatová i pachová komunikace.\n\nGibon hulok vytváří monogamické páry, estrální cyklus samice trvá v průměru 28 dnů a přichází co dva až tři roky. Obvykle od listopadu do března porodí samice po sedmiměsíční březosti nejčastěji pouze jedno mládě, které kojí 18 až 24 měsíců; prvé měsíce života mládě prožije přichyceno břicha matky. Mláďata se rodí se světle šedou srstí, která u všech časem zčerná a u samic v pubertě zesvětlá. Plné pohlavní zralosti dosáhnou v osmi až devíti létech, pak odcházejí z rodné tlupy a zakládají si své vlastní; do té doby pomáhají opatrovat mladší sourozence a bránit území. Ve volné přírodě se dožívají 20 až 25 let, v zajetí žili až 44 roků.\n\nPohybují se především ve vrcholcích stromů, s většinou pozemních dravců nepřijdou do styku, hlavními predátory jsou hadi a draví ptáci. Velkým nebezpečím jsou pro ně pytláci, kteří je loví pro maso.\n\nV současnosti jsou mnohá jejich území ničena těžbou dřeva na topení, výsadbou nových čajových i kávových plantáží a rozšiřováním polí nutných pro výživu stále stoupající populace místních obyvatel. Velký problém způsobuje i fragmentace území způsobená výstavbou cest, která znesnadňuje jejich přesuny za potravou i přecházení mladých jedinců do jiných tlup. Při cestování po zemi přes lesní holiny se stávají terčem útoků zdivočelých psů a dalších pozemních dravců. Pokud se jejich území dostane do blízkosti lidských obydlí, chodí za potravou na pole a do zahrad.\n\nGibon hulok je považován za jednoho z nejvíce ohrožených primátů Starého světa, za posledních 30 let se jeho stavy snížily asi o 90 %. Mezinárodním svazem ochrany přírody (IUCN) je proto hodnocen jako ohrožený druh (EN) a byl zařazen do přílohy č.  I CITES.\n\n"}
{"id": "1159707", "url": "https://cs.wikipedia.org/wiki?curid=1159707", "title": "Pavel Gorgulov", "text": "Pavel Gorgulov\n\nPavel Timofejevič Gorgulov, rusky \"Павел Тимофеевич Горгулов\" (29. června 1895 Labinskaja, Rusko – 14. září 1932 Paříž) byl ruský emigrant žijící v Československu, ve Francii a v Monaku, který 6. května 1932 spáchal atentát na francouzského prezidenta Paula Doumera.\nPavel Gorgulov pocházel z Kubáňské oblasti a své rodiče řadil mezi kozáky. Podle dokumentů nalezených na počátku 21. století byl odloženým dítětem svěřeným do výchovy. Po ukončení Jekatěrinogradské vojenské zdravotnické školy zahájil studia na lékařské fakultě Moskevské univerzity, po vypuknutí První světové války narukoval a má se za to, že ve válce utrpěné zranění hlavy ovlivnilo jeho duševní stav a přivodilo paranoiu. O jeho účasti v občanské válce se uvádí, že bojoval jak na straně bílých, tak i Rudé armády. Emigroval do Prahy, kde vystudoval na Karlově univerzitě lékařství a po získání uprchlického Nansenovského průkazu se jeho lékařská praxe zaměřovala na provádění nelegálních potratů v Praze a v několika moravských městech, mimo jiné v Hodoníně. Byl literárně činný, jeho díla však byla nakladatelstvími odmítána jako projevy grafomanie. Některá díla však vyšla tiskem, například v Olomouci 3 čísla časopisu \"Skyt\", román Syn jeptišky (Kojetín 1929) a také v několika jazycích dílo o Skytech – v Paříži (1932) pod pseudonymem Paul Bred.\nPo odjezdu z Monaka uskutečnil v Paříži atentát na tehdejšího francouzského prezidenta a navzdory lékařským posudkům o atentátníkově nepříčetnosti byl po několikaměsíčním pobytu ve vězení popraven gilotinou. Motiv jeho činu má několik verzí, mělo údajně jít o vyprovokování konfliktu se sovětským Ruskem nebo o potrestání pasivity evropských politiků za nečinnost při nástupu moci bolševiků. Stejný motiv měla i připravovaná vražda prezidenta Masaryka na nádraží v Hrušovanech u Brna 14. června 1930, k níž se Gorgulov podle své výpovědi nakonec neodhodlal kvůli prezidentovu úsměvu.\n\n"}
{"id": "1159708", "url": "https://cs.wikipedia.org/wiki?curid=1159708", "title": "Bartholomäus Zeitblom", "text": "Bartholomäus Zeitblom\n\nBartholomäus Zeitblom (* kolem 1455, Nördlingen – kolem 1518, Ulm) byl německý gotický malíř, jeden z hlavních mistrů Ulmské školy, kde je doložen v letech 1482-1518.\nBartholomäus Zeitblom nejprve pracoval v Nördlingenu a byl poprvé ženatý s dcerou tamějšího malíře Friedricha Herlina. Od roku 1482 byl občanem Ulmu a oženil se podruhé s dcerou malíře Hanse Schüchlina, v jehož dílně se vyučil. Schüchlin pocházel rovněž z Nördlingenu a v Ulmu byl hlavou cechu sv. Lukáše. Patrně největším dílem, na kterém se Zeitblom podílel v Schüchlinově dílně, byly obrazy na oltáři z kláštera Blaubeuren. Po dokončení oltáře si Zeitblom zřídil vlastní dílnu v Pfaufengasse 3. Kolem roku 1500 už byl nejvyhledávanějším ulmským malířem oltářních obrazů.\n\nV jeho dílně se vyučil Hans Maler zu Schwaz. Je pravděpodobné, že Bartholomäus Zeitblom podlehl epidemii moru (1519), protože jeho žena je uváděna roku 1522 jako vdova.\n\n\n"}
{"id": "1159709", "url": "https://cs.wikipedia.org/wiki?curid=1159709", "title": "Chůva (opereta)", "text": "Chůva (opereta)\n\nChůva (ve francouzském originále ) je opereta – autoři ji žánrově označují jako „opérette-bouffe“ – o jednom dějství francouzského skladatele Jacquese Offenbacha na libreto Eugèna Berciouxe z roku 1856. Měla premiéru 14. října 1856 v pařížském Théâtre des Bouffes-Parisiens.\n\nOpereta \"Chůva\" vznikla pro druhou sezónu divadla Bouffes-Parisiens a byla jedinou spoluprací Offenbacha s libretistou Eugènem Berciouxem. Poněkud lascivní historka z prostředí pařížské nižší vrstvy, s převlekovou komedií a bláznivou rvačkou, je v kontextu Offenbachových děl i repertoáru Bouffes-Parisiens řídkým příklonem k látkám typickým pro soudobá lidová činoherní nebo vaudevillová divadla (teatrolog Kurt Gänzl se domnívá, že námět značně připomíná frašku \"\" Williama Brougha a Andrewa Hallidaye). Sloužila mimo jiné k představení nových posil hereckého souboru divadla, Victora Duboucheta a Marie Garnierové.\n\nI Ofenbachovi příznivě naklonění recenzenti kritizovali zvláště jednak libreto, jednak výkon představitelů. Gustave Héquet žehral v \"L'Illustration\" na „výstřednost pochybného vkusu, ostatně podprůměrně zahranou“, recenzent \"Ménéstrelu\" odbyl libreto \"Chůvy\" jako „hrubozrnnou frašku“ a Benoît Jouvin v \"Le Figaro\" ji považoval za „mnoho povyku pro nic“, vyjadřoval zklamání nad hrou všech tří představitelů a ptal se: „což výstřednost nezná ani mezí, ani míry?“ Zato Offenbachova hudba byla předmětem jednoznačné chvály. Skladateli, který svou tvorbu často obhajoval odvoláním na polozapomenuté tradice francouzského divadla, muselo potěšit, když jeho dílo bylo označováno za skutečnou „starodávnou opéru comique“ nebo když byl pomocí srovnání s velmi oblíbeným a uctívaným autorem v tisku označován za „Adolpha Adama z Bouffes-Parisiens“. Jedinou, avšak opakovanou výtkou bylo, že vůbec na Berciouxovo libreto psal, neboť jeho „okouzlující motivy […] by se lépe vyjímaly jinde“. První historik Bouffes-Parisiens Albert de Lasalle odbývá \"Chůvu\" jedinou větou: „Kus komičtější v záměru než ve skutečnosti.“\n\nPřes rozpaky kritiky zůstala \"Chůva\" na repertoáru Bouffes-Parisiens mnoho let. Divadlo ji hojně hrálo také na svých zájezdech, například londýnském divadle St James's Theatre v květnu až červenci 1857 (poprvé 26. května), v Krollově divadle v Berlíně v červnu 1858 (20. 6. navštívil představení i Giacomo Meyerbeer), v červenci a srpnu pak v lázních Bad Ems, 2. června 1862 ji hráli poprvé na hostování ve Vídni (Franz-Josefs-Kai-Theater, celkem 6krát, s Lucille Tostée v roli Dorothée), 19. července téhož roku v Bruselu (Théâtre du Parc). Později kočovné francouzské divadelní společnosti uvedly \"Chůvu\" i do jiných míst: například již roku 1866 se hrála v Théâtre des Variétés v Rio de Janeiru.\n\nPoměrně pozdní premiéru ve Vídni, po Paříži druhém nejvýznamnějším středisku Offenbachovy tvorby, měla \"Chůva\" – pod označením „burleskní opereta“ – v jen krátce (1866–1868) trvajícím divadle Harmonie-Theater 3. listopadu 1867, a to v německém překladu Carla Juina [Karl Guigno] pod názvem '. Opereta se líbila a i kritika byla vcelku příznivá, např. \"Die Presse\" psala: „Text je uvolněný a zábavný, hudba, která stále upomíná na novější melodie téhož skladatele, je svěží a drastická, ale nepopíratelně ještě vězí v poutech začátečnictví.“ Jak však táž kritika předvídala, nestala se \"Chůva\" kasovním trhákem ani pro finančně nestabilní divadlo Harmonie, ani později pro další scény německy mluvícího prostoru (kde se uváděla i pod názvy ' a '). Dříve a úspěšněji než ve Vídni se \"Chůva\" prosadila v uherské polovině Rakouského císařství. Maďarská premiéra se konala již 5. března 1863 v budínském Lidovém divadle v překladu Pála Tarnaye (Madarassyho) pod názvem '. Vedle Budapešti se \"Chůva\" hojně po další čtvrtstoletí uváděla i v Kluži (poprvé září 1863), Košicích (1864) i Debrecíně (1866).\n\nV anglicky mluvícím světě se \"Chůva\" příliš nerozšířila. Uvedlo ji však londýnské divadlo Crystal Palace Opera Theatre pod názvem \"\" (premiéra 22. září 1872).\n\nVe Španělsku byla \"Chůva\" poprvé hrána roku 1872 pod názvem \"\" v překladu Laureana Sáncheze Garaye a Vicenta de Lalamy v madridském Teatro de la Zarzuela. Pro Itálii zakoupilo autorská práva roku 1874 od Heugelova nakladatelství nakladatelství Sonzogno, ale o skutečném provedení nejsou zprávy.\n\nVe Francii nebyla \"Chůva\" malými, amatérskými nebo příležitostnými divadly nikdy zcela zapomenuta a v posledních letech prožívá jistou renesanci, o čemž svědčí například velmi úspěšná inscenace v Opéra de Metz roku 1991 (premiéra 22. března), inscenace z roku 201 v pařížském Théâtre de l'Île Saint-Louis v podání souboru Les Délassements Lyriques či uvedení tohoto dílka roku 2010 na festivalu v Étretatu, roku 2011 divadlem Offenbach Operetta Studio v Mexiku nebo roku 2015 v rámci L'Opéra au village a Opéra de Barie. Roku 2018 ji společnost pod vedením offenbachovského badatele Jeana-Christopha Kecka hrála ve foyer Théâtre de l'Odéon v Marseille.\n\n(Měšťanská jídelna s kolébkou) Měšťanský pár odchází na večeři k sousedům na protější straně ulice a domácí pán (již mimo jeviště) dává poslední pokyny chůvě jejich osmnáctiměsíčního děcka, půvabné Dorothée. Dorothée má již svých zaměstnavatelů i svěřence po krk; ráda by se vdala a byla paní ve vlastním domě. A o nápadníky nemá nouzi. Je tu pan Gargaillou, kominický mistr se zajištěnou existencí a vážnými úmysly, ale nedosti pohledný; pak sapér Mitouflard, temperamentní a zábavný, ale ne příliš důvěryhodný; a konečně trubač od dragounů Brin d'amour, který by jí vyhovoval, ale zdali je ochoten k sňatku? Dnes večer má smluvenu schůzku, na níž by se tato otázka vyřešila. Ale místo znamení trubky se ozve zvonek u dveří. Je to Gargaillou, který jí přišel opět vyznat svou lásku tak ohnivou, že se Dorothée obává požáru (duet \"Je rôtis, je brûle… Au feu! Au feu!\").\n\nZnovu se ozve zvonek, a protože by bylo tragédií pro její zaměstnání i pověst, kdyby její pánové naši v bytě cizího muže, ukrývá chůva kominíka do almary. Ale nový příchozí je její další ctitel, sapér Mitouflard, a i on jí plamennými slovy vyznává lásku (duet \"Je rôtis, je brûle… Couronnez, ma tigresse\"). Jeho květnatá výřečnost Dorothée neošálí: zajímá ji především, zda si ji hodlá vzít za ženu. A když se Mitouflard jasné odpovědi vyhýbá, odchází chůva bez dalšího na schůzku se svým třetím nápadníkem a zamyká za sebou dveře.\n\nMezitím se Gargaillou, pamětliv toho, že zde nesmí být přistižen muž, převlékl v almaře do šatů paní domu a v tomto přestrojení narazí na sapéra. Vydává se před Mitouflardem za Dorothéinu švagrovou a Mitouflard zase za jejího strýce. Voják se ženské postavě hned dvoří, výmluvně jí lichotí a opěvuje její krásu. Gargaillou jeho naléhání po delším zpěčování málem podléhá (duet \"De la belle que j'aime tant… Superbe créature\").\n\nVývoj situace přeruší příchod Dorothée. Ta ze strachu před návratem svého zaměstnavatele vykazuje svého „strýce“ i svou „švagrovou“ z bytu. A to v poslední chvíli, protože pan domácí se právě zaskočil poptat, zda dítě v pořádku spí. Dorothée jej s ujištěním posílá zpět k sousedům. A poté konečně slyší smluvený signál Brin d'amourovy trubky (bolero \"De la trompette j'entends\"). Odejít na schůzku je velké riziko, ale Dorothée je ochotna ho pro dobrou věc – totiž vdavky – podstoupit. Odnáší dítěte z kolébky do ložnice jeho matky a odbíhá.\n\nBrzy na to se komínem spustí Gargaillou, který se nechtěl spokojit s Dorothéiným odmítnutím. Ale když spatří někoho vkrádat se oknem, rychle se schová do opuštěné kolébky a zakryje se. Vetřelcem je Mitouflard, který přišel za stejným cílem. Když uslyší Gargailloua v kolébce kýchnout, začne ho kolébat a zpívat mu vojenskou ukolébavku (píseň \"Cric, crac, giberne et sac\"). Tu se ozve z vedlejší místnosti křik skutečného dítěte. Mitouflard se jde podívat, a když se vrátí s batoletem v náručí, narazí na Gargailloua, který se chtěl spasit útěkem. Mitouflard se umouněného kominíka lekne, považuje ho za černocha nebo orangutana, a několikrát ho udeří dítětem. Bláznivou honičku zarazí až Dorothée. Ujímá se dítěte a oba nápadníky rozhořčeně navždy vykazuje. Stěží by se jich zbavila, kdyby nezazněla večerka volající sapéra Mitouflarda do kasáren. Na naléhání obou ctitelů, aby se mezi nimi rozhodla, Dorothée sděluje, že rozhodnutí již padlo: vezme si Brin d'amoura. Zve je oba na svatbu. Mitouflard a Gargaillou přijímají porážku a odcházejí jako přátelé – nepochybně na sebe brzy narazí u jiné krásky. Na rozloučenou si spolu zatancují a v tomto veselí se vracejí pán a paní domu … (finále-tercet \"Oh! mon dieu! quel spectacle horrible! … C'est le tambour … J'aime Brin d'amour, le joli trompette\").\n\n"}
{"id": "1159714", "url": "https://cs.wikipedia.org/wiki?curid=1159714", "title": "Jan II. Bretaňský", "text": "Jan II. Bretaňský\n\nJan II. Bretaňský ( \"Jean II de Bretagne\", 3./4. ledna 1239 – 18. listopadu 1305, Lyon) vládl od roku 1268 až do své smrti jako bretaňský vévoda, a také jako hrabě z Richmondu v Anglii. Zúčastnil se dvou křížových výprav a byl zapojen do konfliktů mezi anglickým a francouzským králem. Byl rozdrcen kamením při nehodě během oslav papežovy korunovace.\n\nJan byl nejstarším synem Jana I. Bretaňského a Blanky Navarrské. Dne 22. ledna 1260 se oženil s Beatrix, dcerou krále Jindřicha III. Anglického. Jan si byl velmi blízký se svým švagrem, budoucím anglickým králem Eduardem I. V roce 1271 ho doprovázel na Deváté křížové výpravě, kde se setkal se svým otcem a francouzským králem Ludvíkem IX. Ludvík v Tunisu zemřel a Janův otec se vrátil do Bretaně. Jan následoval Eduarda do Palestiny. Křížová výprava skončila následujícího roku, aniž by dosáhli výrazných úspěchů. V roce 1285 se Jan zúčastnil Aragonské křížové výpravy na straně krále Filipa III. Francouzského.\n\nPo otcově smrti 8. října 1286, Jan nastoupil na bretaňský trůn, zdědil také hrabství Richmond v Anglii. Jeho syn Jan řídil Guyenne ve jménu svého strýce, krále Eduarda, v květnu 1294 se francouzský král Filip IV. rozhodl mu Guyenne zabavit. Jan svému švagrovi v tomto konfliktu pomáhal, utrpěl však jen samé porážky. Když se však v roce 1296 anglická armáda snažila vybavit tím, že vydrancovala bretaňský klášter Saint-Mathieu de Fine-Terre, rozhodl se Jan Eduarda opustit. Na to ho Eduard zbavil richmondského hrabství. Jan se chtěl spojit s Francouzi, což zajistil sňatkem svého vnuka se sestřenicí krále Filipa, Isabelou z Valois. Filip ho pak v roce 1297 ve Francii povýšil mezi pairy.\n\nV letech 1294 až 1304 Jan pomáhal francouzskému králi v tažení proti Vítovi Flanderskému, účastnil se rozhodující bitvy u Mons-en-Pévèle. Potom, co král Filip v roce 1305 zvítězil, Jan odcestoval do Lyonu, na korunovaci papeže Klementa V. Během oslav vedl papežova koně davem. Na hradbách bylo tolik lidí, že se kus hradeb odlomil a Jana zavalil. Zemřel o čtyři dny později, 18. listopadu. Jeho tělo bylo uloženo do olověné rakve a sesláno po Loiře. Pohřben byl 16. prosince v karmelitánském klášteře, který sám v Ploërmelu založil. Roku 1790 byl jeho náhrobek poničen a znovu obnoven byl díky městské radě v 19. století. Nyní je v místním kostele kostele svatého Armagila.\n"}
{"id": "1159717", "url": "https://cs.wikipedia.org/wiki?curid=1159717", "title": "Petr Holodňák", "text": "Petr Holodňák\n\nPetr Holodňák (* 9. ledna 1957 Duchcov) je český archeolog a muzejní pracovník. Od roku 1980 působí v Regionálním muzeu K. A. Polánka v Žatci. Zde se zabývá především pravěkem středního Poohří, je specialistou na keltskou archeologii. Za sebou má celou řadu záchranných archeologických výzkumů, z nichž k nejrozsáhlejším patří výzkumy v předpolí pískoven v Soběsukách, v Chudeříně, Roztylech a Břežanech.\n\nPetr Holodňák se narodil 9. ledna 1957 v Duchcově, své mládí však prožil v rodině vojáka z povolání z Podkarpatské Rusi a české prodavačky v Bílině. Zde studoval mezi léty 1972–1976 tehdejší Gymnázium Maxima Gorkého (dnes pracoviště Podkrušnohorského gymnázia Most). Během studií gymnázia se spřátelil s archeologem PhDr. Jiřím Waldhauserem, CSc., t. č. působícím na Bílinském zámku, který jej naučil základům archeologické práce. Pod Waldhauserovým vedením se zúčastnil svých prvních archeologických výzkumů v Radovesicích u Bíliny a na Závisti u Zbraslavi.\n\nV roce 1976 byl přijat ke studiu archeologie a historie na filozofické fakultě tehdejší Univerzity J. E. Purkyně (dnes Masarykova univerzita) v Brně. V roce 1981 absolvoval doktorské studium diplomovou prací \"Ekonomika laténského sídliště v Radovesicích u Bíliny.\"\n\nV roce 1980 nastoupil jako archeolog do Regionálního muzea v Žatci. Zde ho čekala výzva v podobě uspořádání a evidence archeologických sbírek.. Pod jeho vedením došlo od počátku 80. let také k zintenzivnění záchranné činnosti muzea v terénu.\nRoku 1983 prokázal archeologickým výzkumem existenci halštatského hradiště v Žatci a na Výrově u Třeskonic. V roce 1985 jej pověřil Archeologický ústav Československé Akademie věd vedením záchranného archeologického výzkumu v polykulturní lokalitě Soběsuky na Žatecku. Výzkum trval osm let a stal se jedním z nejrozsáhlejších plošných výzkumů provedených na našem území. Současně se zpracováním sbírek se Petr Holodňák věnoval i teoretickému bádání a popularizaci archeologie a činnosti muzea. Jádrem jeho odborné práce se stalo zpracování hrobových a sídlištních nálezů doby halštatské a laténské v regionu středního Poohří. Svou pozornost věnoval také studiu demografie populací v mladší době železné a bádání o pravěkém zpracování obilí na drtidlech a žernovech, jejich provenienci a distribuci. V roce 1987 se zúčastnil mezinárodního symposia ve francouzském Epernay s příspěvkem o malované keramice keltských obyvatel severozápadních Čech.\n\nMezi léty 1997 a 2004 vedl další rozsáhlý záchranný výzkum v předpolí pískovny na území vesnic Chudeřín a Roztyly na Žatecku. Na ploše 50 ha se podařilo shromáždit doklady o četném osídlení i pohřbívání v nejrůznějších obdobích pravěku. Při výzkumech v intravilánu města Žatce se mu podařilo prokázat existenci vnějšího opevnění raně středověkého hradiště a přispěl k poznání stavebního vzhledu některých vrcholně středověkých objektů, např. Čeradické brány. V mezičase mezi většími výzkumy působil na desítkách drobných záchranných akcích v lokalitách ohrožených stavební činností. Své poznatky pravidelně popularizuje a snaží se je co nejsrozumitelnější formou prezentovat veřejnosti prostřednictvím populárně-naučných článků, brožur, přednášek a knižních publikací. K seznámení veřejnosti s výsledky terénní práce a záchranných výzkumů také přispěly i výstavy, z nichž mnohé přesáhly hranice regionu a byly vystavovány v dalších expozicích v Česku. V roce 1994 založil a redigoval ediční řadu Studie Regionálního muzea v Žatci, v niž vyšlo několik svazků zaměřených na regionální historii. Jako spoluautor a editor se podílel na přípravě dvou monografií historie města Žatce. \n\nNa začátku nového tisíciletí se podílel na přípravě podkladů pro turistický informační systém v Žatci. Pro místní kabelovou televizi TV OK+ vypracoval scénáře několika dílů seriálu Toulky žateckou minulostí, věnovaného historii Žatce. V roce 2003 absolvoval díky dánskému stipendiu tříměsíční pobyt v archeologických pracovištích v Německu a Dánsku. Mezi léty 2010–2012 vedl další rozsáhlý archeologický výzkum v Břežanech na Žatecku. Na katastru Břežan mj. objevil dvanáct půdorysů obytných domů kůlové/sloupové konstrukce ze střední doby bronzové (mohylové kultury) a několik zajímavých kruhových struktur. V roce 2012 byl spoluautorem jedné z prvních interaktivních expozic v Česku s názvem Žatecký stroj času instalované v žateckém regionálním muzeu.\n\nV současné době nadále pracuje jako archeolog v Regionálním muzeu K. A. Polánka v Žatci. Kromě archeologických výzkumů a výkonu stavebního dozoru v rámci zákona o památkové péči se věnuje přípravě nové expozice muzea, odborné publikační činnosti a popularizaci činnosti muzea. Podílel se i na přípravě nových depozitářů žateckého Regionálního muzea v budově bývalých papíren v Žatci, ze kterých se po otevření v roce 2015 stalo jedno z nejlépe vybavených muzejních pracovišť v ČR. Působí v Komisi severočeských archeologů (KOSA). Pracuje v Radě Ústavu archeologické a památkové péče severozápadních Čech, v. v. i., v Mostě a působí v redakční radě sborníku Archeologické výzkumy v severozápadních Čechách vydávaném ÚAAP Most. Je členem pracovní skupiny pro zápis Žatce na seznam světového kulturního dědictví UNESCO.\n\nV roce 1989 se aktivně účastnil listopadových událostí. V letech 1990–1994 byl členem žateckého městského zastupitelstva a městské rady. Znovu byl do zastupitelstva zvolen za hnutí NEZÁVISLÍ v roce 2010 a opět se stal radním. Na radnici působil do roku 2014.\n\nJe ženatý s archeoložkou a historičkou PhDr. Radmilou Holodňákovou. Má dva syny (Petr *1983, Radek *1993). Má bratra Fedora (*1947).\n\nJeho otcem byl válečný hrdina Československé armády, účastník bitvy u Sokolova a na Dukle, Fedor Holodňák (1923–2012).\n\n\n\n"}
{"id": "1159718", "url": "https://cs.wikipedia.org/wiki?curid=1159718", "title": "Projekt 1826", "text": "Projekt 1826\n\nProjekt 1826 (jinak též třída Balzam, popř. třída Lira) je třída zpravodajských lodí pro sběr informací (ELINT) postavených pro sovětské námořnictvo v době studené války. Jejich sovětská kategorizace byla komunikační plavidlo (proto dostaly trupová čísla SSV). Po rozpadu SSSR plavidla převzalo ruské námořnictvo. Třída byla používána například k monitorování námořních cvičení sil NATO. Byly to první válečné lodě od počátku projektované jako zpravodajské a první sovětské zpravodajské lodě nesoucí zbraně. Ve své době to byly nejlépe vybavené lodě pro sběr zpravodajských informací na světě. Po roce 2003 zůstala ve službě pouze výzvědná loď \"Belomorje\".\n\nV letech 1978-1985 byly loděnicí Jantar v Kaliningradu postaveny čtyři jednotky této třídy.\n\nJednotky třídy \"Balzam\":\n\nZískaná data jsou zpracována v reálném čase a zasílána na pevninu (a další plavidla) pomocí satelitního spojení (dvě velké antény v kulových radomech na střeše nástavby). Výzbroj tvoří jeden 30mm kanón AK-630 na přídi a dva čtyřnásobné protiletadlové raketové komplety Strela-2M se zásobou 16 střel. Plavidla nenesou střelecký radar, neboť by patrně mohl rušit jejich elektroniku. Pohonný systém tvoří dva diesely 58E o výkonu 13 400 kW pohánějící dvojici lodních šroubů. Nejvyšší rychlost dosahuje 20 uzlů. Dosah je 10 000 námořních mil při rychlosti 14 uzlů.\n\n\n"}
{"id": "1159720", "url": "https://cs.wikipedia.org/wiki?curid=1159720", "title": "Transanatolský plynovod", "text": "Transanatolský plynovod\n\nTransanatolský plynovod, též TANAP, () je plynovod na území Turecka, který má dopravovat zemní plyn z Ázerbájdžánu přes Gruzii a Turecko do Evropy. Má se stát součástí Jižního plynového koridoru, který má napojit Evropu přes Jihokavkazský plynovod (též zvaný plynovod BTE) na obrovské ložisko Šach Deniz v Ázerbájdžánu.\n\nTento projekt má velký strategický význam pro Ázerbájdžán a Turecko, poněvadž poprvé umožní vývoz ázerbájdžánského plynu do Evropy. Rovněž posílí strategickou roli Turecka jako mezinárodního energetického uzlu.\n\nVýstavba byla zahájena v březnu 2015 a má být dokončena v roce 2018.\n\nProjekt byl zveřejněn on 17 listopadu 2011 na třetím černomořském energetickém a ekonomickém fóru v Istanbulu. Turecko a Ázerbájdžán podepsaly 26 prosince 2011 memorandum o porozumění, v rámci kterého bylo založeno konsorcium pro stavbu a provozování plynovodu. Na jaře 2012 se začala zpracovávat studie proveditelnosti. Závaznou mezivládní smlouvu o výstavbě plynovodu podepsali prezident Ázerbájdžánu Ilham Alijev a předseda turecké vlády Recep Tayyip Erdoğan dne 26 června 2012. Dne 17. března 2015 se sešli Erdogan a Aliyev s prezidentem Gruzie Giorgi Margvelašvilim v tureckém městě Kars, aby položili základní kámen plynovodu a označili práce za zahájené.\n\nPlánovaná kapacita je 16 miliard m³ zemního plynu, která má být postupně navyšována na 23 (v roce 2023), 31 (v roce 2026), až na konečných 60 miliard m³, aby mohl být napojen plánovaný Transkaspický plynovod z Turkmenistánu. Ke zvyšování kapacity má dojít přidáváním paralelních obtoků a kompresních stanic.\n"}
{"id": "1159721", "url": "https://cs.wikipedia.org/wiki?curid=1159721", "title": "Projekt 394B", "text": "Projekt 394B\n\nProjekt 394B (jinak též třída Primorje) byla třída zpravodajských lodí pro sběr informací (SIGINT, ELINT) postavených pro sovětské námořnictvo v době studené války. Jejich sovětská kategorizace byla komunikační plavidlo (proto dostaly trupová čísla SSV). Po rozpadu SSSR plavidla převzalo ruské námořnictvo. Třída byla používána například k monitorování zkoušek balistických raket a námořních cvičení sil NATO. Byla to první zpravodajská plavidla schopná provádět analýzu získaných informací přímo na palubě.\n\nČernomořskou loděnicí v Nikolajevu bylo postaveno šest jednotek této třídy.\n\nJednotky třídy \"Primorje\":\nKonstrukce plavidla vycházela z plavidel pro zpracování ryb typu \"Majakovskij\". Elektroniku tvořily dva navigační radary Nadaja, dva navigační radary Don Kay, výzvědné systémy SIGINT a ELINT různých typů a středisko pro analýzu dat v reálném čase. Zařízení na zpracování informací bylo umístěno v rozměrných nástavbách. Plavidla postrádala zařízení pro přenos dat v reálném čase (tak byla vybavena až následující třída). Pohonný systém tvořily dva diesely o výkonu 3000 kW pohánějící dvojici lodních šroubů. Nejvyšší rychlost dosahovala 12 uzlů. Dosah byl 10 000 námořních mil při rychlosti 12,5 uzlu.\n\nBěhem služby bylo několik plavidel vyzbrojeno protiletadlovými raketovými systémy. \"Kavkaz\", \"Zabajkalje\" a \"Zaporožje\" dostaly dva čtyřnásobné protiletadlové raketové komplety Strela-2M se zásobou 16 střel. \"Krym\" dostal jeden čtyřnásobný raketový komplet 9K310 Igla-1 se zásobou 8 střel.\n\n"}
{"id": "1159722", "url": "https://cs.wikipedia.org/wiki?curid=1159722", "title": "Stephens", "text": "Stephens\n\nStephens může znamenat:\n\n\n\n"}
{"id": "1159723", "url": "https://cs.wikipedia.org/wiki?curid=1159723", "title": "Škrabání", "text": "Škrabání\n\nŠkrabání je název techniky sloužící k opravám barevných stěn a stropů. Seškrabávají se vrstvy staré barvy. Po několikanásobném malování se na stěně vytvoří silnější vrstva barvy, která se může začít odlupovat. Bývá to jak na stropech tak i na stěnách. Oškrabávání se provádí zpravidla až na štuk. Potom se znovu maluje. Oškrabuje se i při vytopení, kdy prosakující voda vytvoří na stěnách hnědo-rezavé skvrny.\n"}
{"id": "1159725", "url": "https://cs.wikipedia.org/wiki?curid=1159725", "title": "Artur II. Bretaňský", "text": "Artur II. Bretaňský\n\nArtur II. Bretaňský (25. červenec 1261 – 27. srpen 1312) z rodu Dreux byl od roku 1305 až do své smrti bretaňským vévodou. Nejstarší syn Jana II. Bretaňského a Beatrix, dcery anglického krále Jindřicha III. a Eleonory Provensálské.\n\nPoté, co zdědil vévodský trůn, se jeho bratr Jan stal hrabětem z Richmondu.\n\nJako vévoda, byl Artur nezávislý na anglické koruně. Rozdělil vévodství do osmi \"bitev\": Léon, Kernev, Landreger, Saint-Brieuc, Vannes, Nantes, Rennes, a Saint-Malo. V roce 1309 svolal první Bretaňské stavy. Bylo to poprvé v historii Francie, kdy byly vytvořeny stavy.\n\nArtur zemřel v Château de l'Isle v Saint-Denis-en-Val a byl pohřben v mramorové hrobce ve Vannes. Hrob byl zpustošený během francouzské revoluce, ale později byl opraven a je vystavován dodnes.\n\nV roce 1275 se Artur oženil s Marií z Limoges, dcerou Guye VI. z Limoges a Markéty, paní z Molinot. Jejími prarodiči z matčiny strany byli Hugo IV. Burgundský a jeho první manželka Jolanda z Dreux. Měli spolu tři děti:\n\n\nMarie zemřela v roce 1291. V roce 1292 se Artur oženil s Jolandou z Dreux, hraběnkou z Montfortu, dcerou Roberta IV. z Dreux a Beatrix z Montfortu. Jolandiným prvním manželem byl krátce skotský král. Artur a Jolanda spolu měli tyto děti:\n\n"}
{"id": "1159726", "url": "https://cs.wikipedia.org/wiki?curid=1159726", "title": "Pákistánská hymna", "text": "Pákistánská hymna\n\nHymna Pákistánu je píseň Qaumi Taranah (v urdském písmu قومی ترانہ, což znamená \"Národní hymna\"). Autorem hudby je pákistanský skladatel Ahmad G. Chagla a text napsal urdský básník Hafeez Jullundhri. Hymna byla přijata v roce 1954, dva roky před vyhlášením Islámské republiky Pákistán.\n\n\n"}
{"id": "1159731", "url": "https://cs.wikipedia.org/wiki?curid=1159731", "title": "Isabela Bretaňská", "text": "Isabela Bretaňská\n\nIsabela Bretaňská (1411 – kol. 1444) byla dcerou Jana V. Bretaňského, a jeho manželky, Johany Francouzské. Isabela byla z rodu Dreux.\n\nIsabelinými prarodiči z matčiny strany byli Karel VI. Francouzský a Isabela Bavorská. Prarodiči z otcovy strany byli Jan IV. Bretaňský a Jana Navarrská.\n\nIsabela byla příbuzná se třemi anglickými královnami. Dvě její tety, Izabela z Valois (1389) a Kateřina z Valois (1401) byly anglickými královnami, a její babička Johana se po smrti Isabelina dědečka Jana IV. také stala královnou Anglie jako manželka Jindřicha IV.Isabelina teta Izabela byla manželkou Jindřichova předchůdce, Richarda II. Kateřina z Valois byla manželkou syna Jindřicha IV., Jindřicha V.\n\n1. října 1430 se Isabela v Redonu provdala za Guye XIV. de Laval. Guy bojoval v mnoha bitvách během stoleté války po boku Johanky z Arku. Guy byl zasnoubený s Isabelinou mladší sestrou Markétou, jenže ta zemřela ještě před svatbou, a ta si Guy vzal Isabelu.\n\nMěli spolu tři děti:\n\n\nIsabela zemřela okolo roku 1444, a byla pohřbena v Nantes. Guy se po její smrti znovu oženil, s Françoise de Dinan.\n"}
{"id": "1159736", "url": "https://cs.wikipedia.org/wiki?curid=1159736", "title": "Nikolaj Ožogin", "text": "Nikolaj Ožogin\n\nNikolaj Ožogin () nebo () (* 4. května 1971 v Sovětském svazu) je bývalý ruský zápasník – judista.\n\nNarodil se v dnešním v Kazachstánu. Připravoval se v Ťumeni pod vedením Alexandra Guseva. V ruské seniorské reprezentaci se pohyboval od roku 1992, ale na pozici reprezentační jedničky se prosadil až v roce 1995. V témže roce se stal nečekaným mistrem světa. V roce 1996 patřil k velkým favoritům olympijských her v Atlantě, ale ve druhém kole narazil na tehdy neznámého Japonce Tadahiro Nomuru. První polovinu zápasu měl pod kontrolou a dlouho držel vedení na yuko, jenže v poslední minutě mu viditelně došly síly čehož Nomara využil v posledních sekundách vítěznou technikou za wazari. Z oprav se mu podařilo dostat do boje o třetí místo, ale v zápase s Němcem Richardem Trautmannem nestačil v boji na zemi a po juji-gatame vzdal, obsadil 5. místo. Sportovní kariéru ukončil po nevydařené kvalifikaci na olympijské hry v Sydney v roce 2000.\n\n\n"}
{"id": "1159742", "url": "https://cs.wikipedia.org/wiki?curid=1159742", "title": "Bazilika (rozcestník)", "text": "Bazilika (rozcestník)\n\nBazilika je označení pro více druhů staveb:\n"}
{"id": "1159746", "url": "https://cs.wikipedia.org/wiki?curid=1159746", "title": "Daisuke Hidešima", "text": "Daisuke Hidešima\n\nDaisuke Hidešima (: ), (* 7. prosince 1970 ve Fukuoce, Japonsko) je bývalý japonský zápasník – judista.\n\nJudu se věnoval na univerzitě Meidži v Čijodě. Od roku 1993 zaujal místo reprezentační jedničky v lehké váze po Tošihiko Kogovi. V roce 1996 však prohrál jako úřadující mistr světa nominaci na olympijské hry v Atlantě s krajanem Kenzo Nakamurou. Sportovní kariéru ukončil záhy kvůli vleklým zraněním.\n\n"}
{"id": "1159747", "url": "https://cs.wikipedia.org/wiki?curid=1159747", "title": "Alfred Stevens", "text": "Alfred Stevens\n\nJméno a příjmení Alfred Stevens má více nositelů:\n\n"}
{"id": "1159748", "url": "https://cs.wikipedia.org/wiki?curid=1159748", "title": "Basilica maior", "text": "Basilica maior\n\nVětší bazilika, latinsky basilica maior je čestný titul vybraných římskokatolických kostelů.\nŘadí se k nim především čtyři velké \"papežské baziliky\" v Římě a dále také dvě baziliky v Assisi, sv. Františka a Panny Marie Andělské. Ostatní kostely s titulem baziliky se označují jako basilica minor (menší bazilika).\n\nŘímské basiliky maior se vyznačují tzv. Svatou branou, která se otvírá pouze během Svatých roků (naposledy během Svatého roku 2015). Do roku 2008 se nazývaly patriarchální basiliky, neboť symbolicky představují jednotlivé starověké patriarcháty: Jeruzalém, Alexandrie, Antiochie, Řím, Konstantinopol (Cařihrad, Istanbul). V roce 2008 zrušil 266. papež Benedikt XVI. titul římského biskupa „patriarcha západu“ a basiliky se nazývají papežské.\n\nMezi patriarchální baziliky se navíc řadila bazilika minor sv. Vavřince za hradbami, do roku 2008 titulární kostel jeruzalémského patriarchy. V bazilice sv. Vavřince není Svatá brána.\n\nKromě římských kostelů získaly privilegium patriarchální baziliky ještě dva kostely v Assisi:\nJe v nich umístěno papežské sedadlo sedes a oltář, na němž se slouží liturgie pouze se souhlasem papeže.\n\n\n"}
{"id": "1159752", "url": "https://cs.wikipedia.org/wiki?curid=1159752", "title": "Studie Regionálního muzea v Žatci", "text": "Studie Regionálního muzea v Žatci\n\nStudie Regionálního muzea v Žatci je série populárně naučných publikací vydaných Regionálním muzeem K. A. Polánka v Žatci. Společným jmenovatelem publikací je historie města Žatce. Sérii rediguje archeolog PhDr. Petr Holodňák.\n\n"}
{"id": "1159758", "url": "https://cs.wikipedia.org/wiki?curid=1159758", "title": "Heinrich Karl Scholz", "text": "Heinrich Karl Scholz\n\nHeinrich Karl Scholz (16. října 1880 Luh, Rakousko-Uhersko – 12. června 1937 Vídeň, Rakousko) byl rakouský sochař.\n\nV mládí se vyučil malířem porcelánu. Pak pokračoval na pokračovací škole v Hejnicích, dále mezi roky 1900 a 1905 na liberecké Střední průmyslové škole, po níž následně pokračoval Akademii výtvarných umění ve Vídni. Zde ho učili například Edmund Hellmer nebo Hans Bitterlich. Od roku 1912 žil ve Vídni a tam také začal ještě během studií tvořit svá první díla. Získal za ně například Gundelovu cenu.\n\nScholz tvořil jak velká díla, tak také plakety, medaile nebo plastiky. Jeho díla jsou vystavena v severních Čechách, dále v Haliči, což je území rozkládající se v Polsku a na Ukrajině, a jeho tvorba se nachází také ve Vídni.\n\nJeho postavu zahrnul český spisovatel Jaroslav Hašek do svého románu \"Osudy dobrého vojáka Švejka za světové války\", kde se zmiňuje o postavě sochaře Scholce.\n\nMezi Scholzova díla patří například:\n\n"}
{"id": "1159760", "url": "https://cs.wikipedia.org/wiki?curid=1159760", "title": "Project Jara-J", "text": "Project Jara-J\n\nProject Jara-J  vznikl na začátku roku 2010 jako projekt malého domácího studia, jako flashback po mnoha letech. Tvoří ho jediný člen Jaroslav Junek (nar.15.3.1976), skladatel a textař z České republiky. Zaměřuje se převážně na softwerovou a klávesovou tvorbu elektronické hudby až po tvrdou, electronic body music a industrial. Skládá ale také taneční hudbu, rockovou, rapovou, ambientní a filmovou hudbu s prvky zvuků klasického orchestru. Vydává u Kreyson.s.r.o a Supraphon a.s.\n\nHudbu skládá i pro současné a začínající české či zahraniční kapely, zpěváky, hudební projekty a dýdžeje. Jeho hudba najde určitě uplatnění ve filmu a reklamě. Spolupracuje s umělci jako jsou: Šárka Marková, Daniel Krob, The Snuff, Táňa Poláčková (Janis Joplin-Revival), Jan Vozáry (Oceán), Robert Jíša, Twilight-Images (Německo), Van Adrian (Theatre of Masquerade/Německo), Claus Larsen (Leaether Strip/Dánsko), Ivan Muňoz (VIGILANTE/Chile), Paul Seegers (ASSEMBLAGE 23/USA), Cardinal Noire (Finsko) a další.\n\nV říjnu 2013 natočil na DVD svůj první koncert. Toto DVD je jako bonus k jeho prvnímu vydávanému CD Koláč pro všechny/Cake for all, které je směsí hudebních stylů, které dělá. Jako hosty na živé vystoupení si zde pozval bubeníka Matyáše Vernera a zpěváka Marka Kučeru z kapely the Snuff a také Vana Adriana z Berlínské kapely Theatre of Masquerade, který si zazpíval píseň \"Factory Man\" , kterou otextoval. Měsíc po tomto koncertu vystoupil na premiéře benefičního festivalu Benefiz- Veranstaltung v Německu pro postižené děti a děti bez domova, článek v \"Benefiz-Veranstaltung vol 1\". v \"Kulttempel Oberhausen.\"\n\n\n"}
{"id": "1159763", "url": "https://cs.wikipedia.org/wiki?curid=1159763", "title": "Michel Pensée", "text": "Michel Pensée\n\nMichel Pensée (* 16. červen 1973) je bývalý kamerunský fotbalový obránce a reprezentant.\n\nMichel Pensée odehrál 7 reprezentačních utkání. S kamerunskou reprezentací se zúčastnil Mistrovství světa 1998 ve Francii.\n\n"}
{"id": "1159764", "url": "https://cs.wikipedia.org/wiki?curid=1159764", "title": "Andrej Panadić", "text": "Andrej Panadić\n\nAndrej Panadić (* 9. březen 1969) je bývalý chorvatský fotbalista a reprezentant Jugoslávie.\n\nAndrej Panadić odehrál 3 reprezentační utkání. S jugoslávskou reprezentací se zúčastnil Mistrovství světa 1990 v Itálii.\n\n"}
{"id": "1159765", "url": "https://cs.wikipedia.org/wiki?curid=1159765", "title": "Mladen Mladenović", "text": "Mladen Mladenović\n\nMladen Mladenović (* 13. září 1964) je bývalý chorvatský fotbalista a reprezentant.\n\nMladen Mladenović odehrál 19 reprezentačních utkání. S chorvatskou reprezentací se zúčastnil Mistrovství Evropy 1996 v Anglii.\n\n"}
{"id": "1159766", "url": "https://cs.wikipedia.org/wiki?curid=1159766", "title": "Igor Cvitanović", "text": "Igor Cvitanović\n\nIgor Cvitanović (* 1. listopad 1970) je bývalý chorvatský fotbalista a reprezentant.\n\nIgor Cvitanović odehrál 29 reprezentačních utkání. S chorvatskou reprezentací se zúčastnil Mistrovství Evropy 1996 v Anglii.\n\n"}
{"id": "1159767", "url": "https://cs.wikipedia.org/wiki?curid=1159767", "title": "Mato Neretljak", "text": "Mato Neretljak\n\nMato Neretljak (* 3. červen 1979) je bývalý chorvatský fotbalista a reprezentant.\n\nMato Neretljak odehrál 10 reprezentačních utkání. S chorvatskou reprezentací se zúčastnil Mistrovství Evropy 2004 v Portugalsku.\n\n"}
{"id": "1159768", "url": "https://cs.wikipedia.org/wiki?curid=1159768", "title": "Lê Công Vinh", "text": "Lê Công Vinh\n\nLê Công Vinh (* 10. prosince 1985) je vietnamský fotbalista a reprezentant.\n\nLê Công Vinh debutoval v A-mužstvu Vietnamu v roce 2004. S vietnamskou reprezentací se zúčastnil Mistrovství Asie 2007.\n\n\"K roku 2015\n"}
{"id": "1159769", "url": "https://cs.wikipedia.org/wiki?curid=1159769", "title": "Rôni", "text": "Rôni\n\nRôni, vlastním jménem Roniéliton Pereira Santos (* 28. duben 1977) je bývalý brazilský fotbalista.\n\nRôni odehrál 5 reprezentačních utkání. S brazilskou reprezentací se zúčastnil Konfederační pohár FIFA 1999.\n\n"}
{"id": "1159770", "url": "https://cs.wikipedia.org/wiki?curid=1159770", "title": "Ramon Menezes Hubner", "text": "Ramon Menezes Hubner\n\nRamon Menezes Hubner (* 30. červen 1972) je bývalý brazilský fotbalista.\n\nRamon odehrál 5 reprezentačních utkání. S brazilskou reprezentací se zúčastnil Konfederační pohár FIFA 2001.\n\n"}
{"id": "1159772", "url": "https://cs.wikipedia.org/wiki?curid=1159772", "title": "Roger Machado Marques", "text": "Roger Machado Marques\n\nRoger Machado Marques (* 25. duben 1975) je bývalý brazilský fotbalista.\n\nRoger odehrál 1 reprezentační utkání. S brazilskou reprezentací se zúčastnil Copa América 2001.\n\n"}
{"id": "1159773", "url": "https://cs.wikipedia.org/wiki?curid=1159773", "title": "João Paulo", "text": "João Paulo\n\nJoão Paulo (* 9. červenec 1964) je bývalý brazilský fotbalista.\n\nJoão Paulo odehrál 17 reprezentačních utkání. S brazilskou reprezentací se zúčastnil Copa América 1987, 1991.\n\n"}
{"id": "1159774", "url": "https://cs.wikipedia.org/wiki?curid=1159774", "title": "Alexandre Lopes", "text": "Alexandre Lopes\n\nAlexandre Lopes (* 29. říjen 1974) je bývalý brazilský fotbalista.\n\nAlexandre Lopes odehrál 3 reprezentační utkání. S brazilskou reprezentací se zúčastnil Zlatý pohár CONCACAF 1996.\n\n"}
{"id": "1159775", "url": "https://cs.wikipedia.org/wiki?curid=1159775", "title": "Paulo Jamelli", "text": "Paulo Jamelli\n\nPaulo Jamelli (* 22. červenec 1974) je bývalý brazilský fotbalista.\n\nPaulo Jamelli odehrál 5 reprezentačních utkání. S brazilskou reprezentací se zúčastnil Zlatý pohár CONCACAF 1996.\n\n"}
{"id": "1159776", "url": "https://cs.wikipedia.org/wiki?curid=1159776", "title": "Nádson Rodrigues de Souza", "text": "Nádson Rodrigues de Souza\n\nNádson Rodrigues de Souza (* 30. leden 1982) je bývalý brazilský fotbalista.\n\nNádson odehrál 2 reprezentační utkání. S brazilskou reprezentací se zúčastnil Zlatý pohár CONCACAF 2003.\n\n"}
{"id": "1159778", "url": "https://cs.wikipedia.org/wiki?curid=1159778", "title": "Osmar Donizete Cândido", "text": "Osmar Donizete Cândido\n\nOsmar Donizete Cândido (* 24. říjen 1968) je bývalý brazilský fotbalista.\n\nDonizete odehrál 9 reprezentačních utkání. S brazilskou reprezentací se zúčastnil Zlatý pohár CONCACAF 1998.\n\n"}
{"id": "1159779", "url": "https://cs.wikipedia.org/wiki?curid=1159779", "title": "Mazinho Oliveira", "text": "Mazinho Oliveira\n\nMazinho Oliveira (* 26. prosince 1965) je bývalý brazilský fotbalista a reprezentant.\n\nMazinho Oliveira odehrál 10 reprezentačních utkání. S brazilskou reprezentací se zúčastnil turnaje Copa América 1991.\n\n"}
{"id": "1159780", "url": "https://cs.wikipedia.org/wiki?curid=1159780", "title": "Trojmezí (Šumava)", "text": "Trojmezí (Šumava)\n\nTrojmezí (německy Dreieckmark) je šumavské horské sedlo na nejvyšším hřebenu české a rakouské části Šumavy, mezi vrcholy Plechý (1378 m n. m.) a Trojmezná (1361 m n. m.). Protínají se zde státní hranice Česka, Německa a Rakouska.\n\nJiž od roku 1756 v těchto místech stával hraniční mezník. Ten byl nahrazen v roce 1993 novým modernějším trojbokým žulovým sloupkem, na kterém jsou vyobrazeny státní znaky a názvy jednotlivých států psané vždy v mateřském jazyce dané země.\n"}
{"id": "1159781", "url": "https://cs.wikipedia.org/wiki?curid=1159781", "title": "João Carlos dos Santos", "text": "João Carlos dos Santos\n\nJoão Carlos dos Santos (* 10. září 1972) je bývalý brazilský fotbalista.\n\nJoão Carlos odehrál 10 reprezentačních utkání. S brazilskou reprezentací se zúčastnil Copa América 1999, Konfederační pohár FIFA 1999.\n\n"}
{"id": "1159782", "url": "https://cs.wikipedia.org/wiki?curid=1159782", "title": "Joubert Araújo Martins", "text": "Joubert Araújo Martins\n\nJoubert Araújo Martins známý jako Beto (* 7. ledna 1975) je bývalý brazilský fotbalista a reprezentant.\n\nBeto odehrál 12 reprezentačních utkání. S brazilskou reprezentací se zúčastnil turnajů Copa América 1995, 1999, Zlatý pohár CONCACAF 1996, Konfederační pohár FIFA 1999.\n\n"}
{"id": "1159783", "url": "https://cs.wikipedia.org/wiki?curid=1159783", "title": "Mirandinha", "text": "Mirandinha\n\nFrancisco Ernandi Lima da Silva známý jako Mirandinha (* 2. červenec 1959) je bývalý brazilský fotbalista.\n\nMirandinha odehrál 4 reprezentační utkání. S brazilskou reprezentací se zúčastnil Copa América 1987.\n\n"}
{"id": "1159784", "url": "https://cs.wikipedia.org/wiki?curid=1159784", "title": "Gilberto Ribeiro Gonçalves", "text": "Gilberto Ribeiro Gonçalves\n\nGilberto Ribeiro Gonçalves (* 13. září 1980) je bývalý brazilský fotbalista.\n\nGil odehrál 4 reprezentační utkání. S brazilskou reprezentací se zúčastnil Zlatý pohár CONCACAF 2003.\n\n"}
{"id": "1159786", "url": "https://cs.wikipedia.org/wiki?curid=1159786", "title": "Edu Marangon", "text": "Edu Marangon\n\nEdu Marangon (* 2. únor 1963) je bývalý brazilský fotbalista a reprezentant.\n\nEdu Marangon odehrál 9 reprezentačních utkání. S brazilskou reprezentací se zúčastnil turnaje Copa América 1987.\n\n"}
{"id": "1159787", "url": "https://cs.wikipedia.org/wiki?curid=1159787", "title": "Jorginho Putinatti", "text": "Jorginho Putinatti\n\nJorginho Putinatti (* 23. srpen 1959) je bývalý brazilský fotbalista.\n\nJorginho Putinatti odehrál 16 reprezentačních utkání. S brazilskou reprezentací se zúčastnil Copa América 1983.\n\n"}
{"id": "1159788", "url": "https://cs.wikipedia.org/wiki?curid=1159788", "title": "Elivélton", "text": "Elivélton\n\nElivélton (* 31. červenec 1971) je bývalý brazilský fotbalista.\n\nElivélton odehrál 13 reprezentačních utkání. S brazilskou reprezentací se zúčastnil Copa América 1993.\n\n"}
{"id": "1159789", "url": "https://cs.wikipedia.org/wiki?curid=1159789", "title": "Nelson Luís Kerchner", "text": "Nelson Luís Kerchner\n\nNelson Luís Kerchner (* 31. prosinec 1962) je bývalý brazilský fotbalista.\n\nNelsinho odehrál 17 reprezentačních utkání. S brazilskou reprezentací se zúčastnil Copa América 1987.\n\n"}
{"id": "1159790", "url": "https://cs.wikipedia.org/wiki?curid=1159790", "title": "Sérgio Manoel", "text": "Sérgio Manoel\n\nSérgio Manoel (* 2. březen 1972) je bývalý brazilský fotbalista.\n\nSérgio Manoel odehrál 4 reprezentační utkání. S brazilskou reprezentací se zúčastnil Zlatý pohár CONCACAF 1998.\n\n"}
{"id": "1159791", "url": "https://cs.wikipedia.org/wiki?curid=1159791", "title": "Robert da Silva Almeida", "text": "Robert da Silva Almeida\n\nRobert da Silva Almeida (* 3. dubna 1971) je bývalý brazilský fotbalista a reprezentant.\n\nRobert odehrál 3 reprezentační utkání. S brazilskou reprezentací se zúčastnil Konfederačního poháru FIFA 2001.\n\n"}
{"id": "1159792", "url": "https://cs.wikipedia.org/wiki?curid=1159792", "title": "Edu Manga", "text": "Edu Manga\n\nEdu Manga (* 2. únor 1967), vlastním jménem Eduardo Antônio dos Santos, je bývalý brazilský fotbalista. Přezdívku získal podle bývalého atleta Denyse kvůli svým vlasům. Vynikal rychlostí driblinku a efektivní kličkou.\n\nEdu Manga odehrál 10 reprezentačních utkání. S brazilskou reprezentací se zúčastnil Copa América 1987.\n\n"}
{"id": "1159793", "url": "https://cs.wikipedia.org/wiki?curid=1159793", "title": "Valdir Benedito", "text": "Valdir Benedito\n\nValdir Benedito (* 25. říjen 1965) je bývalý brazilský fotbalista.\n\nValdir Benedito odehrál 3 reprezentační utkání. S brazilskou reprezentací se zúčastnil Copa América 1991.\n\n"}
{"id": "1159795", "url": "https://cs.wikipedia.org/wiki?curid=1159795", "title": "Almir", "text": "Almir\n\nAlmir (* 26. březen 1969) je bývalý brazilský fotbalista.\n\nAlmir odehrál 5 reprezentačních utkání. S brazilskou reprezentací se zúčastnil Copa América 1993.\n\n"}
{"id": "1159796", "url": "https://cs.wikipedia.org/wiki?curid=1159796", "title": "Julio César Baldivieso", "text": "Julio César Baldivieso\n\nJulio César Baldivieso (* 2. prosinec 1971) je bývalý bolivijský fotbalista.\n\nJulio César Baldivieso odehrál 85 reprezentačních utkání. S bolivijskou reprezentací se zúčastnil Mistrovství světa 1994.\n\n"}
{"id": "1159799", "url": "https://cs.wikipedia.org/wiki?curid=1159799", "title": "Aurelio Vidmar", "text": "Aurelio Vidmar\n\nAurelio Vidmar (* 3. únor 1967) je bývalý australský fotbalista a reprezentant.\n\nAurelio Vidmar odehrál 44 reprezentačních utkání. S australskou reprezentací se zúčastnil turnajů Konfederační pohár FIFA 1997, 2001, Oceánský pohár národů 2000.\n\n"}
{"id": "1159800", "url": "https://cs.wikipedia.org/wiki?curid=1159800", "title": "Jade North", "text": "Jade North\n\nJade North (* 7. leden 1982) je australský fotbalista a bývalý reprezentant.\n\nJade North odehrál 41 reprezentačních utkání. S australskou reprezentací se zúčastnil Oceánský pohár národů 2002, Mistrovství Asie 2011.\n\n"}
{"id": "1159803", "url": "https://cs.wikipedia.org/wiki?curid=1159803", "title": "Bezbarvý Cukuru Tazaki a jeho léta putování", "text": "Bezbarvý Cukuru Tazaki a jeho léta putování\n\nBezbarvý Cukuru Tazaki a jeho léta putování (: , český přepis: \"Šikisai wo motanai Tazaki Cukuru to, kare no džunrei no toši\", Hepburnův přepis: \"Shikisai o motanai Tazaki Tsukuru to, kare no junrei no toshi\") je třináctý román japonského spisovatele Harukiho Murakamiho, vydaný 12. dubna 2013. V rámci prvního měsíce jeho prodejnost dosáhla hranice téměř jednoho milionu výtisků.\n\nČesky román vyšel v březnu 2015 v nakladatelství Odeon jako součást edice Světová knihovna. České verze se zhostil dvorní Murakamiho překladatel Tomáš Jurkovič.\n\n\nJaponské nakladatelství Bungeišundžū oznámilo 16. února 2013, že připravovaný Murakamiho román vyjde v dubnu téhož roku. Název \"Bezbarvý Cukuru Tazaki a jeho léta putování\" byl odhalen o měsíc později 15. března a k uvedení na trh došlo 12. dubna 2013.\n\nV internetovém obchodě Amazon.co.jp bylo objednáno deset tisíc kopií v průběhu jedenácti dní od nasazení dosud nevydaného titulu, čímž se román na dané doméně stal nejrychleji prodávající knihou, když o jediný den překonal rekord Murakamiho trilogie \"1Q84\". Původní náklad činil tři sta tisíc výtisků, nejvyšší počet prvního vydání u vázaných knih vzešlých z nakladatelství Bungeišundžū. Vyjma toho byl, stále před vydáním, náklad třikrát navýšen až na odhadovaný počet 450 tisíc kopií.\n\nPřed zahájením prodeje vyšlo sedm prohlášení, včetně dvou Murakamiho z 28. února a 15. března, která poskytla některé dílčí informace. Detailní vhled do děje však odhalen nebyl. Noviny a knihkupectví neobdržely ani ukázky z díla. Vlastní příběh tak zůstal utajen jen malé skupině osob.\n\nKniha se začala prodávat o půlnoci na pátek 12. dubna 2013. Knihkupectví s nočním provozem v tokijské metropoli uváděly fronty čítající více než 150 zákazníků. Do sedmi dní od vydání byl román osmkrát dotištěn až k celkovému nákladu více než jednoho milionu kusů, údajně vyprodaných během následujícího měsíce. V listopadu téhož roku Oricon, společnost měřící míru prodejnosti, zveřejnila certifikaci 985 000 zakoupených výtisků, což z Murakamiho díla činilo nejlépe prodávanou knihu na japonském trhu za předešlých dvanáct měsíců.\n\nVíce než dva měsíce před vydáním v srpnu 2014 se začaly objevovat desítky recenzí v elektronických i tištěných médiích, jakými byly například \"Kirkus Reviews\" (15. června), \"The Observer\" (27. a 28. července), \"The New York Times\" (5 a 10. srpna), \"The Australian\" (9. srpna), \"The Japan Times\" (9. a 10. srpna).\n\nPátá kapitola románu, vyprávějící Haidův zvláštní příběh, byla otištěna pod názvem „Haida's Story“ 27. července 2014 v časopise \"Slate\".\n\nAnglickojazyčná verze celosvětově vyšla v úterý 12. srpna 2014 pod názvem \"Colorless Tsukuru Tazaki and His Years of Pilgrimage\" a obsahovala všechny formáty – tištěnou i digitální verzi, stejně jako audioknihu. Z japonštiny ji přeložil profesor Arizonské univerzity Philip Gabriel, působící na oddělení východoasijských studií. Ve Spojených státech ji vydalo newyorské nakladatelství Alfred A. Knopf a na britských ostrovech pak londýnská firma Harvill Secker.\n\nPo vzoru japonského spuštění prodeje, také některá britská knihkupectví otevřela s příchodem půlnoci a ve Spojených státech se již od večerních hodin 11. srpna konaly „půlnoční večírky“. Na internetu proběhla soutěž nabízející poukázku v hodnotě tří tisíc dolarů vítězi, který měl uskutečnit vlastní putování po stopách Cukurua Tazakiho.\n\nV prvních týdnech po vydání se román stal bestsellerem, když figuroval na čele několika amerických seznamů prodejnosti v kategorii „fikce ve vázaných knihách“, včetně umístění na žebříčcích:\n\nPoprvé od roku 2003 Murakami podpořil zahájení prodeje dvěma veřejnými vystoupeními ve Spojeném království. První autogramiády proběhly 23. a 24. srpna 2014 na Mezinárodním knižním festivalu ve skotském Edinburghu a následující pak 30. srpna 2014 v knihkupectví na londýnské ulici Piccadilly.\n\nV češtině byla kniha vydána téměř dva roky po originálu během března 2015 pod názvem \"Bezbarvý Cukuru Tazaki a jeho léta putování\". Z japonštiny ji přeložil a doslovem opatřil dvorní Murakamiho překladatel Tomáš Jurkovič. Na obálce od Pavla Hracha se objevilo pět sirek charakterizujících pět členů skupiny, se čtyřmi hlavičkami v barvách odpovídajících přezdívkám členů. Pouze sirka „bezbarvého“ hlavního hrdiny byla otočena druhým koncem.\n\nNakladatelství Odeon román vydalo v edici \"Světová knihovna\" jako 7 643. publikaci s počtem 280 stran. Sazbu zprostředkovala firma SF SOFT a tisk zajistila společnost TBB se sídlem v Banské Bystrici.\n\nCukuru Tazaki vyrostl spolu se dvěma staršími sestrami v Nagoje jako syn obchodníka. Na vyšší střední škole na předměstí se spřátelil se čtyřmi spolužáky, jejichž rodiny patřily také k vyšší střední třídě. Společně začali trávit veškerý čas a vytvořili nerozlučný, harmonický a velmi silný pětiúhelník. Jednalo se o dvě dívky a tři chlapce. Ostatní čtveřici spojovala jména, která v sobě zahrnovala barvu. Chlapecká příjmení Akamucu a Ómi a dívčí Širane a Kurono znamenala Červenou borovici, Modré moře, Bílý kořen a Černou pláň. Pouze Tazaki byl „bezbarvý“. Přirozeně tak všichni, vyjma Cukurua, získali přezdívky podle barev – nejchytřejší byl \"Aka\" (\"Červený\"; celým jménem Kei Akamucu), přátelský a sportovně založený \"Ao\" (\"Modrý\"; Jošio Ómi), krásná a uzavřená \"Širo\" (\"Bílá\"; Juzuki Širane) a naopak extrovertní s kousavými poznámkami \"Kuro\" (\"Černá\"; Kurono Eri).\n\nCukuru byl se svou rozvážnou povahou považován za tmel skupiny. Jméno se ve znacích psalo jako „tvořit, zhotovovat, vyrábět“, což odpovídalo jeho naturelu. „Zhotovitel Tazaki“ měl za cíl vystudovat techniku na Tokijské univerzitě a živit se jako stavitel železničních nádraží. Ty se staly jeho vášní. Jako jediný z party tak opustil rodné město a nastěhoval se do otcova malého luxusního bytu v Tokiu. Ve druhém ročníku univerzity, během roku 1995, jej zastihla šokující zpráva, když se dozvěděl, že už nikdy nemá členy skupiny kontaktovat. Nechápal proč a v dalších pěti měsících toužil zemřít. Fyzicky se zcela proměnil a nad vodou jej udrželo až nové přátelství se sečtělým mladším spolužákem Haidou Fumiakim z Akity, který u něj začal i přespávat. Společně filozofovali a poslouchali vážnou hudbu.\n\nHaida mu vyprávěl otcův nadpřirozený příběh, když se setkal s jazzovým pianistou Midorikawou, jenž na sebe převzal \"poukázku\" smrti. Díky vědomí blízkého skonu pak viděl barevné aury okolo lidí. Pouze osobám konkrétní intenzity barvy mohl nabídnout převzetí smrtonosného \"poukazu\", a vyvázat se tak z časného odchodu. A Haidův otec byl právě takovou osobou. Nabídku však nepřijal. Mladší spolužák se pak jednoho dne bez rozloučení vypařil z jeho života i z Tokia.\n\nZřejmě v důsledku kompenzace vědomého potlačení sexuálního pudu, – kdy pro členy skupiny byly vztahy tabu, aby nenarušily dokonalé společenství –, začal mít Cukuru erotické sny. Současně vždy souložil s Kuro i Širo, ale vždy ejakuloval pouze do druhé z nich. V jedné z nocí, kdy u něj přespával Haida, cítil jeho upřený pohled ze tmy, když si kamarád myslel že spí. Ve snu se následně i Haida zapojil do sexuálního aktu.\n\nSám Cukuru se cítil bezbarvý jako vyprázdněná nádoba bez obsahu. Ani ve třiceti šesti letech, v průběhu roku 2011, se nevyrovnal s traumatem vyloučení. Až vztah se starší Sarou Kimotovou, zaměstnanou v cestovním ruchu, přinesl posun. Byla to ona, kdo jej přiměl vyhledat po letech spolužáky a vyjasnit si fakta. S překvapením zjistil, že za rozchodem stálo Širočino obvinění, že ji v tokijském bytě znásilnil. Nikdo tomu později nevěřil, ale tehdejší detailní výpověď působila přesvědčivě. Samotná Širo měla dlouhodobé psychické problémy, uzavřela se do sebe . Ve třiceti letech, kdy už dva roky vyučovala na škole klavír v Hamamacu, byla doma uškrcena neznámo kým.\n\nZa Kiro odjel do Finska, kam se provdala. Při neohlášeném setkání na letním bytu v Hämeenlinně mu sdělila, že jej tehdy milovala. Širo po znásilnění samovolně potratila. Následně se o kamarádku starala, ale musela odjet, aby ji hutné „síly zla“ obklopující Širo nestáhly s sebou. Kiro už tehdy věděla že by takového činu nebyl Cukuru schopen. Nyní jej podpořila, a to i ve vztahu k Saře.\n\nPo návratu do Tokia si telefonicky domluvil se Sarou schůzku, kde si plánovali vyjasnit, jestli se stanou plnohodnotným partnerským párem. Zamlčel však zážitek, že ji před odletem do Helsinek viděl ruku v ruce korzovat s jiným starším mužem po třídě Omotesandó.\n\nKonečně pochopil, že obviněním se citlivá Širo mohla snažit rozložit jejich partu. \"Ráj netrvá věčně\". Mohla se obávat konce harmonického vztahu a psychicky nezvládala myšlenky na nevyhnutelný rozpad skupiny. Tak učinila z Cukurua odpadlíka a využila k tomu prožité znásilnění. Usilovala přelézt zeď izolace a on k tomu posloužil jako podpůrná stolička.\n\n\n\n\n\n\n\n\n\n\n\n\n\n\n\nRecenzent Petr Nagy pro Mozaiku Českého rozhlasu Vltava uvedl, že dějem se nevinou historické náměty ani magický realismus, tak jako v jiných dílech. Kritice vystavil velké množství, i když atraktivních, přesto otevřených příběhů, jež nevyústí v rozuzlení. Čtenář bude podle recenzenta psychologickou prózou pravděpodobně zklamán, ať už pro příliš otevřené a neuchopitelné zakončení, či pro malou dávku sympatičnosti titulní postavy, s kterou se čtenář nemusí identifikovat. Kniha tak vyvolává poněkud bezbarvý dojem.\n\nPodle recenze Borise Hokra na serveru \"Aktuálně.cz\" je příběh vystavěn podle stejného klíče jako prózy v melancholickém duchu Raye Bradburyho či připomíná knihy \"Tělo\" a \"To\" od Stephena Kinga. Autorovi se výborně povedlo navodit atmosféru kamarádské party a nekompromisního vyloučení hlavního hrdiny, které jej zasáhlo jako blesk z čistého nebe. Z románu se poté stává něco na způsob existenciálního detektivního příběhu s retrospektivním pátráním Cukurua, v němž je dokonale sjednocen západní a japonský přístup. Léta putování přinesla hrdinovi vyzrání, když nazřel že namísto pátrat po vyjasňujících odpovědích, si zkušenosti jednoduše musel odžít. Jedná se o mutaci děje, který lze nalézt například v \"Prázdné židli\" Richarda Weinera.\n\nNovinář a spisovatel Aleš Palán se na stránkách \"Hospodářských novin\" domnívá, že Murakamiho identifikace skrytosti jako faktoru nejvíce ohrožujícího člověka, by mohla být japonskými čtenáři považována za revoluční přístup. Emoční projevy jsou v tamní společnosti skryty pod povrchem za konvencemi. Přímost a snaha o odhalení, pojmenování a pochopení věcí – například u aktivního naléhání Sary na vyřešení minulosti, jsou prozápadní, americké vzorce chování. Lék na tradiční japonskou pasivitu se jmenuje otevřenost a individualismus. Logicky tak důležité informace hrdina získává mimo ostrovy ve Finsku. Za prvotním impulzem ke zjištění minulosti Cukurua stojí sex, když jeho partnerka s ním odmítne mít další poměr, dokud nevyřeší šestnáct let staré tajemství. Působí to poněkud groteskně, stejně tak jako další pilíř románu – téma smrti člověka nebo smrti společenské, která je bolestivější, neboť po ní pokračuje neživot. Rozkrývání starých záhad však přináší nové, k nimž však autor nedává čtenáři žádný klíč na jejich odemčení.\n\nHistorička umění Eva Novak označila knihu v \"Literárních novinách\" za mistrovské dílo. Vyzdvihla především přímost, čistotu a nekomplikovanost větné skladby bez zbytečných jinotajů. Dějová linka je pro Murakamiho typická, naoko prostá, avšak s hluboko zasazenými kořeny. Ústřední postava je opět zraněná traumatem a na svěření se s těžkým břímě putuje dlouhá léta, než potká tu pravou ženu, které uvěří a vyjeví jí své běsy. Až Sara v něm vzbudí přesvědčení, že není bezbarvý, bez citů. Dalším typickým rysem autorových knih je hudební složka, zde Lisztovy etudy pro klavír.\n\n"}
{"id": "1159804", "url": "https://cs.wikipedia.org/wiki?curid=1159804", "title": "Sergio García de la Fuente", "text": "Sergio García de la Fuente\n\nSergio García de la Fuente (* 9. června 1983, Barcelona) je fotbalista, který reprezentoval Španělsko a Katalánsko. Nastupoval povětšinou na postu útočníka nebo krajního záložníka.\n\nVe španělské fotbalové reprezentaci odehrál 2 utkání. Stal se s ní mistrem Evropy roku 2008. Na tomto šampionátu nastoupil v jednom zápase, v základní skupině proti Řecku.\n\nHrál za FC Barcelona (2001-2004), Levante UD (2004-2005), Real Zaragoza (2005-2008), Betis Sevilla (2008-2010), Espaňol Barcelona (2010-2015). Od roku 2015 působí v katarském klubu Al-Rayyan SC.\n"}
{"id": "1159806", "url": "https://cs.wikipedia.org/wiki?curid=1159806", "title": "Alexejevský rajón (Bělgorodská oblast)", "text": "Alexejevský rajón (Bělgorodská oblast)\n\nAlexejevský rajón ( ) je jedním z rajónů Bělgorodské oblasti v Rusku. Jeho administrativním centrem je město Alexejevka. V roce 2015 zde žilo 62 742 obyvatel.\n\nRajón leží na východě Bělgorodské oblasti u hranic s Voroněžskou oblastí. Skládá se z 21 samosprávných obecních obvodů, z toho je jeden městský a 20 vesnických.\n\nSousední rajóny:\n\nBělgorodská oblast: Krasněnský, Krasnogvardějský, Rovenský, Vejdělevský\n\nVoroněžská oblast: Kamenský, Olchovatský, Ostrogožský\n"}
{"id": "1159809", "url": "https://cs.wikipedia.org/wiki?curid=1159809", "title": "Alexejevský rajón", "text": "Alexejevský rajón\n\nAlexejevský rajón ( ) může být:\n\n"}
{"id": "1159811", "url": "https://cs.wikipedia.org/wiki?curid=1159811", "title": "Walter V. z Brienne", "text": "Walter V. z Brienne\n\nWalter V. z Brienne ( \"Gautier V de Brienne\", 1278 Brienne-le-Château - 15. března 1311) byl hrabě z Brienne, Lecce a Conversana a vévoda athénský.\n\nNarodil se jako syn Huga z Brienne, a Isabely de la Roche, dcery Guye I. de la Roche, Athénského vévody. Mládí strávil jako rukojmí na Sicílii, na zámku Augosta. Po smrti svého otce Huga v roce 1296 zdědil hrabství Brienne, Conversano a Lecce. Stejně jako jeho otec, i Walter bojoval ve službách Neapole, ale byl zajat v útoku ze zálohy u Gagliana v roce 1300. Osvobozen byl v roce 1302 podepsáním smlouvy z Caltabellota. Roku 1306 se oženil s Johanou, dcerou Waltra V. ze Châtillonu.\n\nSmrtí matčina bratrance, Guye II. de la Roche v roce 1308, připadlo Athénské vévodství Walterovi. Tam se ocitl pod tlakem Epirského despoty, císaře Andronika II. a pána z Vlachie (Thesálie), Jana II. Doukase. V roce 1310 si najal Katalánské žoldnéře, pak pustošil Byzantskou říši a bojoval proti byzantským řekům zasahujícím na jeho území.\n\nPoté, co žoldnéři úspěšně snížili jeho nepřátele, se Walter pokusil žoldnéře vyhnat z Athén, aniž by jim zaplatil. Ti však odmítli, a tak Walter vypochodoval se silnou pomocí francouzských rytířů z Atén, Achaje, Neapole a Řecka z Atén. Walterova armáda se s katalánci setkala 15. března 1311 u Halmyros. Katalánci zvítězili, zabili Waltera i téměř celou jeho kavalérii a zabavili Athénské vévodství s výjimkou panství Argu a Nauplia. Za svého vůdce a nového Athénského vévodu jemnovali Rogera Deslaura. Bezhlavé tělo bylo zřejmě pochováno v klášteře u Daphne a hlavu si ponechali jako vítěznou trofej. Rodině se posléze podařilo hlavu získat a pohřbít v katedrále v Lecce. Pomník na počest zesnulého nechala postavit jeho vnučka Marie z Enghienu a byl zničen roku 1544.\n"}
{"id": "1159812", "url": "https://cs.wikipedia.org/wiki?curid=1159812", "title": "Daryl Johnson", "text": "Daryl Johnson\n\nDaryl Johnson je americký hudebník. Je dlouholetým spolupracovníkem kanadského producenta Daniela Lanois. Na nahrávkách hraje převážně na baskytaru, v některých případech také na další nástroje (perkuse, klavír). Během své kariéry hrál na nahrávkách mnoha hudebníků, mezi něž patří například Brian Eno, Emmylou Harris, Sarah McLachlan, Peter Gabriel, Youssou N'Dour a Bob Dylan. Rovněž byl producentem několika nahrávek, včetně alba \"The Engine\" belgické zpěvačky Trixie Whitley (spolu s Lanoisem) nebo desky \"There's Room for Us All\" zpěváka Terrance Simiena. Spolu s Lanoisem byl členem skupiny Black Dub. Přestože hrál na jejím albu, následného turné se neúčastnil. Byl totiž ve vězení.\n"}
{"id": "1159817", "url": "https://cs.wikipedia.org/wiki?curid=1159817", "title": "Zahrada bohů", "text": "Zahrada bohů\n\nZahrada bohů (angl. Garden of the Gods) je přírodní park na západním okraji města Colorado Springs v okrese El Paso ve státě Colorado v USA. Od roku 1971 je tato oblast na seznamu národních přírodních památek USA (\"National Natural Landmark\" - \"NNL\").\n\nPodle archeologických nálezů v regionu Zahrady bohů existovaly určité známky osídlení již v období kolem roku 1300 před naším letopočtem, další důkazy jsou z doby asi 250 let před n. l. V oblasti přebývaly různé kmeny původních obyvatel Ameriky - Apačové, Čejenové, Komančové, Kajovové, Lakotové, Ponyové, Šošoni a Utové (Jutové), přičemž pobyt posledně jmenovaných je doložen petroglyfy na zdejších skalách.\n\nK objevení této pozoruhodné lokality došlo v roce 1859, kdy dva geodeti z Denveru v tomto kraji prováděli průzkum a zaměřování pozemků pro založení budoucího města Colorado City (na seznamu národních historických památek USA, dnes součást města Colorado Springs). Jeden z těchto inspektorů, Rufus Cable, tehdy tuto výjimečnou přírodní scenérii nazval \"Zahradou bohů\" a toto pojmenování se zachovalo do dnešních dnů.\nVznik parku je neoddělitelně spjat s historií města Colorado Springs, založeného v roce 1871 generálem Williamem Jacksonem Palmerem. Generál Palmer v roce 1879 požádal svého přítele Charlese Elliotta Perkinse, který stál v čele Burligtonské železniční společnosti, o vybudování železnice z Chicaga do Colorado Springs. Ch. E. Perkins sice tehdy zakoupil rozsáhlé pozemky v oblasti Zahrady bohů, avšak dal přednost zachování zdejší nedotčené přírody, nikdy zde žádné stavby nevybudoval a nedovolil je vybudovat ani v budoucnu. Po Perkinsově smrti v roce 1907 dědici tohoto železničního magnáta v souladu s jeho závětí všechny tyto pozemky o celkové rozloze 480 akrů předali městu Colorado Springs za účelem zřízení veřejného parku.\n\nRozmanité skalní tvary, včetně četných skalních věží, jehel a viklanů, vytvářející unikátní scenérii Zahrady bohů, mají svůj původ v písčitých a vápnitých sedimentech. V průběhu pozdějšího vyzdvižení masívu Pikes Peak bylo uložení těchto hornin porušeno a některé vrstvy se ocitly ve vertikální poloze. Současný tvar červených, růžových a bílých pískovců, slepenců a vápenců v parku je výsledkem dlouhodobých procesů eroze a zvětrávání. Červená barva je odvozena od obsahu hematitu v pískovci.\n\nZ lokality Zahrady bohů jsou doloženy četné nálezy fosílií - od otisků schránek mlžů, až po kosti dinosaurů. V roce 1878 zde profesor coloradské univerzity James H. Kerr našel pozůstatky 21 různých údajných \"mořských příšer\". Některé z těchto fosílií v důsledku zájmu tamních paleontologů byly v roce 1886 převezeny na Yaleovu univerzitu a označeny jako pozůstatky býložravého dinosaura camptosaura. Posléze se na tyto nálezy zapomnělo. V roce 1997 byly zmíněné fosílie formou daru předány do návštěvnického centra v parku Zahrada bohů, kde je začali zkoumat zdejší vědci, Ken Carpenter a Cathleen Brillová. V roce 2006 pak publikovali svá zjištění, že údajný camptosaurus, jehož lebku zkoumali, je zcela novým, dosud neznámým druhem dinosaura, který žil v této oblasti před zhruba 125 milióny let. Na počest svého někdejšího objevitele a místa nálezu byl tento druh nazván \"Theiophytalia Kerri\".\n\nPark Zahrada bohů se nachází na území při západním okraji města Colorado Springs, mezi lázeňským městečkem Manitou Springs, silnicí US 24 a místní železniční tratí Manitou and Pike 's Peak Railway na jihu a mezi jihovýchodním okrajem hranic přírodní rezervace Pike National Forest na severu.\n\nVstupní budova \"Garden of the Gods Visitor & Nature Center\" je na \"North 30th Street\" západně od \"Mesa Road\" a od železniční tratě z Denveru do Puebla, zhruba 9 km jižně od areálu \"Vojenské letecké akademie USA\" (\"United States Air Force Academy\") v Colorado Springs.\n\nVstup do areálu je volný, přírodní park je přístupný v letních měsících od 8 do 19 hodin a v zimě od 9 do 17 hodin. Park je protkán stezkami pro pěší turisty a cyklisty, některé cesty jsou přizpůsobeny i pro vozíčkáře.\n\nSkály v přírodním parku jsou hojně využívány pro horolezecké aktivity. Zahrada bohů je jednou z nejstarších oficiálně uznávaných lezeckých oblastí v USA. Stalo se tak především zásluhou Alberta Ellingwooda, profesora coloradské univerzity, který zde začal uplatňovat lezecké techniky, přinesené z Evropy. Jméno tohoto místního průkopníka horolezectví nesou některé skalní útvary v parku a řada lezeckých cest, které jím byly vyznačeny ve 20. letech 20. století, je využívána dodnes.\n\n\n"}
{"id": "1159820", "url": "https://cs.wikipedia.org/wiki?curid=1159820", "title": "A Treasury", "text": "A Treasury\n\nA Treasury je kompilační album britského písničkáře Nicka Drakea. Vydala jej v říjnu 2004 společnost Island Records. Obsahuje písně ze všech jeho studiových alb (\"Five Leaves Left\", \"Bryter Layter\" a \"Pink Moon\") doplněné o písně, které rovněž vyšly na různých kompilacích (\"Time of No Reply\" a \"Made to Love Magic\"). Jako bonus se zde nachází píseň „Plasir d'amour“, která vznikla při nahrávání alba \"Pink Moon\", ale dříve nikde nevyšla.\n\nAutorem všech skladeb je Nick Drake.\n"}
{"id": "1159821", "url": "https://cs.wikipedia.org/wiki?curid=1159821", "title": "Střední škola Bohumín", "text": "Střední škola Bohumín\n\nStřední škola, Bohumín, příspěvková organizace, je jedinou střední odbornou školou v Bohumíně. Jedná se o veřejnou střední školu, jejím zřizovatelem je Moravskoslezský kraj.\n\nHlavní budova dnešní školy je bývalou klášterní školou Kongregace školských sester de Notre Dame. Cílem řádu bylo poskytovat kvalitní vzdělání a náboženskou výchovu zejména pro chudé dívky. Záměr výstavby schválil vratislavský arcibiskup Georg von Kopp, pozemek byl získán od hraběte Jindřicha Larisch-Mönnicha II. za 33 tisíc. Plány budovy vypracoval stavitel Josef Berger, samotná stavba započala 19. března 1900 a kolaudace proběhla již za půl roku. V budově působila nejprve školka a dívčí obecná škola, o tři roky později přibyla německá tříletá měšťanská škola pro dívky. \n\nBudova se postupně rozrostla o pravé křídlo s tělocvičnou. V roce 1928 byla zřízena hospodyňská škola pro ženy a rodinná škola. S příchodem nacistů byly sestry nuceny budovu opustit a ta sloužila jako tábor pro německé navrátilce z Bulharska, Ukrajiny a Volyně. Na sklonku války byla v budově zřízena provizorní nemocnice a ubytovna pro potřebné. \n\nPo roce 1948 byla budova z příkazu místního Národního výboru vyklizena, sestry byly eskortovány na vlakové nádraží. Do budovy se přestěhovala učňovská škola s internátem, která do té doby vlastní budovu neměla. \n\nNabídka oborů se v průběhu následujících desetiletí proměnila - v prvních poválečných letech se vyučovaly především technické obory - valcíř, tavič, slévač - pro tehdejší Bohumínské železárny Gustava Klimenta. K pozdějším strojním, elektrotechnickým a chemickým oborům přibyly obory službové (chemička prádelen a čistíren, prodavačka potravinářského zboží, obuvník, knihař, čalouník, truhlář, sklenář, brusič skla, kadeřnice, krejčí, kuchař, malířka skla a keramiky). Vedle toho působilo v Bohumíně ještě Střední odborné učiliště strojírenské. Ke sloučení obou škol došlo v roce 1997, ředitelem školy se stal Ing. Tibor Smetana. \n\nV současné době škola nabízí obory středního vzdělání s výučním listem, či maturitní zkouškou v denní, dálkové i zkrácené formě vzdělávání, s nástavbovým studiem a nabídkou dalšího vzdělávání v rámci celoživotního učení. K 30. 9. 2018 má škola 503 žáků, kteří se vzdělávají ve dvou maturitních oborech (Provoz a ekonomika dopravy, Sociální činnost), sedmi učebních oborech (Strojní mechanik, Obráběč kovů, Mechanik opravář motorových vozidel, Elektrikář, Kuchař - číšník, Kadeřník, Provozní služby), jednom oboru nástavbovém (Podnikání) a v dálkové formě učebního oboru Obráběč kovů. \n\nSoučástí školy jsou dílny pro výuku technických oborů, pracoviště pro odbornou výuku kadeřníků poskytující služby i pro veřejnost, Restaurace a kavárna Na Náměstí T. G. Masaryka v Bohumíně, která slouží také ke školnímu stravování. Škola disponuje kmenovými i odbornými učebnami (výtvarná výchova, hudební výchova, výpočetní technika, elektrická měření, jazykové učebny, cvičná kuchyně apod.). K relaxačním aktivitám žáků slouží klidové a relaxační zóny v obou budovách teorie, tělocvičny využívané i pro mimoškolní činnost organizovanou nejen Školním sportovním klubem, posilovna, tenisové kurty, školní zahrada, školní dvůr a crossfitová tělocvična. \n\nŘeditelkou školy je od ledna 2015 Ing. Liběna Orságová.\n\n\n"}
{"id": "1159822", "url": "https://cs.wikipedia.org/wiki?curid=1159822", "title": "Mats Rubarth", "text": "Mats Rubarth\n\nMats Carl Rickard Rubarth (* 25. ledna 1977 Örebro, Švédsko) je bývalý švédský fotbalový záložník a reprezentant a současný hudebník.\n\n\nOdehrál jeden zápas za švédskou jedenadvacítku (17. 3. 1999 proti Rakousku, výhra 1:0).\n\nV A-mužstvu Švédska debutoval 22. ledna 2004 na turnaji Carlsberg Cup v Hongkongu proti týmu Norska (prohra 0:3). Byl to jeho jediný start ve švédském národním týmu.\n\nMats Rubarth je členem švédské rockové kapely Casablanca, kde hraje na baskytaru.\n\n"}
{"id": "1159823", "url": "https://cs.wikipedia.org/wiki?curid=1159823", "title": "Alex Brosque", "text": "Alex Brosque\n\nAlex Brosque (* 12. říjen 1983) je australský fotbalista.\n\nAlex Brosque odehrál 21 reprezentačních utkání. S australskou reprezentací se zúčastnil Oceánského poháru národů 2004.\n\n"}
{"id": "1159824", "url": "https://cs.wikipedia.org/wiki?curid=1159824", "title": "FreuD euch", "text": "FreuD euch\n\nFreuD euch je sedmé sólové studiové album německé zpěvačky Niny Hagen. Vyšlo v roce 1995 a vedle autorských písní obsahuje rovněž coververzi písně „Sunday Morning“ od americké skupiny The Velvet Underground. Zpěvačka píseň nazpívala v německém jazyce. Jedním z producentů alba byl také Ralf Goldkind, který je spoluautorem několika písní a hrál zde na různé nástroje. Dále zde hrál například Dee Dee Ramone ze skupiny Ramones.\n\n"}
{"id": "1159825", "url": "https://cs.wikipedia.org/wiki?curid=1159825", "title": "Graham Arnold", "text": "Graham Arnold\n\nGraham Arnold (* 3. srpen 1963) je bývalý australský fotbalista.\n\nGraham Arnold odehrál 54 reprezentačních utkání. S australskou reprezentací se zúčastnil letních olympijských her 1988.\n\n"}
{"id": "1159826", "url": "https://cs.wikipedia.org/wiki?curid=1159826", "title": "Hayden Foxe", "text": "Hayden Foxe\n\nHayden Foxe (* 23. červen 1977) je bývalý australský fotbalový obránce a reprezentant.\n\nHayden Foxe odehrál 11 reprezentačních utkání. S australskou reprezentací se zúčastnil Konfederačního poháru FIFA 2001.\n\n"}
{"id": "1159827", "url": "https://cs.wikipedia.org/wiki?curid=1159827", "title": "Nathan Burns", "text": "Nathan Burns\n\nNathan Burns (* 7. květen 1988) je australský fotbalista.\n\nNathan Burns odehrál 18 reprezentačních utkání. S australskou reprezentací se zúčastnil Mistrovství Asie 2011 a 2015, kde Austrálie prvně v historii vybojovala titul.\n\n"}
{"id": "1159828", "url": "https://cs.wikipedia.org/wiki?curid=1159828", "title": "Vinany", "text": "Vinany\n\nVinany (též vínany nebo tartaráty) jsou soli a estery kyseliny vinné. Vzorec aniontu této kyseliny je OOCCH(OH)CH(OH)COO. U „úplných“ solí jsou oba odtržené vodíkové ionty nahrazeny kationty (stejnými nebo různými), u hydrogensolí (např. hydrogenvinan draselný) jen jeden.\n\nVzorce esterů jsou složitější, navíc kyselinu vinnou lze jakožto hydroxykyselinu esterifikovat na karboxylové i hydroxylové skupině.\n\nProtože má kyselina vinná tři optické izomery, existují i pro každý vinan tři. Pokud jde o soli kyseliny meso-vinné s dvěma různými kationty, ještě se dá rozlišit, jestli je jeden z kationtů u karboxylové skupiny, na jejimž sousedním uhlíku je cis nebo trans-hydroxylová skupina.\n\nVinany lze připravit neutralizací kyseliny vinné hydroxidem, například:<br>HOOC-CH(OH)-CH(OH)-COOH + 2 NaOH → NaOOC-CH(OH)-CH(OH)-COONa + 2 HO\n\nVinan draselno-sodný se vyrábí reakcí uhličitanu sodného s hydrogenvinanem draselným:<br>\n2 HOOC-CH(OH)-CH(OH)-COOK + NaCO → 2 KOOC-CH(OH)-CH(OH)-COONa + CO + HO\n\n"}
{"id": "1159829", "url": "https://cs.wikipedia.org/wiki?curid=1159829", "title": "Marie z Blois", "text": "Marie z Blois\n\nMarie z Blois či také \"Marie z Avesnes\" ( \"Marie d'Avesnes\", 1200–1241) byla v letech 1230 až 1241 hraběnkou z Blois.\n\nNarodila se jako dcera Waltera z Avesnes a Markéty, dcery Theobalda V. z Blois. Roku 1226 se Marie stala druhou chotí Huga, hraběte ze Châtillon-sur-Marne, syna burgundského senešala Gauchera III. ze Châtillonu a Alžběty ze Saint-Pol. Společně s manželem roku 1226 založili cisterciácký klášter Pont-aux-Dames, kde byla také Marie po své smrti roku 1241 pohřbena. Hrabství Blois zdědil nejstarší syn Jan.\n"}
{"id": "1159833", "url": "https://cs.wikipedia.org/wiki?curid=1159833", "title": "Ned Zelić", "text": "Ned Zelić\n\nNed Zelić (* 4. červenec 1971) je bývalý australský fotbalista.\n\nNed Zelić odehrál 32 reprezentačních utkání. S australskou reprezentací se zúčastnil Konfederačního poháru FIFA 1997.\n\n"}
{"id": "1159834", "url": "https://cs.wikipedia.org/wiki?curid=1159834", "title": "Špičák (zahradnictví)", "text": "Špičák (zahradnictví)\n\nŠpičák je označení pro zpravidla jednoletý někdy i tříletý očkovanec prodávaný jako školkařský výpěstek, ovocná dřevina k výsadbě. \n\nPo naočkování podnože a odstranění zbytku podnože řezem naostro nebo na čípek vyraší očko v dlouhý jednoletý výhon, jenž je prodáván jako tzv. špičák. Očka na špičáku nejsou vyslepena. U špičáku není dosud založena odpovídající korunka. U jabloní je nejčastěji používán pro zakládání různých typů ovocných stěn.\n"}
{"id": "1159836", "url": "https://cs.wikipedia.org/wiki?curid=1159836", "title": "Steve Corica", "text": "Steve Corica\n\nSteve Corica (* 24. březen 1973) je bývalý australský fotbalista.\n\nSteve Corica odehrál 32 reprezentačních utkání. S australskou reprezentací se zúčastnil Oceánského poháru národů 2000 a Konfederačního poháru FIFA 2001.\n\n"}
{"id": "1159839", "url": "https://cs.wikipedia.org/wiki?curid=1159839", "title": "Andreas Granqvist", "text": "Andreas Granqvist\n\nAndreas Granqvist (* 16. dubna 1985, Helsingborg, Švédsko) je švédský fotbalový obránce a reprezentant, od roku 2013 hráč ruského klubu FK Krasnodar. Hraje na postu stopera (středního obránce).\n\n\nRubarth byl členem švédské reprezentace do 21 let.\n\nV A-mužstvu Švédska debutoval 23. ledna 2006 v přátelském utkání v Abú Dhabí proti týmu Jordánska (remíza 0:0).\n\nZúčastnil se EURA 2008 v Rakousku a Švýcarsku a EURA 2012 v Polsku a na Ukrajině.\n\n"}
{"id": "1159851", "url": "https://cs.wikipedia.org/wiki?curid=1159851", "title": "Vít II. ze Châtillonu", "text": "Vít II. ze Châtillonu\n\nVít II. ze Châtillonu ( \"Guy III de Châtillon-Saint-Pol\", † 12. února 1289) byl francouzský šlechtic a účastník dvou křížových výprav.\n\nNarodil se jako mladší syn Huga ze Châtillonu a Marie, dcery Waltera z Avesnes. Zatímco jeho starší bratr Jan zdědil po matce hrabství Blois, Vít získal po otcově smrti v roce 1248 hrabství Saint-Pol-sur-Ternoise.\n\n16. ledna 1255 se v Neapoli stal druhým manželem Matyldy, dcery Jindřicha Brabantského a své nové příbuzné vojensky podpořil ve válce o Limbursko. Jako věrný vazal doprovázel Ludvíka IX. na osmé křížové výpravě a připojil se i k nešťastné Aragonské křížové výpravě jeho syna Filipa III. Zemřel roku 1289 a byl pohřben po manželčině boku v cisterciáckém klášteře Cercamp.\n"}
{"id": "1159852", "url": "https://cs.wikipedia.org/wiki?curid=1159852", "title": "Markovi Kuli", "text": "Markovi Kuli\n\nMarkovi Kuli (v makedonské cyirlici Маркови Кули, česky doslova Markovy věže) jsou pozůstatky středověkého opevnění. Nacházejí se v Severní Makedonii severozápadně od města Prilep, v blízkosti vesnice Varoš, na vrcholcích o výškách 120-180 m.\n\nTato pevnost byla vybudována na místě římské vesnice. Starověká vesnice se rozvíjela v dobách pozdní římské říše; existovala zde také křesťanská bazilika. Pevost zde začal budovat západobulharský car Samuel I. v 11. století. Ve své současné podobě jsou nicméně Markovi Kuli jsou pozůstatkem sídla srbského cara Štěpána Dušana, který během expanze srbského středověkého státu na jih po zhroucení moci Byzantské říše rozšířil své panství i na území současné Severní Makedonie. Kromě toho byla pevnost později sídlem srbského krále Marka Mrnjavčeviće (Marka Kraljeviće). Po Markově smrti pak Srbsko definitivně ztratilo Makedonii, a pevnost byla opuštěna. Ještě ve 14. století sloužila pevnost spolu se svým podhradí jako dočasné útočiště venkovskému obyvatelstvu, které utíkalo před šířící se Osmanskou říší. Počet obránců však postupně klesal, až v posledních bojích s Turky dosahoval pouhých několika desítek lidí.\n\nPo smrti Marka Mrnjavčeviće v roce 1395 převzali pevnost Turci; obyvatelstvo bylo vyhnáno a založilo nedalekou vesnici Varoš. Vzhledem k tomu, že po postupu Turků dále na sever se Prilep nacházel daleko od hranice s křesťanskými státy a tedy ztratil strategický význam, vojsko pevnost opustilo. Tím tak zanikl její strategický význam a začala se rozpadat. \n\nDo dnešních dob se dochovaly zdi pevnosti z 13. a 14. století. Tyto zdi mají metrovou tloušťku a byly vybudovány z velkých kamenných bloků. Pevnost měla celkem tři linie opevnění. Využity byly také skalní stěny, které se staly součástí opevnění. \n\nV jihozápadní části pevnosti se nacházel palác srbských králů Vukašina a Marka Mrnjavčeviće spolu s jednolodním kostelem. Kromě akropole, kterou zabíral onen vladařův palác, bylo součástí Markových Kul také i podhradí. To mělo dvojité opevnění a rozkládalo se na ploše o velikosti 3,6 hektarů. Na severní straně mělo dvojitou bránu se strážní věží. Na jižní zdi se poté do dnešní doby dochovaly tři další věže.\n"}
{"id": "1159855", "url": "https://cs.wikipedia.org/wiki?curid=1159855", "title": "Leopoldo Mauroner", "text": "Leopoldo Mauroner\n\nLeopoldo Mauroner (1839 – 1923 Terst) byl rakouský politik italské národnosti z Terstu, na přelomu 19. a 20. století poslanec Říšské rady.\n\nV mládí byl aktivní v italském hnutí a bojoval společně s Giuseppem Garibaldim. V roce 1870 se účastnil bojů u Dijonu a byl zraněn. V roce 1907 se uvádí jako viceprezident zemědělské společnosti v Terstu a velkostatkář.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii městskou v Terstu, 4. voličský sbor. Mandát zde obhájil ve volbách do Říšské rady roku 1901. Ve volebním období 1897–1901 se uvádí jako Leopold Mauroner, statkář a obecní radní, bytem Terst. V září 1905 nabídl složení mandátu. Rezignace na mandát souvisela s nedůvěrou, kterou mu (a několika dalším terstským poslancům) vyjádřilo místní italské sdružení \"Associazione Patria\". Podle rejstříku poslanců ale si ale nakonec poslanecké křeslo udržel až do konce funkčního období.\n\nVe volbách roku 1897 je uváděn jako italský liberální kandidát. Stejně tak po volbách roku 1901. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel na přelomu února a března 1923 \"ve věku 82 let\".\n"}
{"id": "1159856", "url": "https://cs.wikipedia.org/wiki?curid=1159856", "title": "Řez na korunku", "text": "Řez na korunku\n\nŘez na korunku je jedním z druhů řezu ovocných dřevin. \n\nSpočívá v tom, že je standardní špičák seříznut na předepsanou výšku, k níž se naštěpované rostlině připočítá šest pupenů a výhon se seřízne bezprostředně nad nejvyšším (šestým) pupenem. Výška se měří lehkými latěmi nebo tenkými tyčemi. Pod korunkou se vyslepí dva až tři pupeny, aby se koruna při zaštipování obrostu odlišila. Obrost na kmínku se vyholuje.\n\nZákladní kulovité koruny jsou zakládány na 3-4 postranní kosterní větve. Terminál chybí u kotlovité koruny, například u broskví. Stromky se založenou korunou mohou být expedovány obvykle v následném roce po očkování. Po vyrašení pupenů se kmínek zdrhne rukavicí (do 15. 8.). Pokud je korunka neúplná, koncem května až začátkem června zkrátíme vrchní postranní větve na dvouoké čípky. \n\n"}
{"id": "1159857", "url": "https://cs.wikipedia.org/wiki?curid=1159857", "title": "Edmund Forster", "text": "Edmund Forster\n\nEdmund Forster (3. září 1878 Mnichov – 11. září 1933 Greifswald) byl německým psychiatrem a neurologem.\n\nByl jedním z ošetřujících lékařů, kteří se na konci I. světové války starali o Adolfa Hitlera. Ten byl po bitvě u belgického města Ypry dočasně slepý následkem bojového otravného plynu. Slavným se stal svým ústním prohlášením z roku 1918, že Hitler se bude muset léčit z hysterických symptomů. Toto prohlášení však bývá historiky zabývajícími se dějinami lékařství zpochybňováno.\n\n\n"}
{"id": "1159860", "url": "https://cs.wikipedia.org/wiki?curid=1159860", "title": "Pier Antonio Gambini", "text": "Pier Antonio Gambini\n\nPier Antonio Gambini (1845 – 1936) byl rakouský právník a politik italské národnosti z Istrie, na konci 19. století poslanec Říšské rady.\n\nPůsobil jako právník a advokát. Zastával funkci starosty města Koper. V Koperu vydával v letech 1884–1886 italský dvouměsíčník \"Patria\".\n\nV roce 1883 byl také zvolen na Istrijský zemský sněm, kde zastupoval kurii městskou. Mandát zde obhájil v zemských volbách roku 1889.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii velkostatkářskou v Istrii. Ve volebním období 1897–1901 se uvádí jako Dr. Pier Antonio Gambini, advokát a statkář, bytem Poreč.\n\nVe volbách roku 1897 je uváděn jako italský liberální kandidát.\n\nZemřel na přelomu února a března 1923 \"ve věku 82 let\".\n"}
{"id": "1159861", "url": "https://cs.wikipedia.org/wiki?curid=1159861", "title": "Kostel svaté Markéty (Ouběnice)", "text": "Kostel svaté Markéty (Ouběnice)\n\nFiliální kostel svaté Markéty v Ouběnicích na Benešovsku je kostelem původně románským, postaveným zřejmě ve XII. století, prvé historické zprávy o něm však pochází až ze století XIV., byl přestavěn kolem roku 1300, zbarokisován pak byl roku 1759, naposled byl opraven roku 1996. Zařízení kostela je neogotické. Kostel byl do 30. června 2009 kostelem farním, od té doby patří jako filiální pod správu farnosti votické, Mše svatá se zde slouží v sudém týdnu v sobotu v 16:30 s nedělní platností a v týdnu lichém v neděli v 9:30.\n\nOuběnický kostel byl již jistě ve XIV. století kostelem farním. Poslední zpráva v historických pramenech o kostelu pochází z roku 1411, z doby husitské nevíme ničeho, ale je pravděpodobné, že v Ouběnicích, stejně jako v celém okolí i většině Čech zavládla víra utrakvistická (podobojí). Další zpráva je až z roku 1677, kolátorem (patronem, tím, kdo udílel obročí) byl tehdy Jan Jiří Radecký z Radče, hrob jehož rodu se v kostele nachází. Podle této zprávy byl kostel značně sešlý a vlastnil jen jednu kasuli a jednu albu a náleželo k němu 11 vesnic v okolí. Tehdy byl ještě kostel zasvěcen sv. Linhartu. Někdy od počátku XVIII. století byl kostel bez vlastního duchovního správce a spravován byl patrně z Bystřice. Až na počátku století XIX., kdy se Ouběničtí a Tomičtí obyvatelé začali zasazovat o zřízení duchovní správy při kostele, jelikož v zimě bylo obtížné docházet do bystřického kostela. Dočkali se toho po deseti letech, kdy císař František I. dovolil, by Ouběničtí na své vlastní útraty vystavěli faru pro faráře, kterého měli vydržovati taktéž na své útraty. Od té doby byla v Ouběnicích duchovní správa. Roku 1888 byl zřízen nový, neogotický hlavní oltář. Po zasloužilém faráři a osobním děkanu, bystřickém rodáku Františku Jirouškovi se farářem stal roku 1889 významný český spisovatel Bohumil Zahradník-Brodský, do Ouběnic za ním často přijížděli jeho přátelé, kupř. Jindřich Šimon Baar, Alois Jirásek, Jakub Deml či Jaroslav Vrchlický. Farář Zahradník-Brodský se ve farnosti zasadil např. o stavbu kampeličky či založení melioračního družstva a roku 1901 se stal čestným občanem obce. Roku 1894 byly pořízeny nové boční oltáře, roku 1901 nové varhany.\n\nLoď je v půdorysu skoro čtvercová, krytá plochým stropem. Klenba presbytáře má silná žebra. Okolo kostela je hřbitov. Ke kostelu je připojená věž s hodinami.\n\n"}
{"id": "1159862", "url": "https://cs.wikipedia.org/wiki?curid=1159862", "title": "Nowoczesna", "text": "Nowoczesna\n\nNowoczesna (též .Nowoczesna, do roku 2017 také Nowoczesna Ryszarda Petru) je politická strana v Polsku, založená v květnu 2015 ekonomem Ryszardem Petru. Hlásí se k volnému trhu, ekonomickému liberalismu a zastává proevropské postoje. Při parlamentních volbách v roce 2015 obdržela 7,6 % hlasů a získala 28 míst v Sejmu. Dne 25. listopadu 2017 Katarzyna Lubnauerová nahradila Ryszarda Petruho za předsedu strany.\n\n\nV hodnotových otázkách Nowoczesna prosazuje:\n\n"}
{"id": "1159864", "url": "https://cs.wikipedia.org/wiki?curid=1159864", "title": "Hugo II. ze Châtillonu", "text": "Hugo II. ze Châtillonu\n\nHugo II. ze Châtillonu ( \"Hugues II de Châtillon\", 1260 - 1307) byl hrabě z Blois a ze Saint-Pol, pán z Avesnes.\n\nNarodil se jako mladší syn Víta ze Châtillonu a Matyldy, dcery Jindřicha Brabantského. V roce 1287 se oženil s Beatrix z Dampierre, dcerou Víta z Dampierre. V letech 1289–1292 byl hrabětem ze Saint-Pol a když roku 1292 zdědil po sestřenici hrabství Blois předal hrabství Saint-Pol bratrovi. Zemřel roku 1307.\n"}
{"id": "1159868", "url": "https://cs.wikipedia.org/wiki?curid=1159868", "title": "219 (číslo)", "text": "219 (číslo)\n\nDvě stě devatenáct je přirozené číslo, které následuje po čísle dvě stě osmnáct a předchází číslu dvě stě dvacet. Římskými číslicemi se zapisuje CCXIX.\n\n\n\nSilnice II/219 je česká silnice II. třídy vedoucí na trase Pernink–Boží Dar–Vejprty\n\n\n"}
{"id": "1159870", "url": "https://cs.wikipedia.org/wiki?curid=1159870", "title": "Vít I. z Blois-Châtillonu", "text": "Vít I. z Blois-Châtillonu\n\nVít I. z Blois-Châtillonu ( \"Guy Ier de Blois-Châtillon\", † 12. srpna 1342) byl hrabě z Blois, Dunois a Frétevalu.\n\nNarodil se jako syn Huga II. a Beatrix, dcery flanderského hraběte Víta z Dampierre.\n\n6. října 1310 se oženil s Markétou, vnučkou francouzského krále Filipa III. Roku 1315 se zúčastnil se výpravy Ludvíka X. proti jeho strýci Robertovi Flanderskému a bojoval v raných fázích Stoleté války. Zemřel krátce po své manželce v srpnu 1342 a byl pohřben v klášteře Guiche.\n\n"}
{"id": "1159871", "url": "https://cs.wikipedia.org/wiki?curid=1159871", "title": "Christiane Brenner", "text": "Christiane Brenner\n\nChristiane Brenner (* 11. března 1963, Starnberg, Německo) je německá historička, zabývající se dějinami českých zemí. \n\nChristiane Brenner studovala historii v Lyonu, Mnichově, Berlíně a Praze. Od roku 1998 pracuje v Collegiu Carolinu. Od roku 1999 vede časopis Bohemia, který se specializuje na dějiny českých zemí. Christiane Brenner se věnuje českým dějinám po roce 1945.\n\n"}
{"id": "1159872", "url": "https://cs.wikipedia.org/wiki?curid=1159872", "title": "Kotlovitá koruna", "text": "Kotlovitá koruna\n\nKotlovitá koruna (dutá koruna) je koruna ovocných dřevin, v níž chybí terminál. Základem jsou postranní 3-4 (4-6) kosterní větve. Terminál chybí. Kmínek u kotlovité koruny bývá 40-60 cm dlouhý. Z hlediska pevnosti koruny je výhodnější, když vedlejší větve neraší z jednoho místa, ale je mezi nimi odstup 15-20 cm. Ve školce jsou výhony vybrané pro základ budoucí koruny řezány nakrátko – asi na dva až čtyři pupeny. Řez je proveden nad vnějším pupenem. \n\nPoužívá se zejména u broskví a meruněk. Výhodou je zabezpečení dobrého osvětlení prosvětlení všech částí koruny, omezení výskytu houbových chorob a zlepšení vyzrávání plodů. Nevýhodou je riziko rozlomení koruny a špatné nahrazování kosterních větví po jejich odstranění. \n\nU tohoto tvaru koruny je vhodný pravidelný řez, při němž jsou odstraněny zahušťující výhony. Na kosterních větvích jsou zkracovány rodivé jednoleté výhony o polovinu až o dvě třetiny celkové délky. Výhony jsou řezány obvykle na vnější pupen, aby nedocházelo k zahušťování. Jistým kompromisem mezi výhodami a zápory kotlovité a pyramidální koruny je oeschberská koruna.\n\n"}
{"id": "1159873", "url": "https://cs.wikipedia.org/wiki?curid=1159873", "title": "Ludvík I. z Blois-Châtillonu", "text": "Ludvík I. z Blois-Châtillonu\n\nLudvík II. z Blois-Châtillonu ( \"Louis Ier de Blois-Châtillon\", † 26. srpna 1346, bitva u Kresčaku) byl hrabě z Blois, Dunois a Frétevalu.\n\nNarodil se jako syn Víta z Blois-Châtillonu a Markéty, dcery Karla z Valois. V roce 1340 se v Soissons oženil s Johanou, dcerou Jana Henegavského, hraběnkou ze Soissons. Ludvík padl v bitvě u Kresčaku, Johana se znovu provdala a zemřela o šest let později při morové epidemii.\n"}
{"id": "1159875", "url": "https://cs.wikipedia.org/wiki?curid=1159875", "title": "Fuengirola", "text": "Fuengirola\n\nFuengirola je španělské město v provincii Málaga v autonomním společenství Andalusie. Leží na pobřeží Středozemního moře 27 km jihozápadně od Málagy.\n\n"}
{"id": "1159876", "url": "https://cs.wikipedia.org/wiki?curid=1159876", "title": "Inukšuk", "text": "Inukšuk\n\nInukšuk nebo inuksuk (inuktitutským slabičným písmem ᐃᓄᒃᓱᒃ, doslova „napodobenina člověka“), množné číslo \"inuksuit\", je označení pro kamenné sochy, které vytvářejí Eskymáci na severoamerickém pobřeží Severního ledového oceánu. Nejmenší mají okolo půl metru, nejvyšší se nachází v Schombergu a měří 11,3 m. Mají různou podobu, od jediného vztyčeného balvanu po realistické zobrazení člověka s rozpřaženýma rukama, postavené z nasucho skládaných plochých kamenů. Slouží jako orientační bod v ploché přímořské krajině (podobně jako kamenní mužíci jinde ve světě) označující loviště nebo tábořiště i jako kultovní místo domorodého náboženství. Obyvatelé Aljašky používají inukšuky také při lovu sobů: kamenné postavy jsou rozmístěny do trychtýře a lovci mezi ně naženou stádo; zvířata považují na dálku inukšuky za skutečné lidi a ve snaze vyhnout se jim vběhnou do pasti. Poloostrov Inuksuk Point na Baffinově ostrově je kanadskou národní kulturní památkou, na malé ploše se tu nachází více než stovka inukšuků.\n\nInukšuk je symbolem kultury původních obyvatel, je vyobrazen na vlajce kanadského teritoria Nunavut i autonomního inuitského území Nunatsiavut v rámci provincie Newfoundland a Labrador. Inukšuk vytvořený inuitským sochařem Davidem Rubenem Piqtoukunem zdobí vstupní halu kanadského velvyslanectví ve Washingtonu. V roce 2005 vztyčili Kanaďané kamenného mužíka na Hansově ostrově, aby podpořili svůj nárok na toto sporné území. Pro Světovou výstavu 1986 ve Vancouveru vznikla kamenná postava v městském parku, další inukšuk jménem Ilanaaq (Přítel) byl oficiálním maskotem ZOH 2010. \n\n"}
{"id": "1159881", "url": "https://cs.wikipedia.org/wiki?curid=1159881", "title": "Gabriel Popescu", "text": "Gabriel Popescu\n\nGabriel Popescu (* 25. prosinec 1973) je bývalý rumunský fotbalista a reprezentant.\n\nGabriel Popescu odehrál 14 reprezentačních utkání. S rumunskou reprezentací se zúčastnil Mistrovství světa 1998.\n\n"}
{"id": "1159882", "url": "https://cs.wikipedia.org/wiki?curid=1159882", "title": "Channel One Cup 2015", "text": "Channel One Cup 2015\n\nChannel One Cup 2015 (nebo Pohár prvního programu) byl turnaj v rámci série Euro Hockey Tour 2015/2016, který probíhal od 17. do 20. prosince 2015. Zápas mezi českou a finskou hokejovou reprezentací proběhl v O areně v Praze, ostatní zápasy turnaje proběhly ve VTB Ice Palace v ruské Moskvě. Obhájcem prvenství z předchozího ročníku byla domácí Ruská hokejová reprezentace, která na turnaji skončila na posledním místě. Z vítězství na turnaji se radovali čeští hokejisté, kteří na turnaji triumfovali po dvou letech a celkově v historii turnaje popáté.\n\nTrenér Vladimír Vůjtek nominoval v nominaci celkem 24 hráčů.\n\n\nNáhledy\n\n"}
{"id": "1159883", "url": "https://cs.wikipedia.org/wiki?curid=1159883", "title": "Ilian Stojanov", "text": "Ilian Stojanov\n\nIlian Stojanov ( \"Илиан Стоянов\"; * 20. leden 1977) je bývalý bulharský fotbalista.\n\nIlian Stojanov odehrál 40 reprezentačních utkání. S bulharskou reprezentací se zúčastnil Mistrovství Evropy 2004.\n\n"}
{"id": "1159884", "url": "https://cs.wikipedia.org/wiki?curid=1159884", "title": "Kukačka černobílá", "text": "Kukačka černobílá\n\nKukačka černobílá (\"Clamator jacobinus\") je druh kukačkovitého ptáka, který se vyskytuje v Indii a jižní Africe. V Indii je dokonce tento druh používán i jako \"funkční\" předzvěst období monzunů. Mimo jiné se v indické mytologii vyskytuje pták \"chatak\", který se nápadně kukačce černobílé podobá. Existují tři poddruhy, které se liší především oblastí rozšíření; \"C. j. jacobinus\", \"C. j. pica\" a \"C. j. serratus\".\n\nKukačka černobílá je druh středně velkého, štíhlého a černobíle zbarveného ptáka s výraznou chocholkou na hlavě. Jedná se o nezaměnitelný druh s téměř celočernými křídly, která zdobí jen horizontálně umístěný sněhově bílý pruh. V období rozmnožování jsou kukačky černobílé velmi hlasité. Vydávají zvuky podobné pískání nebo rychlému „piu-piu“.\n\nCo se týče výskytu jednotlivých poddruhů, pak je lze poměrně dobře rozeznat. Poddruh \"C. j. serratus\" (Sparrman, 1786) bychom přes léto našli v severní Indii a v zimě v jižní Africe, migrují tedy jen na podzim.\n\nV jižní Africe bychom pak našli zbývající dva poddruhy: \"C. j. jacobinus\", \"C. j. pica\". Na rozdíl od prvního zmíněné poddruhu, tyto dva střídají ročně dva šaty (první poddruh má celoročně pouze jeden šat). První šat jsou světlé až bílé dolní partie a bílý pruh na křídle, přičemž zbytek těla je černý, a druhý šat představuje pouze pruh na obou křídlech, dolní parie jsou černé.\n\nV minulosti byly navrženy další africké poddruhy, jako například \"hypopinarus\" nebo \"Caroli\", ty se ale běžně v literatuře neuvádějí a většina biologů je ani neuznává.\n\nKukačka černobílá se vyskytuje od Sahary až po jižní Himálaj. Je možné ji nalézt i na území Srí Lanky a Myanmaru. Jedinci v jižní Africe vyhledávají především vlhké tropické podnebí, sekundárně i tropické suché. Východoafrická populace je stěhovavá a během dubna se přesouvá přes jižní Arábii do Indie. Tomuto druhu vyhovují především suché křoviny, otevřené lesy apod. Vyhýbají se hustým lesům nebo extrémně suchým prostředím.\n\nV období hnízdění ptáci sedí na větvích a hlasitě volají, nebo se se svými partnery honí. V Africe byly zaznamenány případy, kdy si sameček namlouval samičku pomocí jídla. Kukačky jsou typickými představitelkami hnízdního parazitismu. V Indii jsou nejčastějšími hostiteli hnízda timálií z rodu \"Turdoides\" (například timálie žlutozobá nebo timálie stračí). Timálie jsou častou obětí kvůli shodné barvě vaječné skořápky u nich a parazitujících kukaček; jejich vejce jsou totiž tyrkysově modrá. Velikost vajec je podobná, u kukaček možná mírně větší. V Africe jsou nejčastějšími hostiteli bulbulové zahradní, kapští, timálie akáciové nebo ťuhýci afrotropičtí. Kukačky ale využívají hnízda podle možností. Kukačka černobílá naklade, většinou v dopoledních hodinách, několik vajec do hostitelova hnízda. V Africe ale musí nejdříve samec odlákat sedícího jedince, aby samice mohla do hnízda zasednout.\n\nPo krátké době se vylíhnou holá a slepá ptáčata. Kůže mladých kukaček černobílých ztmavne do růžové až purpurově hnědé během několika dalších dní. Na rozdíl od jiných druhů kukaček, například kukačky obecné, mláďata kukačky černobílé ostatní vejce z hnízd nevyhazují. Avšak mnohdy přitahují nejvíce pozornosti rodičů, kteří pak svá mláďata nekrmí a ta umírají hlady.\n\nDospělé kukačky se živí hmyzem, včetně ochlupených housenek, nebo také ovocem.\n\n"}
{"id": "1159885", "url": "https://cs.wikipedia.org/wiki?curid=1159885", "title": "Giulio Castelli", "text": "Giulio Castelli\n\nJméno a příjmení Giulio Castelli se může vztahovat k následujícím osobnostem:\n\n"}
{"id": "1159886", "url": "https://cs.wikipedia.org/wiki?curid=1159886", "title": "Bitva v Otrantské úžině", "text": "Bitva v Otrantské úžině\n\nBitva v Otrantské úžině může odkazovat na několik střetnutí, ke kterým došlo v Otrantské úžině:\n"}
{"id": "1159887", "url": "https://cs.wikipedia.org/wiki?curid=1159887", "title": "Saul Martínez", "text": "Saul Martínez\n\nSaul Martínez (* 29. leden 1976) je bývalý honduraský fotbalista.\n\nSaul Martínez odehrál 36 reprezentačních utkání. S honduraskou reprezentací se zúčastnil Copa América 2001.\n\n"}
{"id": "1159888", "url": "https://cs.wikipedia.org/wiki?curid=1159888", "title": "Marie ze Châtillonu", "text": "Marie ze Châtillonu\n\nMarie ze Châtillonu nebo také Marie z Blois (1345 - 12. listopadu 1404) byla dcera Johany z Penthièvre a Karla z Blois. Sňatkem s Ludvíkem I. z Anjou se stala vévodkyní z Anjou, hraběnkou z Maine, vévodkyní z Touraine, titulární královnou Neapole, Jeruzaléma a hraběnkou z Provence.\n\nMarie se v roce 1360 provdala za Ludvíka z Anjou, syna krále Jana II. Francouzského. Tím vzrostly jeho oficiální tituly, i když by se vlastně nikdy nemohl stát králem Neapole. Po jeho smrti v roce 1384 se většina provensálských měst vzbouřila proti jejím synovi Ludvíkovi II. Marie zastavila své cennosti a postavila armádu.\n\nOna, její syn a armáda postupovali od města k městu a získávali podporu. V roce 1387 byl Ludvík oficiálně uznán hrabětem z Aix-en-Provence. PožádalaKarla VI. Francouzského, aby podpořil jejího syna při získání Neapole. V roce 1390 Ludvík s papežovou i francouzskou podporou odplul do Neapole. Marie sjednala sňatek mezi svým synem a Jolandou Argonskou, aby měli při získání Neapole podporu Aragonie.\n\nSňatek se uskutečnil v roce 1400. Marie byla schopná správkyně a na smrtelné posteli svěřila Ludvíkovi, že ušetřila částku 200 000 écus. To aby měla výkupné pro případ, že by byl zajat.\n"}
{"id": "1159889", "url": "https://cs.wikipedia.org/wiki?curid=1159889", "title": "Thomas Bickel", "text": "Thomas Bickel\n\nThomas Bickel (* 6. října 1963 Aarberg) je bývalý švýcarský fotbalista.\n\nThomas Bickel odehrál 52 reprezentačních utkání. Se švýcarskou reprezentací se zúčastnil Mistrovství světa 1994. Ve stejném roce byl ve Švýcarsku vyhlášen fotbalistou roku.\n\n"}
{"id": "1159890", "url": "https://cs.wikipedia.org/wiki?curid=1159890", "title": "Ambroise Louis Garneray", "text": "Ambroise Louis Garneray\n\nAmbroise Louis Garneray (19. února 1783 Paříž – 11. září 1857 tamtéž) byl francouzský korzár, malíř a spisovatel.\n\nNarodil se jako nejstarší syn malíře Jeana-Françoise Garneraye, žáka Jacquese-Louise Davida. Ve třinácti nastoupil k námořnictvu na popud a za podpory svého bratrance Beaulieua-Leloupa, velitele fregaty \"Forte\". Plavil se z Rochefortu do Indického oceánu s flotilou pod velením admirála Pierra Césara Charlese de Sercey a zúčastnil se zde bojů s britskými loděmi. Roku 1798 se stal kormidelníkem na fregatě \"La Preneuse\" a na její palubě začal malovat. Sloužil také pod proslulým korzárem Robertem Surcoufem a zúčastnil se s ním roku 1800 v Bengálském zálivu slavného zajetí lodi \"Kent\" britské Východoindické společnosti. Následně se plavil na různých obchodních a korzárských lodích a zabýval se také nepovoleným obchodem s otroky. Roku 1806 byl jako kormidelník na fregatě \"Belle Poule\" zajat v bitvě s Brity u Kapverdských ostrovů a strávil osm let ve vězeňských pontonech (šlo o vraky lodí) v Portsmouthu. Podmínky k životu zde byly hrozné, Garneray si však dokázal přilepšovat prodejem svých obrazů profesionálním obchodníkům.\n\nPo propuštění roku 1814 se mu nepodařilo získat důstojnické místo ve francouzském obchodním námořnictvu. Začal se proto plně věnovat malířství a byl tak úspěšný, že jej roku 1817 jmenoval velkoadmirál vévoda d'Angoulême oficiálním malířem námořnictva. V letech 1821-1830 cestoval po francouzských přístavech a maloval zde své skici, které se staly základem pro jeho obrazy. Roku 1833 byl jmenován ředitelem muzea v Rouenua také pracoval pro porcelánovou manufakturu v Sèvres. Roku 1836 se ale zdiskreditoval účastí na pokusu Ludvíka Napoleona o převrat ve Štrasburku. Návrat ke slávě prožil, když se z Ludvíka Napoleona stal nejprve francouzský prezident a následně císař Napoleon III.. Ten mu také roku 1852 udělil Řád čestné legie. Vleklá choroba mu ke stáří bránila v jeho další umělecké tvorbě. Je pohřben na hřbitově Montmartre v Paříži.\n\nGarnearyovo dílo je velmi rozsáhlé. Kromě velkého počtu (vice než 330) obrazů, rytin, leptů a akvarelů je také autorem pamětí. Ty vznikly již během autorova pobytu v Rouenu a roku 1847 byly nabídnuty k vydání Ministerstvu školství pro „povznesení mládeže“, to však tento záměr odmítlo. Roku 1851 byly vydány pod názvem \"Voyages, Aventures et Combats\" (Cesty, dobrodružství a bitvy). Proslulými se staly roku 1860, kdy vyšly ve třech dílech pravděpodobně v úpravě profesionálního spisovatele Édouarda Corbièra jako \"Voyages, Aventures et Combats\" (Cesty, dobrodružství a bitvy), \"Mes Pontons\" (Mé pontony) a \"Scènes maritimes\" (Námořní scény).\n\nPaměti nebo jejich části byly a jsou vydávány pod různými názvy, například \"Corsaire de la République\" (Korzár republiky), \"Le Négrier de Zanzibar\" (Otrokář ze Zanzibaru) nbeo \"Les Naufragés du Saint-Antoine \" (Trosečníci ze Saint-Antoine), a také v úpravách pro děti a mládež: \"La Prison flottante\" (1947, Plovoucí vězení), \"Un marin de Surcouf\" (1950, Surcoufův námořník) nebo \"Un corsaire de quinze ans\" (1950, Patnáctiletý korzár). Dnes jsou považovány za jednoho z předchůdců dobrodružného románu s námořní tematikou.\n\n"}
{"id": "1159891", "url": "https://cs.wikipedia.org/wiki?curid=1159891", "title": "Ekonomika Japonska", "text": "Ekonomika Japonska\n\nJaponská ekonomika je dle nominálního HDP třetí největší na světě, čtvrtá největší dle parity kupní síly a druhá největší vyspělá ekonomika. Podle mezinárodního měnového fondu bylo HDP na obyvatele 36 899 $ - 22. místo v roce 2013. Japonsko je také členem skupiny G7. Prognóza japonské ekonomiky se dělá podle čtvrtletního průzkumu Tankan, který provádí japonská centrální banka. Nikkei 225 představuje měsíční zprávu nejvyšších akcií z \"modrého žetonu\". Vzhledem k nestálému kurzu měny, japonské HDP měřené v dolarech široce kolísá.\n"}
{"id": "1159893", "url": "https://cs.wikipedia.org/wiki?curid=1159893", "title": "Lízina vzpoura", "text": "Lízina vzpoura\n\nLízina vzpoura ( ) je osmnáctý díl třetí řady (padesátý třetí celkově) amerického animovaného seriálu \"Simpsonovi\", poprvé vysílaný 27. února 1992.\n\nPoté, co ve škole studenti píší jednotný test způsobilosti, Líza zjistí, že se nejlépe hodí pro domácnost (hospodyně), zatímco Bartův test ukáže, že by měl být policistou. Líza má zlomené srdce nad výsledkem a je odhodlaná dokázat, že testovaní bylo špatně zkontrolováno. Šla za učitel hudby, aby jí řekl svůj názor pro její talent, ale on jí řekne, že zdědila tlusté prsty po otci, a tudíž nemůže být nikdy profesionální saxofonistkou. Líza tedy stráví den s matkou Marge a kouká se, co dělá za práce. Pro Barta se staví dva policisté, aby mu ukázali svojí profesi.\n\nLíza nenávidí roli ženy v domácnosti a uvědomí si, že její budoucí sny jsou zničené, ztrácí zájem v tom, že dobrý student. Bart rád tráví čas s policií a dokonce skončí zastavením zločince Haďáka během automobilové honičky. Když ředitel Skinner objeví Bartův nový zájem o vymáhání práva a požádá ho, aby se stal školní službou (práskačem). Bart začne trestat jeho spolužáky za drobné přestupky a musí pořádek ve škole stále obnovovat. Mezitím se Líza stává mrzutým a vzpurným studentem a projevuje se to tím, že nemá žádný zájem se učit. Začíná se spřátelovat se zlými holkami, které potká na holčičích záchodech. A právě tam jim poradí zničit oblíbený ředitelův školní klenot – vycpanou pumu s nazvém PUMA PRIDE. Vycpaná puma je zvandalizována a zlé puberťačky si malou Lízu oblíbí a nabídnou jí cigaretu. Líza cigaretu přijmout nechce, a tak jim zalže a řekne jim, že si ji vykouří až ve třídě.\n\nJednoho dne, je Líza po škole za svůj drzý komentář ke své třídní učitelce, a proto tajně krade všechny učitelské příručky a vloží je do své školní skříňky. Tak ukázala, že bez nich jsou učitelé neschopní a nedovedou učit. Ředitel požádá Barta, aby zjistil, kdo je ukradl. Učebnice najde v Lízině skříňce a uvědomí si, že je ona viníkem. Líza se mu přizná ke zločinu, protože byla naštvaná kvůli svému zvolenému výsledku povolání jako hospodyně, a také proto že je to vzrušující a sladké pokušení. Bart jí řekne, že předtím, než se stal školní službou, tak ho také bavilo dělat lumpárny, ale že měl své hranice, protože za tohle by mohla být vyloučena. Když si učebnic všiml ředitel Skinner, tak byl velice šťastný, ale stejně se zeptal, kdo je ukradl. Bart vezme vinu na sebe a vrátí se k původnímu životu, tedy jako špatný student a odevzdá funkci dozorce chodeb (školní službu).\n\nKdyž ho nový dozorc pořádku (Milhouse) vezme z kanceláře ředitele Skinnera po zvolení trestu, Líza se ho ptá, proč vzal vinu na sebe. Bart jí odpoví, že nechtěl zničit její budoucnost, když je chytrá a snaživá. Liza je dojata Bartovým skutkem a vrací se ke svému starému životu dobrého studenat. Jak Bart tráví svůj čas po škole (trest 600 dní po vyučování), Líza hraje na svůj saxofon před jeho třídou, aby ho potěšila. Bart jí při tom povzbuzuje a rád její hraní na saxofon poslouchá.\n"}
{"id": "1159894", "url": "https://cs.wikipedia.org/wiki?curid=1159894", "title": "Donald-Olivier Sié", "text": "Donald-Olivier Sié\n\nDonald-Olivier Sié (* 3. duben 1970) je bývalý fotbalový útočník z Pobřeží slonoviny.\n\nDonald-Olivier Sié v reprezentaci působil v letech 1990-2000 a odehrál 45 reprezentačních utkání, v nichž vstřelil 6 branek. S národním týmem vyhrál mistrovství Afriky (Africký pohár národů) roku 1992.\n\n"}
{"id": "1159896", "url": "https://cs.wikipedia.org/wiki?curid=1159896", "title": "Silvio Spann", "text": "Silvio Spann\n\nSilvio Spann (* 21. srpen 1981) je trinidadsko-tobažský fotbalista.\n\nSilvio Spann odehrál 41 reprezentačních utkání. S národním týmem se zúpčastnil mistrovství severní Ameriky (Zlatého poháru CONCACAF) roku 2005 a roku 2007.\n\n"}
{"id": "1159897", "url": "https://cs.wikipedia.org/wiki?curid=1159897", "title": "Jorge Dely Valdés", "text": "Jorge Dely Valdés\n\nJorge Dely Valdés (* 12. březen 1967) je bývalý panamský fotbalový útočník a reprezentant.\n\nJorge Dely Valdés odehrál v letech 1991–2005 za panamský národní tým celkem 48 reprezentačních utkání a vstřelil 19 gólů. S panamskou reprezentací se zúčastnil Zlatého poháru CONCACAF 2005.\n\n"}
{"id": "1159898", "url": "https://cs.wikipedia.org/wiki?curid=1159898", "title": "Bitmessage", "text": "Bitmessage\n\nBitmessage je v informatice název decentralizovaného, šifrovaného, peer-to-peer a důvěryhodného komunikačního síťového protokolu, který může být využíván pro odesílání šifrovaných e-mailů jiné osobě či skupině osob. V roce 2013 získal Bitmessage pozornost a příval nových uživatelů díky zveřejnění informací o sledování e-mailové komunikace agenturou NSA. V červnu 2014 zpracovávala síť několik tisíc soukromých zpráv denně.\n\nBitmessage šifruje všechny e-maily uživatele pomocí šifrování veřejným klíčem a kopíruje zprávu do peer-to-peer sítě. Smíchání zpráv se schránkami ostatních uživatelů je prováděno z důvodu zamaskování a utajení identity uživatelů, zabránění odposlechu a umožnění síti fungovat decentralizovaným způsobem. Komunikační protokol Bitmessage zabraňuje spoofingu uživatelů skrze autentizaci a skrývá metadata před odposlouchávajícími systémy.\n\n"}
{"id": "1159899", "url": "https://cs.wikipedia.org/wiki?curid=1159899", "title": "Dejan Jaković", "text": "Dejan Jaković\n\nDejan Jaković (* 16. červenec 1985) je kanadský fotbalový obránce a reprezentant narozený v Jugoslávii.\n\nS kanadskou reprezentací se zúčastnil Zlatého poháru CONCACAF v roce 2009 a v roce 2015.\n\n\"K prosinci 2015\"\n\n"}
{"id": "1159900", "url": "https://cs.wikipedia.org/wiki?curid=1159900", "title": "Hideo Kodžima", "text": "Hideo Kodžima\n\nHideo Kodžima ( , \"Kodžima Hideo\"; * 24. srpna 1963 Tokio) je japonský videoherní designér, scenárista, režisér a producent. Je ředitelem Kojima Productions, které založil v roce 2005, a bývalým viceředitelem Konami Digital Entertainment. Podílel se na vytvoření řady ceněných videoher, včetně série \"Metal Gear\", her \"Snatcher\", \"Policenauts\", \"Zone of the Enders\", \"Boktai\", \"\" a \"Death Stranding\".\n\n"}
{"id": "1159901", "url": "https://cs.wikipedia.org/wiki?curid=1159901", "title": "Ziad Tlemçani", "text": "Ziad Tlemçani\n\nZiad Tlemçani (* 10. květen 1963) je bývalý tuniský fotbalový útočník a reprezentant.\n\nZiad Tlemçani odehrál 20 reprezentačních utkání. S tuniskou reprezentací se zúčastnil Mistrovství světa 1998.\n\n"}
{"id": "1159904", "url": "https://cs.wikipedia.org/wiki?curid=1159904", "title": "Dušan Baljak", "text": "Dušan Baljak\n\nDušan Baljak, cyrilicí Душан Баљак (15. ledna 1856 Zadar – 24. dubna 1935 Zadar), byl rakouský právník, publicista a politik srbské národnosti z Dalmácie, na počátku 20. století poslanec Říšské rady.\n\nPůsobil jako advokát v Zadaru.\n\nPocházel z rodiny obchodníka. Vystudoval základní a střední školu v Zadaru. Studoval potom práva na Vídeňské univerzitě a Univerzitě ve Štýrském Hradci. Získal doktorát. Byl aktivní veřejně a politicky. Zasedal coby poslanec Dalmatského zemského sněmu, kde v letech 1892–1895 zastupoval kurii obchodních a živnostenských komor a v letech 1895–1900 a 1908–1918 kurii venkovských obcí. Patřil k radikálnímu křídlu Srbské národní strany v Dalmácii.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Dalmácii, obvod Šibenik, Berlicca, Knin atd. Do parlamentu se po několikaleté přestávce vrátil ve volbách do Říšské rady roku 1907, konaných poprvé podle všeobecného a rovného volebního práva. Uspěl v obvodu Dalmácie 02. Mandát zde obhájil ve volbách do Říšské rady roku 1911. Ve volebním období 1897–1901 se uvádí jako Dr. Dušan Baljak, advokát, bytem Zadar.\n\nVe volbách roku 1897 je uváděn jako srbský kandidát. Po volbách v roce 1907 byl členem poslaneckého klubu Svaz Jihoslovanů, po volbách v roce 1911 usedl do poslaneckého uskupení Dalmatský klub.\n\nVýrazně se angažoval taky jako publicista. Po smrti Savy Bjelanoviće v roce 1897 převzal vedení listu \"Srpski glas\", který byl hlavním tiskovým orgánem etnických Srbů v Dalmácii. Publikoval i v dalších periodikách jako \"Srbobran\" nebo \"Zastava\". V této době se Baljak stal předákem Srbské národní strany. Po roce 1900 došlo v dalmatském politickém táboře k rozkolu. Po několika letech se Baljak, který mezitím opustil svou radikálně národoveckou srbskou linii, podílel roku 1905 na přijetí tzv. Zadarské rezoluce, která byla programovou platformou umírněné srbsko-chorvstské spolupráce.\n"}
{"id": "1159906", "url": "https://cs.wikipedia.org/wiki?curid=1159906", "title": "Jaime Rodríguez", "text": "Jaime Rodríguez\n\nJaime Alberto Rodríguez Jiménez (* 17. leden 1959) je bývalý salvadorský fotbalový obránce a reprezentant.\n\nJaime Rodríguez odehrál 8 reprezentačních utkání. Se salvadorským národním mužstvem se zúčastnil mistrovství světa 1982 ve Španělsku, odehrál všechny tři zápasy, které Salvador na šampionátu absolvoval.\n\n"}
{"id": "1159910", "url": "https://cs.wikipedia.org/wiki?curid=1159910", "title": "Edivaldo Hermoza", "text": "Edivaldo Hermoza\n\nEdivaldo Hermoza (* 17. listopad 1985) je bolivijský fotbalista.\n\nEdivaldo Hermoza odehrál 11 reprezentačních utkání. S bolivijskou reprezentací se zúčastnil Copa América 2011.\n\n"}
{"id": "1159911", "url": "https://cs.wikipedia.org/wiki?curid=1159911", "title": "Mistrovství světa v basketbalu mužů 1963", "text": "Mistrovství světa v basketbalu mužů 1963\n\n4. mistrovství světa v basketbale proběhlo ve dnech 12. – 25. května v Brazílii.\n\nTurnaje se zúčastnilo třináct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do finálové skupiny, kde se hrálo o medaile. Domácí Brazílie byla nasazena přímo do finálové skupiny. Týmy, které v základních skupinách skončily na třetím a čtvrtém místě, hrály o 8. - 13. místo. Titul mistra světa získal tým Brazílie.\n\n1. Brazílie\n\n\n2. Jugoslávie \n\n\n3. SSSR \n\n\n4. USA \n\n\n5. Francie \n\n\n6. Portoriko \n\n\n7. Itálie \n\n\n8. Argentina \n\n\n9. Mexiko \n\n\n10. Uruguay \n\n\n11. Kanada \n\n\n12. Peru \n\n\n13. Japonsko \n\n\n"}
{"id": "1159912", "url": "https://cs.wikipedia.org/wiki?curid=1159912", "title": "Aleksandar Živković", "text": "Aleksandar Živković\n\nAleksandar Živković (* 28. červenec 1977, Niš) je bývalý srbský fotbalista.\n\nAleksandar Živković odehrál 2 reprezentační utkání. Se srbskou reprezentací se zúčastnil letních olympijských her 2008.\n\n"}
{"id": "1159913", "url": "https://cs.wikipedia.org/wiki?curid=1159913", "title": "Ludvík II. Neapolský", "text": "Ludvík II. Neapolský\n\nLudvík II. Neapolský (5. říjen 1377 − 29. duben 1417) byl v letech 1389–1399 králem Neapole a od roku 1384 do své smrti vévodou z Anjou z dynastie Valois-Anjou.\n\nLudvík II. se narodil v Toulouse jako syn Ludvíka I. a Marie ze Châtillonu. V Angevin, které zahrnovalo Provence, měl soupeře, dědice Neapole, Karla.\n\nVětšina provensálských měst se po smrti Ludvíkova otce v roce 1384 vzbouřila. Jeho matka pak sestavila armádu, se kterou pochodovali od města k městu, aby získali podporu. Ludvík byl v roce 1387 uznán za hraběte z Provence.\n\nV roce 1386, byl nezletilý syn Karla III. Neapolského Ladislav, po otcově smrti, vyloučen z následnictví Neapole. 1. listopadu 1389 byl Ludvík korunován králem Neapole avignonským vzdoropapežem Klementem VII. a následujícího roku se zmocnil Neapole. V roce 1399 byl svým protivníkem Ladislavem svržen.\n\nV roce 1409, Ludvík osvobodil Řím od Ladislavovy okupace, v roce 1410, jako spojenec vzdoropapeže Jana XXIII., napadl Ladislava a porazil ho u Roccaseccy (1411). Nakonec Ludvík ztratil neapolskou podporu a musel odstoupit. Jeho nárok na Neapol přešel na jeho syna, Ludvíka III.\n\nV roce 1400 se v Arles oženil s Jolandou Aragonskou.\n\nSyn Ludvíka se zasnoubil s Kateřinou Burgundskou, dcerou Jana I. Burgundského. Nicméně poté, co Jan podnítil útok na francouzského dauphina, se Ludvík a jeho žena přidali k Armagnakům. Spojení s Kateřinou bylo zavrženo, což způsobilo nepřátelství burgundského vévody.\n\nLudvík se nezúčastnil bitvy u Azincourtu, protože měl zánět močového měchýře. Po bitvě uprchl z Paříže a připojil se ke své ženě a dětem v Angers.\n\nLudvík II. zemřel na zámku v Angers, v srdci Anjou, kde byl také pohřben.\n\nLudvík s Jolandou měli pět dětí:\n\n"}
{"id": "1159914", "url": "https://cs.wikipedia.org/wiki?curid=1159914", "title": "Alf Clausen", "text": "Alf Clausen\n\nAlf Clausen (* 28. března 1941) je americký filmový a televizní skladatel. Nejvíce je známým spoluprací v televizním seriálu Simpsonovi jako jediný skladatel od roku 1990. Clausen složil nebo instrumentoval hudbu pro více než 30 filmů a televizních pořadů, jako například Bláznivá střela nebo ALF.\n\nClausen se narodil v Minneapolis, Minnesota a vyrůstal v Severní Dakotě. Clausen se zajímal o hudbu od mládí. Obdivoval například Henry Manciniho; Jeho kniha \"Zvuky a výsledky\" ho inspirovala. Studoval na státní univerzitě v Severní Dakotě, na univerzitě ve Wisconsinu a Berkleeho vysoké škole muziky v Bostnu.\n\nUmí hrát na lesní roh, klavír a věnuje se také basové kytaře.\n\nBěhem své kariéry se mu dostalo sedmadvacet nominování na cenu Emmy a z toho dvakrát vyhrál (1997 a 1998), díky seriálu Simpsonovi. A za svou práci v Simpsonových získal pětkrát cenu Annie.\n"}
{"id": "1159915", "url": "https://cs.wikipedia.org/wiki?curid=1159915", "title": "Stephen Laybutt", "text": "Stephen Laybutt\n\nStephen Laybutt (* 3. září 1977) je bývalý australský fotbalista.\n\nStephen Laybutt odehrál 15 reprezentačních utkání. S australskou reprezentací se zúčastnil Oceánského poháru národů roku 2000 a roku 2004.\n\n"}
{"id": "1159917", "url": "https://cs.wikipedia.org/wiki?curid=1159917", "title": "Matthew Bingley", "text": "Matthew Bingley\n\nMatthew Bingley (* 16. srpen 1971) je bývalý australský fotbalista.\n\nMatthew Bingley odehrál 14 reprezentačních utkání. S australskou reprezentací se zúčastnil Oceánského poháru národů 1996 a Konfederačního poháru FIFA 1997.\n\n"}
{"id": "1159918", "url": "https://cs.wikipedia.org/wiki?curid=1159918", "title": "Ammon (rozcestník)", "text": "Ammon (rozcestník)\n\nAmmon může být jméno:\n\n\n\n"}
{"id": "1159920", "url": "https://cs.wikipedia.org/wiki?curid=1159920", "title": "Alvin Ceccoli", "text": "Alvin Ceccoli\n\nAlvin Warren Ceccoli (* 5. srpen 1974) je bývalý australský fotbalista a reprezentant.\n\nAlvin Ceccoli odehrál 6 reprezentačních utkání. S australskou reprezentací se zúčastnil Oceánského poháru národů roku 1998.\n\n"}
{"id": "1159924", "url": "https://cs.wikipedia.org/wiki?curid=1159924", "title": "Michael Obiku", "text": "Michael Obiku\n\nMichael Obiku (* 24. září 1968) je bývalý nigerijský fotbalista.\n\nMichael Obiku odehrál 4 reprezentační utkání. S nigerijskou reprezentací se zúčastnil letních olympijských her 1988.\n\n"}
{"id": "1159925", "url": "https://cs.wikipedia.org/wiki?curid=1159925", "title": "Antun Vuković Vučidolski", "text": "Antun Vuković Vučidolski\n\nAntun Vuković Vučidolski, též Anton Vuković von Vučyidol (23. září 1850 Makarska – 7. září 1930 Baden nebo Maria Schutz), byl rakouský šlechtic, vysoký státní úředník a politik chorvatské národnosti z Dalmácie, na počátku 20. století poslanec Říšské rady.\n\nBěhem okupace Bosny Rakouskem-Uherskem byl civilním guvernérem při armádním sboru Stephana von Jovanoviće. Po dokončení obsazování Bosny se zapojil do správního aparátu a postupně dosáhl postu krajského hejtmana v Tuzle, v jiném zdroji uváděno v Mostaru. V roce 1895 odešel do penze a zapojil se do politického života. Od roku 1895 byl poslancem Dalmatského zemského sněmu, kde do roku 1901 zastupoval kurii městskou, obvod Makarska, potom od roku 1908 kurii venkovských obcí, obvod Vrgorac, Makarska, Metković. Od roku 1897 byl členem Chorvatské národní strany a po podpisu dohody mezi ní a chorvatskou Stranou práva se mu otevřela kandidatura do celostátního parlamentu. V roce 1905 se obě strany spojily do Chorvatské strany, k níž se hlásil i Vuković. Byl signatářem manifestu proti bánovi Károlymu Khuen-Hédervárymu. Roku 1905 spolupodepsal tzv. Rijeckou rezoluci, která byla programovou platformou chorvatského národního hnutí.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Dalmácii, 2. volební obvod: Split, Brač atd. Mandát zde obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen v obvodu Dalmácie 09. Ve volebním období 1897–1901 se uvádí jako rytíř Anton Vuković von Vučyidol, místodržitelský rada, bytem Makarska.\n\nVe volbách roku 1897 je uváděn jako chorvatský kandidát. Usedl potom do poslaneckého klubu Slovanský křesťansko národní svaz (\"Der slavische christlichnationale Verband\"). Ve volbách roku 1901 je zmiňován coby umírněný chorvatský národní kandidát. Byl pak členem poslaneckého uskupení Jihoslovanský klub. Po volbách v roce 1907 byl členem poslaneckého klubu Svaz Jihoslovanů.\n\nPozději byl doživotním členem Panské sněmovny (nevolená horní komora Říšské rady). Mezi novými členy Panské sněmovny se uvádí v březnu 1912. Vstoupil do klubu pravice.\n\nZemřel v září 1930 v rakouském Badenu, podle jiného zdroje v rakouském Maria Schutz. Zemřel po dlouhé a těžké nemoci. Tělo pak mělo být převezeno k pohřbu do Badenu, kde Vuković vlastnil velkou vilu.\n\nJeho manželkou byla dcera hudebníka a pedagoga Josefa Dachse. Vuković proto patřil mezi podporovatele umění, zejména filharmonického orchestru.\n"}
{"id": "1159928", "url": "https://cs.wikipedia.org/wiki?curid=1159928", "title": "Juan Carlos Villamayor", "text": "Juan Carlos Villamayor\n\nJuan Carlos Villamayor (* 5. březen 1969) je bývalý paraguayský fotbalista.\n\nJuan Carlos Villamayor odehrál 18 reprezentačních utkání. S paraguajskou reprezentací se zúčastnil Copa América 1993, 1995 a 1997.\n\n"}
{"id": "1159930", "url": "https://cs.wikipedia.org/wiki?curid=1159930", "title": "Mistrovství světa v basketbalu mužů 1970", "text": "Mistrovství světa v basketbalu mužů 1970\n\n6. mistrovství světa v basketbale proběhlo ve dnech 10. – 24. května 1970 v Jugoslávii.\n\nTurnaje se zúčastnilo třináct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do finálové skupiny, kde se hrálo o medaile. Domácí Jugoslávie byla nasazena přímo do finálové skupiny. Týmy, které v základních skupinách skončily na třetím a čtvrtém místě, hrály o 8. – 13. místo. Titul mistra světa získal tým Jugoslávie.\n\n1. Jugoslávie \n\n\n2. Brazílie \n\n\n3. SSSR \n\n\n4. Itálie \n\n\n5. USA \n\n\n6. Československo \n\n\n7. Uruguay \n\n\n8. Kuba \n\n\n9. Panama \n\n\n10. Kanada \n\n\n11. Jižní Korea \n\n\n12. Austrálie \n\n\n13. Egypt \n\n\n"}
{"id": "1159931", "url": "https://cs.wikipedia.org/wiki?curid=1159931", "title": "Kenzó Nakamura", "text": "Kenzó Nakamura\n\nKenzó Nakamura (: ), (* 18. října 1973 ve Fukuoce, Japonsko) je bývalý japonský zápasník – judista, olympijský vítěz z roku 1996.\n\nJudu se věnoval od 5 let po vzoru dvou starších bratrů Jukimasi a Jošia (všcihni tři se později stali mistry světa). Judem se vážněji zabýval na univerzitě Tokai v Tokiu. V japonské reprezentaci se začal výrazně prosazovat v roce 1995 a v olympijském roce si na úkor mistra světa Daisuke Hidešimi vybojoval účast na olympijských hrách v Atlantě. Jeho účast byla okořeněna příběhem účasti tří bratří, ze kterých on nejmladší olympijské hry nakonec vyhrál. K výhře se dopracoval takticky vyzrálým výkonem. Ve finále s Jihokorejcem Kwak Te-songem byl od úvodu nervózní. Jeho soupeř působil nástupy do seoi-nage aktivněji a v polovině zápasu prohrával na dvě šida (yuko) proti jednomu šidu (koka). Ještě v poslední minutě prohrával tímto těsným rozdílem, ale v závěrečných sekundách svojí aktivitou dostal Jihokorejce pod tlak a 3 vteřiny před koncem se dočkal vyrovnaní druhým šidem. Následovalo hantei a v poměru 2:1 bral zlatou olympijskou medaili.\n\nV roce 1998 doplatil na změnu váhových limitů a na olympijských hrách v Sydney v roce 2000 potvrdil výpadkem ve čtvrtfinále klesající úroveň. Od roku 2001 se snažil problém řešit přechodem do polostřední váhy, kde po nadějné sezoně 2003 nevybojoval účast na olympijských hrách v Athénách. Následně ukončil sportovní kariéru. Věnuje se trenérské práci.\n\n"}
{"id": "1159932", "url": "https://cs.wikipedia.org/wiki?curid=1159932", "title": "Peter Altenberg", "text": "Peter Altenberg\n\nPeter Altenberg, původním jménem Richard Engländer (9. březen 1859, Vídeň – 19. leden 1919, Vídeň) byl rakouský spisovatel židovského původu.\n\nProslavil se především drobnými prózami, které zachycují životní pocit Vídeňáků v době před rozpadem rakousko-uherského mocnářství. Stylistickou inspiraci nalezl ve francouzském útvaru básně v próze.\n\nPatřil do okruhu autorů kolem Arthura Schnitzlera (Hermann Bahr, Hugo von Hofmannsthal, Karl Kraus, Alfred Polgar aj.). Typickým pro něj byl bohémský styl života.\n"}
{"id": "1159934", "url": "https://cs.wikipedia.org/wiki?curid=1159934", "title": "Peire Vidal", "text": "Peire Vidal\n\nPeire Vidal (1175 – 1205) byl okcitánský trubadúr a jeden z významných dobových zpěváků.\n\nVidal byl synem kožešníka z Toulouse, který se díky poezii stal šlechticem. Objevoval se na dvoře Raimonda V. z Toulouse. Možná se účastnil i Třetí křížové výpravy. Psal v letech 1180 – 1205. Vidal patří do třetí generace trubadúrů. Ve starých komentářích k básním se zachovaly jména několika dam, které opěvoval a také mnohé vtipné příhody z jeho života. 55 jeho písní se dochovalo, z nichž má 12 originální melodii.\n"}
{"id": "1159935", "url": "https://cs.wikipedia.org/wiki?curid=1159935", "title": "Amulek", "text": "Amulek\n\nAmulek je postava v Knize Mormonově, americkém náboženském díle. Panují pochyby o tom, zda se jedná o historickou osobu.\n\nAmulek byl podle Knihy Mormonovy misionářským a prorockým společníkem proroka Almy mladšího. Byl potomkem Nefiovým, Lehiovým a Manassesovým.\n\nAmulek vystupuje v Knize Alma a zmínka o nem se nachází také v knize Eter v kapitole 12. Žil pravděpodobně okolo roku 82-74 př.n.l.\n\nJednou z významných pasáží o Amulekovi je jeho řeč obyvatelům města Ammonia v 11. kapitole Knihy Alma, kde učil o vzkříšení, soudu a znovuzřízení.\n\nAmulek byl protivníkem ammonitského právníka Zezroma.\n"}
{"id": "1159938", "url": "https://cs.wikipedia.org/wiki?curid=1159938", "title": "Ibn al-Bajtár", "text": "Ibn al-Bajtár\n\nAbú Muhammad Díjá’-ad-Dín ’Abd-Alláh ibn Ahmad ibn al-Bajtár al-Málikí al-Andalusí (* 1179, Benalmádena, Španělsko – 1248, Damašek, Sýrie) byl známý arabský lékař, lékárník a botanik. Jeho příjmení al-Bajtár odkazuje na povolání jeho otce, jenž byl zvěrolékařem.\n\nPo studiu u Ibn al-Rumi v Seville opustil své rodné Španělsko a cestoval po severní Africe, Řecku, Malé Asii, Persii, Iráku, Egyptě a Sýrii. Přitom sbíral a studoval léčivé rostliny. Pracoval ve službách Ajjúbovců ve východním Středomoří. Mezi jeho žáky patřil např. Ibn Abí Usajbi’a. V roce 1602 pod latinským překladem publikoval knihu \"Materia medica\". V roce 1227 skončil s cestováním po arabském světě, a tak se v roce 1227 usadil v Damašku, kde začal psát a kde v roce 1248 zemřel.\n\n"}
{"id": "1159943", "url": "https://cs.wikipedia.org/wiki?curid=1159943", "title": "Gugu", "text": "Gugu\n\nGugu (2291 m n. m.) je hora v pohoří Godeanu v jihozápadním Rumunsku. Leží na území župy Hunedoara asi 25 km jižně od obce Bucova a 36 km jihovýchodně od města Oțelu Roșu. Hora se nachází v rozsoše vybíhající na sever z hlavního hřebene. Na severu sousedí s vrcholem Bran (2031 m n. m.), na jihu s vrcholem Morariu (2284 m n. m.). Pod východními svahy se rozkládá jezero Lacul Gugu. Vrchol je místem dalekého rozhledu. Gugu je nejvyšší horou celého pohoří.\n\nNa vrchol lze odbočit z hlavního hřebene, nebo vysoupit od přehrady Gura Apelor.\n\n"}
{"id": "1159946", "url": "https://cs.wikipedia.org/wiki?curid=1159946", "title": "Luko Zore", "text": "Luko Zore\n\nLuko Zore, cyrilicí Луко Зоре (15. ledna 1846 Cavtat – 9. prosince 1906 Cetinje), byl srbsko-rakouský pedagog, jazykovědec a politik z Dalmácie, hlásící se k srbské národnosti (ale ke katolickému vyznání); na konci 19. století poslanec Říšské rady.\n\nByl gymnaziálním profesorem v Dubrovníku. Působil jako jazykovědec, historik literatury a básník. Základní školu vychodil v rodném Cavtatu, gymnázium v Dubrovníku a vystudoval pak klasickou filologii a slavistiku na Vídeňské univerzitě. V roce 1869 nastoupil jako profesor na gymnázium v Zadaru, v letech 1869–1872, 1877–1879 a 1880–1890 vyučoval na gymnáziu v Dubrovníku, v letech 1872–1877 v Kotoru. V období let 1879–1880 působil jako školský rada při zemské vládě v Bosně. Od roku 1890 do roku 1895 zastával funkci okresního školského inspektora v Dubrovníku. Byl dopisovatelem Srbské akademie věd a umění v Bělehradu. Byl rovněž členem Jihoslovanské akademie věd. Během svého pedagogického působení v Dubrovníku redigoval literární list \"Slovinac\". Zabýval se studiem dějin a literárních dějin Dubrovníku. Napsal také rozsáhlé básnické dílo \"Objavljenje\" s antiklerikálním vyzněním.\n\nAngažoval se i politicky. Byl stoupencem spolupráce Chorvatů a Srbů. V letech 1883–1901 zasedal coby poslanec Dalmatského zemského sněmu.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii nejvyýše zdaněných v Dalmácii. Ve volebním období 1897–1901 se uvádí jako Lucas Zore, gymnaziální profesor, bytem Dubrovník.\n\nVe volbách roku 1897 je uváděn jako umírněný chorvatský národní kandidát. Usedl potom do poslaneckého klubu Slovanský křesťansko národní svaz (\"Der slavische christlichnationale Verband\"). Patřil do skupiny etnických Jihoslovanů z jižní Dalmácie z regionu Dubrovníku, kteří se přikláněli k srbskému národnímu hnutí (tzv. dubrovnické srbskokatolické hnutí). Příklon k Srbům a odklon od Chorvatské národní strany u něj měl nastat poté, co mu nevyšla kandidatura do Říšské rady.\n\nV posledních letech života působil v Černé Hoře, kam se musel uchýlit podle \"Národních listů\" kvůli tlaku katolických kruhů v Dalmácii a taky kvůli aféře okolo časopisu \"Srđ\", jehož redakce byla žalována pro velezradu. Zore byl sice shledán nevinným, ale vyšetřování mělo přispět k jeho odchodu do zahraničí. V Černé Hoře zpočátku pracoval jako osobní učitel kněžice Petra, potom na pozici ředitele gymnázia v Cetinji. Zemřel v prosinci 1906.\n"}
{"id": "1159949", "url": "https://cs.wikipedia.org/wiki?curid=1159949", "title": "Berenguela Leónská", "text": "Berenguela Leónská\n\nBerenguela Leónská ( \"Berenguela de León\", 1204 – 12. dubna 1237) byla třetí manželka latinského císaře Jana z Brienne.\n\nPodle kroniky Alberica z Trois-Fontaines, byla Berenguela dcerou Alfonse IX. Leonského a Berenguely Kastilské. Jejími staršími bratry byli Ferdinand III. Kastilský a Alfons z Moliny. V roce 1217 se Berenguelin bratr Ferdinand stal po abdikaci jejich matky kastilským králem,\n\nV roce 1223 navštívil Santiago de Compostela jako poutník Jan z Brienne. Alfons IX. mu nabídl za manželku dceru Sanchu ze svého prvního manželství, čímž by Jan pravděpodobně zdědil leónský trůn. Nicméně Alfonsova druhá manželka, hlavní poradkyně syna Ferdinanda, nabídla Janovi z Brienne za manželku Berenguelu. Stárnoucí Jan si vybral za manželku Berenguelu, svatba se konala v roce 1224 v Toledu.\n\nV roce 1229 zdědil korunu Latinského císařství dvanáctiletý Balduin II. Konstantinopolský. Baroni říše rozhodli, že zatím jmenují regenta, který bude vládnout během Balduinovy nezletilosti. Vybrali si právě Jana z Brienne. Balduin zůstal císařem juniorem a dědicem trůnu. 19. dubna 1229 byl zasnouben s dcerou Jana z Brienne Marií, čímž došlo ke spojení obou dynastií.\n\nJan z Brienne zemřel dne 27. března 1237. Berenguela zemřela zřejmě 12. dubna 1237, přežila svého manžela tedy o pouhých šestnáct dnů. Byla pohřbena v mramorové rakvi v katedrále v Santiago de Compostela.\n"}
{"id": "1159953", "url": "https://cs.wikipedia.org/wiki?curid=1159953", "title": "Kostel svatého Vojtěcha (Račetice)", "text": "Kostel svatého Vojtěcha (Račetice)\n\nKostel svatého Vojtěcha v Račeticích je rokokovou sakrální stavbou z roku 1770, stojí na návsi. Svými rozměry odpovídá spíše kapli,avšak katalog litoměřické diecéze stavbu chápe z liturgického hlediska jako filiální kostel.\n\nStavba je obdélného půdorysu s trojbokým závěrem na východě. Má dvě kasulová okna a tabulový štít na západě. Uvnitř je plochý strop. Interiér je vybaven původním výklenkovým oltářem se sochou svatého Vojtěcha, který opisuje tvar niky. Dále jsou zde dvě původní sochy, Panna Marie a Ecce homo, pocházející z 2. poloviny 18. století.\n\n"}
{"id": "1159955", "url": "https://cs.wikipedia.org/wiki?curid=1159955", "title": "Filippo Rusuti", "text": "Filippo Rusuti\n\nFilippo Rusuti (* okolo 1255 – okolo 1325) byl italský pozdněgotický malíř, činný na přelomu 13. a 14. století a známý pouze podle autorství několika děl.\n\nÚdaje o jeho životě jsou téměř neznámé. Do povědomí veřejnosti se dostal pouze prostřednictvím své tvorby.\n\nMalíř působil na několika místech v Itálii. Svou uměleckou dráhu začal ve městě Assisi v Umbrii, kde v bazilice svatého Františka vytvořil několik fresek.\n\nNehynoucí známost mu zajistilo jeho nejslavnější dílo – mozaika \"Krista Pantokratora\" (t.j. žehnající) na prvním patře lodžie římské baziliky Santa Maria Maggiore pocházející z let 1288 – 1297. Filippo Rusuti je autorem i několika fresek v interiéru baziliky.\n\nDalší z jeho uměleckých zastávek bylo město Neapol, kde pracoval na freskové výzdobě kostela Santa Maria Donaregina a kostela San Domenico Maggiore.\n"}
{"id": "1159956", "url": "https://cs.wikipedia.org/wiki?curid=1159956", "title": "Julius Roschmann-Hörburg", "text": "Julius Roschmann-Hörburg\n\nJulius Roschmann-Hörburg (4. srpna 1852 Vídeň – 28. července 1921 Innsbruck) byl rakouský vysokoškolský pedagog a politik německé národnosti, na konci 19. století poslanec Říšské rady a rektor Černovické univerzity v Bukovině.\n\nNarodil se ve Vídni. Vystudoval gymnázium a pak studoval práva na Vídeňské univerzitě a Univerzitě v Innsbrucku. Získal titul doktora práv. Nastoupil pak do ústřední statistické komise jako úředník. Zároveň se habilitoval na Vysoké škole zemědělské ve Vídni jako soukromý docent statistiky. Byl univerzitním profesorem v Černovicích. Roku 1891 byl povolán jako profesor rakouské statistiky na Černovickou univerzitu a v letech 1896/1897 zastával funkci rektora Černovické univerzity. V 90. letech 19. století byl kromě toho ředitelem zemského statistického úřadu pro Bukovinu.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii městskou v Bukovině, obvod Suceava, Siret atd. Ve volebním období 1897–1901 se uvádí jako Julius von Roschmann-Hörburg, c. k. univerzitní profesor, bytem Černovice.\n\nVe volbách roku 1897 je uváděn jako liberální kandidát. Roku 1898 se uvádí jako hospitant parlamentního klubu Německé lidové strany. V dobovém tisku je popisován jako německý nacionál s křesťanskou a antisemitskou orientací, jenž byl v rámci Bukoviny zaměřen protirumunsky.\n\nV roce 1914 se při první ruské ofenzívě na východě monarchie podařilo Roschmannovi odvézt do bezpečí cennosti Černovické univerzity. V závěru života vyučoval národohospodářství a statistiku na Univerzitě v Innsbrucku.\n\nZemřel v červenci 1921.\n"}
{"id": "1159957", "url": "https://cs.wikipedia.org/wiki?curid=1159957", "title": "Garrucha", "text": "Garrucha\n\nGarrucha je španělská obec v provincii Almería v autonomním společenství Andalusie. Leží na pobřeží Středozemního moře. V roce 2013 zde žilo 8 663 obyvatel.\n\nObec leží 70 km severovýchodně od města Almería. Sousední obce jsou Vera a Mojácar.\n\n"}
{"id": "1159958", "url": "https://cs.wikipedia.org/wiki?curid=1159958", "title": "Birkirkara", "text": "Birkirkara\n\nBirkirkara, též B'Kara, je město v centrální oblasti ostrova Malta. S 22 247 obyvateli (březen 2014) je nejlidnatějším městem tohoto ostrovního státu. Město se skládá ze čtyř autonomních farností: St. Helen, St. Joseph, Panny Marie Karmelské a farnosti Panny Marie. Je také sídlem jezuitské koleje Sv. Aloise. Bydlí zde řada významných maltských politických představitelů.\n\nBirkirkara je jedním z nejstarších měst na Maltě a v roce 1436 byla v kroníkách uváděna jako největší farnost na Maltě. Různé farností a osady odvozovaly v průběhu let svá jména z názvů předměstí Birkirkary, například Sliema, Saint Julian, Msida, Ħamrun v 19. století a Santa Venera na počátku 20. století. V posledních letech to jsou například San Ġwann (1965) a Hamlet Ta 'l-Ibraġ a lokality Swieqi v roce 1993.\n\nK řadě zajímavých míst v Birkirkaře patří i stará železniční stanice, kolem níž se dnes nacházejí veřejné zahrady. Vlaky byly na ostrově používány jako dopravní prostředek až do jejich celkového uzavření v roce 1931. K dalším pamětihodnostem patří akvadukt Wignacourt postavený v 17. století a Bazilika Sv. Heleny, ve které je umístěn největší maltský kostelní zvon.\n"}
{"id": "1159959", "url": "https://cs.wikipedia.org/wiki?curid=1159959", "title": "Bartolomějovo evangelium", "text": "Bartolomějovo evangelium\n\nBartolomějovo evangelium je raný apokryf, tradičně připsaný apoštolu Bartolomějovi. Jeho skutečný autor není znám.\n\nJiž církevní otcové a další raní křesťanští spisovatelé se zmiňovali o neznámém Bartolomějově evangeliu. Až do moderní doby o něm však nebylo moc známo.\n\nPrvní zlomky Bartolomějova evangelia byly zveřejněny v koptsko-sahidském překladu v roce 1835. V roce 1891 byly zveřejněny další části koptského překladu, ale byly považovány za části Adamovy či Mojžíšovy. Později byly objeveny také fragmenty slovanského překladu v jednom rukopisu v Petrohradě a vídeňské dvorní knihovně. Další části byly nalezeny v řeckém jazyce v klášteře sv. Sáby a uloženy v pravoslavné knihovně v Jeruzalémě. Existují latinské zlomky ve vatikánské knihovně, které zmínil už kardinál Angelo Mai.\n\nPři bližším zkoumání bylo zjištěno, že řecko-slovansko-latinská verze se částečně odlišuje od verze koptské. Badatelé také došli k závěrům, že slovanská verze byla přeložena z řeckého textu.\n\nBartolomějovo evangelium obsahuje několik na sobě nezávislých příběhových částí.\n\nBartolomějovo evangelium začíná tím, že se Bartoloměj zeptá Ježíše, kam odešel jeho duch po smrti na kříži. Kristus poté vypráví o tom, jak odešel do podsvětí a dokonce i pekla, aby osvobodil spravedlivé duchy mrtvých a otevřel jim vstup do ráje a ke vzkříšení.\n\nKdyž byli apoštolové s Pannou Marií sami, zeptali se jí na skutečné mystérium Kristova početí. Marie jim o tom začala vyprávět, ale sám Ježíš musel přiběhnout a zacpat jí ústa. Kdyby se svět dozvěděl všechny detaily jeho početí, mohlo by to podle Bartolomějova evangelia zničit celý svět.\n\nApoštolové žádali na hoře Moria Ježíše Krista, aby směli na okamžik zahlédnout peklo (doslova \"propast\"). V tom okamžiku se rozevřela země a oni spatřili nekonečný oheň a zkázu. Ježíš musel vidění opět ukončit, aby apoštolové tento pohled na temnotu přežili.\n\n"}
{"id": "1159960", "url": "https://cs.wikipedia.org/wiki?curid=1159960", "title": "Mistrovství světa v basketbalu mužů 1974", "text": "Mistrovství světa v basketbalu mužů 1974\n\n7. mistrovství světa v basketbale proběhlo ve dnech 3. – 14. července v Portoriku.\n\nTurnaje se zúčastnilo čtrnáct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do finálové skupiny, kde se hrálo o medaile. Domácí Portoriko a obhájce titulu Jugoslávie, byly nasazeny přímo do finálové skupiny. Týmy, které v základních skupinách skončily na třetím a čtvrtém místě, hrály o 8. – 13. místo. Titul mistra světa získal tým Sovětského svazu.\n\n\n\n1. SSSR \n\n\n2. Jugoslávie \n\n\n3. USA \n\n\n4. Kuba \n\n\n5. Španělsko \n\n\n6. Brazílie \n\n\n7. Portoriko \n\n\n8. Kanada \n\n\n9. Mexiko \n\n\n10. Československo \n\n\n11. Argentina \n\n\n12. Austrálie \n\n\n13. Filipíny \n\n\n14. Středoafrická republika \n\n\n"}
{"id": "1159967", "url": "https://cs.wikipedia.org/wiki?curid=1159967", "title": "Teodor Svjatoslav", "text": "Teodor Svjatoslav\n\nTeodor Svjatoslav nebo Todor/Teodor Svetoslav/Svetislav/Svetoslavov byl v letech 1300 až 1322 bulharský car. Jeho rodiči byli Jiří I. Bulharský a  Marie Terter.\n\nNa jaře roku 1300 Bulhaři navštívili Mongoly v jejich táboře. Car Jiří I., Terterův syn, tam byl jako rukojmí (vazal) mocného chána Nogaj, který již neměl o zpustošené Bulharsko zájem. Ten však Jiřího v roce 1292 propustil a vzal si dalšího vazala – bojara Smilce, věrného Mongolům. A tak si Jiří I. musel hledat místo jinde v Byzantské říši.\n\nMezitím se v hlavním městě Bulharska – Velikém Tarnovu – připravoval na svou vládu car Todor Svetoslav. Začal naplno realizovat starou myšlenku v bulharském přísloví: „Dříve než se naučíš někomu poroučet, musíš se naučit poslouchat a podřizovat se jiným.“ Nenáviděl Mongoly, kteří vládli v jeho zemi, ale aniž by se angažoval v politice, je nemohl nijak vyhnat ze své země. Když byla mongolská armáda v jedné ze svých bitev poražena, car využil situace a utekl z Tarnova. Na to však, aby z trůnu sesadil bojara Smilce, potřeboval pomoc Nogajova syna, chána Čaky.\n\nNyní ještě nenastal čas, aby se Todor Svetoslav korunoval za cara země. Musel se vypořádat s chánem Toktuem. Místo toho udělal carem Čaku, který však nevládl dlouho. Jako cenu za výkupné nový chán Tatarů určil Čakovu hlavu. A tak se na konci roku 1300 car Todor Svetoslav konečně dostal na trůn. Jeho vláda trvala 21 let. Hned na začátku vlády s Tatary podepsal mírovou smlouvu, která měla chránit severní hranici. Postupně se ze země vytrácel vliv Tatarů.\n\nPak se již mohl soustředit na vnitřní politiku v zemi. Hlavním úkolem bylo vypořádat se s Byzantinci. Porazil zbývající bojary ze Smilcovy rodiny a přitvrdil svou vládu v jižní oblasti Balkánu. Dokonce jeho strýc – despota Eltimir – se dobrovolně vzdal svému synovci a car tak získal pevnost Krun a okolní oblasti byly připojeny k Bulharsku. Eltimira dal zabít, protože za jeho zády spolupracoval s Tatary. Severozápadní území se stalo nezávislým a bylo řízeno Šišmanem – pozdějším bulharským carem – ve spolupráci se Srby.\n\nV létě roku 1304 se chtěl císař Andronikos II. oplatit Bulharsku za sesazení Smilce ze trůnu. Bojoval s nimi i jeho bratr. Ani oni však neuspěli proti silné armádě cara Todora Svetoslavova a z bitvy ve Skafidském údolí (dnes u řeky Fakija ) odešli poraženi. Bulharsko znovu získalo nějaké území. Bojovalo se do roku 1307, kdy vyčerpaný Andronikos II. podepsal mírovou smlouvu, která ho zavazovala na 15 let neútočit na zem Teodora Svjatoslava. Dlouho očekávaný mír přivedl Bulharsko k ekonomickému rozvoji země. Car navázal a rozšířil kontakty se Srby a navázal nové s Benátkami a Janovem. Obchodování zažilo nevídaný rozvoj. Obyvatelstva přibývalo a car začal bohatnout.\n\nTodor Svetoslav umřel stářím v roce 1321 spokojený a šťastný, že pozvedl krajinu z prachu země a dovedl ji do takového stavu, v jakém ji nechal car Ivan Asen II.. Během své vlády dokázal zvítězit nad chaosem, který v zemi vládl a spojit Bulharsko do jednotného státu téměř po 50 letech. Po Todorově smrti nastoupil na trůn jeho nejstarší syn Jiří II. Terter.\n\nTeodor se oženil celkem dvakrát; poprvé s Eufrozinou Bulharskou, a podruhé s Theodorou Palaiologinou, řeckou princeznou. Z prvního manželství měl pouze syna Jiřího, který později nastoupil na jeho místo, druhé manželství již bylo bezdětné.\n"}
{"id": "1159968", "url": "https://cs.wikipedia.org/wiki?curid=1159968", "title": "Oněga (město)", "text": "Oněga (město)\n\nOněga () je město v Archangelské oblasti v Ruské federaci. Při sčítání lidu v roce 2010 mělo přes jednadvacet tisíc obyvatel.\n\nOněga leží na pravém, severovýchodním břehu stejnojmenné řeky, jen několik kilometrů jihovýchodně od břehu Oněžského zálivu Bílého moře, do kterého se řeka vlévá.\n\nOd Archangelsku, správního střediska celé oblasti, je Oněga vzdálena zhruba 140 kilometrů na jihozápad.\n\nOněga byla založena nejpozději v 14. století Novgorodskou republikou. Městem je od roku 1780.\n"}
{"id": "1159970", "url": "https://cs.wikipedia.org/wiki?curid=1159970", "title": "Chiclayo", "text": "Chiclayo\n\nChiclayo (španělská výslovnost: [tʃiklaʝo]) je hlavní město departementu Lambayeque v severním Peru. Nachází se 13 kilometrů od pobřeží Tichého oceánu a 770 kilometrů od hlavního města Peru, Limy. Od roku 2011 je pátým nejlidnatějším městem v Peru, s populací 629 990 obyvatel zahrnující 6 městských částí: Chiclayo, José Leonardo Ortiz, La Victoria, Pomalca, Reque a Pimentel; je hlavní město čtvrté nejlidnatější metropolitní oblasti Peru.\n\nMěsto bylo založeno španělskými průzkumníky v 16. století jako \"Santa María de los Valles de Chiclayo\", 15. dubna 1835 ho vyhlásil Chiclayo peruánský prezident Felipe Santiago Salaverry městem. Salaverry pojmenovával Chiclayo jako \"hrdinské město\" a uznával odvahu svých občanů v boji za nezávislost. Ostatní přezdívky pro Chiclayo jsou \"hlavní město přátelství\" a \"perla severu\".\n\nChiclayo je jedna z nejdůležitějších městských oblastí v Peru. Je to páté největší město v Peru, po Limě, Callau, Arequipě, a Trujillu. Město má 738 000 obyvatel, zatímco metropolitní oblast má 972 713 obyvatel.\n\nMěsto bylo založeno v blízkosti významného archeologického prehistorického naleziště, Severowarijských ruin, které tvoří pozůstatky města z 7 do 12. století v době Říše Wari.\n\nMnoho různých historických zdrojů hovoří o pojmenování Chiclayo. Někteří definují jméno podle domácího muže známého jako \"chiclayoc\" nebo \"chiclayep\", který převážel omítky mezi starobylými městy Zaña, Lambayeque a Morrope. Další verze prohlašuje, že v době, že město bylo založeno, v oblasti rostlo ovoce zelené barvy zvané chiclayep nebo chiclayop, které se v Mochicanském jazyce znamená \"zelené ovoce\", které visí. V některých městech ve vysočině Cajamarca, jsou tykve známé jako chiclayos, to je důkaz, že toto ovoce je původem jména města. Jiný zdroj uvádí, že slovo je překladem ze zaniklého Moche jazyka a je odvozen od slova Cheqta který znamená \"napůl\" a YOC což znamená \"majetek\". Jiní říkají, že Mochicanský jazyk měl slova podobné jménu, jako je například Chiclayap nebo Chekliayok, což znamená \"místo, kde jsou zelené větve\".\nZnak města\n\nZnak shrnuje důležité vlastnosti provincie, jako je například ten, zasvěcený Panně Neposkvrněného početí, zastoupené ve světle modrém pozadí, což je katolické město, zastoupené na kříži, ale také další položky týkající se dějepisu, zeměpisu a krajiny.\n\nPopis\n\nMočická kultura\n\nCivilizace Močiků začala mezi 1. a 7. století našeho letopočtu, zabírat území, které bylo na většinové ploše, dnešního severního pobřeží Peru, zahrnovalo dnešní pobřežní oblast oddělenou departementy Ancash, Lambayeque a La Libertad. Tato civilizace vyvinula rozsáhlé vodohospodářské stavby: lidé konstruovaly kanály na vytvoření zavlažovacího systému, na podporu zemědělství. Produkovali přebytky, které podporovaly hustotu zalidnění a silné hospodářství pro rozvoj. Kultura byla charakterizována intenzivním používáním mědi při výrobě ozdobných předmětů, nářadí a zbraní. V dobách civilizace Moche, bylo město Pampa Grande, které se nachází nedaleko od Chiclaya, hlavní krajské město. Mochykové jsou považovány za producenti nejlepších keramických artefaktů a to z důvodu komplikovaných návrhů keramiky. Tyto návrhy představují náboženská témata, lidstvo, zvířata, scény obřadů a mýtů, které odrážejí jejich vnímání světa. Byli slavní díky Huaco-portrétům, které jsou zachovány v muzeích po celém Peru, portréty zvýrazňují úžasnou expresivitu, dokonalost, a realismus. Nejnovější poznatky prokázali, že tato civilizace zmizela v důsledku katastrof způsobených jevem El Niño.\n\nLambayenquecká kultura\n\nLambayequecká kultura nebo také Sicán existovala v letech 700 a 1375 našeho letopočtu a obsadila území současného departementu Lambayeque, blízko oblasti současného města Chiclayo, které bylo součástí Lambayequecké civilizace. Tato kultura byla vytvořena ke konci civilizace Moche, převzala hodně z mochických  znalostí a kulturních tradic.\n\nKulturní Lambayenquecká civilizace byla rozdělena do tří etap nebo fází:\n\nLambayequecká civilizace a kultura se rozšířila po celém peruánském pobřeží během let 900 a 1100 našeho  letopočtu. Tato civilizace byla vytvořena po rozpadu civilizace Moche a byla na základě mochických znalostí a kulturních tradic. Lambayequecká civilizace vynikala v architektuře, zlatnictví a navigaci. I když nebyla Lambayequecká kultura tak rozšířená, a politicky složitá, je zřejmé, že toto umění bylo oblíbené mezi učedníky. Je známo, že v důsledku katastrofy, kterou způsobil jev El Niño, tato civilizace zmizela.\n\nNa počátku 16. století, bylo Chiclayo obýváno dvěma etnickými skupinami; Cinto a Collique. Náčelníci těchto etnických skupin darovaly část své země na výstavbu františkánského kláštera. Toto odstoupení pozemků bylo schváleno královským dekretem ze dne 17. září 1585. Proto, s povoláním sv Marie a pod vedením otce Fraye Antonia z Concepciónu, byl klášter postaven v Chiclayu. V době výstavby těchto španělských staveb, bylo Chiclayo založeno.\n\nChiclayo, na rozdíl od jiných velkých peruánských koloniálních měst, jako je Lima, Piura, Trujillo, nebo Arequipa, bylo obýváno převážně původními obyvateli spíše než španělskými kolonizátory. Dne 15. dubna 1835, během republikánské éry, bylo Chiclayo povýšeno do kategorie město tehdejším prezidentem Felipem Santiagem Salaverrym. Ten stejný den, poctil Chiclayo jako \"hrdinské město\". Další den bylo Chiclayo prohlášeno hlavním městem provincie Chiclayo.\n\nBěhem peruánské války za nezávislost, podporoval Chiclayo vlastenec revoluční odpor proti španělům tím, že dodával vojáky, zbraně, koně a další významné zdroje generálovi osvobozující armády Josému de San Martínovi. To vše bylo pod dohledem nejprogresivnějšího kreolského Josého Leonarda Ortize.\n\nBrzy po nezávislosti, bylo Chiclayo ještě malá vesnice. Vzhledem ke své strategické geografické poloze, se v budoucích desetiletích vybudovala železnice, komunikace, a začínal se rozvíjet automobilový průmysl. V roce 1827, bylo Chiclayo povýšeno na úroveň vily. Chiclayo získalo v rané republikánské éře  pojmenování \"hrdinské město\" za služby poskytované Chiclayanským lidem v peruánské válce za nezávislost.\n\nDnes je Chiclayo jedním z nejdůležitějších měst v Peru, s hodně komerčním pohybem, a s nádechem velkého moderního města, domovem pro velké supermarkety, bankovní řetězce, sklady, nemocnice, kliniky, galerie, mezi jinými podniky se stalo finančním a obchodním hlavním městem severního Peru, s metropolitní oblasti, která zahrnuje několik sousedních satelitních měst má kolem 30 000 ha. V současné době se Chiclayo rýsuje mezi hlavními městy v zemi, je obchodní město a sdružuje ingredience moderního města, Chiclayo je známé jako hlavní město přátelství a \"Perla del Norte\" Peru.\n\nChiclayo, hlavní město provincie, je řízeno provinční obcí Chiclayo, která má pravomoci v celé provincii. Pravomoci jsou omezeny na městský úřad. V tomto ohledu, mají okresní obce metropolitní oblasti také pravomoc rozhodovat ve věcech týkajících se jejich vlastních okresů. Krajské město Chiclayo, je sídlem regionální vlády departementu Lambayeque. Město je domovem pro různé regionální kanceláře Rady ministrů Peru, která tvoří peruánské veřejné správy.\nChiclayský starosta je hlava vlády a okresní správy, což představuje právní, soudní a navíc okresní moc. Zastupitelé a starosta jsou demokraticky voleni na období čtyř let. Navíc každé z měst má místního starostu, pod dohledem toho chiclayského, který je odpovědný za činnost města.\n\nSeznam starostů Chiclaya\nSprávní dělení\n\nCentrum města Chiclaya, je rozděleno do 3 distriktů, okresy jsou seskupeny do bytových výstaveb. Město je zakresleno s aglomerací se 6 okresy,když přidáme distrikty Pomalca, Pimentel a Reque. Jeho územní je 252.39 km². Centrální městské distrikty hraničí na severu s distrikty PICSI, JL Ortiz a Lambayeque, na jihu s Monsefú Reque a La Victoria, na východě s Pomalca, na západě s San Jose Pimentel.\n\nV roce 2009, metropolitní oblast Chiclayo-Lambayeque zahrnuje 12 okresů: Lambayeque, San Jose Pimentel, Santa Rosa, Puerto Eten, Eten City, Monsefú, Reque, Pomalca, La Victoria, Leonardo Ortiz a Chiclayo, kde žije 60% obyvatel departementu Lambayeque. Metropolitní oblast Chiclayo-Lambayeque má městský rozsah pokrývající centrální město. Chiclayo je hlavní město provincie Chiclayo s pokračující urbanizací v řadě měst nebo distriktů, ale s důležitými okrajovými satelity hlavního města departementu Lambayeque vykonávajících podporu kompenzační role v Chiclayu. Tyto Chiclayské satelitní okresy, které slouží jako ložnice komunit a dodatku dodavateli do města Chiclaya. Ukládá se ,aby se zabránilo další makrocefalii, v tomto případě to nebude extrémně špatné pro města sousedních provincií.\nNejprve musíte rozlišovat mezi centrálními metropolemi a metropolitními oblastmi. Centrální metropole se běžně týká konkrétního města, které je nepřetržitě integrované a úplné, aniž by bylo ponořeno do satelitních městeček či měst a tvoří s ním nespojitou část centra. Město Chiclayo se v současné době skládá z šesti distriktů: (Chiclayo, Jose Leonardo Ortiz, La Victoria, Pomalca, Pimentel a Reque). Nicméně Reque a Pimentel jsou v procesu formování absolutní celkové integraci (tj. jsou částečně urbanizované, jak je uvedeno v městském integraci). Plán rozvoje měst z roku 1992 s názvem \"Chiclayo 2020\" uvažoval o první expanzi do distriktu San José Pimentel, který má otevřené prostory s méně kultivovanými oblasti, a potom o expanzi do distriktu PICSI, z něho do distriktu Pomalca a přesto byl distrikt Reque nahrazen PAT-PDUA.\nChiclayo má teplé a velmi suché aridní pouštní podnebí, slunce svítí po celý rok. Vzhledem k tomu, že se město Chiclayo nachází v tropickém pásmu blízko rovníku počasí by mělo být horké, vlhké a deštivé, ale je subtropické, s příjemnou teplotou, suché a deštivé; to je způsobeno silnými větry nazývané \"cyklony\", které snižují teplotu na mírné klima po většinu roku, s výjimkou v letních měsících, kdy teplota stoupne, takže v létě se pobývá většinou v areálech, jako je Puerto Eten a Pimentel. Periodicky, každých 7, 10, 15, roků jsou vysoké teploty, s pravidelnými srážkami a extrémními vzestupy říční vody.\n\nData klimatu pro Chiclayo (1961 – 1990)\n\n\"Podrobnější informace naleznete ve článku\" Mezinárodní letiště Josého A. Quiñonese Gonzálese\n\nLetiště Kapitána FAP Josého A. Quiñonese Gonzálese (IATA: CIX, ICAO: SphI) je letiště sloužící v Chiclayu, Peru a okolní metropolitní oblasti. Provozuje ho soukromý provozovatel letiště ADP, který operuje na různých letiších v severním Peru. Je to hlavní letiště v departementu Lambayenque, jednoho z nejlidnatějších v Peru. Město je obsluhováno Mezinárodním letištěm Kapitána FAP Josého A. Quiñonese Gonzalese, které se nachází v první řadě tuzemské letecké společnosti, zájezdových mezinárodních letů, a služeb přívodu paliva. Terminál má přistávací dráhu dlouhou 2520 m o 45 metrech čtverečních.\n\nV současné době obsluhují mezinárodní letiště v Chiclayu čtyři letecké společnosti,  část z nich nabízí denní služby a další služby mimo den. K dispozici jsou dva plány pro tuto službu, ranní harmonogram a jeden odpolední harmonogram. Provozují se lety do města Tumbes, a  zejména do města Iquitos. Spirit Airlines, založené v USA projevily zájem o službu v Chiclayu od jeho rozbočovače ve Fort Lauderdale na Floridě ve Spojených státech amerických.\n\nChiclayo, díky své poloze, slouží jako místo propojení pro různá města na severovýchodě země a ve městě jsou různé autobusové společnosti, které nabízejí služby do měst, jako jsou Lima, Trujillo, Piura, Cajamarca, Chota, Cutervo, Bagua, Jaén, Chachapoyas, a Tumbes. Pro uspokojení poptávky po dopravě má město dva různé pozemní terminály, jeden se nachází na jižním konci města a druhý na severním konci na Panamerické dálnici. Značný počet autobusových společností má své vlastní terminály, mnoho z nich se nachází v blízkosti centra města a v okolních oblastech. Tyto vnitřněprovinční autobusy přispívají k dopravnímu přetížení v centru města Chiclaya. Ve snaze vyřešit tento problém města vláda navrhla plán na vybudování hlavního nádraží ve městě.\nRegionálně existují různé veřejné služby, jako jsou minibusy, tácky, skupiny, které poskytují služby v rámci okresů a provincií v departementu Lambayeque. K dispozici je také ohromující množství soukromých taxíků, které neustále troubí v celé centrální části města, což způsobuje velké množství nechtěného znečištění hlukem.\n\nPodle sčítání obyvatel a obydlí, provedeného v roce 2007, 574 408 lidí obývá území uvnitř hranic města Chiclayo nebo šesti obcí. Metropolitní oblast má populaci 930 824 ta zahrnuje jiná blízká města jako je Monsefú a Lambayeque deset minut od zpevněné dálnice. V rámci třicetiminutového rozsahu jsou v pořadí hierarchie města Ferreñafe, Santa Rosa, Eten, Illimo a Tuman. Chiclayo je ve středu delty řeky Chancay v úrodném údolí.\n\nPodle plánovacího ředitele Chiclaya v roce 2020 bude distrikt San José patřit do provincie Lambayeque a bude kompletně integrován s městem Chiclayo. Okres má v současné době populaci 12 156 obyvatel. V současné době je většina z okresu urbanizovaná se zbytkem Chiclaya.\nNíže je uveden seznam vysokých škol, které nacházejí se v Chiclayu:\n\nPoznámka: Národní univerzita Pedro Ruiz Gallo není v Chiclayu, ale v blízkém městě Lambayeque vzdáleném 11 km.\n\nNíže je uveden seznam muzeí v této oblasti:\nDepartement Lambayeque je jednou z nejvíce turistických oblastí v Peru. Byl domovem starověké civilizace Moche, která vytvořila některé z nejvíce důmyslných památek a uměleckých děl známých ve starověkém Peru. V roce 1987 byly vyhloubeny královské hrobky dávných panovníků civilizace Moche. Nalezené artefakty v hrobce byly umístěny do královské hrobky muzea Sipan ve městě Lambayeque. Také se tam nacházejí muzeum Brünning a muzeum Sicán v Ferreñafe. Tato muzea obsahují nádherné starobylé umělecké dílo vyrobené ve starobylé civilizace Moche. Pyramidy Tucume jsou také v této oblasti. V roce 2007 navštívilo více než 306 000 turistů muzea Lambayeque. Existuje více než 20 pyramid z nepálených cihel, z nichž jsou všechny 40 metrů vysoké a mají na sobě hojnost vegetace a volně žijících živočichů. V této oblasti se nachází Ekologická rezervace Chaparrí, která má bohatou biodiverzitu. Departement Lambayeque se může pochlubit jedněmi z nejlepších kuchyní v Peru. Nejoblíbenější jídlo v této oblasti je kachna s rýží. Chiclayo, hlavní město departementu Lambayenque je druhé největší město na severu Peru a má rušný noční život.\nNarodil se 22. dubna 1914 v okrese Pimentel na pobřeží provincie Chiclayo, svoje základní vzdělání studoval na Národní Akademii San Jose města Chiclaya, a pak se přestěhoval do Limy a pokračoval středoškolským vzděláním na Akademii posvátného srdce Rocolety, svoje vzdělání zakončil na Národní Akademii Panny Marie Guadalupské, pak sloužil jako pilot peruánského letectva a rodák z povinnosti v konfliktu proti Ekvádoru, který vznikl 5. července. 23. července byl zasažen dělostřelectvem Ekvádoru a neskočil z letadla na padáku, aby si zachránil život, ale vletěl do nepřátelského cíle.\nAugusto Bernardino Legui'a Salcedo (Lambayeque, 19. února 1863 – Callao, 6. února 1932)  byl peruánský politik, který byl prezidentem Peru pro čtyři ústavní období: 1908 – 1912, 1919 – 1925 (s přechodným obdobím předchozího), 1925- 1929 a 1929 – 1930. Poslední tři období, celkem jedenáct let po sobě jdoucích, jsou také známé jako Oncenio. Celkem vládl 15 let, přičemž byl nejdéle vládnoucí peruánský prezident.\nÓscar Luis Castañeda Lossio (Chiclayo, 21. června 1945) je peruánský právník a politik, zakladatel a prezident Národní strany Solidarity. Ucházel o předsednictví ve všeobecných volbách roku 2000 v Peru a peruánských všeobecných volbách 2011, skončil pátý v obou případech. Byl starosta Limy od ledna 2003 do října 2010, kdy rezignoval kvůli kandidatuře na prezidenta Peru.\nYehuda Simon Munaro (* Lima 18. července 1947 -) je veterinář, peruánský sociolog a politik. 10.10.2008 byl jmenován premiérem Peru, který nahradil Jorge del Castilla, v úřadu zůstal do 11. července 2009.\nMagaly del Rocio Rivasplata Viviana Aita (narozena v Lambayeque, 4. října 1977) je americká modelka, královna krásy a peruánská podnikatelka. Byla zvolena Miss Peru v roce 2001.\nAngel Javier Velásquez, (* Eten, Lambayeque, Peru, 12. března 1960) je právník, strážce ústavy a peruánský politik. Je členem politické strany APRA od střední školy, která zastupuje volební obvod Lambayeque v Kongresu Peruánské republiky od roku 1995. Byl předseda vlády Peru od 11. července 2009 do 13. září 2010.\n"}
{"id": "1159972", "url": "https://cs.wikipedia.org/wiki?curid=1159972", "title": "Old Melbourne Gaol", "text": "Old Melbourne Gaol\n\nOld Melbourne Gaol je muzeum a bývalé vězení, které se nachází na Russell Street v Melbourne, Victoria, Austrálie. Muzeum se skládá z čedičové budovy a nádvoří. Stojí vedle staré hlídací stanice městské policie a budov městského soudu. První konstrukce začaly roku 1839. Během let 1842–1929, kdy stavba sloužila jako vězení, zde bylo drženo a popraveno několik nejnotoričtějších kriminálníků Austrálie, včetně zbojníka Neda Kellyho a sériového vraha Fredericka Baileye Deeminga. Bylo zde oběšeno celkem 133 lidí. Ačkoliv bylo krátce využíváno během 2. světové války, jako vězení formálně přestalo fungovat již roku 1924. Některé části věznice byly zapsány k RMIT University a ze zbytku se stalo muzeum.\n\nTřípatrové muzeum vystavuje informace a memorabilia vězňů a zaměstnanců, včetně posmrtných masek oběšených zločinců. Muzeum v jednu dobu vystavovalo lebku Neda Kellyho, která však byla roku 1978 ukradena, a také tužku mylně odsouzeného Colina Campbella Rosse, kterou použil k napsání protestu ohledně své viny před tím, než byl popraven. Fanoušci paranormálních jevů prohlašují, že v muzeu straší, na základě zjevování duchů a nevysvětlitelných hlasů v blízkosti cel.\n\nBušní pozemek na severovýchod od Melbourne byl vybrán jako první stálá věznice pro zátoku Port Phillip. 1. ledna 1838 byl George Wintle jmenován žalářníkem věznice za 100 liber ročně. Od té doby bylo areálu hovorově přezdíváno „Wintleův Hotel“. Výstavba věznice začala mezi lety 1839 a 1840 na ulici Collins Street West, ale tehdy byla shledána příliš malou. Druhá věznice pak byla vystavěna mezi lety 1841 a 1844 na rohu ulic Russell a La Trobe Street, čímž se stala sousedem tehdejšího vrchního soudu. První blok cel byl pro vězně otevřen roku 1845, ale zařízení bylo shledáno nedostatečným kvůli častým útěkům. Věznice byla přeplněna již roku 1850. S nálezem zlata roku 1851 (když se kraj Port Phillip stal novou kolonií Victorie) a s ním souvisejícím přívalem obyvatel, bylo těžší udržet zákon a pořádek. Následně bylo mezi lety 1852 a 1854 vystavěno nové křídlo s vlastní obvodovou zdí s využitím čediče namísto pískovce. Návrh byl založen na plánu Joea Jebba, inženýra britského vězení, a hlavně na návrhu vězení Pentonville Model Prison v Londýně (které odpovídalo dnešním teoriím o tehdejší reformě věznic). Nové křídlo bylo rozšířeno mezi lety 1857 a 1859 společně s hraniční zdí. Roku 1860 bylo postaveno nové severní křídlo obsahující vstupní budovy, hlavní halu a kapli. Mezi lety 1862 až 1864 byl na západní straně vystavěn blok cel pro ženské vězeňkyně – byla to v podstatě replika existujícího východního bloku (do té doby nebyly ženské vězeňkyně oddělovány od mužských vězňů). V roce 1864 byla obvodová zeď a věznice celkově dokončena a stala se tak dominantní součástí autority a melbournského panoramatu. V době svého kompletního dokončení věznice zabírala celý městský blok a obsahovala vězeňský dvůr, nemocnici, kapli, veřejnou umývárnu a ubytování pro zaměstnance. Dům pro hlavní dozorce byl postaven na rohu Franklinovy a Russellovy ulice a 17 domů pro žalářníky bylo postaveno na Swanston street roku 1860. Artefakty získané z tohoto areálu naznačují, že v 50. a 60. letech 19. století za zdmi věznice žili dokonce i samotní žalářníci se svými rodinami.\n\nMnoho o denním životě ve věznici mohlo být shromážděno z různých zdrojů, jako jsou deníky napsané Johnem Castueauem, ředitelem věznice mezi lety 1869 až 1884. Během svého fungování byla věznice užívána pro krátkodobé vězně, blázny a některé z nejnotoričtějších a nejostřílenějších zločinců kolonie. Věznice tehdy čítala také až dvacet dětí, včetně těch zavřených za drobné krádeže či potulování a těch, jejichž rodiče byli z něčeho usvědčeni. Nemluvňata pod dvanáct měsíců byla ponechána matkám. Nejmladším zaznamenaným vězněm byl tříletý Michael Crimmins, který roku 1857 strávil za mřížemi šest měsíců za nečinnost a výtržnictví. Roku 1851 byly uvězněny O’Dowdovy dcery, staré 13 a 14 let, protože neměly kam jít. Vězňové usvědčení z vážných zločinů jako je vražda, žhářství, loupež, znásilnění a střelba začínali svůj trest v přízemí s nějakou dobou na samotce. Byla jim zakázána také komunikace s ostatními vězni, čehož bylo při jejich přítomnosti mimo cely striktně a násilně dosahováno používáním umlčující masky či kalikové kápě. Dostávalo se jim pouze jedné hodiny individuálního volného času se zbývajícími 23 hodinami strávenými ve svých celách. V celách mohli vězni ležet na tenké matraci natažené přes břidlicovou podlahu. Umývat a převlékat se mohli pouze jednou týdně a každou neděli směli navštívit kapli (s Biblí, která měla propagovat dobré chování). Vězňům mohlo být až na závěr jejich trestu dovoleno setkat se s ostatními vězni. Rutina pro vězně byla regulována systémem zvonků a násilných trestů; vězni respektující pravidla postupovali do druhého patra, kde jim pak byla umožněna denní práce na dvorech. Mužští vězni odváděli těžkou práci, jako bylo lámání kamene či jiné práce v kamenných lomech, zatímco ženy šily, uklízely a vařily. Ženy vyráběly také košile a vesty pro mužské vězně, nebo sloužily jako domácí služky řediteli věznice a jeho rodině. Vězni, kteří získali důvěru, ti, jejichž tresty se blížily ke konci a dlužníci byli ubytováváni ve třetím patře ve společných celách. Tyto cely nejvyššího stupně byly rozsáhlé, byly schopny pojmout až šest vězňů najednou a byly většinou rezervovány pro vězně usvědčené z menších zločinů jako bylo opilství, výtržnictví, prostituce či drobné krádeže.\n\nBěhem svého fungování věznice posloužila k celkem 133 oběšením. Tím nejskandálnějším byla poprava zbojníka Neda Kellyho ve věku 25 let 11. listopadu 1880. Po dvoudenním soudu byl Kelly usvědčen z vraždy policisty. Jak tehdejší zákon rozkazoval, popravení vězni byli pohřbíváni (bez hlavy) do neoznačených hrobů na vězeňském pohřebišti. Hlava byla od těla běžně odebírána za účelem frenologických studií oběšených zločinců. Historik a docent Wollongongské univerzity John McQuilton uvádí, že nedostatek monitoringu pohřbívacích procesů byl neobvyklý, neboť victorijské společnosti byla normálně kladena vysoce detailní pozornost. K prvnímu oběšení ženy – Elizabeth Scottové – ve Victorii došlo ve věznici 11. listopadu 1863. Byla oběšena společně se svými spoluviníky Julianem Crossem a Davidem Gedgeem. Poslední popravenou osobou byl Angus Murray, který byl popraven roku 1924 v den zrušení věznice.\n\nEdward „Ned“ Kelly, narozen někdy mezi červnem 1854 a červnem 1855, byl irsko-australský zbojník, na nějž někteří pohlíželi jako na pouhého chladnokrevného zabijáka, zatímco pro jiné byl lidovým hrdinou pro svůj odpor vůči koloniálním autoritám. Jako velmi mladý se utkal s victorijskou policií a po incidentu v jeho domě roku 1878 po něm skupiny policistů začaly pátrat v buši. Zabil celkem tři policisty, začež byl kolonií společně se svým gangem prohlášen za psance. K poslední násilné konfrontaci mezi ním a policií došlo 28. června 1880 v Glenrowanu. Kelly, oblečený v podomácku vyrobeném kovovém brnění a helmě, byl dopaden a poslán do věznice. V listopadu roku 1880 byl oběšen v Old Melbourne Gaol za vraždu. Jeho nechvalná pověst z něj udělala polarizující ikonickou postavu australské historie, folkloru, literatury a filmu.\n\nColin Campbell Ross, australský majitel vinného baru, byl v prosinci 1921 mylně usvědčen ze znásilnění a vraždy 12leté Almy Tirtschkeové. Případ, nazývaný Gun Alley Murder, byl silně ovlivněn tehdejším davovým šílenstvím, které nakonec vyústilo v jeho odsouzení k trestu smrti. Navzdory jeho obhajobám o své nevinně (včetně pokusu, při němž hodil dopis přes zdi věznice) byl ve věznici v dubnu 1922 oběšen (pouhých 115 dnů po tom, co bylo nalezeno mrtvé tělo Almy Tirtschkeové). Poprvé při popravě použité, čtyřvlákenné lano selhalo – Ross se pomalu škrtil déle než čtyřicet minut, než konečně zemřel. Pozdější vězeňské hlášení rozhodlo, že tento typ lana se už nikdy nesmí použít. Colin Campbell Ross byl posmrtně omilostněn 27. května 2008.\n\nFrederick Bailey Deeming se narodil 30. července 1853. V 16 letech věku utekl k moři a následně zahájil dlouhou kariéru zločinu, kdy ve velkém kradl a získával peníze pod falešnými záminkami. Byl zodpovědný za vraždu své první ženy Marie a svých čtyř dětí v Rainhillu (Anglie) někdy kolem 26. července 1891 a své druhé ženy Emily ve Windsoru, Melbourne 24. prosince 1891. Mezi objevením těla Emiliiny matky ve Windsoru, Melbourne v březnu roku 1892 a Deemingovou popravou v Old Melbourne Gaol za její vraždu v květnu 1892 uplynuly méně než tři měsíce, což je vzhledem k moderním, západním zákonným standardům poměrně krátká doba. Po jeho popravě údajně přes 12 000 lidí jásalo venku na ulici, a také existovala veřejná spekulace, že Deeming byl Jack Rozparovač.\n\nRoku 1870 byla provedena revize trestního systému společně s doporučením věznici zavřít a vězně přemístit do vhodnějších lokací. Věznice postupně svůj provoz zpomalila a mezi lety 1880 až 1924 probíhalo bourání částí původního areálu. Roku 1924 byla věznice konečně zavřena. Nicméně v březnu roku 1927 byla Old Melbourne Gaol propojena s novou univerzitou Emily McPherson College a následně využívána ke vzdělávacím účelům. Toto vyžadovalo ve věznici změny; roku 1929, navzdory nedostatečnému uchovávání záznamů o pohřbech vězňů, historické důkazy nasvědčovaly tomu, že asi 32 popravených vězňů, včetně Neda Kellyho, bylo z areálu věznice exhumováno a pohřbeno do masových hrobů v lomu v Pentridge. Roku 1930 byl zbourán ženský blok cel, zdi a několik dalších budov a roku 1937 byly údajně do Pentridge přesunuty také čtyři další rakve.\nBěhem 2. světové války byla věznice využívána jako vojenské vězení pro dočasné dezertéry. V tuto dobu byla vybudována nová zeď na jižní straně nádvoří, aby byli vězni odděleni od studentek univerzity. Po konci války byla sekce pro držení vězňů využívána pouze jako sklad victorijské policie, jejíž základna byla poblíž na Russell Street. V květnu 1974 byly sekce využívané školou architekty Egglestonem, McDonaldem a Secombem předělány, aby vypadaly jako oddělení školní stravy a módy. Roku 1979 Emily McPherson College společně se vstupními branami věznice a dalším zařízením splynula s RMIT University. Roku 1990 univerzita provedla práce k zrestaurování uzavřeného balkónu do jeho původního designu z roku 1927. Roku 1994 RMIT provedla další práce k úpravě vnitřního nádvoří a roku 1995 odstranila dočasné stanové třídy užívané během válečného období. Od roku 2010 jsou sekce vlastněné RMIT všeobecně známy jako „RMIT building 11. Architect: Colonial Government Architect“, obsahující vstupní budovu a kapli, která společně s umývárnou slouží jako výtvarné ateliéry.\n\nRoku 1957 National Trust of Australia (Národní fond Austrálie) zapsal Old Melbourne Gaol do svého rejstříku dědictví a o rok později jej označil za místo, které musí být zachováno za každou cenu. Navíc roku 1965 přišla Melbourne Junior Chamber of Commerce s návrhem o jeho přestavění na muzeum za účelem turistiky. Roku 1972 byla věznice znovuotevřena jako veřejné muzeum pod správou National Trust of Australia (Victoria). Od roku 2010 je věznice známa jako nejdéle stojící nápravné zařízení státu Victoria a ročně přiláká přibližně 140 tisíc návštěvníků. Cely byly navíc vyplněny informacemi o jednotlivých vězních, které zároveň slouží k vyobrazení historie samotného Melbourne. Kromě historických informací obsahuje také mnohá memorabilia včetně posmrtných masek, železné masky a páru kožených rukavic navržených k zabránění vězňům v onanování. Především stále obsahuje pistoli, repliku brnění a posmrtnou masku Neda Kellyho a také tužku, kterou Colin Ross použil k napsání dopisu o své nevině, který hodil přes zdi věznice. Provozovatelé také zavedli několik atrakcí včetně svíčkami osvětlené \"Hangman’s Night Tour\" (s herci vyobrazujícího plodného a brutálního popravčího Michaela Gateleye) a denního \"Watch House Experience\" – interaktivní představení, během nějž je s návštěvníky věznice zacházeno jako s vězni v době jejího fungování. Roku 2010 \"Old Melbourne Gaol Crime and Justice Experience\" vyhrálo kategorii dědictví a kulturní turistiky na Qantas Australian Tourism Awards v Hobartu.\n\nV muzeu byla vystavována lebka, o níž se věřilo, že patřila Nedu Kellymu, dokud nebyla roku 1978 odcizena ze skleněné vitríny. Vědci i vláda vynaložili úsilí k jejímu nalezení stejně jako ke zjištění její autentičnosti. Bylo také ohlášeno, že by příslušníci veřejnosti mohli mít pozůstatky kostí a zubů získaných v době exhumování hrobů roku 1929. Speciální pozornost byla zaměřena na nalezení fotografie bývalého radního jižního Melbourne Alexe Talbota, držícího lebku Neda Kellyho, a informace o zhotoviteli zakázky na exhumaci hrobů Leem z firmy \"Lee and Dunn\" nebo jeho rodině, která byla pověřena předáním Kellyho lebky členu správní rady. Roku 2009 Tom Baxter, farmář ze Západní Austrálie, předal autoritám lebku s tvrzením, že jde o lebku, která byla ukradena z věznice, a odmítnul vysvětlit, kde k lebce přišel. Bývalý kaplan věznice Pentridge otec Peter Norden uvedl, že nevěří tomu, že by nalezená lebka mohla patřit Kellymu, a že lebka pravděpodobně patří ženě. Roku 2010 probíhaly další spekulace o tom, že lebka ve skutečnosti patří Fredericku Baileymu Deemingovi, společně s prohlášením Victorian Institue of Forensic Medicine (Viktorijský institut soudního lékařství), že lebka odpovídá posmrtným maskám Kellyho i Deeminga.\n\nMuzeum je příznivci paranormálních jevů, včetně britského parapsychologa Darrena Donea, pokládáno za místo, na kterém straší. Done roku 2003 strávil ve věznici noc a tvrdil, že slyšel nevysvětlitelné hlasy a zaznamenal důkaz o elektrické interferenci nasvědčující paranormální aktivitě. Od té doby provedl ve věznici další výzkum a roku 2005 prohlásil, že ve věznici natočil groteskně vyhlížející postavu ducha stojícího ve dveřích. Teorie uvádějí, že by hlas ženy, který měl být údajně zaslechnut, mohl patřit Elizabeth Scottové – první ženě oběšené v této věznici. Zajímavostí je, že žádné z nahlášeného strašení nezahrnuje Neda Kellyho. Místní skupina nadšenců \"GhostSeekers Australia\" každý měsíc vede výpravu za získáním dat a statistik o paranormální aktivitě s využitím rozmanitého sledovacího vybavení. Nicméně, Joe Nickell, pisatel časopisu Skeptical Inquirer, prohlašuje, že důkazy o duchařském fenoménu ve věznici jsou nedostačující.\n\n"}
{"id": "1159973", "url": "https://cs.wikipedia.org/wiki?curid=1159973", "title": "Jiří Nouza", "text": "Jiří Nouza\n\nJiří Nouza (* 20. května 1963 Praha) je český politik a ekonom, v letech 2010 až 2018 zastupitel hlavního města Prahy, v letech 2013 až 2014 náměstek primátora.\n\nPo maturitě vystudoval Vysokou školu ekonomickou v Praze (promoval v roce 1989, získal titul Ing.).\n\nOd roku 1991 pracoval přes deset let v soukromém sektoru, věnoval se řízení mnoha společností, působil také v jejich statutárních orgánech (např.: JN Trade Praha, C.K.N.EUROTRADE, I.N. GLOBAL CZ, CESS, GOSS, HOGAR, A.I.S.A. GROUP atd.). Po roce 2001 začal spolupracovat s Ministerstvem financí ČR a Ministerstvem dopravy ČR, kde také později pracoval.\n\nJiří Nouza je ženatý, trvalé bydliště má na Praze 4.\n\nByl členem TOP 09. Ve straně také působil jako člen Krajského výboru TOP 09 Praha a v letech 2011 až 2013 byl členem Regionálního výboru TOP 09 Praha 4.\n\nV komunálních volbách v roce 2010 byl za TOP 09 zvolen do Zastupitelstva hlavního města Prahy. Po rozpadu koalice ODS a TOP 09 a vzniku jednobarevné vlády TOP 09 s podporou ČSSD byl dne 20. června 2013 zvolen náměstkem primátora pro oblasti dopravy, infrastruktury a životního prostředí. V komunálních volbách v roce 2014 obhájil za TOP 09 post zastupitele hlavního města. Strana však skončila v opozici a ke dni 26. listopadu 2014 tak přestal být členem Rady hlavního města. Od té doby působí jako člen Výboru finančního a člen Výboru pro životní prostředí, infrastrukturu a technickou vybavenost.\n\nPo rozpadu pražské koalice hnutí ANO 2011, ČSSD a Trojkoalice (tj. SZ, KDU-ČSL a STAN) v listopadu 2015 se o něm hovořilo v nově se rodící koalici jako o favoritu na post primátora. Tato koalice však nakonec nevznikla.\n\nNa protest proti koalici s hnutím STAN pro komunální volby v říjnu 2018 opustil v červnu 2018 TOP 09. Ve volbách do Senátu PČR v roce 2018 kandidoval jako nestraník za hnutí Pro Prahu (HPP) v obvodu č. 17 – Praha 12. Se ziskem 2,70 % hlasů skončil na 7. místě.\n\nJako nestraník za hnutí Pro Prahu (HPP) kandidoval na kandidátce subjektu s názvem \"\"STAROSTOVÉ PRO PRAHU\"\" také v komunálních volbách v roce 2018 do Zastupitelstva hlavního města Prahy, ale neuspěl a mandát zastupitele tak neobhájil. Neuspěl ani na Praze 4, kam kandidoval jako nestraník za hnutí HPP na kandidátce subjektu \"\"4 pro 4\"\" (tj. Svobodní, Soukromníci, HPP a NEZ). \n"}
{"id": "1159974", "url": "https://cs.wikipedia.org/wiki?curid=1159974", "title": "Kurt Masur", "text": "Kurt Masur\n\nKurt Masur (* 18. července 1927, Brzeg, Dolní Slezsko – 19. prosince 2015, Greenwich Connecticut, USA) byl německý dirigent.\n\nBěhem své kariéry dirigoval některé z nejslavnějších orchestrů světa jako jsou Newyorská filharmonie, lipský Gewandhausorchester, Drážďanská filharmonie, Londýnská filharmonie anebo Francouzský národní orchestr. Několikrát se představil i na Pražském jaru, například v roce 2009 s Drážďanskou filharmonií a houslistku Anne-Sophie Mutter. \n\n[Kategorie:Úmrtí v Greenwichi (Connecticut)]"}
{"id": "1159976", "url": "https://cs.wikipedia.org/wiki?curid=1159976", "title": "Michael Curtiz", "text": "Michael Curtiz\n\nMichael Curtiz, rodným jménem Manó Kertész Kaminer (24. prosinec 1886, Budapešť – 10. duben 1962, Los Angeles) byl maďarsko-americký filmový režisér židovského původu. Jeho nejslavnějším filmem je \"Casablanca\". Za režii tohoto romantického snímku získal roku 1943 Oscara.\n\nVystudoval budapešťskou Akademii krásných umění (1906). Poté odešel do Švédska, kde spolupracoval s režiséry Victorem Sjöströmem a Mauritzem Stillerem. Občas i hrál, například ve filmu \"Atlantis\" (1913), který režíroval Dán August Blom. Nakonec se vrátil do Maďarska, kde od roku 1912 natáčel vlastní filmy. Do roku 1919 jich zrežíroval přes čtyřicet. V tom roce odjel do Vídně, kde začal pracovat pro studio Sascha hraběte Saši Kolowrata jako scenárista a režisér. Ve Vídni natočil mj. snímky \"Sodom und Gomorra\" (Sodoma a Gomora) a \"Der Junge Medardus\" (Mladý Medardus; v obou mimochodem hrál český herec a režisér Karel Lamač). Chvíli zkoušel štěstí v Německu, ale roku 1926 se natrvalo usadil v USA, kde se uchytil v Hollywoodu, když podepsal smlouvu s Warner Bros.\n\nJeho prvním hollywoodským snímkem, ještě němým, byl \"The Third Degree\" (Třetí stupeň). V roce 1929 natočil první zvukový film: \"Noah's Ark\" (Noemova archa). Za snímek \"Captain Blood\" z roku 1935 (natočen podle stejnojmenného románu Rafaela Sabatiniho s Errolem Flynnem v hlavní roli) byl poprvé nominován na Oscara (za režii i v kategorii nejlepší film), avšak prozatím neuspěl. Errol Flynn se stal jeho oblíbeným hercem. Dal mu hlavní roli i ve filmu \"The Adventures of Robin Hood\" (Dobrodružství Robina Hooda) z roku 1938. Film byl nominován na Oscara za nejlepší film. Avšak Oscarový večer roku 1938 byl pro Curtize zcela mimořádný, neboť měl v soutěži ještě další dva snímky: muzikál \"Four Daughters\" (Čtyři dcery) byl nominován jak v kategorii režie, tak v kategorii nejlepší film, kriminálka \"Angels with Dirty Faces\" (Andělé se špinavou tváří) v kategorii režie. Ani jedna ze čtyř nominací však nebyla proměněna v zisk sošky Akademie. Podobně tomu bylo s muzikálem \"Yankee Doodle Dandy\" v roce 1942 - nominován byl za režii i nejlepší snímek, ale sošku nezískal (na rozdíl od představitele hlavní role Jamese Cagneyho). Akademii Curtiz přesvědčil až následujícího roku 1943, dnes již legendárním špionážním romantickým dramatem \"Casablanca\" s Humphrey Bogartem a Ingrid Bergmanovou v hlavních rolích - to naopak získalo Oscara jak za režii, tak za nejlepší film. K oceňovaným snímkům patří ještě drama \"Mildred Pierce\" z roku 1945 (nominace na Oscara za nejlepší film, Oscar pro Joan Crawfordovou za hlavní roli). Tím skončila Curtizova nejslavnější tvůrčí éra.\nI po válce však točil filmy, které si získaly oblibu u diváků (méně u kritiků): komedie \"Life with Father\" (Život s otcem,1947), muzikálová komedie \"Romance on the High Seas\" (Romance na širém moři, 1948), životopisný film \"Jim Thorpe\" (1951), komedie \"We're No Angels\" (Nejsme andělé. 1955) ad.\n\n\"Casablanca\" byla Americkým filmovým institutem vyhlášena na konci 20. století třetím nejlepším americkým filmem všech dob, \"Yankee Doodle Dandy\" 98. nejlepším. \"The Adventures of Robin Hood\" a \"Mildred Pierce\" byly nominovány.\n\nByl třikrát ženatý, pokaždé s herečkou: Lucy Doraineovou (1918-1923), Lili Damitaovou (1925 -1926) a Bess Meredythovou (1928-1962). Je pohřben na hřbitově Forest Lawn Memorial Park Cemetery v Glendale.\n\n\n"}
{"id": "1159979", "url": "https://cs.wikipedia.org/wiki?curid=1159979", "title": "Heusden-Zolder", "text": "Heusden-Zolder\n\nHeusden-Zolder je město v belgické provincii Limburk. Žije v něm 32 381 obyvatel. Vzniklo 1. ledna 1977 administrativním spojením měst Heusden a Zolder.\n\nMěsto ležící v historické oblasti Campine bylo známé těžbou černého uhlí, za prací sem přicházelo množství gastarbeiterů, téměř desetinu obyvatel Heusden-Zolderu proto tvoří cizinci. Poslední uhelný důl byl uzavřen v září 1992. Městem prochází Albertův kanál. Nachází se zde nemocnice Sint-Franciscusziekenhuis a střední škola Sint-Franciscuscollege. Historickými pamětihodnostmi jsou zámky Meylandt, Vogelsanck a Terlaemen a bývalá fara, sloužící od roku 1974 jako muzeum. Na stadionu De Veen se každoročně koná atletický mítink KBC Night of Athletics. Nedaleko Zolderu se nachází závodní okruh Zolder, na kterém se v letech 1973 až 1984 jezdila Grand Prix Belgie ve Formuli 1. Konalo se zde také mistrovství světa v silniční cyklistice v letech 1969 a 2002 a mistrovství světa v cyklokrosu 1970, 2002 a 2016, každoročně na Štěpána se jezdí závod světového poháru v cyklokrosu.\n\nHeusden, Zolder, Bolderberg, Viversel, Boekt, Eversel, Lindeman, Berkenbos, Voort\n\n\n"}
{"id": "1159980", "url": "https://cs.wikipedia.org/wiki?curid=1159980", "title": "Svobodná syrská armáda", "text": "Svobodná syrská armáda\n\nSvobodná syrská armáda (zkráceně SSA, někdy též FSA z anglického \"Free Syrian Army\") je jednou ze stran v syrské občanské válce, kde působí jako součást Národní koalice sil revoluce a syrské opozice. Vznikla z důstojníků a vojáků, kteří dezertovali z vládních ozbrojených sil – 29. července 2011 ji vyhlásila skupina sedmi přeběhlých důstojníků. Ti ve zveřejněném videu prohlásili „všechny (syrské) bezpečnostní složky, které útočí na civilisty“ za své nepřátele a prohlásili, že cílem SSA je „svrhnout systém“ nebo „svrhnout režim“.\n\n23. září 2011 se SSA spojila se skupinou Svobodných důstojníků (, \"Ḥarakat aḑ-Ḑubbāṭ al-Aḥrār\"). Západní pozorovatelé, jako například \"The Wall Street Journal\", je po tomto spojení začali považovat za hlavní bojující skupinu přeběhlíků. 90 % SSA tvoří sunnité. Zbývajících 10 % tvoří hlavně ší'itští alavité, Drúzové a Palestinci.\n\nOd prosince 2011 spolupracuje SSA se Syrskou národní radou (, \"al-Majlis al-Waṭanī as-Sūri\") a poté, co byla v listopadu 2012 založena Národní koalice sil revoluce a syrské opozice, podporuje i tuto organizaci. Mezi červencem 2012 a červencem 2013 se SSA potýkala s nízkou disciplínou, vnitřními boji mezi jednotlivými frakcemi a džihádisty (Fronta an-Nusrá), kteří v severní Sýrii získali převahu nad SSA. V dubnu 2013 přislíbily USA poskytnout „nesmrtící pomoc“ v hodnotě 123 milionů amerických dolarů syrské opozici prostřednictvím SSA. V únoru 2014 se náčelníkem štábu a velitelem SSA stal Abdul-Iláh al-Bašír.\n\nK prvním zběhnutím ze syrské armády došlo koncem dubna 2011, kdy byla armáda vyslána do města Dar'á aby potlačila pokračující protesty. Některé jednotky odmítly střílet do demonstrantů a oddělily se od armádních jednotek. Videozáznam ukázal civilisty pomáhající vojákům, kteří byli postřeleni po zběhnutí. Zběhnutí dle neověřených informací probíhaly po celé jaro. Několik vojáků, kteří odmítli střílet do civilistů bylo syrskou armádou popraveno. Jelikož měli zběhové pouze lehké zbraně, využívali především taktiky „udeř a uteč“ a bomb k útokům na nákladní automobily a autobusy syrské armády. V listopadu 2011 operovala Svobodná syrská armáda napříč celou Sýrií, a to jak v městských oblastech, tak i venkovských a vojáci Svobodné syrské armády byli vyzbrojeni puškami, lehkými a těžkými kulomety, granáty a výbušnými zařízeními.\n\n"}
{"id": "1159981", "url": "https://cs.wikipedia.org/wiki?curid=1159981", "title": "Nikolaus von Wassilko", "text": "Nikolaus von Wassilko\n\nNikolaus von Wassilko, rumunsky Nicolae de Wassilko, ukrajinskou cyrilicí Микола Василько, Mykola Vasylko (7. nebo 21. března 1868 Lukavci – 2. srpna 1924 Bad Gleichenberg nebo Bad Reichenhall), byl rakouský šlechtic a politik rusínské (ukrajinské) národnosti z Bukoviny, na počátku 20. století poslanec Říšské rady, po roce 1918 vyslanec Západoukrajinské republiky ve Vídni.\n\nNarodil se v obci Lukavci. Zde působil jako starosta. Později získal i mandát poslance Bukovinského zemského sněmu.\n\nByl rusínské národnosti. Odmítal promoskevské (rusofilské) tendence mezi Rusíny v Rakousku-Uhersku. Jeho manželkou byla vídeňská umělkyně Gerda Walden.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii venkovských obcí v Bukovině, obvod Vyžnycja, Kicmaň atd. Nastoupil 22. prosince 1899 místo Vasyla Voljana. Mandát zde obhájil v řádných volbách do Říšské rady roku 1901. Uspěl také ve volbách do Říšské rady roku 1907, poprvé konaných podle všeobecného a rovného volebního práva. Byl zvolen v obvodu Bukovina 09. Mandát zde obhájil i ve volbách do Říšské rady roku 1911. Ve volebním období 1897–1901 se uvádí jako rytíř Nikolai von Wassilkó, velkostatkář, zemský poslanec a obecní starosta, bytem Černovice.\n\nVe volbách roku 1901 je uváděn jako starorusínský kandidát. Usedl pak do poslaneckého Rusínského klubu. V květnu 1906 se uvádí jako jeden z osmi členů poslaneckého Rusínského klubu na Říšské radě. Po volbách roku 1907 zasedl do poslaneckého uskupení Klub bukovinských Rusínů, stejně tak po volbách roku 1911.\n\nPo rozpadu monarchie se stal vyslancem krátkodobě existující Západoukrajinské republiky ve Vídni. Později žil v Bernu a pak v Berlíně.\n\nZemřel v srpnu 1924 v Bad Gleichenberg, v některých zdrojích uváděno v Bad Reichenhall. Příčinou smrti byla mrtvice. Pohřben byl v Berlíně.\n"}
{"id": "1159986", "url": "https://cs.wikipedia.org/wiki?curid=1159986", "title": "Espera", "text": "Espera\n\nEspera je španělská obec v provincii Cádiz v autonomním společenství Andalusie.\n\nV roce 2013 zde žilo 3 946 obyvatel.\n\nObec leží na severu provincie Cádiz u jejích hranic s provincií Sevilla.\nSousední obce jsou: Arcos de la Frontera, Bornos, Las Cabezas de San Juan, Lebrija, Utrera a Villamartín.\n\n"}
{"id": "1159987", "url": "https://cs.wikipedia.org/wiki?curid=1159987", "title": "Blanka z Lancasteru", "text": "Blanka z Lancasteru\n\nBlanka z Lancasteru ( \"Blanche of Lancaster\"; 3. ledna 1345 – 12. září 1369) byla anglická šlechtična a dědička. Byla první manželkou Jana z Gentu a jejich syn Jindřich se stal anglickým králem.\n\nBlanka z Lancasteru byla nejmladší dcera Jindřicha z Grosmontu, prvního vévody z Lancasteru, a jeho manželky Izabely z Beaumontu. Ona a její starší sestra Maud se narodily v Bolingbrokském zámku v Lindsey.\n\n19. května 1359 byla v Readingském opatství provdána za svého bratrance z třetího kolene, Jana z Gentu, který byl třetím synem vládnoucího anglického krále Eduarda III. O manželství se říkalo, že bylo šťastné. Blančini současníci ji popisovali jako velmi pěknou ženu se světlými vlasy, modrýma očima a mírným, klidným chováním.\nTitul vévody z Lancasteru zanikl po smrti Blančina otce v roce 1361, jelikož neměl žádného mužského dědice. Díky sňatku s Blankou se Jan z Gentu stal lancasterským hrabětem, hrabětem z Derby, z Lincolnu a leicesterským hrabětem (tyto tituly však obdržel až v roce 1362 po smrti Blančiny sestry Maud, která neměla potomky). Později bylo Janovi věnováno i lancasterské vévodství. Vliv a moc, které získal díky těmto titulům, mohly vést k tomu, že se Jan mohl stát Nejvyšším soudcem Anglie (\"Lord High Steward of England\").\n"}
{"id": "1159988", "url": "https://cs.wikipedia.org/wiki?curid=1159988", "title": "Světový pohár v biatlonu 2015/2016 – Ruhpolding 1", "text": "Světový pohár v biatlonu 2015/2016 – Ruhpolding 1\n\n4. podnik Světového poháru v biatlonu v sezóně 2015/16 se měl konat od 7. do 10. ledna 2015 v německém Oberhofu. Na programu podniku byly závody ve sprintech, stíhací závody a závody s hromadným startem. \n\nDne 22. prosince 2015 rozhodla Mezinárodní biatlonová unie (IBU), že tyto závody budou z důvodu nedostatku sněhu a velmi vysokých teplot zrušeny. Později pak představitelé IBU rozhodli, že se tyto závody přesunou do Ruhpoldingu, kde se tedy v tomto roce jely dva podniky světového poháru: od 8. do 10. ledna tento přesunutý z Oberhofu a od 13. do 17. ledna původně plánovaný.\n\nOficiální program:\n\nPoprvé v historii využila česká reprezentace možnosti nasadit do závodu šest závodníků: kromě těch, kteří startovali už v roce 2015, se na startu objevil i nadějný junior Adam Václavík, který však udělal na střelnici tři chyby a skončil až 72. Naopak se dařilo Michalu Šlesingrovi, který zastřílel čistě a dojel osmý. Chybu na střelnici neudělal ani Michal Krčmář, který obsadil 12. místo, což bylo jeho zatím nejlepší umístění v závodech světového poháru. Jen o jednu příčku horší byl Ondřej Moravec, který při střelbě vleže netrefil jeden terč. Poprvé v sezoně se tak tři čeští závodníci dostali do první patnáctky a ukázali tím zlepšení oproti nepřesvědčivým výsledkům v dosavadních závodech tohoto ročníku. Závod ovládli Norové, kteří v pořadí Johannes Bø, Tarjei Bø a Emil Hegle Svendsen obsadili stupně vítězů. \n\nDo sprintu žen nastupovala Gabriela Soukalová se žlutým startovním číslem vedoucí závodnice světového poháru. V leže střílela čistě, ale při odjezdu ze střelnice už poněkolikáté v sezoně ztratila hůlku a musela se vracet; přesto průběžně vedla. I vstoje zasáhla všechny terče, a přestože jí v posledním kole docházely síly, dokázala si udržet náskok až do cíle. O několik pozic za ní však startovala Němka Franziska Hildebrandová, které běžela poslední kolo rychleji a Soukalovou v cíli předstihla o tři desetiny sekundy. Ještě rychleji sprintovala Finka Kaisa Mäkäräinenová, ale českou reprezentantku o dvě sekundy nedostihla a dosáhla jen na třetí místo. Dařilo se i dalším českým závodnicím Veronice Vítkové i Evě Puskarčíkové, které udělaly po jedné chybě na střelnici a dojely na 9. a 20. místě.\n\nDo závodu mužů vybíhali tři naši závodníci v nadějných pozicích: Michal Šlesingr na 8., Michal Krčmář na 12. a Ondřej Moravec na 13. místě. Všichni zastříleli obě položky vleže čistě a kromě Krčmáře, který pomaleji běžel, se propracovávali dopředu. Po třetí střelbě se do čela závodu dostala pětice závodníků: norské trio Johannes Bø, Tarjei Bø a Emil Hegle Svendsen doplněné Rakušanem Simonem Ederem a Francouzem Martinem Fourcadem. Z nich poslední střelbu vstoje zvládl bez chyby jen Eder, který si tak s náskokem jel pro zlatou medaili. Šlesingr se díky poslední čisté střelbě dostal za druhého Fourcada a nečekaně dobře se jej držel. V cílové rovině se Šlesingr snažil ještě nastoupit, ale Fourcade druhou pozici nepustil. Přesto to byly pro Šlesingra první stupně vítězů po roce (naposledy na nich stál před rokem zde v Ruhpoldingu) a pro českou mužskou reprezentaci první medaile v této sezóně.\n\nČeské ženy startovaly do závodu v podobně nadějných pozicích jako muži: nejvíce šancí to dávalo druhé Gabriele Soukalové. Ta od první střelby vedla, v předposledním kole dokonce s náskokem přes půl minuty. Při poslední položce však jednou chybovala. Naopak za ní jedoucí Laura Dahlmeierová střílela pomaleji, ale čistě; přesto odjížděla Soukalová ze střelnice s 13sekundovým náskokem. Němka však dokázala využít svých sil i znalosti trati a unavenou Soukalovou před posledním stoupáním předjela a zvítězila. Soukalová přesto udržela vedení ve světovém poháru. Dobře jela i Veronika Vítková, která rychlým během napravovala tři chyby na střelnici a posunula se na sedmé místo. Ještě rychleji běžela Lucie Charvátová, která se posunula z 42. startovní pozice na 20. místo v cíli a vybojovala si tak účast v nedělním závodu s hromadným startem.\n\nOndřej Moravec startoval sice až z šesté řady, ale čistou střelbou a taktickou jízdou se propracovával dopředu – po první střelbě byl čtvrtý a po druhé vedl. Také po třetí střelbě odjížděl Moravec první, ale jen s malým náskokem před Francouzem Martinem Fourcadem a Emil Hegle Svendsenem, kteří jej po chvíli předjeli. Moravec se rozhodl neakceptovat jejich tempo na poslední střelbu dojel několik sekund po nich. To se mu vyplatilo: zastřílel čistě a do posledního kola vyjel šest sekund za stejně dobře střílejícím Francouzem. Za Moravcem – který jako jediný ze 30 závodníků odstřílel všechny položky čistě – začal boj o další umístění, ale český reprezentant si kontroloval svou pozici a po více než roce stanul na stupních vítězů. Trenér Ondřej Rybář ocenil to, že Moravec byl schopen nejlépe vyhodnotit měnící se vítr během závodu. Bronzovou medaili získal Nor Tarjei Bø, který sice po poslední střelbě odjížděl na sedmé pozici, ale stáhl téměř 20sekundovou ztrátu na Simona Fourcada a před posledním stoupáním jej dokázal předjet. Z dalších českých reprezentantů dojel Michal Šlesingr jako 17. a Michal Krčmář, pro kterého to byl první závod s hromadným stratem v kariéře, skončil na 27. místě.\n\nZávod žen provázelo bezvětří a mnoho závodnic proto při prvních střelbách vůbec nechybovalo. Gabriela Soukalová udělala při třetí a čtvrté střelbě po jedné chybě. Ve finiši oproti předchozímu závodu ještě dokázala nalézt síly a předjet bezchybně střílející Polku Magdalenu Gwizdońovou. Závod dokončila sedmá a udržela tak pozici vedoucí závodnice i do dalšího podniku světového poháru. Zpočátku se ještě lépe dařilo Veronice Vítkové, která se po druhé střelbě dostala do čela. Při další zastávce na střelnici však nezasáhla tři terče z pěti a propadla se do druhé poloviny závodnic. Toho využila bezchybně střílející Laura Dahlmeierová, která první místo udržela až do cíle. Evě Puskarčíkové se závod nepovedl běžecky – s jednou chybou dojela na 16. pozici, čímž se však posunula na 20. místo v průběžném pořadí.\n\n\n"}
{"id": "1159989", "url": "https://cs.wikipedia.org/wiki?curid=1159989", "title": "Třída Mandau", "text": "Třída Mandau\n\nTřída Mandau (jinak též PSK Mk 5) je třída raketových člunů indonéské námořnictva. Celkem byly postaveny čtyři jednotky této třídy.\n\nTřída byla derivátem amerického typu PSMM Mk5 (\"Patrol Ship Multi-Mission\"), na základě kterého byly postaveny ještě jihokorejská třída \"Paek Ku\", tchajwanská třída \"Lung Chiang\" a thajská třída \"Sattahip\".\n\nTřída byla navržena a postavena jihokorejskou loděnicí Korea-Tacoma SY v Masanu. Postaveny byly čtyři jednotky této třídy. Do služby byly přijaty v letech 1979-1980.\n\nJednotky třídy \"Mandau\":\nKonstrukčně třída vychází z amerických dělových člunů třídy \"Asheville\". Jsou vybavena navigačním radarem Decca AC 1229, vyhledávacím radarem DR-2000S a střeleckým radarem HSA WM-28. Výzbroj se skládá z jednoho 57mm kanónu Bofors, jednoho 40mm kanónu Bofors, jednoho 20mm kanónu Rheinmetall a ze dvou dvojitých kontejnerů protilodních střel MM.38 Exocet. Pohonný systém je koncepce CODOG. Tvoří jej dva diesely MTU 12V 331 TC81 o výkonu 2240 bhp a jedna plynová turbína General Electric/Fiat LM2500 o výkonu 25 000 bhp, pohánějící dva lodní šrouby. Nejvyšší rychlost dosahuje 41 uzlů. Dosah je 2500 námořních mil při rychlosti 17 uzlů.\n\n"}
{"id": "1159990", "url": "https://cs.wikipedia.org/wiki?curid=1159990", "title": "Blois (rozcestník)", "text": "Blois (rozcestník)\n\nBlois [\"blua\"] je francouzské jméno:\n\n\n\n"}
{"id": "1159994", "url": "https://cs.wikipedia.org/wiki?curid=1159994", "title": "Třída Pattimura", "text": "Třída Pattimura\n\nTřída Pattimura byla třída korvet indonéské námořnictva. Jednalo se o modifikaci italských korvet třídy \"Albatros\", lišící se především dieselovým pohonem. Postaveny byly dvě jednotky této třídy. Vyřazeny byly v letech 1979 a 1984.\n\nTřída byla navržena a postavena v italských loděnicích. Postaveny byly celkem dvě jednotky, jejichž kýly byly založeny roku 1956. Do služby byly přijaty v roce 1958.\n\nJednotky třídy \"Pattimura\":\nHlavňová výzbroj se po dokončení skládala ze dvou 76mm kanónů v jednodělových věžích, 20mm dvoukanónu, dvou salvových vrhačů hlubinných pum Hegdehog, čtyř klasických vrhačů a dvou skluzavek hlubinných pum. Pohonný systém tvořily tři diesely Ansaldo FIAT o výkonu 6900 shp. Nejvyšší rychlost dosahovala 22 uzlů.\n\nBěhem služby byly dosavadní zbraně nahrazeny sovětskými – dvěma 85mm kanóny, dvěma 25mm dvojkanóny a dvěma dvojitými 14,5mm kulomety.\n\n"}
{"id": "1159995", "url": "https://cs.wikipedia.org/wiki?curid=1159995", "title": "Izabela Portugalská (1364–1395)", "text": "Izabela Portugalská (1364–1395)\n\nIzabela Portugalská (1364 – 1395) byla nevlastní dcera portugalského krále Ferdinanda I. Její matka není známa.\n\nPřed rokem 1386 se zasnoubila s Janem Alfonsem Tela de Menezes, hrabětem z Viana, který byl synem vlivného barcelonského hraběte Jana Alfonse Tela de Menezes (otec i syn měli stejné jméno). K svatbě však nedošlo.\n\nNa základě královského dopisu vydaného 2. října 1377 její otec daroval Viseuské, Celoricoské, Linharešské a Algodresské panství.\n\nIzabela Portugalská se nakonec provdala za hraběte z Gijónu a Noroñi, který byl nevlastním synem kastilského krále Jindřicha II. Manželství bylo dohodnuto v rámci mírové smlouvy podepsané v roce 1373 mezi Portugalskem a Kastílií. Do svatby žila na královském dvoru krále Jindřicha II. Protože i její ženich měl jen devět let, se svatba uskutečnila až v roce 1378 ve městě Burgos.\n"}
{"id": "1159996", "url": "https://cs.wikipedia.org/wiki?curid=1159996", "title": "Bornos", "text": "Bornos\n\nBornos je španělská obec v provincii Cádiz v autonomním společenství Andalusie.\n\nV roce 2013 zde žilo 8 083 obyvatel.\n\nSousední obce jsou: Arcos de la Frontera, Espera a Villamartín.\n\n"}
{"id": "1159997", "url": "https://cs.wikipedia.org/wiki?curid=1159997", "title": "Marie z Brienne", "text": "Marie z Brienne\n\nMarie z Brienne (asi 1225–1275) byla císařovna Balduina II. Konstantinopolského, latinského císaře v Konstantinopoli.\n\nByla dcerou Jana z Brienne a jeho třetí manželky Berenguely Leonské. Marie byla mladší, nevlastní sestrou Jolandy Jeruzalémské. Byla také sestrou Alfonse z Brienne.\n\nJejími prarodiči z matčiny strany byli Alfons IX. Leónský a jeho druhá manželka Berenguela Kastilská.\n\n19. dubna 1229 byla zasnoubena s Balduinem II., mladým dědicem Latinského císařství, během jehož nezletilosti byl Mariin otec regentem. Manželství mělo vytvořit dynastické spojenectví mezi oběma vládci. Marii byly v době zasnoubení asi čtyři roky, její rodiče se vzali v roce 1224.\n\nSvatba se konala v roce 1234. Nevěstě bylo asi devět let, ženichovi asi sedmnáct. Po svatbě se Marie stala císařovnou junior latinské říše. Císařovnou senior byla její matka. Jejich manželství bylo zaznamenáno v kronice Alberica z Trois-Fontaines.\n\nV roce 1236 byla Konstantinopol obležená kombinovanými silami bulharského cara Ivana Asena II. a Jana III. Dukase Vatatzése, byzantského císaře. Město bylo bráněno pouze malou posádkou rytířů, flotilou Benátské republiky a menší silou zaslanou Geoffreyem II. z Villehardouinu. Město bylo ušetřeno jen díky hádce mez dvěma spojenci, kteří se přeli o to, kdo by převzal vládu nad městem, kdyby ho dobyli.\n\nJan z Brienne převzal vedení nad obranou města. Balduin odjel do západní Evropy, požádat o pomoc. Jan z Brienne zemřel 27. března 1237, manželka Berenguela ho následovala 12. dubna. Dvanáctiletá Marie byla jmenována velitelkou města, jako jediný přítomný člen císařské rodiny. Manžel Marie Balduin se vrátil až v červenci 1239.\n\nBalduin se vrátil v čele křižáků ze západní Evropy. Bylo jich asi třicet nebo šedesát tisíc. Město padlo v roce 1240, ale jiné úspěchy protivníci neměli. Marii bylo asi patnáct let, když se její manžel vrátil do svého hlavního města.\n\nDne 15. dubna 1240 (Velikonoce) byl Balduin v Hagii Sofii korunován latinským císařem. Jejich jediný známý syn, Filip z Courtenay se narodil v roce 1243. Toto období relativního klidu však nemělo trvat dlouho. Balduin na konci roku 1243 odešel do Francie, kde měl v úmyslu hledat podporu u krále Ludvíka IX. Během jeho nepřítomnosti se Marie stala vládkyní říše, s Filipem z Toucy, který byl z počátku regentem. Filip byl synem Narjota z Toucy a jeho první manželky. Jeho matka byla dcerou Teodora Branase a Anežky Francouzské. Balduin byl nepřítomen několik let, nejdříve zůstal ve Francii a pak spolu s Ludvíkem IX. vyrazil na Sedmou křížovou výpravu. Vrátil se 8. října 1248.\n\nAsi měsíc po Balduinově příjezdu, Marie odjela z Konstantinopole do západní Evropy. Následovala pokyny Blanky Kastilské, své pratety, která zařídila její návštěvu a dala Balduinovi 20 000 livrů, výměnou za dva sliby: že neprodá své pozemky v Namur, a že ji Marie do měsíce po Balduinově příjezdu do Konstantinopole navštíví. Balduin dal pokyn k přípravě čtyř ozbrojených lodí, aby Marii doprovázely do zahraničí. Marie přijela na Kypr, kde Ludvík IX. se svými křižáky čekal na příznivý vítr pro jejich lodě. Chtěli pokračovat do Akkonu. Křižáci se o Marii postarali. Pravděpodobně brzy poté, co opustila Kypr, Marie přijela 30. ledna 1240 do Euboie, do Francie se dostala v květnu. Podle \"Flanderské kroniky\" Marie u pratety Blanky zůstala až do její smrti v roce 1252, poté šla bydlet do manželova panství v Namur. Pro příští roky se Marie neúspěšně přela s Jindřichem Lucemburským při řízení těchto pozemků – které byly zdrojem pro císaře i císařovnu – až do 17. června 1258, kdy byly tyto země a hrady postoupeny Markétě Flanderské. Poté odešla ke kastilskému dvoru, kde získala peníze na výkupné pro svého syna Filipa, který byl držen jako rukojmí benátskými bankéři a byl propuštěn někdy mezi červnem 1258 a 1. květnem 1261.\n\nCísařský pár neudržel své hlavní město dlouho. Když byzantská síla dorazila do vesnice Silivri, zjistili vojáci od místních zemědělců, že celé latinské posádce i benátskému loďstvu chybí vedení. Byzantská vojska dlouho neváhala.\n\nV noci 25. července 1261 se Alexios Strategopulos a jeho muži přiblížili k městských hradbám a schovali se u kláštera \"Pege\". Alexios nařídil části svých mužů, aby jim udělali cestu do města tajnou chodbou. Napadli hradby zevnitř, překvapili stráže a otevřeli bránu, což umožnilo vstup byzantských sil do města. Obyvatelé Konstantinopole byli překvapení, a po boji se byzantinci zmocnili města. Díky včasnému příjezdu vracejícího se benátského loďstva, byli latinci evakuováni, ale město bylo ztraceno navždy. Marii s manželem se pravděpodobně podařilo uprchnout.\n\nBenátské loďstvo odvezlo Balduina a Marii na Euboiu, odtud pokračovali do Atén, Apulie a pak zpět do Francie. V následujících letech žili tak, že prodávali svá práva na různé tituly a pozemky.\n\nDne 26. března 1263 jejich práva na Namur koupil Guy z Dampierre. Namur byl v té době v držení Jindřicha V. Lucemburského, ale Guy ho v roce 1268 úspěšně ovládl. V lednu 1266 jejich práva na soluňské království koupil Hugo IV. Burgundský za 13 000 livrů.\n\nV říjnu 1273 Balduin zemřel v Neapoli. Marie ho přežila o dva roky. Byla pochována v Assisi.\n\nMarie s Balduinem měli jednoho přeživšího syna:\n\n"}
{"id": "1160005", "url": "https://cs.wikipedia.org/wiki?curid=1160005", "title": "Sydir Vynnyckyj", "text": "Sydir Vynnyckyj\n\nSydir Vynnyckyj, ukrajinskou cyrilicí Сидір Винницький, německy Isidor Winnicki (21. ledna 1840 Nyžniv – 1922), byl rakouský soudce a politik rusínské (ukrajinské) národnosti z Bukoviny, na konci 19. století poslanec Říšské rady.\n\nNarodil se v Haliči. Studoval v Stanislavově, Černovicích a Lvově. V roce 1875 se stal okresním soudcem ve městě Zastavna. Od roku 1882 byl radou zemského soudu v Černovicích, od roku 1891 radou vrchního zemského soudu. Od roku 1889 byl členem státní zkušební komise na Černovické univerzitě. Angažoval se i politicky. Roku 1888 byl zvolen do obecní rady v Černovicích. Zastával funkci předsedy spolku Ruský národní dům (Руський Дім Народний) v Černovicích. Působil v ní v letech 1887–1898. Publikoval v rusínském i německém tisku. Patřil k mladorusínské straně.\n\nByl i poslancem Říšské rady (celostátního parlamentu Předlitavska), kam kandidoval již ve volbách do Říšské rady roku 1891, ale krátce před samotnými volbami svou kandidaturu stáhl. Do parlamentu pronikl až ve volbách do Říšské rady roku 1897 za kurii všeobecnou v Bukovině, 1. volební obvod: Černovice, Kicmaň atd. Ve volebním období 1897–1901 se uvádí jako Isidor Winnicki, c. k. dvorní rada při vrchním soudním dvoře, bytem Vídeň.\n\nVe volbách roku 1897 je uváděn jako rusínský kandidát. V parlamentu pak zasedal v poslaneckém klubu Slovanský křesťansko národní svaz (Der slavische christlichnationale Verband).\n"}
{"id": "1160007", "url": "https://cs.wikipedia.org/wiki?curid=1160007", "title": "Juha Väätäinen", "text": "Juha Väätäinen\n\nJuha Väätäinen (* 12. července 1941, Oulu) je bývalý finský atlet, běžec na dlouhé tratě, mistr Evropy v bězích na 5 000 i 10 000 metrů z roku 1971.\nZačínal jako běžec na 400 metrů překážek, později se dvakrát stal mistrem Finska v běhu na 800 metrů, nakonec se přeorientoval na dlouhé tratě. Nejúspěšnější sezónou se pro něj stal rok 1971. Na evropském šampionátu v Helsinkách zvítězil v závodě na 10 000 metrů v svém nejlepším výkonu 27:53,36. O čtyři dny později zvítězil také v běhu na 5 000 metrů. Na olympiádě v Mnichově v roce 1972 startoval kvůli zranění pouze v závodě na 5 000 metrů, ve kterém skončil třináctý. Tři dny po závodě vytvořil svůj osobní rekord na této trati časem 13:28,4.\n\nPo skončení závodní kariéry pracoval jako novinář, trenér či konzultant. Byl rovněž trenérem finských chodců. V roce 2007 kandidoval do finského parlamentu (neúspěšně), v roce 2011 se stal poslancem za stranu Praví Finové.\n\n"}
{"id": "1160008", "url": "https://cs.wikipedia.org/wiki?curid=1160008", "title": "Đurađ Branković", "text": "Đurađ Branković\n\nĐurađ Branković (1377 – 24. prosince 1456) byl srbský despota v roce 1427 - 1456.\n\nĐurađ nastoupil na trůn jako synovec bezdětného despoty Stefana Lazareviće a dvůr přesídlil do Smedereva. Brzy na to, jak nastoupil na trůn, padly Kosovo a Metochie do rukou Osmanské říše a v roce 1439 připadlo Osmanům i Smederevo. Branković utekl do Uher, kde už předtím vlastnil rozsáhlé majetky. V roce 1444 se významně podílel na uzavření segedínského míru mezi Osmanskou říší (Muradem II.) a Uherskem (Vladislavem III.). Uherský král Vladislav III. však mírovou dohodu ještě v témže roce porušil.\n\nJeho otec byl Vuk Branković, tehdejší kníže Rašky (dnešní Kosovo) a jeho matkou byla Mara, dcera Lazara Hrebeljanoviće, sestra Stefana Lazareviće.\nĐurađ se oženil s Irinou Kantakuzinovou 26. prosince 1414. Měl s ní děti:\n"}
{"id": "1160009", "url": "https://cs.wikipedia.org/wiki?curid=1160009", "title": "Viljo Heino", "text": "Viljo Heino\n\nViljo (\"Ville\") Akseli Heino (1. března 1914, Iitti – 15. září 1998, Tampere) byl finský atlet, běžec na dlouhé tratě, mistr Evropy v běhu na 10 000 metrů z roce 1946.\n\nZvítězil v běhu na 10 000 metrů na mistrovství Evropy v roce 1946, v běhu na poloviční trati obsadil na tomto evropském šampionátu čtvrté místo.\n\nStartoval rovněž na olympiádě v Londýně v roce 1948 – závod na 10 000 metrů nedokončil, v maratonu doběhl jedenáctý.\nDržel světový rekord na 10 000 metrů od 25. srpna 1944 do 11. června 1949 a znovu (časem 29:27,2) od 1. září 1949 do 22. října 1949 (v obou případech jeho světový rekord zlepšil Emil Zátopek). Byl vyhlášen finským sportovcem roku 1949.\n\n"}
{"id": "1160010", "url": "https://cs.wikipedia.org/wiki?curid=1160010", "title": "Filip z Courtenay", "text": "Filip z Courtenay\n\nFilip z Courtenay ( \"Filippo di Courtenay\", 1243, Konstantinopol– 1283, Viterbo) byl v letech 1273-1283 latinským císařem, ačkoli žil v exilu a jen držel pravomoc nad Křižáckými státy v Řecku.\n\nNarodil se jako syn posledního skutečného latinského císaře Balduina II. a Marie, dcery Jana z Brienne. V mládí byl jako rukojmí, jež měl zaručit vratnost otcovy půjčky od Benátčanů a po jejím zaplacení kastilským králem Alfonsem X. byl propuštěn. Po pádu Konstantinopole roku 1261 společně s otcem žil na dvoře Karla z Anjou. Roku 1267 se smlouvou z Viterba jeho zchudlý otec vzdal práv na trůn ve prospěch Karla z Anjou, jehož dceru Beatrix si měl Filip vzít. Pokud by manželství zůstalo bezdětné, stal by se dědicem Filipa jeho tchán.\n\nV dalších letech Balduin i Filip žili z penze, kterou jim sicilský král zajistil a 15. října 1273 se ve Foggii konala svatba. Jediná dcera Kateřina se narodila roku 1274 a Beatrix zemřela již rok poté. Filip se znovu neoženil a zemřel v prosinci 1283. Je pohřben pod bohatě zdobeným mramorovým náhrobkem v Bazilice svatého Františka v Assisi.\n\n"}
{"id": "1160011", "url": "https://cs.wikipedia.org/wiki?curid=1160011", "title": "Josef Albo", "text": "Josef Albo\n\nJosef Albo (okolo 1380 – 1444) byl židovský filozof, rabín ve Španělsku. Byl to jeden z největších myslitelů středověké filosofie.\n\nNarodil se pravděpodobně v Monrealu v Aragonii. Jeho učitelem byl Chasdaj Cresco. Uměl matematiku, vyznal se medicíně a byl obeznámen s křesťanskou teologií. V letech 1413 – 1414 se zúčastnil velké náboženské diskuse mezi židy a katolíky v Tortose. Albo se věnoval základem židovského náboženství a pokusil se o jeho systematizaci, jejímž důsledkem bylo zúžení Maimonidových třinácti článků víry na tři hlavní principy judaismu.\n\nJeho nejznámější dílo bylo vydáno v roce 1425 a jmenuje se Kniha principů (\"Sefer ha-Ikkarim\"), která obsahuje již tři nahoře zmíněné principy.\n"}
{"id": "1160014", "url": "https://cs.wikipedia.org/wiki?curid=1160014", "title": "Kynuté těsto", "text": "Kynuté těsto\n\nKynuté těsto je druh těsta, které se vyrábí z mouky, pekařských kvasnic, mléka či vody, vajec a tuku.\n\nZ mouky, cukru, droždí a mléka se vytvoří kvásek. Poté se přidá sůl, žloutky, teplé mléko, tuk (máslo či sádlo) a případně koření. Těsto se vypracuje tak, aby se nelepilo, zapráší se moukou a pod utěrkou se nechá kynout. Doba kynutí se liší dle množství, druhu a venkovní teploty (45–90 minut). Poté se znovu propracuje a přikryje. Mělo by 2,5krát zvětšit objem. Následně se v případě plněných výrobků dodají přísady (rozinky, mandle, ořechy, mák, atd.). Povrch výrobku se pomašluje rozšlehaným vejcem, vloží do trouby rozehřáté zhruba na 200 stupňů a peče se dle druhu pečiva 25–40 minut.\n\nProdukty se liší podle množství přidaného cukru a tuhosti těsta. Kynuté těsto bez cukru se používá na chleba, housky, kynuté knedlíky či pizzu, s malým množstvím cukru pak na štrúdl, buchty či plundrované pečivo. Z nejsladších kynutých těst se vyrábí štóly či koláče. Z tuhého těsta se vyrábí vánočky, mazance, štóly a housky, z polotuhého buchty, záviny či koláčky a z řídkého pak bábovky či koláče na plech. Z plundrovaného těsta (kynuté se zapracovaným tukem) se pečou croissanty či rohlíčky. Kynuté těsto se dá i smažit, vyrábí se takto koblihy či šišky.\n"}
{"id": "1160015", "url": "https://cs.wikipedia.org/wiki?curid=1160015", "title": "Căleanu", "text": "Căleanu\n\nCăleanu (2190 m n. m.) je hora v pohoří Țarcu v jihozápadním Rumunsku. Leží na území župy Caraș-Severin asi 11 km jižně od obce Poiana Mărului a 30 km jihovýchodně od města Caransebeș. Nachází se v rozsoše vybíhající severozápadním směrem z hlavního hřebene. Vrchol je místem dalekého rozhledu. Căleanu je nejvyšší horou celého pohoří.\n\nNa vrchol lze odbočit z hlavního hřebene, nebo vystoupit z obce Poiana Mărului.\n\n"}
{"id": "1160016", "url": "https://cs.wikipedia.org/wiki?curid=1160016", "title": "Latinskoamerické tance", "text": "Latinskoamerické tance\n\nLatinskoamerické tance je skupina tanců pocházejících především z Jižní a Střední Ameriky.\n\nKategorie latinských tanců v mezinárodních tanečních soutěžích zahrnuje tyto tance: cha-cha, rumba, samba, paso doble a jive (který ovšem pochází z USA). V soutěžích třídy D a Hobby dance se tančí pouze tance \"Samba\", \"Cha-Cha\", \"Rumba\", \"Jive\" a \"Paso doble\" se do soutěží dostává až ve třídě C a poté dále zůstává i do dalších tříd (C, B, A, M- \"mezinárodní třída\" a P- \"profesionální třída\").\n\nJde o tanec původem z Brazílie, který má ovšem své základy ve vzdálené Afrika. \"Takt\" má 2/4, \"tempo\" 50-52, \"metronom\" 100-104 a \"důraz\" klade na každou celou dobu. Je to tanec veselý a energický, ve kterém pár musí předvést svůj náboj a nadšení z tance.\n\n\n\nJde o tanec původem z Kuby. \"Takt\" má 4/4, \"tempo\" 30-32, \"metronom\" 100-108 a \"důraz\" klade na každou celou dobu. Páry zde musí předvést především prudké pohyby nohou v hudbě a opět velmi velkou energii.\n\n\n\nDalší z latinských tanců. Pochází také z Kuby. Je to tanec pomalý. Jednoduše řečeno je to [ča-ča] bez [ča-ča]. \"Takt\" má 4/4, \"tempo\" 25-27, \"metronom\" 100-108 a \"důraz\" klade na čtvrtou dobu. Jedná se zde o předvedení něžných a zamilovaných pocitů.\n\n\n\nNejveselejší z latinských tanců. Původem je ze Severní Ameriky. \"Takt\" má 4/4, \"tempo\" 42-44, \"metronom\" 168-176 a \"důraz\" klade na každou druhou dobu.\n\n\n\nTanec, který pochází ze Španělska, ale objevuje se až o něco později než předešlé tance. \"Takt\" má 2/4, \"tempo\" 60-62, \"metronom\" 120-124, a \"důraz\" klade na každou celou dobu. V tomto tanci jsou podtextem býčí zápasy.\n\n\n\nNa postoupení do každé nové třídy je zapotřebí nasbírat 200 bodů a 5F (účast ve finále)\n\nLidové latinské tance obsahují tance jako salsa, mambo, merengue, tumba, bachata, bomba, plena a argentinské tango, které se ovšem na soutěžích netančí.\n\n\n"}
{"id": "1160018", "url": "https://cs.wikipedia.org/wiki?curid=1160018", "title": "Alexandru I.", "text": "Alexandru I.\n\nAlexandru I. nebo Alexandru I. Aldea (1397-1436) byl kníže Valašského knížectví. Alexandru rovněž nesl titul princ z Moldávie. Alexandru byl synem Mircea I.. Na trůn přišel během turbulentního období dějin Rumunska, kdy se panovníci na trůnu Valašského knížectví v průběhu 15. století vystřídali 18krát. Vládl v letech 1431-1436. Musel se vypořádat s Turky, kteří již v roce 1432 napadli Valašsko. Zemřel v zimě, pravděpodobně na nemoc, ale mluví se i o bratrovražedném boji mezi ním a jeho polorodým bratrem Vladem II., který ho na trůnu vystřídal.\n"}
{"id": "1160021", "url": "https://cs.wikipedia.org/wiki?curid=1160021", "title": "Wilhelm Binder", "text": "Wilhelm Binder\n\nWilhelm Binder (9. září 1853 Lvov – ???) byl rakouský právník, bankéř a politik polské národnosti z Haliče, na počátku 20. století poslanec Říšské rady.\n\nByl polské národnosti. V rodném Lvově vystudoval střední školu a Lvovskou univerzitu. Promován byl roku 1879. Již od roku 1876 pracoval na lvovské finanční prokuratuře, kde setrval do roku 1880. Nastoupil pak do Rakousko-uherské banky, kde působil po následujících šestnáct let jako bankovní úředník. Zároveň působil na praxi u soudu. Od roku 1883 do roku 1896 byl rovněž činný jako advokát v trestních záležitostech. V období let 1887–1895 pracoval také coby kontrolní redaktor polského vydání říšského zákoníku, díky čemuž výtečně ovládl němčinu i polštinu. V roce 1896 odešel z Rakousko-uherské banky a nastoupil na post člena předsednictva Haličské obchodní a průmyslové banky v Krakově. Zde působil do roku 1899 a pak od počátku roku 1900 byl opět advokátem. Ještě téhož roku přenesl sídlo své advokátní kanceláře do Vídně.\n\nV doplňovací volbě roku 1898 se stal poslancem Haličského zemského sněmu za obvod Bělá.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1899 za kurii městskou v Haliči, obvod Biala, Nowy Sącz, Wieliczka atd. Nastoupil 27. listopadu 1899 místo Stanisława Madeyského-Poraye. Mandát zde obhájil v řádných volbách do Říšské rady roku 1901. Ve volebním období 1897–1901 se uvádí jako Dr. Wilhelm Binder, zemský advokát, bytem Krakov.\n\nVe volbách roku 1901 je uváděn jako oficiální polský kandidát, tedy kandidát Polského klubu.\n\nV roce 1918 se stal soudcem vrchního správního soudu v nově utvořeném polském státu.\n"}
{"id": "1160024", "url": "https://cs.wikipedia.org/wiki?curid=1160024", "title": "Petr z Drážďan", "text": "Petr z Drážďan\n\nPeter z Drážďan (okolo 1350 - 1421/1426 Řezno, Německo) byl německý reformistický teolog.\n\nV roce 1409, kdy Kutnohorský dekret omezil vliv cizinců na Pražské univerzitě, opustil Prahu a stal se rektorem na \"Kreuzschulle\" v Drážďanech. Ukázalo se však, že je zastáncem husitů a byl vyhoštěn. V roce 1412 se se svým přítelem Mikulášem z Drážďan vrátil do Prahy. Založil tu školu pro německy mluvící husitské kazatele. Mimo jiné i Dům U Černé růže (\"Haus zur Schwarzen Rose\").\n\nPo roce 1415 odešel do Německa a v roce 1421 nebo 1426 byl upálen v Řezně.\n\nSouvislost s ním má i známá vánoční koleda In dulci jubilo.\n\nJe autorem slavné učebnice \"Parvulus philosophiae naturalis\", která se používala pro výuku přírodní filosofie na artistických fakultách v 15. století a dochovala se ve více než 80 rukopisech.\n"}
{"id": "1160027", "url": "https://cs.wikipedia.org/wiki?curid=1160027", "title": "Emilijan Josimović", "text": "Emilijan Josimović\n\nEmilijan Josimović (v srbské cyrilici Емилијан Јосимовић; 1823, Moldova Veche, Rakousko – 25. května 1897, Sokobanja, Srbsko) byl srbský urbanista v 19. století. Zasloužil se o obnovu a přestavbu pevnosti Kalemegdan v Bělehradě na park a vytvořil první urbanistický plán srbské metropole.\n\nJosimović studoval na území dnešního Rumunska. Na základní škole se učil ve městě Caransebeş, matematickou vojenskou školu studoval ve městě Lugoj. Filozofii a techniku studoval do 22 let ve Vídni. Pracoval v oblasti vzdělání; vyučoval matematiku a později se stal profesorem na bělehradské Veliké škole.\n\nJosimović byl ve své době jedním z nemnoha vzdělaných Srbů. Stal se členem Společnosti srbské slovesnosti a Srbské učené společnosti. Podílel se na vzniku První technické společnosti, předchůdce současného Sdružení techniků a inženýrů Srbska. Jeho nejvýznamnější prací je \"Vysvětlení návrhu pro regulaci té části Bělehradu, která se nachází na Šanci\", které sepsal v letech 1864–1867. Bělehrad se na začátku 2. poloviny 19. století úspěšně rozvíjel jako svobodné město, které se postupně zbavovalo turecké nadvlády. V tomto dokumentu, který představoval první urbanistický plán města, se Josimović soustředil na samotné centrum města. Inspirovat se Josimović nechal především rozsáhlými urbanistickými inovacemi v tehdejší Paříži a Barceloně. Urbanistický plán definoval hlavní osu města, kterou se stala ulice Knez Mihajlova. Plán přepokládal nemalý počet demolic ve středu metropole.\n"}
{"id": "1160034", "url": "https://cs.wikipedia.org/wiki?curid=1160034", "title": "AtWar", "text": "AtWar\n\nAtWar, před rokem 2013 \"Afterwind\", je onlinová tahová strategická počítačová hra podobná hře \"Risk\". Všichni hráči dokončují svoje pohyby naráz v kolech, které můžou trvat od 1 minuty do 48 hodin, podle nastavení. AtWar, na rozdíl od svého protějšku Risk, má volný pohyb, ve kterém se hráči obvykle snaží dobýt protivníkovo hlavní město, zemi, nebo všechna města (záleží na nastavení). Hráči soupeří, aby získali SB (Strategy Points), které jim dovolují zlepšovat se. AtWar není pay to win hra, ale existují privilegia pro prémiové členy, například možnost zakládat uživatelské hry, založit koalici, vytvářet mapy, a nebo mít vlastní logo/profilový obrázek.\nHra má volný pohyb bez mřížky nebo předurčených cest, a umožňuje hrát až 20 hráčům najednou. Kola probíhají společně pro všechny, a každý pohyb se projeví na konci jednoho kola. Další funkcí je editor map, který dovoluje hráčům vytvářet vlastní mapy a jednotky. Takto je možné uskutečnit jakoukoliv bitvu na jakékoliv rovině, skutečné nebo imaginární. Existuje rozmanitý výběr map; včetně standardní atlasové mapy světa. Lze také hrát v různých částech světa, jako \"Evropa\", \"Středozemí\", \"Oceánie\" a nebo \"Latinská Amerika\". Mezi populární uživatelské mapy patří \"Antický Svět\", \"Série Vzestup Říma\", \"Píseň Ledu a Ohně\", a \"Destoria\", zatímco populární scénáře obsahují \"Válka k ukončení všech válek\", \"Hra o trůny politicky\", \"Endsieg\", a spoustu jiných. Hra má velice unikátní komunitu s hráči z celého světa komunikující v herním fóru, které obsahuje mnoho kategorií, včetně tutoriálů, návrhů strategií, novinek od adminů, ukázka map a scénářů, a off-topic sekci, ve které se obvykle diskutuje o politice a historii. .\n\nHra dovoluje uživatelům formovat koalice, nebo \"klany\" se svými přáteli, což usnadňuje sjednání her. Klany můžou také soupeřit mezi sebou v \"klanových válkách\". Tyto zápasy umožňují uživatelům získat dvojnásobek svých SB a získat klanové ELO.Tři klany s nejvyšším ELO na konci soutěžní sezóny (trvající 3 měsíce) poté získají trofeje, které jsou zobrazeny na jejich klanové stránce. Tyto klany jsou cesta ke spojení s ostatními hráči, a obohacují hru.\n\nV AtWar jsou dvě základní mechaniky, které omezují velikost armády; Posily a Peníze. Stanovení nejlepší rovnováhy mezi těmito dvěma závisí na herní zkušenosti a strategii.\n\nPosily představují počet jednotek které konkrétní město může koupit. Toto číslo závisí na populaci v realitě, a je uvedeno na městech podle čísla startovacích jednotek které mají, když jsou neutrální. Například, Varšava (Polské hlavní město) má defaultně 5 milicí, takže když je dobyto, bude produkovat 5 jednotek. Zatímco se však s běžící hrou mění počet bránících jednotek v neutrálním městě (takže město může mít v 7. týdnu 7 milicí), počet jednotek které bude město po dobytí produkovat zůstane stejné.\n\nJakmile jsou posily koupeny, jsou vyčerpány, a to určité město nemůže produkovat nové jednotky další 3 kola. Každé 4 týdny (čtyři herní kola), jsou posily v daném městě obnoveny. Z tohoto důvodu se většina boje odehrává ve čtvrtých kolech, nebo v \"posilovém týdnu\", kdy dobyté město může produkovat okamžitě. Pro produkování jednotek v daném městě, musí být vlastněno také hlavní město státu.\n\nMezi ostatní faktory, které ovlivňují získávání posil patří to, jestli hráč musel pro území bojovat s ostatními hráči. Sníží to populaci daného území, což způsobí menší posily v zemi. Za nějaký čas se posily vrátí zpět na normální počet, a vzrostou, jestli město nebude dobyto. Další faktor je startovací bonus pro posily. Jestli startovací země oponentů má v průměru více posil nežli Vy, dostanete extra posily ve vašem startovací městě. Například, jestli hráč A začne v Albánii (defaultně 2 posily), a hráč B začne v Turecku (defaultně 39 posil s extra městy), bude mít hráč A 20 posil, až hra začne.\n\nPeníze je jeden z nejdůležitějších aspektů ve hře, který hráč musí kontrolovat. Peníze (nebo zlato) je v AtWar zdroj, který dovoluje hráči kupovat jednotky. Čím více peněz hráč má, tím více jednotek může koupit. Typ jednotky, kterou hráč kupuje je obvykle závislá na tom, kolik peněz má. Například, pěchota stojí $70 a tanky (které mají lepší útok) stojí $130; Jestli má hráč hodně peněz, a chystá se útočit, nejpravděpodobněji kupuje tanky. Peníze se hromadí kolo po kolu pomocí příjmu. Peníze můžou být také poslány spojencům, použitím panelu Diplomacie.\n\nZa každou dobytou zemi dostává hráč boost příjmu. Tento boost se mění podle země, ale pokaždé přidává nějaký příjem do ekonomie hráče. Získání bonusu celé země, dobytím hlavního města a všech ostatních měst v zemi, dává 20% bonus příjmu této zemi. Čím déle má hráč zemi pod svoji kontrolou, tím více peněz vydělá. Když je země zrovna dobyta, neprodukuje celý příjem. Po obdržení těchto bonusů do příjmů, jsou odečteny náklady na údržby armády, které závisí na velikosti armády. Čím dražší jednotky jsou, tím více jejich údržba poškozuje hráčův příjem. Příjem je shromážděn na konci každého týdne a je přidán do celkové hotovosti.\n\n Další unikátní charakteristika atWar je možnost posílit určité jednotky v jejich výkonnosti na úkor jiných použitím různých strategií.\n\nTakto je vytvářeno více různorodé bojiště se strategickým myšlením, protože hráči nebudou vědět, kterou strategii používají jejich protivníci.\n\nŽádná Strategie\n\nŽádné boosty nebo nevýhody, jednotky zůstávají konstantní.\n\nNelítostný útok\n\nlepší Útočné Jednotky/ slabší Obranné Jednotky\n\nDokonalá Obrana\n\nlepší Obranná síla u Obranných Jednotek proti Útočným jednotkám / slabší Útočné Jednotky\n\nVelitel Námořnictva\n\nlepší Námořní Jednotky / slabší Pozemní Jednotky\n\nImperialista\n\nlevnější jednotky (-30 zlata) / slabší Útok (-1) pro všechny jednotky\n\nNebeská Hrozba\n\nlepší Vzdušné Jednotky / slabší Pozemní Jednotky\n\nMistr Tajnosti\n\nLevnější Pozemní Tajné Jednotky (-40 zlata) / slabší Útočné Jednotky\n\nBlesková válka\n\nlepší Dosah (+3) / lepší viditelnost (+3) / slabší Obrana (-1) pro všechny jednotky\n\nZaložena na Německé strategii stejného jména, Blitzkrieg (\"blesková válka\" v Češtině) je strategie, která je efektivní pro rychlý pohyb jednotek po mapě. Blitzkrieg je užitečná strategie se schopností rychle expandovat, ale naopak snižuje obranu jednotek. Blitzkrieg je známá strategie pro svoje použití ve 2.SV, ve které Německo rychle vtrhlo do Polska, a v čase přesunulo svoje jednotky na západní frontu do boje s Francií.\n\nPartyzánská Válka\n\nlepší Obrana Sekundárních Pozemních Jednotek / levnější Tajné Pozemní Jednotky / slabší Hlavní obranné jednotky a Útočné Jednotky\n\nLucky Bastard\n\nlepší šance na kritické zásahy (+10%) / lepší viditelnost (+4) / všechny jednotky dražší (+10)\n\nSkvělý Kombinátor\n\nDrobné změny jednotek Pozemního Hlavního útoku a Pozemní Hlavní obrany pro zlepšení určitého výkonu a zhoršení jiného.\n\nŽelezná Pěst\n\nvíce životů (+2) / menší viditelnost (-4) / menší Dosah (-2) pro všechny jednotky\n\nPouštní Bouře\n\nlepší Speciální Vzdušné Útočné jednotky (helikoptéry) / lepší Pozemní Sekundární Obranné jednotky / lepší Pozemní Tajné jednotky/ slabší Hlavní Útočné vzdušné jednotky / slabší Pozemní Hlavní Obranné jednotky\n\nHybridní Válka\n\nMix mezi neobvyklou a konvenční válkou\n\nKoaliční války hrají klany proti sobě pro získání koaličních bodů a elo. Klanová ela jsou porovnávána k určen nejlepšího klanu sezóny. V každé klanové válce vítězný klan dostane určitý počet elo, a poraženému se elo odečte. Na konci sezóny se všechna ela resetují, první 3 klany dostávají trofeje, a začíná sezóna nová. Klanové války se můžou odehrávat na jakékoliv mapě, ale nejčastěji se používá 3v3 Evropa+.\n\nSoučasná 3v3 scéna je nastavena na výchozí světové mapě Evropa+, která zahrnuje vše v Evropě od Islandu po Ázerbájdžán. Aktuální herní nastavení je: kola trvající 4 minuty, 10 000 startovacích peněz, dva týmy, extra města, a není dovoleno znovupřipojování. Momentální formát těchto her je 3v3, týmová hra s dvěma hráči na východu (obvykle Ukrajina a Turecko) a čtyřmi hráči na západu (obvykle Španělsko, Francie, Německo a VB).\n\nV tomto typu hry se utkají dva hráči (obvykle na mapě Evropa+ s extra městy) s cílem zničit toho druhého. Vítěz dostane určitý počet elo, a poražený elo ztratí. Na konci sezóny se ela resetují, a první 3 duelisti jsou odměněni trofejemi. Vyhrávat tento typ hry je považováno za efektivní cestu, jak být uznán za svoje individuální schopnosti, zároveň s právem na vychloubání.\n\nScénáře tvoří obrovskou část hraných map. Na rozdíl od světových map nejsou vytvořeny herními vývojaři, ale uživateli. Mapy můžou líčit historické momenty jako The World To End All Wars, která je založena na 1.SV, nebo např. Game of Thrones, nebo jiné fiktivní lokace. Scénáře můžou být i týmové, a dovolují hráčům mít více zemí pod kontrolou. Např. v mapě Ultimate World War 2, kde má Velká Británie své ostrovy, Britskou Afriku, a Britskou Indii na začátku prvního kola, což může zintenzivnit hru, ale může ji i ztížit kvůli časovému tlaku. Scénáře také mají možnost přidat no-go zóny, což je dobré pro vytváření strategických manévrů okolo. V těchto mapách se můžou vytvářet i vlastní jednotky a nebo také dovolit startujícím národům mít různé peníze, což umožňuje dělat unikátní a nebo realistické mapy následující historii.\n\nVytváření map je unikátní část AtWar, která je dostupná pouze po zakoupení prémiového balíčku. Vytváření map sestává z vytváření hranic, zemí, příjmů a jednotek. Toto dovoluje tvůrcům vytvářet scénáře založené na historických událostech, a nebo kreativně vytvořit fiktivní mapu. Možnost upravovat tyto 4 věci (spolu s no-go oblastmi, úpravou týmů a dalšími funkcemi) umožňuje uměleckou tvořivost. Zatím je vytvořeno několik tisíc map a stále se vytváří další.\n\nStrategické body jsou používány ke kupování vylepšení, zvyšování hodnosti, a resetování jména. Tyto různé vylepšení se dají koupit přes herní obchod, a strategické body se dají získat během hraní, ničením nepřátelských jednotek a plněním různých výzev.\n\nPočet ELO získaného a ztraceného závisí na ELO protivníka. Například, pokud má klán A ELO 1200 a klan B ELO 900 (nižší je horší), klan B by dostal za výhru více ELO než klan A. V tomto případě by klan B získal za výhru 22,1 ELO od klanu A, a klan A pouze 2,9 ELO od klanu B. Pro získání přesného čísla získaného/ztraceného ELO v klanových válkách existuje.\n\n7. října 2015 bylo AtWar nuceno přejít na platformu HTML 5 poté, co Microsoft oznámil, že bude podporovat Silverlight pouze do roku 2021 a Google Chrome verze 45.0.2454 přestala podporovat NAPI pluginy kompletně. Změna posílila rozhraní, a udělala hru hladší, rychlejší. AtWar může teoreticky fungovat na jakémkoliv zařízení s prohlížečem kompatibilním s HTML 5, přesto počítače vykazují nejlepší a nejvhodnější herní interpretaci.\n"}
{"id": "1160036", "url": "https://cs.wikipedia.org/wiki?curid=1160036", "title": "Bělehradská brána (Petrovaradín)", "text": "Bělehradská brána (Petrovaradín)\n\nBělehradská brána (srbsky Београдска капија/Beogradska kapija) je dochovaná jižní brána Petrovaradína, která se nachází v Novém Sadu, metropoli srbské Vojvodiny. \n\nBrána byla vybudována v roce 1753 v klasicistním stylu jako součást petrovaradínského podhradí. Nachází se mezi bastionem sv. Ignáce a bastionem sv. Ernesta. Jako jedna ze dvou bran v Petrovaradínu se dochovala do dnešních dnů (Novosadská brána byla zbořena po první světové válce). Cesta vedoucí skrz bránu (z Nového Sadu do Sremských Karlovců) dnes slouží pro silniční dopravu. Brána byla v letech 2014 a 2015 nákladně rekonstruována (obnoveny obě dvě fasády a vnitřní prostor). \n\nBrána má pro dějiny Nového Sadu jistý význam, neboť právě ní do města vstoupila na konci první světové války srbská armáda, postupující do území dolních Uher z jihu.\n"}
{"id": "1160037", "url": "https://cs.wikipedia.org/wiki?curid=1160037", "title": "Marjan Błażowski", "text": "Marjan Błażowski\n\nMarjan Błażowski (\"cca 1855\" nebo 1858 – únor 1913 Lvov) byl rakouský šlechtic a politik polské národnosti z Haliče, na počátku 20. století poslanec Říšské rady. Bratr Juliana Błażowského.\n\nZasedal jako poslanec Haličského zemského sněmu. Koncem 19. století zastával funkci okresního starosty.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1898 za kurii venkovských obcí v Haliči, obvod Bučač—Čortkiv atd. Nastoupil místo Kornela Horodyského. Mandát zde obhájil v řádných volbách do Říšské rady roku 1901. Ve volebním období 1897–1901 se uvádí jako svobodný pán Marian Błażow-Błażowski, statkář, bytem Novosilka, pošta Jazlovec.\n\nVe volbách roku 1901 je uváděn jako oficiální polský kandidát, tedy kandidát Polského klubu.\n\nZemřel v únoru 1913 ve věku 58 let.\n"}
{"id": "1160038", "url": "https://cs.wikipedia.org/wiki?curid=1160038", "title": "Kateřina z Valois (1346)", "text": "Kateřina z Valois (1346)\n\nKateřina z Valois (před 15. dubnem 1303, Siena – říjen 1346, Neapol), byla v letech 1307-1346 titulární latinskou císařovnou, ačkoli žila v exilu a jen držela pravomoc nad Křižáckými státy v Řecku. Byla princeznou z Achaiy a Taranta, a v letech 1332-1341 také regentkou Achaiy, a místodržící Kefalonie od roku 1341-1346.\n\nNarodila se někdy před 15. dubnem 1303 jako nejstarší dcera Karla I. z Valois a Kateřiny z Courtenay, držitelky titulu císařovny konstantinopolské, vnučky a dědičky posledního latinského císaře, Balduina II. Již brzy po narození, 15. dubna 1303 byla zasnoubena s Hugem V. Burgundským, zasnoubení bylo v roce 1312 zrušeno.\n\nV červenci 1313 se Kateřina provdala za o řadu let staršího Filipa z Tarentu, krále Albánie a knížete z Achaiy, mladšího bratra Roberta I. Neapolského. Tímto sňatkem se její manžel stal titulárním císařem, a nárok na říši si udržela i po jeho smrti dne 23. prosince 1332. Jejich nejstarší syn Robert se stal jeho nástupcem jako princ z Tarentu. Kateřina byla vlivnou osobou u Neapolského dvora.\n\nJejí dvůr byl světštější než zbožný dvůr krále Roberta a jeho manželky, Sanchy Mallorské. Za vlády své neteře, Johany, byla proti manželství Johaniny mladší sestry, Marie z Kalábrie s Karlem, vévodou z Durazza. A to proto, že Marie byla domnělou dědičkou Neapole, a Durazzové byli soupeři její rodiny. Ona a její rodina byla vyplacena penězi z královské pokladnice.\n\nV roce 1333, její syn Robert obdržel Achajské knížectví prostřednictvím dohody s jeho strýcem, Janem z Graviny. Nicméně, třináctiletý chlapec byl považován za příliš mladého, než aby mohl vládnout sám, a jeho matka se po zbytek svého života stala regentkou. V roce 1338, Kateřina shromáždila flotilu a přemístila celou svou domácnost do Achaje, kde se aktivně zapojila do vlády. Poskytla útočiště Nikephorovi II. Orsinovi z Epirského knížectví, a podporovala jej v jeho snaze prosadit se v jeho zemi proti byzantskému císaři Andronikovi III.\n\nJejí přítomnost v Achaje od roku 1341 už nebyla zapotřebí, protože Robert už dosáhl dospělosti. Stala se místodržící v Kefalonii a strávila posledních pět let svého života v tomto úřadu. Po zavraždění Johanina manžela, Ondřeje Uherského, Johana hledala nového manžela mezi svými tarentskými bratranci. Kateřina podpořila svého mladšího syna Ludvíka proti svému staršímu synovi Robertovi. Kryla Karla z Artois, levobočka Roberta I. Neapolského, a jeho syna Bertranda, kteří byli obviněni ze spoluviny. Když ji syn žádal, aby to vzdala, ona odmítla a řekla, že by je potrestala sama, kdyby byli vinni. Zemřela v Neapoli v říjnu 1346. Královna Johana zorganizovala její pohřeb v místním kostele sv. Dominika.\n"}
{"id": "1160042", "url": "https://cs.wikipedia.org/wiki?curid=1160042", "title": "Skleněnka", "text": "Skleněnka\n\nSkleněnka může být: \n"}
{"id": "1160049", "url": "https://cs.wikipedia.org/wiki?curid=1160049", "title": "Julian Błażowski", "text": "Julian Błażowski\n\nJulian Błażowski, též Juljan Błażowski (1852 nebo 1854 – ???), byl rakouský šlechtic a politik polské národnosti z Haliče, na počátku 20. století poslanec Říšské rady. Bratr Marjana Błażowského.\n\nByl šlechtického původu. Měl statek v Čeremchivě (Czeremchów).\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii velkostatkářskou v Haliči. Mandát zde obhájil ve volbách do Říšské rady roku 1901. Ve volebním období 1897–1901 se uvádí jako svobodný pán Julian von Błażow-Błażowski, statkář, bytem Čeremchiv (Czeremchów).\n\nVe volbách roku 1897 je uváděn jako oficiální polský kandidát, tedy kandidát Polského klubu. Za Polský klub kandidoval i v roce 1901.\n"}
{"id": "1160050", "url": "https://cs.wikipedia.org/wiki?curid=1160050", "title": "Jan z Artois", "text": "Jan z Artois\n\nJan z Artois zvaný Bezzemek, ( či \"Jean Sans Terre\"; 29. srpna 1321 – 1387) byl hrabě z Eu.\n\nNarodil se jako syn Roberta III. z Artois a Johany, dcery Karla z Valois. Jeho otec se. ve snaze získat dědictví neštítil ničeho a roku 1330 byl pařížským soudem odsouzen za magii a padělání listin vztahujícím se k následnictví v hrabství Artois k vyhnanství. Provinilec se uchýlil na anglický dvůr, kde začal ihned intrikovat proti svému bývalému vládci. Manželka společně s dětmi byla na králův příkaz uvězněna na hradě Gaillard.\n\nJan byl v únoru 1351 novým králem propuštěn na svobodu a dostal od něj hrabství Eu po popraveném Rudolfovi z Brienne. 11. července 1352 se oženil s ovdovělou Isabelou, dcerou Jana I. z Melunu. 19. září 1356 byl těžce raněn v bitvě u Poitiers a byl zajat Angličany. Jeho únosce Élie z Pommiers ho prodal Eduardovi, Černému princi za 30 000 écus. Po svém osvobození se zúčastnil řady vojenských operací. Zemřel roku 1387 a byl pohřben v kryptě kolegiátního kostela v Eu.\n"}
{"id": "1160056", "url": "https://cs.wikipedia.org/wiki?curid=1160056", "title": "Jukimasa Nakamura", "text": "Jukimasa Nakamura\n\nJukimasa Nakamura (: ), (* 28. srpna 1972 ve Fukuoce, Japonsko) je bývalý japonský zápasník – judista, stříbrný olympijský medailista z roku 1996.\n\nJudu se věnoval od 6 let společně se svými bratry Kenzó a Jošiem (všichni tři se později stali mistry světa). Judem se vážněji zabýval na univerzitě Tokai v Tokiu. V roce 1992 byl na dobré cestě startovat na olympijských hrách v Barceloně, ale při nominaci dostal přednost Kendži Marujama.\n\nV roce 1996 měl již nominaci na olympijské hry v Atlantě jistou, navíc se her účastnil společně se svými dvěma bratry. Los neměl jednoduchý hned v prvním kole musel zabojovat proti nepříjemnému Čečenci v ruských barvách Islamu Macijevovi. Typově podobní sambo-judisté ho čekali i v dalších kolech a se všemi si po taktické stránce dokázal poradit. Ve finále nastoupil proti svému velkému rivalovi Němci Udo Quellmalzovi. Zápas patřil k divácky nezáživným, oba soupeři se předtlačovali v postoji, chvíli se převalovali na zemi, v polovině měli oba na svém kontě dvě šida za pasivitu. Na konci zápasu uvedli rozhodčí do rozpaků zvolit vítěze zlaté olympijské medaile. V poměru 1:2 padla volba na jeho soupeře. Získal stříbrnou olympijskou medaili.\n\nOd roku 1997 si udržoval pozici reprezentační jedničky i přes propadáky na mistrovství světa. V roce 2000 mu opět trenéří při nominaci na letní olympijské hry v Sydney věřili, ale s konečným 7. místem nemohl domácí kritiky utěšit. Sportovní kariéru ukončil v roce 2002. Věnuje se trenérské práci, k jeho nejznámějším žákům patřil Masato Učišiba.\n\n"}
{"id": "1160060", "url": "https://cs.wikipedia.org/wiki?curid=1160060", "title": "Alžběta Anglická", "text": "Alžběta Anglická\n\nAlžběta Anglická nebo také z Rhuddlanu (; 7. srpen 1282 – 5. květen 1316) byla osmá a nejmladší dcera krále Eduarda I. Anglického a Eleonory Kastilské. Ze všech sourozenců měla nejblíže k bratrovi Eduardovi, který byl jen o dva roky mladší než ona.\n\nV dubnu 1285 probíhala jednání s Florisem V. jednalo se o Alžbětinu zasnoubení s Florisovým synem Janem, holandským hrabětem. Nabídka byla přijata a Jan byl poslán na vychování do Anglie. Dne 8. ledna 1297 se v Ipswich konala svatba. Svatby se zúčastnila Alžbětina sestra Markéta, její otec, bratr Eduard, a Humphrey de Bohun, 4. hrabě z Herefordu. Očekávalo se, že Alžběta po svatbě odjede s manželem do Holandska, Alžběta však nechtěla, takže Jan musel nakonec odjet sám.\n\nPo nějaké době bylo rozhodnuto, že by Alžběta měla následovat svého manžela. Otec jí doprovázel, cestovali přes Jižní Nizozemí mezi Antverpami, Mechelenem, Lovaní a Bruselem, poté skončili v Gentu. Tam zůstali dva měsíce, strávili Vánoce s jejími dvěma sestrami Eleonorou a Markétou. Dne 10. listopadu 1299, Jan zemřel na úplavice, ačkoli také kolovaly zvěsti o vraždě. Z tohoto manželství se nenarodily žádné děti.\n\nNa zpáteční cestě do Anglie, projela Alžběta Brabantem, kde se setkala se sestrou Markétou. Když přijela do Anglie, seznámila se s nevlastní matkou Markétou, se kterou se její otec oženil, zatímco ona byla v Holandsku. Dne 14. listopadu 1302 se Alžběta ve Westminsterském opatství provdala za Humphreyho de Bohun, 4. hraběte z Herefordu, 3. z Essexu a konstábla Anglie.\n\nAlžběta s Humphreym měli tyto potomky:\n\n\nBěhem Vánoc 1315, když byla Alžběta po jedenácté těhotná, jí navštívila její švagrová, královna Izabela Francouzská. To byla velká pocta, ae stres mohl způsobit neznámé zdravotní problémy, které později přispěly k Alžbětině smrti při porodu. Dne 5. května 1316 porodila dceru Isabelu. Alžběta i její dcera zemřly krátce po porodu, a byly spolu pohřbeny ve Waltham Abbey.\n"}
{"id": "1160062", "url": "https://cs.wikipedia.org/wiki?curid=1160062", "title": "Římskokatolická farnost Hoštice na Hané", "text": "Římskokatolická farnost Hoštice na Hané\n\nŘímskokatolická farnost Hoštice na Hané je územní společenství římských katolíků s farním kostelem svatého Jana Křtitele v děkanátu Vyškov.\nNejstarším písemnou zmínkou je vysvěcení pozdně gotického kostela v roce 1445. V roce 1911 byl kostel opraven, byla dána nová střecha na zvýšenou věž a do ní instalovány věžní hodiny. V roce 1938 byla pozlacena makovice a kostel vymalován. Na přelomu 20. a 21. století proběhla celková oprava kostela.\n\nAdministrátorem excurrendo byl od července 2010 R. D. Mgr. Boguslaw Jan Jonczyk. Toho od února 2017 vystřídal R. D. Mgr. Krzysztof Florian Jonczyk.\n\nPravidelně se konají duchovní obnovy, setkání společenství, výuka náboženství, při bohoslužbách zpívá schola i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 18 124 korun. O rok později dosáhl výtěžek 18 935 korun.\n\n"}
{"id": "1160063", "url": "https://cs.wikipedia.org/wiki?curid=1160063", "title": "Jošio Nakamura", "text": "Jošio Nakamura\n\nJošio Nakamura (: ), (* 22. října 1970 ve Fukuoce, Japonsko) je bývalý japonský zápasník – judista.\n\nJudu se věnoval od dětství společně se svými dvěma mladšími bratry Jukimasou a Kenzóem. Judem se vážněji zabýval na univerzitě Tokai v Tokiu. V roce 1992 prohrál olympijskou nominaci na olympijské hry v Barceloně s Hirotaka Okadou. Od roku 1993 byl krátce reprezentační jedničkou do doby než do jeho střední váhy přišel v roce 1994 Hidehiko Jošida. Do olympijského roku 1996 se rozhodl jít v polotěžké váze a v japonské nominaci si zajistil účast na olympijských hrách v Atlantě. Na hrách startoval se svými dvěma bratry a nakonec jako jediný zůstal bez medaile. Ve čtvrtfinále ho hned v úvodu povalil na ippon technikou kučiki-taoši Francouz Stéphane Traineau. Obsadil 7. místo. Sportovní kariéru ukončil v roce 2001. Věnuje se trenérské práci.\n\n"}
{"id": "1160064", "url": "https://cs.wikipedia.org/wiki?curid=1160064", "title": "Markéta z Valois (1295–1342)", "text": "Markéta z Valois (1295–1342)\n\nMarkéta z Valois ( \"Marguerite de Valois\", 1295 – červenec 1342) byla hraběnka z Blois, Dunois a Frétevalu.\n\nNarodila se jako třetí dcera Karla z Valois a jeho první manželky Markéty, dcery neapolského krále Karla II. Roku 1310 se stala manželkou Víta z Blois-Châtillonu. Zemřela v červenci 1342 a byla pohřbena v klášteře Guiche.\n"}
{"id": "1160065", "url": "https://cs.wikipedia.org/wiki?curid=1160065", "title": "Tam za mořem", "text": "Tam za mořem\n\n„Tam za mořem“ (Beyond the Sea) je třináctá epizoda první série amerického sci-fi seriálu Akta X. Epizoda byla ve Spojených státech poprvé odvysílána na televizní stanici Fox 7. ledna 1994. Autory scénáře jsou spoluvýkonní producenti Glen Morgan a James Wong, režíroval jej David Nutter. Navzdory průměrnému Nielsen ratings ve srovnání s jinými epizodami první sezóny se opizoda dočkala od kritiků vesměs pozitivního přijetí.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. V této epizodě, která se nachází na seznamu „Monster-of-the-Week“, zamře Scullyové otec a se svým skepticismem je podrobena zkoušce Luthera Lee Boggse, vězně v cele smrti, jenž o sobě tvrdí, že dokáže komunikovat s duchy zemřelých (tzv. médium).\n\nDana Scullyová si pozve své rodiče, Williama Scullyho (Don Davis) a Margaret Scullyovou (Sheila Larken) krátce po Vánocích. Když odejdou, usne na pohovce. Později se probudí a vidí své otce, který sedí naproti ní a neslyšně mluví. Poté, co zazvoní telefon a ona se na něj podívá, zjistí, že je židle zase prázdná. Když zvedne telefon, její matka jí řekne, že její otec zemřel na infarkt.\n\nMezitím je ve městě Raleigh v Severní Karolíně unesen mladý pár mužem, oblečeným v uniformě policisty. O několik dní později, Scullyová a její partner Fox Mulder o případu diskutují v Mulderově kanceláři v ústředí FBI. Mulder si myslí, že případ se zdá být prací opakovaného pachatele a je zde důvod se domnívat, že pár bude zabit během několika dnů. Také se Scullyovou mluví o tom, že sériový vrah Luther Lee Boggss, kterého pomáhal před lety zatknout, prohlašuje, že měl psychické zjevení týkající se únosu a nabídl pomoc policii výměnou za zmírnění rozsudeku smrti. Mulder je překvapivě skeptický ohledně Boggsových tvrzení.\n\nPozději agenti navštíví Boggse ve vězení, kde zahraje ohnivou řeč týkající se uneseného pár na základě kusu látky, který však nepocházel z místa činu, ale z Mulderova trička. Utvrzený v tom, že Boggs lže, se pár připravuje k odchodu. Scullyová se ohlídna na Boggse a vidí zjevení svého otce, který k ní mluví a zpívá píseň, která zazněla na jeho pohřbu, „Beyond the Sea“ (Tam za mořem). Scullyová o tom Mulderovi neřekne, pár následně projednává možnost, kde Boggs zorganizoval únos s partnerem, aby zabránil popravě. Boggsovi jsou předloženy falešné noviny, které uvádějí, že dvojici byla nalezena, ve snaze obelstít Boggse, který měl následně kontaktovat svého spolupachatele. Boggs se však nenechá podvést, ale i poté agentům podává mlhavé stopy týkající se případu. Scullyová nejprve nájodou najde sklad, kde byl pár držen a později zavede Muldera a několik dalších agentů do loděnice, kde se únosce pár drží. Dívka je zachráněna, ale únosce postřelí Muldera a unikne se jejím přítelem.\n\nPřesvědčeni, že je Boggs zapojen do únosu, vězeňský dozorce vylučuje jakoukoli shovívavost. Boggs si se Scullyovou znovu promluví a prohlašuje, že je schopen kontaktovat jejího otce. Nabízí Scullyové, že jí od svého otce předá poslední zprávu, když se zúčastní jeho popravy. Také jí předává informaci týkající se nového místa, kde se nachízí únosce a zároveň ji varuje, aby se vyhla „ďáblu“. Scullyová pak zavede několik agentů na místo, které jí Boggs popsal. V pivovaru zachrání uneseného přítele. Scullyová únosce při útěku pronásleduje, ten však vběhne na lešení poblíž na stěně malovaného loga pivovaru, pošilhávajícího ďábla. Dřevěná konstrukce lešení se však propagne a únosce se zřítí na zem, kde ihned zamře.\n\nBoggs je veden k jeho popravě, a vidí, že se jí Scullyová nezúčastní. Scullyová navštíví Muldera v nemocnici, kde se zotavuje ze střelné rány. Při rozhovoru vypoví, že je přesvědča v Mulderovo tvrzení, že Boggs všechno zařídil. Mulder se jí ptá, proč odmítla možnost unovu uslyšet svého otce přes Boggse. Scullyová mu však řekne, že nepotřebuje nic slyšet, protože ví, co by jí její otec řekl.\nodhlásí. Green říká Mulderovi, že ona bude doprovázející Marsdens, když se vrátí do Anglie další den.\n"}
{"id": "1160068", "url": "https://cs.wikipedia.org/wiki?curid=1160068", "title": "Římskokatolická farnost Moravské Prusy", "text": "Římskokatolická farnost Moravské Prusy\n\nŘímskokatolická farnost Moravské Prusy je územní společenství římských katolíků s farním kostelem svatého Jiří v děkanátu Vyškov.\nPrvní zmínka o obci pochází z roku 1349. Původní kostel, o kterém je první písemný doklad z roku 1384, vyhořel v roce 1700, nový byl postaven roku 1733.\n\nAdministrátorem excurrendo byl od července 2010 R. D. Mgr. Boguslaw Jan Jonczyk. Od února 2017 ho vystřídal R. D. Mgr. Krzystof Florian Jonczyk.\n\nFarnost se pravidelně zapojuje do akce Tříkrálová sbírka. V roce 2018 se při ní vybralo 21 797 korun.\n\n"}
{"id": "1160071", "url": "https://cs.wikipedia.org/wiki?curid=1160071", "title": "Imperatus", "text": "Imperatus\n\nImperatus je hudební album skupiny Salamandra. Vydala je v roce 2014.\n\n\n"}
{"id": "1160072", "url": "https://cs.wikipedia.org/wiki?curid=1160072", "title": "Ljubaništa", "text": "Ljubaništa\n\nLjubaništa (v makedonské cyrilici Љубаништа, albánsky Lubanisht) je vesnice v Severní Makedonii. Přesněji se nachází na východním břehu Ochridského jezera, 22 km jižně od Ohridu, u hranice s Albánií. Administrativně spadá pod opštinu Ohrid. \n\nObec měla v roce 2002 celkem 171 obyvatel, z nichž 98 % je makedonské národnosti. V roce 1905 žilo v Lubaništích 360 lidí.\n\nLjubaništa je starou vesnicí, která vznikla ještě před příchodem Turků na Balkán. V roce 1582 je zaznamenána jako sídlo se 70 křesťanskými rodinami. Vesnice a okolní pozemky byly vlastnictvím ohridského správce Dželadin Bega. V současné době se vesnice nachází na hlavním silničním tahu Ohrid-Pogradec blízko hraničního přechodu s Albánií. Díky národnímu parku v pohoří Galičica, které se nachází od Ljubaništy na východ a Ohridského jezera, které se rozkládá západně od vesnice, mají velmi dobrý turistický potenciál. Nejvýznamnější kulturní památkou v blízkosti je klášter sv. Nauma. \n"}
{"id": "1160073", "url": "https://cs.wikipedia.org/wiki?curid=1160073", "title": "Roger Rochard", "text": "Roger Rochard\n\nRoger Rochard (20. dubna 1913, Évreux – 25. února 1993) byl francouzský atlet, mistr Evropy v běhu na 5000 metrů z roku 1934.\n\nV roce 1932 startoval na letních olympijských hrách v Los Angeles, ale běh na 5 000 metrů nedokončil. Při premiéře evropského atletického šampionátu v roce 1934 v běhu na 5 000 metrů zvítězil v novém francouzském rekordu 14:36,8. V Berlíně na olympijských hrách v roce 1936 nepostoupil do finále běhu na 5000 metrů.\n\n"}
{"id": "1160078", "url": "https://cs.wikipedia.org/wiki?curid=1160078", "title": "Pavel Talíř", "text": "Pavel Talíř\n\nPavel Talíř (* 10. června 1966 Kaplice) je český politik a bývalý dlouholetý předseda ZD Netřebice, od roku 2012 zastupitel a od roku 2017 pak radní Jihočeského kraje, od roku 2010 starosta města Kaplice na Českokrumlovsku, člen KDU-ČSL.\n\nVystudoval Střední zemědělskou školu v Kamenici nad Lipou. Následně pracoval v Zemědělském družstvu Netřebice na Českokrumlovsku, u Pozemních staveb v Českých Budějovicích a jako prodejce zemědělské techniky ve firmě Unicon servis Třeboň (později U+M Třeboň). Od dubna 1997 do května 2013 zastával funkci předsedy představenstva již zmíněného Zemědělského družstva Netřebice. Vysokoškolské vzdělání si doplnil v CEVRO Institutu v Praze (promoval v roce 2011, získal titul Mgr.).\n\nPavel Talíř je ženatý, s manželkou Evou mají jednu dceru a jednoho syna. Žijí v Kaplici, konkrétně v části Pořešín.\n\nDo politiky vstoupil, když jako člen Strany venkova - spojené občanské síly (SV SOS) vedl kandidátku tohoto subjektu v komunálních volbách v roce 2002 v Kaplici na Českokrumlovsku, avšak neuspěl. Nepodařilo se mu to ani o čtyři roky později ve volbách 2006, kdy už byl členem KDU-ČSL a vedl její kandidátku. Poprvé uspěl až ve volbách v roce 2010 a hned byl na začátku listopadu 2010 zvolen starostou města. V komunálních volbách v roce 2014 nejprve obhájil post zastupitele města a následně byl zvolen v listopadu 2014 starostou pro druhé funkční období.\n\nV krajských volbách v roce 2000 vedl jako člen Strany venkova kandidátku této strany do Zastupitelstva Budějovického kraje, ale neuspěl. Opět kandidoval až ve volbách v roce 2008, a to již jako člen KDU-ČSL do Zastupitelstva Jihočeského kraje, ale ani tentokrát neuspěl. Krajským zastupitelem byl zvolen až ve volbách v roce 2012. V krajských volbách v roce 2016 byl lídrem KDU-ČSL v Jihočeském kraji a obhájil mandát zastupitele. V dubnu 2017 se stal radním kraje.\n\nVe volbách do Poslanecké sněmovny PČR v roce 1996 kandidoval za Českomoravskou unii středu (ČMUS) v Jihočeském kraji, ale neuspěl. Do sněmovny se neprobojoval ani ve volbách v roce 2002, kdy byl v kraji lídrem SV SOS, ani v letech 2010 a 2013 jako člen KDU-ČSL.\n"}
{"id": "1160082", "url": "https://cs.wikipedia.org/wiki?curid=1160082", "title": "Veselé obludy", "text": "Veselé obludy\n\nVeselé obludy (v anglickém originále Aaahh!!! Real Monsters) je americký animovaný televizní seriál. Byl vytvořen Peterem Gaffneyem a Gáborem Csupóem pro stanici Nickelodeon, na které byl vysílán od roku 1994 do roku 1997.\n\nV Česku byl seriál vysílaný na stanici SuperMax.\n\n"}
{"id": "1160083", "url": "https://cs.wikipedia.org/wiki?curid=1160083", "title": "Alexandra (rozcestník)", "text": "Alexandra (rozcestník)\n\nAlexandra je ženské křestní jméno, může také odkazovat k:\n"}
{"id": "1160087", "url": "https://cs.wikipedia.org/wiki?curid=1160087", "title": "Wenzigova (Praha)", "text": "Wenzigova (Praha)\n\nWenzigova je název ulice v Praze 2. Ulice se táhne západovýchodním směrem od ulice Ke Karlovu (Nové Město) po ulici Bělehradská na Vinohradech. Tímto směrem je také číslována. Posledními čísly jsou dům číslo popisné (čp.) 21 a na druhé straně čp. 20 – kolej Budeč. Ulice je pojmenována po Josefu Wenzigovi, českém učiteli, spisovateli a libretistovi, který napsal libreta k operám Dalibor a Libuše (autor Bedřich Smetana).\n\nUlice začíná v ulici Ke Karlovu přímo proti tak zvané Zemské porodnici. Je rovná. U čísla 1 ve směru zpět, je autobusová zastávka \"Dětská nemocnice Karlov\", kde zastavuje autobus číslo 291 spojující lékařská zařízení a školy v oblasti této části Prahy, tedy jezdící mezi Karlovým náměstím a I. P. Pavlova. Dále ulice přetíná ulici Sokolskou, Legerovu a Lublaňskou. Je ukončena schodištěm do ulice Bělehradská. Zde pokračuje ulicí U Zvonařky. Jelikož jsou zde obě ulice ukončeny schodištěm pro pěší do ulice Bělehradská, jsou tyto ulice v těch částech slepé.\n\nV úsecích Bělehradská-Lublaňská a Sokolská-Ke Karlovu je ulice obousměrně průjezdná. V ostatních úsecích je jednosměrná a to ve směru Lublaňská-Sokolská. Jedná se o alternativní nájezd na magistrálu z této oblasti Vinohrad (klasický nájezd z ulice Anglická bývá ve špičkách na stupni 4 až 5). Původní řešení nájezdů na Legerovu (Lublaňská-Legerova) a na Sokolskou (Lublaňská-Legerova-Fügnerovo náměstí-Sokolská, Wenzigova mezi Legerovou a Sokolskou byla jednosměrkou ve směru Legerova) byl v souvislosti s otevřením tunelu Blanka nahrazeno přímým průjezdem na Sokolskou, přes světelné semafory. Z Lublaňské je nyní možné najíždět jak přímo do Legerovy (odbočení vpravo) tak pokračovat rovně a pak odbočovat vlevo na Sokolskou, nebo pokračovat rovně Ke Karlovu. Na magistrále tak vnikly nové světelné křižovatky, které mohou využívat i pěší.\n\nWenzigova je v úseku Sokolská-Ke Karlovu využívána autobusem městské hromadné dopravy číslo 291. Nachází se zde zastávka a to pouze v tomto směru, protože linka 291 je okružní. Autobus 291 přijíždí po Sokolské od I.P.Pavlova, kde je jeho počáteční i koncová zastávka. Odbočí vpravo do Wenzigovi, kde má v pořadí druhou zastávku \"Dětská nemocnice Karlov\". Z Wenzigovi odbočuje doprava do ulice Ke Karlovu a pak první doleva do ulice Apolinářská, kde zastaví ve stejnojmenné zastávce.\n\nV převážné části ulice je modrá zóna parkovacího stání, tzn. \"pro místní\". Pouze v úseku Ke Karlovu-Sokolská je zelená zóna určená pro střednědobé stání (max. 6 hodin). V některých úsecích je kombinovaná zóna.\n\nV této ulici se nacházejí následující veřejné budovy:\n"}
{"id": "1160089", "url": "https://cs.wikipedia.org/wiki?curid=1160089", "title": "Tokijský proces (rozcestník)", "text": "Tokijský proces (rozcestník)\n\nTokijský proces může být:\n\n"}
{"id": "1160092", "url": "https://cs.wikipedia.org/wiki?curid=1160092", "title": "Vojenský tribunál (rozcestník)", "text": "Vojenský tribunál (rozcestník)\n\nVojenský tribunál může být:\n\n\n"}
{"id": "1160093", "url": "https://cs.wikipedia.org/wiki?curid=1160093", "title": "Juan Prim", "text": "Juan Prim\n\nJuan Prim y Prats (6. prosinec 1814, Reus – 30. prosinec 1870, Madrid) byl španělský a katalánský voják a politik, v letech 1868–1869 premiér Španělska, 1847–1848 guvernér Portorika. Byl liberálem (představitelem tzv. Pokrokové strany) usilujícím o demokratizaci Španělska, kvůli čemuž neváhal roku 1868 svrhnout královnu Isabelu II.\nJeho otec byl voják, a proto i Juan zvolil vojenskou kariéru. Do španělských dějin prvně zasáhl roku 1833, když vypukla tzv. 1. karlistická válka (král Ferdinand VII., který neměl mužské potomky, zrušil salický zákon, jenž nedovoloval ženským potomkům nastoupit na trůn, aby tak trůn zajistil pro svou dceru Isabelu, což vyprovokovalo Ferdinandova bratra Karla – který by jinak byl následníkem – ke vzpouře). Prim bojoval na straně Ferdinanda, přesněji – po Ferdinandově smrti – jeho ženy a regentky království Marie Kristiny Bourbonské, a to v řadách katalánského svobodného vojska. Roku 1839 byli karlisté poraženi a Prim byl povýšen na plukovníka. Nakonec ale došlo k převratu generála Baldomero Espartera a regentka Marie Kristina musela roku 1840 odejít do exilu do Francie. Prim se pokusil o povstání proti Esparterovi v Zaragoze, ale neúspěšně, a tak nakonec odešel za regentkou do exilu také.\n\nDo Španělska se mohl vrátit až roku 1843. Stal se poslancem a stále byl v tvrdé opozici proti Esparterovi. Nevzdal ani ozbrojený boj, nejprve vyvolal neúspěšné povstání v Reus, poté další v Barceloně. To konečně uspělo a Espartero podal demisi. Marie Kristina se vrátila do vlasti a povýšila Prima do hodnosti generála. Posléze byl též jmenován guvernérem Madridu.\n\nSvé výsadní postavení však Prim brzy ztratil, když se podílel na spiknutí proti premiérovi Ramón María Narváezovi a navzdory regentčině ochranné ruce musel v roce 1844 znovu odejít do exilu v Anglii a Francii (čímž se vyhnul trestu šesti let vyhnanství na Filipínách). Navíc ve stejném roce Kristinina vláda končila a ujala se jí sama Isabela, jakožto královna Isabela II.\n\nJeho situace se výrazně zlepšila roku 1847, když byla vyhlášena amnestie, která ve Španělsku smazala jeho šestiletý trest. Znovu se zapojil do španělské politiky a byl jmenován guvernérem kolonie Portoriko. Během krymské války působil v osmanské armádě, neboť Španělé podporovali boj proti Rusům. Roku 1854 se vrátil do Španělska a byl znovu zvolen poslancem. V té době se věnoval zejména politice, podporoval premiéra Leopoldo O'Donnella a spoluprosazoval řadu liberálních reforem, avšak když roku 1859 vypukla válka s Marokem, vrátil se k vojenské kariéře. Stal se velitelem španělského expedičního sboru. Úspěch ve válce mu vynesl uvedení do šlechtického stavu, získal titul granda a markýze de los Castillejos. Další vojenskou výpravu vedl v roce 1861, tentokrát do Mexika (šlo o vymáhání mexického dluhu Španělsku, Británii a Francii).\n\nPo návratu z Mexika se obrátil proti O'Donnelovi a vedl proti němu ozbrojený odboj. Důsledek byl však paradoxní - královna Isabela II. se zatvrdila a začala se dostávat stále více pod vliv konzervativních jezuitů. Primovi nezbylo než se začít pokoušet svrhnout i královnu. Vyvolal několik povstání a nakonec se mu podařilo královnu ze země opravdu vyhnat, prchla do Biarritzu, pod ochranu Napoleona III. Prim poté 8. října 1868 triumfálně vstoupil do Madridu. Regentem byl zvolen generál Serrano, Prim získal funkci ministra války a byl de facto vojenským diktátorem. Byl však diktátorem prosazujícím liberální reformy - zavedl všeobecné volební právo, svobodu vyznání a svobodu slova.\n\nPřesto nechtěl ani on, ani Serrano zůstat v čele země, usilovali o volbu nového krále, který by umožnil demokratizaci. Ta se však dlouho nedařila. Když například vojenská vláda začala jednat o nástupu na trůn s pruským princem Leopoldem Hohenzollernským, Napoleon III., ochránce práv Isabely, Prusku vyhlásil válku. Pruský princ pak plán usednout na španělský trůn vzdal. Králem byl nakonec zvolen vévoda z Aosty, na trůn usedl jako Amadeus I. Avšak ještě než tak učinil, byl na Prima spáchán atentát, při odchodu z parlamentu (kortesů). Bylo na něj vypáleno sedm kulek. Zraněním podlehl dva dny po atentátu, 30. prosince 1870. Primova smrt oslabila Amadeovu podporu a jeho vláda skončila po dvou letech.\n\n\n"}
{"id": "1160094", "url": "https://cs.wikipedia.org/wiki?curid=1160094", "title": "Londýnská dohoda o stíhání a potrestání hlavních válečných zločinců Osy", "text": "Londýnská dohoda o stíhání a potrestání hlavních válečných zločinců Osy\n\nLondýnská dohoda o stíhání a potrestání hlavních válečných zločinců Osy je mezinárodní smlouva, kterou Spojené státy americké, Spojené království, Francie a Sovětský svaz na základě Moskevské deklarace rozhodli o potrestání válečných zločinců Osy. Připojenou chartou byl zřízen Mezinárodní vojenský tribunál v Norimberku a upraven Norimberský proces.\n\nCharta Mezinárodního vojenského tribunálu stanovila které zločiny budou protrestány. Stanovila tři kategorie zločinů souzených před vojenským tribunálem: zločiny proti míru, válečné zločiny a zločiny proti lidskosti.\n\n"}
{"id": "1160102", "url": "https://cs.wikipedia.org/wiki?curid=1160102", "title": "Marshosaurus", "text": "Marshosaurus\n\nMarshosaurus byl rod středně velkého theropodního dinosaura, jehož fosilie byly objeveny v Morissonském souvrství na území amerických států Utah a Colorado.\n\nTento dinosaurus byl pojmenován po Othnielu Charlesi Marshovi, americkém paleontologovi, jenž byl hlavním aktérem Války o kosti v 19. století. Marshosaurus měřil podle výpočtů z roku 2010 zhruba 4,5 až 5 metrů na délku a vážil 200 kilogramů. Lebka zvířete byla kolem 60 centimetrů dlouhá. Byl to středně velký masožravec.\n\n\n"}
{"id": "1160104", "url": "https://cs.wikipedia.org/wiki?curid=1160104", "title": "Vlastní mód", "text": "Vlastní mód\n\nVlastní mód v kmitajícím systému je pohyb, při kterém se všechny části tohoto systému pohybují sinusoidně se stejnou frekvencí a konstantní fází. Tento pohyb má konstantní frekvenci, která se nazývá rezonanční frekvence. Hmotná tělesa, např. budova, most nebo molekula, mají soubor vlastních módů, jejichž rezonanční frekvence závisí na struktuře tělesa, materiálu a hraničních podmínkách.\n\nV hudebním kontextu se vlastní módy vibrujících nástrojů (strun, vzduchových trubek, bubnů apod.) nazývají \"alikvótní\" nebo také \"vyšší harmonické\" tóny.\n\nNejobecnější pojetí pohybu systému je superpozice jeho vlastních módů. Módy jsou vlastní v tom smyslu, že se mohou pohybovat nezávisle na sobě a vyvolání jednoho módu tedy nikdy nevyvolá pohyb jiného módu. Z pohledu matematiky jsou tedy vlastní módy navzájem ortogonální.\n\nKoncept vlastních módů je také aplikovatelný ve vlnové teorii, optice, kvantové mechanice a molekulární dynamice.\n\n"}
{"id": "1160109", "url": "https://cs.wikipedia.org/wiki?curid=1160109", "title": "Buddhistický fundamentalismus", "text": "Buddhistický fundamentalismus\n\nBuddhistický fundamentalismus je fundamentalismus, který motivuje odlišnost víry, která je jiná než buddhismus.\n\nHistoricky například v Japonsku je Ničiren a jeho buddhistická sekta fundamentalistická. Ničirenův buddhismus také inspiruje nová náboženská hnutí.\n\nNapříklad v Myanmaru jde o nacionalistické buddhistické hnutí 696. Srí Lanka je také stát, kde nacionalistický buddhismus (například organizace Bodu Bala Sena) je označován za fundamentalistický. I sekty tibetského buddhismu vykazují známky fundamentalismu. Známé jsou také útoky japonské sekty Óm šinrikjó.\n\n\n\n\n\n"}
{"id": "1160110", "url": "https://cs.wikipedia.org/wiki?curid=1160110", "title": "Lékařský proces", "text": "Lékařský proces\n\nLékařský proces (oficiálně \"United states of America v. Karl Brandt, et al.\") byl první ze 12 vojenských soudů pro válečné zločiny s německými lékaři, které okupační správa Spojených států amerických vedla ve své okupační zóně po druhé světové válce. Proběhl v Justičním paláci v Norimberku.\n\nDvacet obviněných byli lékaři, tři obvinění (Viktor Brack, Rudolf Brandt, a Wolfram Sievers) byli nacistickými důstojníky a byli obviněni z experimentů na lidech a masových vražd (eutanazie). Josef Mengele, jeden z předních nacistických lékařů, nebyl dopaden.\n"}
{"id": "1160111", "url": "https://cs.wikipedia.org/wiki?curid=1160111", "title": "Psiloritis", "text": "Psiloritis\n\nPsiloritis (též Idi, , 2456 m n. m.) je hora v pohoří Idi v centrální části řeckého ostrova Kréta. Nachází se na území regionální jednotky Rethymno asi 5,5 km východoseverovýchodně od vesnice Fourfouras a 35 km jihozápadně od města Iraklio. Vrchol je místem dalekého rozhledu. Psiloritis je nejvyšší horou pohoří Idi i celé Kréty a nejprominentnější horou celého Řecka.\n\nNa vrchol lze vystoupit po značených turistických cestách z několika směrů, například z vesnice Fourfouras či Anogia.\n\n"}
{"id": "1160115", "url": "https://cs.wikipedia.org/wiki?curid=1160115", "title": "Jan Josef Dietzler", "text": "Jan Josef Dietzler\n\nJan Josef Dietzler, Johann Joseph Dietzler, \"též\" Johann Joseph Carl Ditzler (1694 Praha – 16. dubna 1744, Praha) byl pražský malíř, kreslíř a kartograf vrcholného a pozdního baroka.\n\nO jeho životě je málo známo. Pracoval jako zemský přísežný geometr, tedy technický kreslič, při Deskách zemských na Pražském hradě, jezdil za náměty vedut také po Čechách.\n\nVěnoval se malbě a kresbě, kreslil plány a veduty měst a jejich částí, architekturu a krajinomalbu. V letech 1720-1743 prováděl systematickou a technicky dokonalou kresebnou dokumentaci areálu Pražského hradu a Malé Strany, často z neobvyklých stanovišť na střechách domů či ve věžích. Je cenná zejména tím, že dokládá stav před a během ničení staveb francouzskou a saskou okupační armádou v letech 1741 – 1742, a také před pruským bombardováním z roku 1757.\n\nDále kreslil návrhy architektury pro slavnostní příležitosti a pro různá umělecká řemesla, například pro korunovace českých králů a královen do Katedrály sv. Víta na Pražském hradě.\n\n\n\nJeho díla jsou zastoupena ve Sbírkách Pražského hradu, Národní galerie v Praze, Muzea hl. města Prahy, Slovenské národní galerie v Bratislavě nebo ve sbírce Patrika Šimona.\n\n"}
{"id": "1160118", "url": "https://cs.wikipedia.org/wiki?curid=1160118", "title": "Oněžský záliv", "text": "Oněžský záliv\n\nOněžský záliv ( – \"Oněžskaja guba\" nebo – \"Oněžskij zaliv\") je záliv na jihovýchodě Bílého moře. Patří k Rusku, kde spadá do Severozápadního federálního okruhu, v rámci kterého sousedí na jihu a východě s Archangelskou oblastí a na západě s Karelskou republikou. Je přibližně 185 kilometrů dlouhý a 75 kilometrů široký.\n\nOněžský záliv je nejjižnějším ze čtyř velkých zálivů Bílého moře, zbylé jsou Kandalakšský, Mezeňský a Dvinský, který leží severovýchodně od Oněžského a je od něj oddělený Oněžským poloostrovem.\n\nV severní části Oněžského zálivu se nalézají Solovecké ostrovy, největší souostroví Bílého moře.\n\nNa západě u města Belomorsk ústí do zálivu řeka Vyg a tím i Bělomořsko-baltský kanál, umělá vodní cesta spojující Bílé moře s Baltským. Rovněž na západě ústí do zálivu řeky Kem a Suma a na jihovýchodě řeka Oněga.\n"}
{"id": "1160121", "url": "https://cs.wikipedia.org/wiki?curid=1160121", "title": "Valley of the Damned", "text": "Valley of the Damned\n\nValley of the Damned je hudební album skupiny DragonForce. Vydala je v roce 2003.\n\n"}
{"id": "1160123", "url": "https://cs.wikipedia.org/wiki?curid=1160123", "title": "Profitis Ilias (Peloponés)", "text": "Profitis Ilias (Peloponés)\n\nProfitis Ilias (též Oros Taigetos, , , 2404 m n. m.) je hora v pohoří Taygetos v jižní části řeckého poloostrova Peloponés. Nachází se asi 8,5 km východně od vesnice Chora Gaitson a 15 km jihozápadně od města Sparta. Vrchol je místem dalekého rozhledu. Profitis Ilias je nejvyšší horou pohoří Taygetos i celého Peloponésu. Hora má prominenci nad 1500 m, tudíž se řadí mezi tzv. ultraprominentní vrcholy (\"ultra-prominent peaks\").\n\nNa vrchol lze vystoupit například z osad Palopanagia a Mistras.\n\n\n"}
{"id": "1160124", "url": "https://cs.wikipedia.org/wiki?curid=1160124", "title": "Sonic Firestorm", "text": "Sonic Firestorm\n\nSonic Firestorm je hudební album skupiny DragonForce. Vydala je v roce 2004.\n\n"}
{"id": "1160125", "url": "https://cs.wikipedia.org/wiki?curid=1160125", "title": "Inhuman Rampage", "text": "Inhuman Rampage\n\nInhuman Rampage je hudební album skupiny DragonForce. Vydala bylo v roce 2006.\n\n"}
{"id": "1160127", "url": "https://cs.wikipedia.org/wiki?curid=1160127", "title": "Ultra Beatdown", "text": "Ultra Beatdown\n\nUltra Beatdown je hudební album skupiny DragonForce. Vydala je v roce 2008.\n\n"}
{"id": "1160128", "url": "https://cs.wikipedia.org/wiki?curid=1160128", "title": "Občanská věda", "text": "Občanská věda\n\nObčanská věda (nebo též síťovaná věda) je vědecký výzkum prováděný, zcela nebo částečně, amatérskými nebo neprofesionálními vědci. V roce 2015 Evropská asociace občanské vědy (European Citizen Science Association, ECSA) formulovala Deset principů občanské vědy, které tvoří definici a současně kodifikují postupy dobré praxe v občanské vědě. Projekty občanské vědy by měly mimo jiné spojovat profesionální vědce s občany z širší veřejnosti (občanskými vědci) ve smysluplném výzkumu. Z této spolupráce by měly těžit obě strany - vědci z možnosti sbírat data z většího území a s menšími náklady, dobrovolníci pak ze zajímavých aktivit a nových poznatků. \n\nZároveň slouží jako propagace výzkumu a zprostředkovává výsledky i samotnou vědu veřejnosti. To má pozitivní vliv na zájem mladší generace o práci ve vědě a výzkumu. \n\nSpecifickým typem občanské vědy je propůjčování výpočetního výkonu k vědeckým účelům v projektech jako SETI@home Univerzity v Berkeley a Folding@home Stanfordovy univerzity.\n\n\nRozšíření internetu do domácností umožnilo zapojení do mezinárodních projektů.\n\n\n\n"}
{"id": "1160129", "url": "https://cs.wikipedia.org/wiki?curid=1160129", "title": "The Power Within", "text": "The Power Within\n\nThe Power Within je hudební album skupiny DragonForce. Vydala je v roce 2012.\n\n"}
{"id": "1160130", "url": "https://cs.wikipedia.org/wiki?curid=1160130", "title": "Spojenecká kontrolní rada", "text": "Spojenecká kontrolní rada\n\nSpojenecká kontrolní rada (anglicky \"Allied Control Council\", německy \"Alliierter Kontrollrat\") byl orgán spojenecké vojenské okupace okupačních zón Německa po druhé světové válce. Členy spojenecké kontrolní rady byly Spojené státy americké, Spojené království, Francie a Sovětský svaz. Sídlila v Schönebergu.\n"}
{"id": "1160131", "url": "https://cs.wikipedia.org/wiki?curid=1160131", "title": "Jan Vitéz", "text": "Jan Vitéz\n\nJan Vitéz (chorvatsky \"Ivan Vitez od Sredne\", maďarsky \"Vitéz János\", * okolo 1408, Sredna – 8. srpna 1472, Ostřihom) byl humanistický vzdělanec, diplomat, astronom a římskokatolický církevní hodnostář (Jan VII. jako biskup velkovaradínský chorvatského původu.\n\nNarodil se v Chorvatsku, studoval ve Vídni. Od roku 1445 byl biskupem ve Velkém Varadíně a od roku 1465 arcibiskupem v Ostřihomi. \n\nZastával řadu pozic ve vládách Matyáše Korvína. Zasloužil se o vznik Academie Istropolitany v Prešpurku, ve které se stal i kancléřem.\n\nV roce 1471 se stal jedním z vůdců spiknutí proti králi Matyáši Korvínovi. Král ho nechal uvěznit na hradě Visegrád, pak ho držel v Ostřihomi v domácím vězení, kde zemřel v létě 1472.\n"}
{"id": "1160132", "url": "https://cs.wikipedia.org/wiki?curid=1160132", "title": "Marcin Bylica", "text": "Marcin Bylica\n\nMarcin Bylica (1433, Olkusz, Polsko – 1493, Budín) byl polský astronom.\n\nMarcin Bylica se narodil v Olkusz (Polsko). Byl absolventem krakovské univerzity, kde začal i svou dráhu univerzitního profesora, později přednášel na univerzitách ve Vídni a Bologni. Od roku 1465 působil v Uhrách, 1472 - 1490 byl dvorním astrologem panovníka Matyáše Korvína a v letech 1467 - 1472 přednášel na bratislavské Academii Istropolitaně, později v Budíně. Byl přítelem a spolupracovníkem dalšího profesora Academie Jana Müllera (Regiomontana), se kterým se seznámil ještě v Itálii. Spolupracovali nejen v oblasti astronomie, ale i při sestavování šestimístných tabulek funkce tangens - prvních v evropských dějinách - a na jiných trigonometrických resp. astronomických tabulkách. Na bratislavské univerzitě přednášel matematiku a tzv. \"computus\", tj. výpočet kalendáře. V rámci svých astronomických měření prováděných v roce 1474 po celém Uhersku stanovil zeměpisné šířky mnoha uherských míst. Zabýval se i astrologií a ve spolupráci s vídeňským dominikánem, mechanikem Janem Dornem i zhotovováním astronomických přístrojů. Svou knihovnu a sbírku přístrojů věnoval krakovské univerzitě, na které působil v posledních desetiletích svého života. Zemřel v roce 1493 v Budíně.\n\n"}
{"id": "1160134", "url": "https://cs.wikipedia.org/wiki?curid=1160134", "title": "Vychuchol povolžský", "text": "Vychuchol povolžský\n\nVychuchol povolžský (\"Desmana moschata\") je jeden z posledních dvou přeživších druhů vychucholů (druhým je vychuchol pyrenejský).\n\nVychuchola povolžského najdeme v povodí řek Volha, Ural a Don, na území Ruska, Ukrajiny a Kazachstánu.\n\nVychuchol si staví nory na březích stojatých či pomalu tekoucích vod. Nejraději má hustě zarostlé vodní plochy s dostatkem hmyzu, raků a obojživelníků. Žije většinou v malých skupinách o 2 až 5 členech.\n\nAč se vzhledově velmi podobá ondatrám (hlodavec), vychuchol je ve skutečnosti zástupcem čeledi krtkovitých, patřících mezi hmyzožravce. Podobně jako krtek je prakticky slepý a většinu podnětů získává pomocí Eimerových orgánů na špičce svého dlouhého čumáku. Na rozdíl od krtka má však zploštělý ocas a plovací blánu na zadních nohou.\n\nVzhledem k hustému kožichu byl vychuchol povolžský vyhledávaným kožešinovým zvířetem. I když je dneska již chráněný, zejména díky ztrátě habitů, zhoršením kvality vodních zdrojů a zavlečením nepůvodní ondatry, jeho populace nadále klesá. V roce 1975 byla volně žijící populace odhadována na 7000 kusů, v roce 2004 jich bylo již jen 3500. V některých oblastech Ruska však zřejmě populace opět rostou.\n"}
{"id": "1160135", "url": "https://cs.wikipedia.org/wiki?curid=1160135", "title": "Dyera", "text": "Dyera\n\nDyera (\"Dyera\") je rod rostlin z čeledi toješťovité. Zahrnuje 2 druhy mohutných stromů s přeslenitými jednoduchými listy a drobnými květy ve vrcholičnatých květenstvích. Stromy obsahují hojnou latexovou šťávu. Dyery jsou rozšířeny v jihovýchodní Asii. Druh \"Dyera costulata\" je vyhledávaným zdrojem dřeva a místy je i pěstován. Dřevo je obchodováno pod názvem jelutong. Mimoto je strom zdrojem latexové šťávy, z níž se vyrábí např. žvýkací guma.\n\nDyery jsou stromy bez kořenových náběhů, dorůstající výšky až 80 metrů a průměru kmene až 3 metry. Při poranění roní mléčnou latexovou šťávu. Listy jsou jednoduché, v přeslenech po 4 až 8, řapíkaté, s intrapetiolárními palisty. Čepel listů je lysá, se zpeřenou žilnatinou, na okraji často lehce vroubkované. Květenství jsou rozvolněné nebo ve vrcholové části stěsnané latovité nebo okolíkovité vrcholíky. Kalich je složený z 5 na bázi srostlých a často různě velkých kališních lístků. Koruna je talířovitá, s podlouhlými až kopinatými, téměř symetrickými laloky. Korunní laloky se v poupěti překrývají směrem doleva. Tyčinky mají štíhlé krátké nitky, jsou zanořené v korunní trubce a nejsou srostlé s bliznovou hlavou. Žláznatý terč je málo zřetelný a srostlý se semeníkem. Gyneceum je složené ze 2 samostatných ale těsně přilehlých semeníků, obsahujících mnoho vajíček. Čnělka a bliznová hlava jsou krátké. Plodem je souplodí 2 dřevnatých, masivních měchýřků. Semena jsou zploštělá a opatřená blanitým křídlem.\n\nRod dyera zahrnuje 2 druhy. Je rozšířen v tropické jihovýchodní Asii od Sumatry a pevninské Malajsie po Borneo. \"Dyera costulata\" je v rámci areálu poměrně rozšířený strom a vyskytuje se v nadmořských výškách do 1200 metrů, zatímco druh \"Dyera polyphylla\" se vyskytuje pouze v nížinných bažinatých rašelinných lesích v nadmořských výškách do 30 metrů.\n\nRod \"Alstonia\" je v rámci čeledi \"Apocynaceae\" řazen spolu s rodem \"Alstonia\" do podčeledi \"Rauvolfioideae\" a tribu \"Alstonieae\".\n\nRychle rostoucí strom \"Dyera costulata\" je v jihovýchodní Asii těžen pro dřevo, které je obchodováno pod názvem jelutong. Dřevo je bledě žluté, stejnoměrně probarvené, se stejnoměrnou texturou, poněkud podobné bukovému. Z vnitřní vrstvy kůry je získávána latexová šťáva, používaná mimo jiné k výrobě žvýkací gumy. Tento druh je největším zdrojem latexu v jihovýchodní Asii a místy je i pěstován.\n\n"}
{"id": "1160136", "url": "https://cs.wikipedia.org/wiki?curid=1160136", "title": "Alexandra (Nový Zéland)", "text": "Alexandra (Nový Zéland)\n\nAlexandra je novozélandské město v regionu Otago na Jižním ostrově. Město leží na soutoku řek Clutha River a Manuherikia River. Podle sčítání lidu z roku 2013 mělo město 4 800 obyvatel, což činí pokles o 24 obyvatel oproti sčítání v roce 2006. Město bylo založeno v 60. letech 19. století během zlaté horečky v Otagu a bylo pojmenováno po Alexandře Dánské průzkumníkem Johnem Aitkenem Connellem.\n\nMěstem vede dálnice State Highway 8, vedoucí 88 km jihovýchodním směrem do Dunedinu a 33 km na sever do Cromwellu.\n\n"}
{"id": "1160137", "url": "https://cs.wikipedia.org/wiki?curid=1160137", "title": "Alexandr Koževnikov", "text": "Alexandr Koževnikov\n\nAlexandr Viktorovič Koževnikov (rusky Александр Викторович Кожевников, * 21. září 1958 v Penze, SSSR) je bývalý ruský hokejový útočník.\n\nReprezentoval Sovětský svaz. V roce 1978 byl vybrán do juniorského národního týmu pro mistrovství světa do 20 let v Kanadě, kde získal zlatou medaili.\n\nV reprezentaci poprvé nastoupil 14.8.1981 ve Göteborgu proti domácím Švédům (4:1), utkání se hrálo v rámci turnaje Pohár Rudého práva 1981/82. Byl členem vítězného mužstva na mistrovství světa 1982 ve Finsku. Je dvojnásobným olympijským vítězem - z her v Sarajevu 1984 a v Calgary 1988. Zúčastnil se i Kanadského poháru 1984 (semifinále). Svůj poslední reprezentační start si připsal 20.5.1988 při přátelském utkání v Tokiu proti Japonsku (13:2). Celkem odehrál 70 utkání a nastřílel 28 branek.\n\nOdchovanec klubu Dizel Penza se jako devatenáctiletý přesunul do HC Spartak Moskva a za tento klub debutoval v nejvyšší sovětské soutěži v sezoně 1977/78. Klub opustil v roce 1986 kvůli sporům s trenérem Borisem Majorovem a přestoupil do Křídla Sovětů Moskva. V roce 1989 bylo umožněno sovětským hokejistům odejít do zahraničí, Koževnikova sice draftoval do NHL v roce 1985 klub Calgary Flames, ale do zámoří nikdy neodešel. Sezonu 1989/90 strávil v AIK Stockholm ve švédské lize a v celku Durham Wasps v britské nejvyšší soutěži. V úvodu následující sezony odehrál čtyři utkání za Křídla Sovětů a pak se přesunul do klubu SC Rapperswil-Jona, kde hrál druhou švýcarskou ligu. V roce 1992 ukončil kariéru. Toto rozhodnutí ovšem později ještě změnil a v letech 1995–1997 hájil barvy Křídel Sovětů v ruské superlize.\n\nCelkem v sovětské a ruské lize odehrál 525 utkání a vstřelil 243 branek.\n\nOtec pracoval jako řidič a matka jako zdravotní sestra. Dcera Marija je herečka a politička.\n\n"}
{"id": "1160140", "url": "https://cs.wikipedia.org/wiki?curid=1160140", "title": "Adam z Fuldy", "text": "Adam z Fuldy\n\nAdam z Fuldy nebo Adam von Fulda (1445, Fulda – 1505, Wittenberg) byl německý hudební skladatel, básník a pravděpodobně člen Řádu svatého Benedikta.\n\nPůsobil na knížecím dvoře v Sasku, později žil ve Wittenbergu. Věnoval se i teorii hudby, jako benediktinský mnich absolvoval hudební studium v klášteře Vornbach, kde údajně napsal traktát \"De musica\". Od roku 1490 zde působil jako vedoucí místního kostelního sboru. V roce 1492 odešel z kláštera, protože začal působit jako kronikář. Od roku 1502 působil jako profesor na univerzitě ve Wittenbergu. Mezi jeho učedníky je znám například Johann Walter, který se později stal hudebním skladatelem.\n\nAdam z Fuldy zemřel v roce 1505 na mor.\n"}
{"id": "1160145", "url": "https://cs.wikipedia.org/wiki?curid=1160145", "title": "Mengli I. Geraj", "text": "Mengli I. Geraj\n\nMengli I. Geraj (varianty přezdívek: Gerej, Girej, Gírej, Giraj; 1445 - 1515) byl krymský chán a syn Hadžiho I. Geraje.\n\nMenglu Giraj se na trůn dostal v roce 1466. V roce 1475 ho porazili Turci. Později odešel do Konstantinopole. Na trůn se vrátil v roce 1478. Rozvíjel Krymský chanát a založil opevnění Ozu. Prohlásil se za Kagana. Měl syny Mehmeda, Sahib a dceru jménem Ajše Hafsa Sultan (Ayşe Hafsa Sultan), která se stala panovnicí Osmanské říše a ženou sultána Selima I., kterému porodila budoucího sultána Sulejmana I.. Menglu Geraj byl pohřben v mauzoleu v Durbe.\n"}
{"id": "1160146", "url": "https://cs.wikipedia.org/wiki?curid=1160146", "title": "Kristian Černík", "text": "Kristian Černík\n\nKristian Černík (* 21. prosince 1999 Praha) je český herec a vítěz Elite Model Look Czech Republic pro rok 2015.\n\nPochází z Prahy. Od roku 2015 studuje na Pražské konzervatoři obor herectví.\n\nV září 2015 vyhrál národní finále modelingové soutěže Schwarzkopf Elite Model Look, což ho nominovalo na účast na světovém finále, které se konalo v listopadu 2015 v Miláně, kde se umístil na 2. místě.\nMěří 190 cm a jeho míry jsou 91-74-91.\n"}
{"id": "1160147", "url": "https://cs.wikipedia.org/wiki?curid=1160147", "title": "Pravda o vodě", "text": "Pravda o vodě\n\nPravda o vodě je projekt, který vznikl s cílem přivést pozornost občanů, zastupitelů měst a obcí a zástupců Parlamentu České republiky a Vlády ČR k dění kolem distribuce vody ve městech a obcích, a kolem hospodaření s vodou, a spustit proces převzetí kontroly nad obchodem a hospodařením s vodou zpět ze soukromého vlastnictví do rukou měst a obcí, obdobně jako tento proces probíhá ve Francii, Německu či Itálii. Ve světě bývá tento proces označován např. \"deprivatization\" (anglicky), \"remunicipalisation\" (francouzsky), \"Rekommunalisierung\" (německy).\n\nMá za cíl spustit proces vrácení hospodaření s vodou zpět do rukou měst a obcí, a tím znovunabytí kontroly nad vodními zdroji, peněžními toky a nad zisky z vody veřejnoprávním sektorem.\n\nJde o investigativní projekt, který se podílí na rozkrytí významných privatizačních kauz ve vodárnách, a současně ukazuje reálné srovnání důsledků realizovaných priorit vodáren v rukou obcí oproti vodárnám v rukou zahraničních koncernů. Pravda o vodě vytváří trvalý informační kanál o vodárnách, ceně vody, prioritách měst i koncernů, a podporuje informovanost zastupitelů i občanů v otázkách skutečného dění ve vodárenství České republiky a v zahraničí. \n\nMezi tváře projektu patří makroekonom a vodárenský konzultant Ing. Radek Novotný a dlouholetý předseda představenstva okresní vodárny Vodovody a kanalizace Přerov, a.s., MUDr. Michal Chromec.\n\nProjekt si dal za cíl informovat o problematice hospodaření s vodou v ČR a v zahraničí, spuštění celospolečenské diskuse k distribuci vody, prosazení veřejného zájmu v hospodaření s vodou, prosazení legislativního ošetření toho, aby ten, kdo financuje vodárenskou infrastrukturu, prioritně inkasoval zisk z prodeje vody, ukončení vazalských smluv a vrácení distribuce vody zpět do rukou příslušných samospráv. \n\n"}
{"id": "1160149", "url": "https://cs.wikipedia.org/wiki?curid=1160149", "title": "Džalál ad-Dín as-Sujútí", "text": "Džalál ad-Dín as-Sujútí\n\nDžalál ad-Dín as-Sujútí nebo celým jménem Abú al-Fadl Abd ar-Rahmán ibn Abí Bakr Džalál ad-Dín as-Sujútí (1445, Káhira – 17. října 1505 tamtéž) byl arabský spisovatel, vědec a teolog. Nejplodnější arabský autor. Byl známý i jako Ibn al-Kutub – \"Syn knih\".\n\nFilozofickými názory se řadí do arabské filozofie století temna. Nedostatek originality, typický pro toto období, vyvažuje Sujútího bohatá faktografická dokumentace a pečlivá klasifikace shromážděných faktů. Studoval i právo a historii Islámu.\n\nNapsal přes 500 děl, od krátkých pojednání po encyklopedické traktáty. Je spoluautorem komentářů ke Koránu s názvem \"Tafsír al-Džalálaín\" (\"Komentář dvou Džalálem\"), jehož první část napsal Džaláladdín al-Mahall.\n"}
{"id": "1160159", "url": "https://cs.wikipedia.org/wiki?curid=1160159", "title": "Brathanki", "text": "Brathanki\n\nBrathanki je polská hudební skupina, jejíž tvorba vychází z folklóru, který kombinuje s rockovým a popovým zvukem.\n\nSkupinu založil roku 1998 akordeonista Janusz Mus. Následujícího roku se stala sólovou zpěvačkou studentka etnografie Halina Mlynkova, pocházející z Návsí, v repertoáru skupiny jsou proto písně v polštině i češtině. Její styl se inspiruje nejen lidovou hudbou těchto zemí, ale také maďarskou a balkánskou, spolupracuje s hudebním skladatelem Ferencem Sebö. První album \"Ano!\", vydané v březnu 2000, se umístilo na pátém místě hitparády OLiS, získalo čtyři ceny Fryderyk a čtyři platinové desky. V roce 2003 Mlynkova skupinu opustila a vydala se na sólovou dráhu, po řadě personálních změn je od roku 2009 hlavní zpěvačkou Agnieszka Dyk.\n\n\n"}
{"id": "1160160", "url": "https://cs.wikipedia.org/wiki?curid=1160160", "title": "Slovinské referendum o legalizaci stejnopohlavního manželství (2015)", "text": "Slovinské referendum o legalizaci stejnopohlavního manželství (2015)\n\nReferendum o legalizaci manželství osob stejného pohlaví proběhlo ve Slovinsku dne 20. prosince 2015. Dle předběžných výsledků je referendum platné a jasně vyhrálo odmítnutí homosexuálních manželství.\n\n3. března 2015 schválilo Národní shromáždění návrh novely Zákona o rodině měnícího ustanovení o manželství coby trvalého svazku muže a ženy na trvalý svazek dvou osob, na čež jeho oponenti nasbírali dostatečný počet podpisů pro vypsání celostátního referenda. 26. března bylo referendum ze strany Národního shromáždění zamítnuto pro jeho nekompatibilitu s ústavními zákony zakazujícími lidové hlasování o záležitostech souvisejících s ústavou a lidskoprávními oblastmi. Navrhovatelé v reakci na to dali podnět k Ústavnímu soudu, který 22. října rozhodl v neprospěch Národního shromáždění, a sice tak že není pravomocně příslušné prohlásit referendum za neústavní. Národní shromáždění na to 4. listopadu vyhlásilo konání referenda v den 20. prosince 2015. \n\nPodle článku 90 Ústavy Slovinské republiky bude zákon zrušen referendem, pokud bude většina platných hlasů pro jeho zrušení a zároveň tato většina bude představovat minimálně jednu pětinu všech oprávněných voličů, tedy 20 % z přibližně 1,7 milionu občanů s volebním právem. \n\nV referendu o Zákoně o rodině z roku 2012 bylo 54,55% platných hlasů pro zrušení dotčeného zákona, který rozšiřoval práva registrovaných stejnopohlavních párů.\n\nSlovinští katolíci a papež František vyzývali lid k hlasování proti. Část evropských politiků, včetně Violety Bulc, vyzývalo k hlasování pro, stejně tak i všechny politické strany zastoupené v Národním shromáždění mimo SDS a NSi.\n\nVýzkum konaný pod záštitou Delo Stik v únoru 2015 ukázal, že 51 % Slovinců návrh zákona v době, kdy se konala politická debata v Národním shromáždění, podporovalo, zatímco 42 % bylo proti.\n\nJiný výzkum, konkrétně od Ninamedia, v březnu 2015 ukázal pouze 42 % podporu nového zákona a 54 % nesouhlas. Podpora byla více četná u osob mladších 30 let a v Primorském regionu.\n\nStatistika z listopadu 2015 ukázala 46 % podporu a 54 % nesouhlas. Ve statistických šetřeních byly znát zřetelné rozdíly napříč různými skupinami obyvatel. Podpora zákona byla nejvíc četná ze strany žen, ateistů a obyvatel více zalidněných oblastí, a nesouhlas zase ze strany mužů, katolíků a obyvatel řídce zalidněných oblastí. Celkově byl znát poměrně malý zájem o účast v referendu, což znamenalo, že se počítalo s jeho neplatností, a s tím související legalizací nového zákona.\n\nPředčasné volby začaly 15. prosince 2015 a pokračovaly ve dvou po sobě následujících dnech. Výsledky byly zveřejněny v neděli 20. prosince 2015 po uzavření volebních místnosti. Návrh novely zákona byl pozastaven, protože se k referendu dostavil potřebný počet voličů (více než 20 % oprávněných voličů), a většina z nich hlasovala proti. Podle slovinské ústavy jsou výsledky závazné. \n\nZdroj: \n\nParlament je povinen se po dobu jednoho roku zdržovat návrhů a legislativní činnosti v této oblasti. Iniciátoři petice slibují, že nebudou v zákonné lhůtě nijak bojkotovat legislativu, která by rozšiřovala sociální práva pro páry stejného pohlaví, pokud nebudou zahrnovat plná adopční práva a redefinici manželství. Podporovatelé opačného výsledku cítí zklamání a doufají, že počet hlasů 'pro' by mohl referendum zvrátit.\n\n"}
{"id": "1160164", "url": "https://cs.wikipedia.org/wiki?curid=1160164", "title": "Jeskyňka", "text": "Jeskyňka\n\nJeskyňka může být:\n\n"}
{"id": "1160165", "url": "https://cs.wikipedia.org/wiki?curid=1160165", "title": "Maxim Grek", "text": "Maxim Grek\n\nMaxim Grek (1470 - 21. ledna 1556, Sergijev Posad), vlastním jménm Michael Trivolis, byl řecký filolog, teolog a překladatel, který působil v Rusku. Ve východních církvích je uctíván jako světec, v roce 1988 se k nim připojila i ruská pravoslavná církev.\n\nTrivolis pocházel z bohaté albánské rodiny, studoval na Korfu a kolem roku 1490 odjel do Itálie studovat klasické jazyky. Setkal se s humanisty, jako byl tiskař Aldus Manutius, Angelo Poliziano, Marsilio Ficino nebo Pico della Mirandola, a ve Florencii poslouchal kázání Savonarolova. Roku 1507 se vrátil do Řecka a vstoupil do kláštera na Hoře Athos, kde přijal jméno Maxim. Na pozvání velkoknížete Vasilije III., který sháněl filology a překladatele pro opravu slovanských bohoslužebných knih a Bible, odjel roku 1518 do Moskvy, i když církevní slovanštinu vůbec neovládal. Mimo jiné uspořádal knížecí knihovnu, věnoval se překladatelské práci a opravám chyb v bohoslužebných knihách. Souhlasil s myšlenkami Nila Sorského a přidal se k tzv. nezištníkům, kteří odmítali rozsáhlé klášterní majetky a zasahování panovníka do církve. Při své práci se však dostal do sporu s metropolitou Danielem, který ho roku 1525 nechal odsoudit jako heretika a vsadit do klášterního vězení. Protože navíc odmítal druhý sňatek velkoknížete, byl roku 1531 znovu odsouzen a zbytek života strávil jako vězeň v různých klášterech. Zemřel v roce 1556 v Sergijevské lavře.\n\nZanechal rozsáhlé teologické a polemické dílo, největší význam mají jeho překlady částí Bible, některých církevních otců a hagiografií Šimona Metafrasta. K jeho odkazu se hlásili pozdější starověrci.\n\n\n"}
{"id": "1160167", "url": "https://cs.wikipedia.org/wiki?curid=1160167", "title": "Funtumie", "text": "Funtumie\n\nFuntumie (\"Funtumia\") je rod rostlin z čeledi toješťovité. Zahrnuje 2 druhy stromů se vstřícnými jednoduchými listy a drobnými květy v hustých vrcholičnatých květenstvích. Je rozšířen v tropické Africe. Druh \"Funtumia elastica\" je zdrojem kvalitního kaučuku.\n\nFuntumie jsou stálezelené stromy dorůstající výšky až 30 metrů, případně keře. Rostliny při poranění roní lepkavý latex. Borka je hladká, někdy s řídkými lenticelami. Dřevo je měkké a lehké. Listy jsou vstřícné, jednoduché, řapíkaté. Čepel je vejčitá, eliptická nebo podlouhlá, sbíhající na řapík, se zvlněným nebo podvinutým okrajem. Žilnatina je zpeřená. V úžlabí postranních žilek na spodní straně listů jsou často domatia. Květenství jsou stěsnaná, mnohokvětá, vrcholová i úžlabní, vrcholičnatá, mnohem kratší než listy. Květy jsou pravidelné, dužnaté, vonné. Kalich je složen z 5 volných, tlustých, vejčitých kališních lístků. Koruna je bílá, zelenavá, žlutavá nebo oranžová, nálevkovitá, s korunní trubkou v polovině na jedné straně ztlustlou a se staženým ústím. Korunní laloky se překrývají směrem doprava. Tyčinky přirůstají přibližně v polovině korunní trubky a nevyčnívají. Prašníky jsou střelovité a přirůstají ke čnělkové hlavě. Nitky jsou velmi krátké nebo chybějí. Gyneceum je složeno ze 2 volných semeníků (spojených pouze bází čnělky), obsahujících mnoho vajíček. Plodem je souplodí 2 na bázi srostlých měchýřků. Semena jsou vřetenovitá, na vrcholu opatřená dlouhými přímými štětinami.<ref name=\"flaf1/1\"></ref>\n\nRod funtumie zahrnuje 2 druhy.\n\nRod \"Funtumia\" je v rámci čeledi \"Apocynaceae\" řazen do podčeledi \"Apocynoideae\" a tribu \"Malouetieae\". Mezi příbuzné rody náleží např. \"Pachypodium\".\n\nStrom \"Funtumia elastica\" je významným zdrojem kvalitního kaučuku, který se sbírá zejména z divoce rostoucích stromů. Druh pochází z tropické Afriky, je však pěstován i v jiných oblastech tropů, např. v jižní Číně. Jeho pěstování začalo koncem 19. století, výnos je však podstatně menší než u kaučukovníku brazilského. Sběr probíhá z hlubokých a širokých zářezů do kmene. \"Funtumia africana\" se jako zdroj kaučuku nehodí. Oba druhy jsou využívány v domorodé africké medicíně.\n\n"}
{"id": "1160169", "url": "https://cs.wikipedia.org/wiki?curid=1160169", "title": "Křížová cesta (Praha, Modřany)", "text": "Křížová cesta (Praha, Modřany)\n\nKřížová cesta v Modřanech v Praze se nachází na návrší v parku Na Zvonici u kostela Nanebevzetí Panny Marie.\n\nKřížová cesta vznikla roku 2015. Tvoří ji čtrnáct smírčích křížů ze žluté mrákotínské žuly, jejichž autorem je dobříšský sochař Miroslav Beščec. Každý kříž má jiný reliéf a některé se liší i svým tvarem, první a poslední zastavení mají tvar stejný. Symboly na křížích vycházejí z křesťanské tradice od odsouzení Krista po uložení jeho těla do hrobu. Kříže jsou zapuštěny hluboko do země, nad povrchem jsou vysoké přibližně 60 cm. Některé z nich jsou plánovaně nakloněné, nejtěžší kříž váží 100 kg.\n\nPrvní zastavení je umístěno vpravo před vchodem na hřbitov. Cesta pak vede doprava, u šestého zastavení je umístěna informační cedule s popisy a významy jednotlivých křížů. Zde je i hlavní vstup do Areálu Na Zvonici. Poté cesta stoupá vzhůru a po levém schodišti ke zvonici, kde jsou do kruhu umístěna poslední čtyři zastavení. Všechny kříže mají z boku u země vytesánu pořadovou římskou číslici.\n\nCesta vznikla z iniciativy radnice Prahy 12 ve spolupráci s Farní charitou Prahy 4 - Modřany a na její vznik byla uspořádána veřejná sbírka. Sochař Beščec nakoupil první kámen a tesal kříže ještě před vyhlášením sbírky, aby byl dodržen termín otevření obnoveného parku. Smírčí kříže každý zvlášť posvětil dne 18. října 2015 Stanislav Gura, prezident Arcidiecézní charity.\n\nKřížová cesta byla otevřena spolu s revitalizovaným parkem, v bývalé kostelní zvonici z 18. století je umístěná experimentální galerie Modřanská zvonice.\n\n\n\n"}
{"id": "1160171", "url": "https://cs.wikipedia.org/wiki?curid=1160171", "title": "North American O-47", "text": "North American O-47\n\nNorth American O-47 byl americký jednomotorový třímístný taktický pozorovací letoun, řešený jako celokovový středoplošník se zatahovacím podvozkem ostruhového typu.\n\nPrototyp s továrním označením GA-15 postavila v roce 1935 firma General Aviation. Stroj poháněl hvězdicový motor Wright R-1820-41 Cyclone o výkonu 625 kW. Pilot ovládal synchronizovaný kulomet Browning vzor 1919 v pravé polovině křídla a střelec na konci kabiny stejnou pohyblivou zbraň. Objemná část pod křídlem byla určena pro pozorovatele a jeho fotografický přístroj.\n\nNa přelomu let 1935-36 se tovární označení změnilo na NA-15, protože firmu převzala finanční společnost North American. V lednu 1936 prototyp převzalo USAAC k testům na základně Wright Field. To již letoun nesl vojenské označení XO-47 (Observation).\n\nVojenské letectvo požadovalo zvětšení kabinového překrytu a posunutí pilotního sedadla kupředu. Celá přestavba se opozdila přemístěním výroby z Marylandu do Kalifornie, kde byl v Inglewoodu postaven nový závod.\n\nV únoru 1937 podepsalo vojenské letectvo zakázku na 109 sériových O-47A s pohonnými jednotkami R-1820-49 po 717 kW. Od prototypu se odlišovaly prostornější kabinou a křídlem bez přechodu do trupu. Z této dodávky bylo 93 kusů dodáno Národní letecké gardě. Objednávkou z října 1937 byla zadána produkce dalších 55 letounů s továrním označením NA-25, z nichž garda obdržela 48 exemplářů.\n\nTovární označení NA-51 neslo 74 letounů O-47B s motory R-1820-57 o výkonu 735 kW. Stavěly se na objednávku podepsanou v březnu 1939.\n\nV lednu 1942 se deset letounů O-47 pomocného útvaru Force X dostalo osobním parníkem President Coolidge a nákladním Mariposa do Austrálie. Původně měly tvořit posilu britských pozic v Malajsii, než však lodě dojely do cíle, byl Japonci obsazen Singapur a došlo ke změně kurzu.\n\nO-47 z amerických základen vykonávaly protiponorkovou službu podél pobřeží USA a na obou stranách přístupu k Panamskému průplavu. Další se používaly pro spojovací a kurýrní lety.\n\nÚdaje platí pro O-47A\n\n"}
{"id": "1160176", "url": "https://cs.wikipedia.org/wiki?curid=1160176", "title": "Banátská čeština", "text": "Banátská čeština\n\nBanátská čeština je mluva Čechů z Banátu, regionu na území současného Srbska a Rumunska. Tato varianta češtiny, kromě toho, že vychází z českého jazyka 19. století, je ovlivněna srbštinou, potažmo ve vesnicích na území dnešního Rumunska rumunštinou.\n\nVznikla z dialektů, kterými hovořili kolonisté z Čech (většinou středních, jižních a západních). Ti se usadili v 19. století v pohraničí Dolních Uher a Srbska na břehu řeky Dunaje. (Po roce 1918 se stal Banát součástí jednak Rumunska, jednak Jugoslávie.) Čeština banátských Čechů se přirozeným vývojem, zejména přerušením kulturních a společenských vazeb na Čechy a Moravu, začala odlišovat od jazyka většinové české společnosti na původním území. Ovlivnily ji také jazyky dalšího obyvatelstva - srbštiny, rumunštiny, němčiny, maďarštiny.\n\nU banátských Čechů se lze setkat s germanismy, které se běžně vyskytovaly v českých a moravských dialektech (\"luft\", \"krchov\", \"šmakovat\", \"koštovat\"), k nimž přibyly další, známé jako tzv. \"banatismy\". V banátské češtině, jakož i v mluvě jiných českých enkláv, např. u Čechů ve Slavonii, se rovněž zachovaly některé české archaismy, které si původní kolonisté přinesli a které mezitím úplně nebo téměř vymizely ze spisovného i nespisovného jazyka staré vlasti (např. \"hůra\", \"sednice\", \"hory\", \"hradba\", \"plouh\", \"dvíčata\", \"poslanka\").\n\nVliv rumunštiny se projevuje nejen v oblasti slovní zásoby, která se rozšířila o rumunská slova, ale i ve větné stavbě. Změnila se také stavba slov ve větě (přívlastek je kladen za substantivum). Do češtiny navíc pronikly spojky, jako například \"makar, barem\" (typické i pro srbštinu). Ovlivněna je i výslovnost cizích slov (\"mekánik namísto mechanik\"). Vznikly zcela nové výrazy, jako např. \"dát frnu\" (z rum. \" a pune frânǎ\"). Z dalších rumunismů se poté objevuje \"gradince\" pro školku, \"režim\" pro dietu, \"cujka\" pro pálenku, \"pansament\" pro obvaz aj. Nová slovní zásoba k banátským Čechům přicházela přirozeně z rumunského jazyka, a proto byla přijímána rumunská slova ₋ \"makará\" pro jeřáb, \"kalifikári\" pro kvalifikaci, \"mašina\" pro auto, \"karitas\" pro charitu, \"štace\" pro stanice apod.\n\nZe srbštiny se rozšířily do banátské češtiny hojné turkismy, jako například spojky \"baš\", \"barem\", \"makar\" a jiné. Ty se užívají společně na území dnešního Rumunska i Srbska. Přirozeně je však mluva banátských Čechů na území dnešního Srbska odlišná od té, která se používá v Rumunsku. Mezi srbismy, které se užívají v mluvě v Belé Crkvi, Kruščici a Českém Selu patří např. \"pustara\" (pustina), \"šuma\" (les), \"tvrdzava\" (pevnost), \"kúla\" (věž), \"kúča\" (dům) a dalších. Užívají se v ní také i některé srbské spojky a předložky, např. \"pa\" (vždyť, dokonce), \"da\" (že).\n\nZ maďarštiny do banátské češtiny pronikly také vazby typu \"Otec mi je truhlář\" namísto \"Můj otec je truhlář\", které existují i v srbském jazyce. Rozšířilo se i typicky balkánské slovo \"hajde\" (pojďme). Užívá se také srbsko/bulharsko/makedonského dákání.\n\n\n"}
{"id": "1160177", "url": "https://cs.wikipedia.org/wiki?curid=1160177", "title": "Ivan Mrkvička", "text": "Ivan Mrkvička\n\nIvan Mrkvička (' Иван Мърквичка, původním jménem Jan Václav Mrkvička; 23. dubna 1856 Vidim – 16. května 1938 Praha) byl český malíř, který aktivně přispěl k uměleckému životu v Bulharsku, nově osvobozeném od turecké nadvlády, na konci 19. a počátku 20. století. Je považován za jednoho ze zakladatelů bulharského moderního malířství.\n\nNarodil se v obci Vidim nedaleko Dubé, studoval na Akademii výtvarných umění v Praze a na mnichovské akademii. Mrkvička přišel do Plovdivu v roce 1881 na pozvání vlády tehdejší Východní Rumelie. Zde působil jako učitel kreslení na gymnáziu. Spolupracoval s nejvýznamnějšími kulturními osobnostmi ve městě - Ivanem Vazovem, Konstantinem Veličkovem, Petko Karavelovem, Petko Slavejkovem.\n\nMrkvička uspořádal svou první samostatnou výstavu v roce 1886 a podílel se na dvou společných výstavách s Antonem Mitovem. Během jeho období v Plovdivu vytvořil některé ze svých nejznámějších děl: \"Sakadžii\" (1886), \"Cikánská veselice\" (1887), \"Prodavač drůbeže\" (1887), \"Tržiště v Plovdivu\" (1883, 1888) a další.\n\nV roce 1889 se usadil v Sofii, v roce 1896 byl jedním ze zakladatelů Národní akademie umění. Do Plovdivu se krátce vrátil v roce 1892, aby se zúčastnil na speciální výstavě v hlavním pavilonu Plovdivských veletrhů. Na výstavě představil 15 obrazů, včetně \"Ulice v Plovdivu\", a sochu s názvem \"Bulharsko - patron zemědělství a řemesel\". Byl také autorem oficiálního plakátu výstavy.\n\nMrkvička výborně zvládal klasické malířské a kreslířské techniky a jeho tvorba byla konzervativní, ač se blížil k českému symbolismu. Nejvýznamnější úspěchy dosáhl v zachycení každodenního života, ale maloval také obrazy s historickými náměty a je autorem mnoha vysoce kvalitních portrétů (např. cara Ferdinanda I. nebo carevny Eleonory). Byl jedním z tvůrců tehdejšího znaku Bulharska a znaku Sofie. V roce 1918 se stal členem Bulharské akademie věd.\n\nZ Bulharska se vrátil zpátky do Čech v roce 1921. Zde se věnoval hlavně malování portrétů, mimo jiné i významných politiků (např. Přemysla Šámala, Karla Baxy, Václava Klofáče).\n\nIvan Mrkvička zemřel v Praze 16. května 1938.\n\nŘadu Mrkvičkových obrazů vlastní Sofijská městská galerie a Národní galerie v Praze.\n\n"}
{"id": "1160179", "url": "https://cs.wikipedia.org/wiki?curid=1160179", "title": "Láz v Brdech", "text": "Láz v Brdech\n\nLáz v Brdech je katastrální území vytvořené k 10. únoru 2014 na jihovýchodě území tehdejšího vojenského újezdu Brdy v souvislosti s jeho připravovaným zrušením, k němuž následně došlo k 1. lednu 2016 a katastr byl připojen k obci Láz. Rozloha nového katastrálního území je 0,484569 km². Jedná se převážně o zalesněné katastrální území, v němž se nachází jen několik budov. Významnou lokalitu v rámci katastru představuje vodní nádrž Láz, pokrývající téměř celou západní polovinu katastru.\n\nDo roku 1950 bylo téměř celé území moderního k. ú. Láz v Brdech součástí k. ú. Obecnice, velice malá okrajová část náležela ke k. ú. Vranovice. Téhož roku vznikla obec Láz, k níž byly připojeny i téměř všechny obecnické pozemky moderního k. ú. Láz v Brdech, nicméně severní okraj moderního katastru i nadále zůstával součástí k. ú. Obecnice. Záhy nato vznikl i vojenský újezd Brdy, do něhož bylo začleněno i celé území moderního k. ú. Láz v Brdech. Roku 1967 byly do vojenského újezdu začleněné části katastrů i nadále samostatných obcí vyčleněny jako samostatná katastrální území, jejichž názvy byly doplněné římskou číslovkou I. Na území moderního k. ú. Láz v Brdech tak nyní zasahovala katastrální území Láz I, Obecnice I a Vranovice I. K 31. lednu 2003 pak bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, přičemž se celé území moderního k. ú. Láz v Brdech stalo součástí k. ú. Baština, z něhož bylo vyčleněno roku 2014. K. 1. lednu 2016 se k. ú. Láz v Brdech stalo součástí území obce Láz.\n"}
{"id": "1160181", "url": "https://cs.wikipedia.org/wiki?curid=1160181", "title": "Svatý Felix", "text": "Svatý Felix\n\nSvatý Felix může označovat více světců:\n"}
{"id": "1160182", "url": "https://cs.wikipedia.org/wiki?curid=1160182", "title": "Abd ar-Rahmán bin Amádí", "text": "Abd ar-Rahmán bin Amádí\n\nAbd ar-Rahmán bin Amádí (: ), (: ) (* 3. července 1985) je alžírský zápasník – judista.\n\nV roce 2005 měl druhým místem na mistrovství světa impozantní vstup na mezinárodní judistickou scénu. Na tento úspěch však v dalších letech, mimo africký kontinent nenavázal. Na své první olympijské hry v Riu se kvalifikoval až v roce 2016. V prvním kole byl aktivnější proti Uzbeku Sherali Juraevovi, ale žádný z nástupů do techniky nedotáhl do bodované podoby a prohrál na dvě penalizace (šida).\n\n"}
{"id": "1160186", "url": "https://cs.wikipedia.org/wiki?curid=1160186", "title": "Fridrich I. Míšeňský", "text": "Fridrich I. Míšeňský\n\nFridrich I. Míšeňský zvaný \"Pokousaný\" ( \"Friedrich der Freidige\", 1257, Wartburg - 16. listopadu 1323, Eisenach) byl falckrabě saský, markrabě míšeňský a lantkrabě durynský.\n\nNarodil se jako syn Albrechta II. Míšeňského a Markéty, dcery císaře Fridricha II. Podle legendy, jeho matka, v roce 1270 prchající před svým záletnickým manželem, nemohla překonat bolest z odloučení a kousla Fridricha do tváře. Odtud pochází jeho přízvisko \"Pokousaný\".\n\nPo smrti Konradina v roce 1268 se stal Fridrich legitimním dědicem Štaufských nároků, nárokoval si Sicilské království, Jeruzalémské království a Švábské vévodství.\nTyto nároky se setkaly s malou odezvou. Švábsko se rozpadlo na územní jednotky. V zámoří byl nedoceněný, Karel I. z Anjou měl moc v jižní Itálii pevně v rukou. Markrabě Fridrich v roce 1269 navrhl invazi do Itálie a sháněl podporu u Lombardských guelfů a ghibellinů, ale své plány nikdy neuskutečnil a už nikdy nesehrál velkou roli v italských záležitostech. Od roku 1280 byl falckrabětem saským.\n\nProtože otec upřednostňoval Fridrichova nevlastního bratra Apitze, vedl proti němu Fridrich i s bratrem Dětřichem válku. Fridrich byl v roce 1281 zajat, ale po dlouhé válce oběma bratrům otec uznal jeho práva. Po smrti jejich bratrance Fridricha Tuty, se oba bratři zmocnili jeho území, Fridrich Míšeňska, takže otci zůstal pouze Landsberg. Nicméně, král Adolf Nasavský se domníval, že po Tutově smrti by se měla Míšeň a Východní Marka vrátit ke koruně, a koupil Durynsko od zadluženého Albrechta. Bratři opět volali do zbraně k obraně svého dědictví, ale nakonec se museli země vzdát. Fridrich zůstal daleko od domova až do Adolfovy smrti, kdy se vrátil zpět domů. Otec se s ním smířil. Nicméně, brzy poté si král Albrecht I. Habsburský nárokoval Durynsko, v čemž byl podpořen městy, která toužila po nezávislosti (Říšská bezprostřednost). Rodina lantkraběte byla obléhána na Wartburgu silami z Eisenachu, Fridrich nicméně uspěl v jejich osvobození. Až vítězství v Lucce dne 31. května 1307 přineslo bratrům úlevu, a než král mohl nasbírat nové síly, zemřel.\n\nPo Dětřichově smrti (1307) vzdali vazalové poctu pouze Fridrichovi, protože král Albrecht se vzdal svého práva za roční důchod. Pouze města byla stále proti Fridrichovi. Erfurt byl podroben násilí, a tak se Fridrich usmířil s novým králem Jindřichem VII., jemuž se původně odmítl podrobit. V roce 1310 mu císař udělil jeho pozemky v léna.\n\nNicméně, boj s Braniborskem ještě pokračoval, a když byl Fridrich zajat markrabětem Valdemarem, musel zaplatit 32 000 stříbrných marek a vzdát se Dolní Lužice, aby se dostal na svobodu. Tyto spory byly roku 1316 obnoveny, ale skončily v roce 1317 \"Magdeburským mírem\". Zánikem askánské dynastie, Fridrich získal všechny ztracená území s výjimkou Landsbergu a Dolní Lužice. Nyní byl schopen sjednat obecný mír.\n\nRoku 1321 ho ranila mrtvice, zůstal ochrnutý a zemřel 16. listopadu 1323 v Eisenachu. Jeho kosti byly později přemístěny na hrad Grimmenstein v Gothe a po jeho zbourání byly uloženy na hradě Friedenstein, nicméně, jeho hrob byl v Reinhardsbrunnu.\n\nV roce 1285 se oženil s Anežkou, dcerou Menharda II. Tyrolského a Alžběty Bavorské, ovdovělé matky Konradina, a po její smrti se v roce 1303 oženil s Alžbětou z Lobdeburgu, dcerou své nevlastní matky. Přežily ho jen dvě jeho děti, Alžběta, která se v roce 1322 vdala za Jindřicha II., lankraběte z Hesse, a Fridrich, který byl otcovým nástupcem.\n"}
{"id": "1160187", "url": "https://cs.wikipedia.org/wiki?curid=1160187", "title": "Taisto Mäki", "text": "Taisto Mäki\n\nTaisto Armas Mäki (2. prosince 1910 Vantaa – 1. května 1979 Helsinki) byl finský atlet, mistr Evropy v běhu na 5000 metrů z roku 1938.\n\nNa Mistrovství Evropy v Paříži v roce 1938 zvítězil v běhu na 5000 metrů. Dne 29. září téhož roku vytvořil nový světový rekord v běhu na 10 000 metrů časem 30:02,2. V následující sezóně nejdříve zlepšil světový rekord v běhu na 5 000 metrů na 14:08,8. Na podzim 17. září 1939 zaběhl jako první člověk na světě trať 10 000 metrů pod 30 minut – jeho výkon byl 29:52,6.\n\n"}
{"id": "1160188", "url": "https://cs.wikipedia.org/wiki?curid=1160188", "title": "Kostel Panny Marie Andělské (Hradčany)", "text": "Kostel Panny Marie Andělské (Hradčany)\n\nKostel Panny Marie Andělské v Praze nebo též \"kostel Panny Marie Královny Andělů\" je kapucínský kostel na Loretánském náměstí na pražských Hradčanech, který je součástí nejstaršího kapucínského kláštera v Čechách.\n\nKostel byl vystavěn v letech 1600–1602 a rozšířen po roce 1663. Kostel je neorientovaný s chórem s oltářem otočeným k severu.\n\nJedná se o typický kapucínský kostel s prostou fasádou, bez věže, trojúhelníkovým štítem a vstupním dvorkem oddělujícím náměstí od vchodu do kostela. Nad vchodem obraz Panny Marie a svatého Františka z Assisi.\n\nHlavní oltář je vrcholně barokní z roku 1735 a později upravovaný, hlavní obraz od řádového malíře Paolo Piazzy z doby stavby kostela představuje svatého Františka, kterému se zjevuje Kristus, Panna Maria a hrající andělé. Další vybavení je převážně raně barokní z druhé poloviny 17. století. V lodi kostela jsou boční oltáře sv. Felixe a Antonína Paduánského. Blíž vchodu jsou proti sobě kaple Panny Marie a svatého Kříže. V kostele je patinovaná sádrová reliéfní křížová cesta z roku 1960 od Karla Stádníka.\n\nV kostele je o vánočním čase vystavován betlém, jehož počátky spadají do 2. čtvrtiny 18. století. Inspirován byl pravděpodobně neapolskými betlémy. Obsahuje celkem 48 figur (32 lidských a 16 zvířecích) v životní či téměř životní velikosti. V roce 2018 se betlém nacházel v podobě, jakou ji navrhl akademický sochař a restaurátor Karel Stádník. Pozadí betlému tvoří vzácná malba na kartonu, která pochází z Liberecka.\n"}
{"id": "1160190", "url": "https://cs.wikipedia.org/wiki?curid=1160190", "title": "Beta Volantis", "text": "Beta Volantis\n\nBeta Volantis je druhá nejjasnější hvězda v souhvězdí Létající ryby. Je to obr spektrální třídy K<nowiki>2</nowiki> vzdálený od Země přibližně 108 světelných let.\n"}
{"id": "1160215", "url": "https://cs.wikipedia.org/wiki?curid=1160215", "title": "Radomir (hora)", "text": "Radomir (hora)\n\nRadomir (bulharsky \"Радомир\", řecky \"Καλαμπάκα/Kalabaka\") je výrazná hora na bulharsko-řeckých hranicích, s nadmořskou výškou 2031 m nejvyšší hora pohoří Belasica. S prominencí 1595 metrů patří mezi tzv. ultraprominentní vrcholy (\"ultra-prominent peaks\"), které jsou v Bulharsku celkem 4 (ještě Musala, Vichren a Botev) a v Řecku jich je 18, viz seznam ultraprominentních vrcholů v Evropě.\n\nHora je pojmenována po bulharském carovi Gabrielovi Radomírovi († 1015), který se zúčastnil bitvy u Belasice během byzantsko-bulharských válek.\n\nRadomir je přístupný z bulharské i řecké strany. Z bulharské strany vede cesta z vesnice Samuilovo (5 hodin na vrchol, s převýšením 1700 metrů) a z řecké strany z vesnice Mandraki (6 hodin, převýšení 1900 metrů).\n"}
{"id": "1160216", "url": "https://cs.wikipedia.org/wiki?curid=1160216", "title": "Obecnice v Brdech", "text": "Obecnice v Brdech\n\nObecnice v Brdech je katastrální území vytvořené k 10. únoru 2014 na jihovýchodě území vojenského újezdu Brdy v souvislosti s jeho připravovaným zrušením, k němuž došlo k 1. lednu 2016. Rozloha nového katastrálního území je 45,999293 km². Jedná se o převážně zalesněné katastrální území, v němž se nachází jen několik budov a na zdejších potocích dvě menší vodní nádrže (Obecnice a Pilská). V katastru pramení potoky Albrechtický, Červený, Obecnický, Pilský, Rezerva. Nejvyšší bod představuje vrchol Tok (865 m.), který zároveň představuje nejvyšší vrchol Brdů. Další vrcholy představují Brdce (839 m.), Třemošná (779 m.), Brda (773 m.), Ohrádka (747 m.), Zavírka (720 m.) a Klobouček (703 m.) \n\nAž do vzniku vojenského újezdu Brdy byla většina moderního k. ú. Obecnice v Brdech součástí území obcí Obecnice, dále se zde nacházelo celé katastrální území Baština, představující jednu ze dvou exkláv obce Hvozdec a nepatrné okrajové části moderního katastru náležely do k. ú. Vranovice. Roku 1950 vznikla obec Láz, k níž byla připojena i malá jižní část obecnického katastru, zahrnující i malou část moderního k. ú. Obecnice v Brdech. Téhož roku vznikl vojenský újezd Brdy, do něhož bylo začleněno i celé území moderního k. ú. Obecnice v Brdech. Roku 1967 byly do vojenského újezdu začleněné části katastrů i nadále samostatných obcí vyčleněny jako samostatná katastrální území, jejichž názvy byly doplněné římskou číslovkou I. Na území moderního k. ú. Obecnice v Brdech tak nyní zasahovala katastrální území Baština, Láz I, Obecnice I a Vranovice I. K 31. lednu 2003 pak bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, přičemž se největší část území moderního k. ú. Obecnice v Brdech stala součástí zvětšeného k. ú. Baština, menší části připadly ke zvětšeným k. ú. Hrachoviště, Těně I a Záběhlá. V rámci příprav na zrušení vojenského újezdu Brdy pak k 10. únoru 2014 vzniklo nové k. ú. Obecnice v Brdech, jehož součástí se stalo celé původní k. ú. Baština \"(to jest k. ú. Baština v hranicích do roku 2003)\" a téměř celé bývalé k. ú. Obecnice I; nejjižnější část bývalého k. ú. Obecnice I byla pro změnu začleněna do nově vytvořeného k. ú. Láz v Brdech. K 1. lednu 2016 se k. ú. Obecnice v Brdech stalo součástí území obce Obecnice.\n"}
{"id": "1160217", "url": "https://cs.wikipedia.org/wiki?curid=1160217", "title": "Pernek (rozcestník)", "text": "Pernek (rozcestník)\n\nNázev Pernek má více sídel:\n"}
{"id": "1160218", "url": "https://cs.wikipedia.org/wiki?curid=1160218", "title": "Česlav Vaňura", "text": "Česlav Vaňura\n\nČeslav Vaňura, psán \"Ceslao Waniura\", (28. prosince 1694 Miletín – 7. ledna 1736 Praha) byl český minorita a hudební skladatel doby baroka. \n\nByl synem miletínského kantora Václava Vaňury. Vstoupil do Řádu menších bratří konventuálů, zvaných minorité.\nPůsobil po mnoho let při kostele svatého Jakuba na Starém Městě pražském. Vynikl jako jeden z nejvýznamnějších českých barokních skladatelů. V roce 1735 získal titul magister musicae. \n\n\n\n"}
{"id": "1160219", "url": "https://cs.wikipedia.org/wiki?curid=1160219", "title": "Stříbrný", "text": "Stříbrný\n\nStříbrný může znamenat:\n\n\n\n\n\n"}
{"id": "1160220", "url": "https://cs.wikipedia.org/wiki?curid=1160220", "title": "David Klammert", "text": "David Klammert\n\nDavid Klammert (* 9. dubna 1994 Kroměříž) je český zápasník–judista.\n\nS judem začínal v 7 letech v rodné Kroměříži. Od roku 2007 se připravoval v Olomouci pod vedením Jiřího Štěpána. V roce 2014 se přesunul do Prahy, kde se judu věnuje vrcholově v Univerzitním sportovním klubu (USK). V seniorské reprezentaci vedené Petrem Lacinou se pohybuje od roku 2014 ve střední váze do 90 kg. V roce 2015 startoval jako student Olomoucké univerzity na Univerziádě v Kwangdžu a obsadil pěkné 5. místo. V listopadu se v Bratislavě stal mistrem Evropy do 23 let. V roce 2016 se na olympijské hry v Riu nekvalifikoval.\n\n\n"}
{"id": "1160223", "url": "https://cs.wikipedia.org/wiki?curid=1160223", "title": "Anti-Nefi-Lehité", "text": "Anti-Nefi-Lehité\n\nAnti-Nefi-Lehité je jméno, které bylo dáno skupině Lamanitů v Knize Mormonově, americkém náboženském díle. Panují pochyby o tom, zda se jedná o historické osoby.\n\nAnti-Nefi-Lehité byli skupinou Lamanitů, kteří byli obráceni Ammonem a dalšími syny Mosiášovými. Po svém obrácení byli tito lidé nazýváni lid Ammonův a sídlili v zemi Jeršon.\n\nAnti-Nefi-Lehité vystupují v Knize Alma. Jednou z nejdůležitějších scén v Knize Mormonově o Anti-Nefi-Lehitech je pravděpodobne kapitola 24 Knihy Alma, kde odmítli pozvednout meč proti lidem, kteří na ně útočili, a raději se nechali zabíjet.\n"}
{"id": "1160226", "url": "https://cs.wikipedia.org/wiki?curid=1160226", "title": "Marlon Pereira Freire", "text": "Marlon Pereira Freire\n\nMarlon Pereira Freire (* 26. března 1987, Rotterdam, Nizozemsko) je nizozemský fotbalový obránce s arubskými kořeny, který působí od roku 2013 v nizozemském klubu SC Cambuur (). Mimo Nizozemsko působil na klubové úrovni v Bulharsku.\nHraje převážně na postu pravého beka.\n\n\n"}
{"id": "1160229", "url": "https://cs.wikipedia.org/wiki?curid=1160229", "title": "Aron (syn Mosiášův)", "text": "Aron (syn Mosiášův)\n\nAron (taktéž Áron), syn krále Mosiáše, je postava v Knize Mormonově, americkém náboženském díle. Panují pochyby o tom, zda se jedná o historickú osobu.\n\nAron se podle Knihy Mormonovy vzdal královského trůnu a odešel na misii k Lamanitům (asi mezi lety 91-77 př. n. l.) Stalo se tak po osobním setkání s andělem (Mosiáš 27:11). Sloužil spolu s Almou mladším, Ammonem, a dalšími. Později se účastnil misionářské výpravy k Zoramitům (Alma 31:6-7).\n\nVystupuje v Knize Mosiáš a v Knize Alma.\n"}
{"id": "1160233", "url": "https://cs.wikipedia.org/wiki?curid=1160233", "title": "Stárkov (zámek)", "text": "Stárkov (zámek)\n\nZámek v obci Stárkov je původně renesanční stavba z roku 1546, přestavěná do barokní podoby v letech 1681 až 1691. Slouží jako domov důchodců.\nZámek stojí na místě hradu ze 13. století. Renesanční zámek dali postavit purkrabí Hradeckého kraje Bernard Žehušický z Nestajova a Bernard Čertorejský z Čertorej, který zde od roku 1546 pobýval a zámek aktivně využíval. Roku 1673 zámek koupil Jan František Kaiserstein a v letech 1681 až 1691 zámek významně upravil do barokní podoby. Kaisersteinové byli posledním šlechtickým rodem, který toto panství vlastnil. Dlouhá staletí se o historickou budovu starali a zámek vzkvétal. Rodina jej prodala až v roce 1927 průmyslové rodině Pejskarů z Police nad Metují a jejich úpravy zámku zčásti zničily historický ráz stavby. Další přestavba na domov důchodců v tomto dále pokračovala. Dnes je zámek opět ve vlastnictví původních majitelů.\n\nZámek je obdélná jednopatrová budova s mohutnými bočními rizality. Vnější fasády jsou členěny omítkovými rámy, v nichž jsou moderní okna. Místnosti v přízemí mají valené klenby, v patře ploché stropy. Ze zařízení se zachovala rokoková kachlová kamna v jídelně a dvě podobizny manželů Kokořovských od F. K. Bentuma z let 1715 a 1720.\n\n \n"}
{"id": "1160234", "url": "https://cs.wikipedia.org/wiki?curid=1160234", "title": "Auston Matthews", "text": "Auston Matthews\n\nAuston Matthews (* 17. září 1997 Scottsdale, Arizona) je americký hokejový útočník, který hraje kanadsko-americkou nejvyšší soutěž National Hockey League (NHL) za klub Toronto Maple Leafs. Většina skautů ho považovala za předpokládanou jedničku vstupního draftu NHL 2016, což se taky potvrdilo, když byl 24. června 2016 draftován v prvním kole jako 1. celkově týmem Toronto Maple Leafs.\n\nAuston Matthews podepsal v létě roku 2019 nový kontrakt na více jak 11.5 milionu dolarů ročně po dobu čtyř let, navíc může dostat ročně bonus za výkonnost v hodnotě více jak 4.2 miliony dolarů. Lépe placeným hráčem je puze nejlepší hráč světa Connor McDavid.\n\nAuston Matthews se narodil se v městě Scottsdale ve státě Arizona Brianovi a Emě Matthewsovým. Z matčiny strany je mexického původu. má dvě sestry, starší Alexandrii a mladší Breyanu. Díky matce ovládá kromě angličtiny trochu španělštinu. Pochází z atletické rodiny, jelikož jeho otec hrával na vysokoškolské úrovni baseball a jeho strýc hrál americký fotbal v NFL. V jeho rodném Scottsdalu v Arizoně. Tam začal navštěvovat utkání Phoenix Coyotes, když mu byly dva roky, a jeho oblíbenými hráči byli Shane Doan a Daniel Brière. Zpočátku neměl moc velký zájem o sport, ale zaujala ho rolba na úpravu ledové plochy od firmy Zamboni, která čistila led během přestávek. Jeho první vzplanutí k hokeji nastalo krátce poté, co oslavil pětileté narozeniny a začal působit v programu Arizony Bobcats. Když byl mladší hrával kromě hokeje i baseball, ve kterém byl lepší, ale pravou vášní byl přece jen hokej. Když začal hrát poprvé hokej, jeho rodiče o tomto sportu téměř nic nevěděli.\n\nPři jeho působení za mužstvo ZSC Lions, žil ve Švýcarsku společně se svojí matkou a sestrou Alexandrií, zatímco jeho otec zůstal v Arizoně, avšak každodenně spolu hovořili po telefonu.\n\nJeho hráčskými vzory jsou hokejisté Jonathan Toews a Anže Kopitar, jelikož jejich pojetí hry je podle něj jak na skvělé ofenzivní, tak také na defenzivní úrovni a ve srovnání s nimi má dost podobný herní styl.\n\nHrál za americkou reprezentaci do 18 let v United States Hockey League, v sezóně 2014/15 se stal rekordmanem soutěže, když dosáhl 55 branek a 61 asistencí. Na mezinárodní scéně s americkým týmem vyhrál World U-17 Hockey Challenge 2014 a Mistrovství světa v ledním hokeji do 18 let v letech 2014 a 2015. Na MS 2015 vyhrál s osmi brankami a sedmi asistencemi kanadské bodování, byl vyhlášen nejužitečnějším hráčem turnaje a zvolen do All-stars týmu. Startoval také ve vyšší věkové kategorii na Mistrovství světa juniorů v ledním hokeji 2015, kde mužstvo USA skončilo na pátém místě, připsal si jeden gól a dvě asistence.\n\nAby si talentovaný mladík zvykal na dospělý hokej, stal se v roce 2015 hráčem švýcarského klubu ZSC Lions a po dovršení osmnáctého roku začal hrát švýcarskou ligu, nastoupil také v Lize mistrů, mj. proti HC Sparta Praha. V prvních dvou měsících působení v Curychu dosáhl 25 bodů a zařadil se mezi opory týmu.\n\nVe švýcarské lize nakonec získal 46 bodů (24+22) ve 36 zápasech, a pak ještě přidal další starty mezi dospělými na mistrovství světa v Rusku, kde za USA dosáhl v deseti utkáních devět bodů (6+3). Ve vstupním draftu NHL v červnu 2016 byl jasným favoritem, což se potvrdilo, když si ho jako prvního v pořadí vybralo Toronto Maple Leafs.\n\nDne 21. července 2016, podepsal tříletou nováčkovskou smlouvu s Maple Leafs. Na základě kontraktu má maximální možný roční příjem ve výši 925 tisíc amerických dolarů, přičemž součástí smlouvy jsou i bonusy. V National Hockey League (NHL) poprvé debutoval 12. října 2016 v zahajovacím utkání sezóny 2016/17 zápase proti Ottawě Senators, ve kterém nastoupil v úroku s Williamem Nylanderem and Zachem Hymanem. Několik minut po zahájení 1. třetiny vstřelil při své první střele na bránu v utkání svou 1. branku a zaznamenal zároveň první bod v NHL, a stal se tak dvanáctým nejvýše draftovaným hráčem, jenž skóroval při svém debutu v NHL. Jen šest minut nato skóroval opět, když si přes vstřelením branky pohrál se všemi hráči Ottawy. Pouze jednu minutu a dvacet pět sekund po zahájení 2. třetiny potřeboval k tomu, aby zaznamenal hattrick, když ke vstřelení 3 branek potřeboval stejný počet střel. Přitom se stal jedním z pěti hokejistů v historii NHL, kteří ve svém prvním utkání v této soutěži zaznamenali hattrick a prvním, který byl draftován jako jednička. Tři sekundy před koncem druhé třetiny skóroval opět, když v přečíslení 2 na 1 využil přihrávky od Nylandera a úspěšně zaznamenal branku. Jen Joe Malone a Harry Hyland vstřelili 19. prosince 1917 každý při svém debutu hned pět branek (bylo to první utkání hrané v novém formátu NHL). I přes jeho historický výkon nakonec Maple Leafs padli 5:4 v prodloužení, když Matthews vstřelil všechny branky svého týmu v utkání. Za jeho nesmírně povedený debut se také dočkal přes sociální sítě mnoha gratulací od různých minulých i současných hvězd NHL a dalších známých osobností, jako například od: Teemu Selänneho, Douga Gilmoura, Krise Letanga, Tylera Seguina, Roberta Luonga či herce Stephena Amella. Daniel Brière, jeden z jeho idolů když vyrůstal, také přispěchal s gratulací.\n\nPo utkání sdělil: „\"Těžko se mi hledají slova. Nevěřil jsem tomu, co se děje. Takový příběh prostě nevymyslíte. A jsem moc rád, že u toho mohli být mí rodiče\".“\n\n\n"}
{"id": "1160235", "url": "https://cs.wikipedia.org/wiki?curid=1160235", "title": "Svaz přátel SSSR v Československu", "text": "Svaz přátel SSSR v Československu\n\nSvaz přátel SSSR v Československu byl společenský, osvětový a politický spolek působící v letech 1930–1939 a 1945–1948 v Československu. Hlavním úkolem svazu bylo seznamovat československou veřejnost s úspěchy socialistické výstavby v Sovětském svazu i se společenským a kulturním životem sovětských lidí.\n\nSvaz přátel SSSR v Československu byl založen na návrh V. sjezdu Komunistické strany Československa (KSČ) ustavením přípravného výboru v dubnu 1930. U zrodu svazu stáli mimo jiné komunistický funkcionář Bohumír Šmeral, levicový novinář Julius Fučík a levicový právník Ivan Sekanina. První veřejná schůze přípravného výboru Svazu v čele s Ivanem Sekaninou se konala 13. 7. 1930. Jedna z prvních odboček připravovaného Svazu přátel SSSR se vytvořila 23. 7. 1930 v závodě Českomoravská Kolben-Daněk v Praze-Vysočanech. Dne 25. 8. 1930 se konala první konference svazu. Dne 24. 11. 1930 byl svaz úředně rozpuštěn pražským policejním ředitelstvím. Dne 10. 4. 1931 byl svaz ale opět povolen. 29. 4. 1931 se konala valná hromada přípravného výboru Svazu přátel SSSR v restauraci U Zábranských v pražském Karlíně, rovnající se svým významem vlastně ustavujícímu sjezdu svazu. Počátkem roku 1932 měl svaz už 250 poboček. 1. řádný sjezd svazu se uskutečnil dne 17. 6. 1932 a v této době měl svaz již 15 000 členů. Od založení svazu v roce 1930 byl jeho čestným předsedou Zdeněk Nejedlý. V čele svazu se do roku 1934 vystřídali postupně dva předsedové (V. Linka, A. Vávra).\n\nZa svou činnost se svaz dostal do sporu s úřady předmnichovské Československé republiky, které zastavily jeho činnost, nejen v listopadu 1930, ale i od 20. 10. 1932, kterému předcházela konfiskace prvního čísla svazového časopisu \"Svět sovětů\" v květnu 1932. Zdůvodnění druhého zastavení činnosti svazu se objevilo ve výměru pražského policejního ředitelství ze dne 12. října 1932, kde se uvádí, že Svaz přátel SSSR provozoval činnost politickou a tím vykročil z mezí svých stanov. Na důkaz tohoto svého tvrzení se uváděly především oběžníky a pokyny, vydané ústředím KSČ a citáty z komunistického tisku. Dále pak policejní výměr v odůvodnění svého zákroku uváděl, že Svaz přátel SSSR organizoval výpravy svých členů do SSSR, delegaci žen u příležitosti Mezinárodního dne žen, že vstoupil ve styk i s nezaměstnaným dělnictvem a jeho akčními výbory a že vyzýval k boji proti válečným přípravám proti Sovětskému svazu. Všechna policejní zdůvodnění a důkazy se vždy snažili zvrátit komunističtí poslanci prostřednictvím parlamentních interpelací na ministry vnitra, spravedlnosti nebo zahraničních věcí.\n\nSvoji činnost mohl svaz znovu rozvinout až v roce 1934, když Československá republika dne 9. 6. 1934 uznala Sovětský svaz a navázala s ním plné diplomatické styky. K obnovení činnosti svazu došlo pak 15. 9. 1934. Od 14. 10. 1934 řídilo jeho práci nové ústřední vedení v čele s předsedou MUDr. Bohuslavem Vrbenským, který stál v čele svazu v letech 1934–1939.\n\nDo svazu se hlásili komunisté, členové reformistických stran a nestraníci. V rámci taktiky „jednotné fronty“ tak budovala KSČ od začátku třicátých let řadu spolků a organizací, které fungovaly relativně nezávisle na KSČ a měly za úkol organizačně podchytit osoby, které byly ochotny spolupracovat s KSČ, ale nechtěly být členy této strany. V roce 1936 měla tato organizace už 397 odboček s 38937 individuálními a 161 kolektivními členy (např.: Jednota nemajetného a pokrokového studentstva). Celkový stav členstva činil překvapivě skoro 254 000 členů.\n\nPo mnichovské konferenci byl svaz nejdříve 15. 10. 1938 rozpuštěn slovenskou autonomní vládou a 16. 3. 1939 zastavilo jeho činnost i ministerstvo vnitra v Protektorátu Čechy a Morava. Během druhé světové války se řada funkcionářů a členů rozpuštěného svazu zúčastnila v odboji proti německé okupaci nebo se dostala do koncentračních táborů a věznic. Brzy po osvobození Československa došlo 3. – 4. 11. 1945 ke znovuobnovení Svazu přátel SSSR na manifestačním sjezdu v Praze. Předsedou svazu byl zvolen spisovatel Josef Kopta. Členkou předsednictva svazu se stala po roce 1945 také Milada Horáková. Záhy však u ní docházelo postupně k rozčarování ze způsobu jednání a povýšeneckého chování komunistů. Svaz pak normálně fungoval až do února 1948.\n\nSvaz se spolupodílel na vysílání delegací do SSSR, organizoval zájezdy československých a sovětských umělců a uměleckých souborů, pořádal výstavy, slavnostní akademie, divadelní představení, kulturní dny a „Týden přátelství se SSSR“. Pravidelně vytvářel plakáty, vydával tiskoviny a četné publikace. Ve svazu aktivně pracovali Bohumír Šmeral, Julius Fučík, Zdeněk Nejedlý, Ivan Sekanina, Václav Kopecký a další. Ve druhé polovině 30. let 20. století se svaz významně angažoval v boji na obranu republiky a za upevňování spojeneckých svazků mezi Československou republikou a SSSR.\n\nPo druhé světové válce pokračoval svaz v tomto zaměření dále, když zdůrazňoval při svém náboru nových členů mimo jiné historickou úlohu SSSR při osvobozovacích bojích v Československu a Evropě a tradici v rozvoji přátelství se SSSR již v předválečné době.\n\nSvaz přátel SSSR v Československu vedle pořádání přednášek a výstav, vydával jako tiskový orgán svazu časopis \"Svět sovětů\" a neperiodické publikace zaměřené na propagaci Sovětského svazu. Kromě \"Světa sovětů\", který byl oficiálním orgánem prozatímního ústředního výboru Svazu přátel SSSR, vydávaly některé krajské a okresní výbory Svazu vlastní časopisy. Např. krajský výbor v Olomouci počal vydávat list \"Svobodná země\", krajský výbor v Moravské Ostravě \"Přítele Sovětů\", okresní výbor v Přerově magazín \"Slovanský svět\" apod.\n\n\"Svět sovětů: časopis přátel Sovětského svazu\" vycházející od 15. 2. 1932 do roku 1938 jako měsíčník (7 ročníků, první číslo bylo v květnu 1932 zkonfiskováno pražským policejním ředitelstvím). Později po znovuobnovení časopisu \"Svět sovětů: Obrazový týdeník přátel SSSR\" od roku 1945 do roku 1948 jako týdeník (4 ročníky). Časopis \"Svět sovětů\" vycházel dále v letech 1948–1968 jako týdeník Svazu československo-sovětského přátelství, od roku 1968 pokračoval jako \"Svět socialismu\" a definitivně zanikl v roce 1992.\n\nV roce 1932 časopis \"Svět sovětů\" spoluzaložil v Praze Bohumír Šmeral, který byl také v letech 1932–1933 jeho šéfredaktorem. V letech 1945–1948 byl redaktorem \"Světa sovětů\" Zdeněk Adla, který byl v letech 1948–1952 jeho šéfredaktorem.\n\nPod hlavičkou Svazu přátel SSSR vycházely v letech 1945–1948 publikace v několika edičních řadách: SSSR v boji za světový mír, Knihovna Svazu přátel SSSR, Písně SSSR, respektive Třicet vítězných let SSSR (např.: Jaromír Lang, \"30 let sovětských odborů\", Praha 1947; A. J. Pacáková, \"30 let sovětské hudby\", Praha 1947), na nichž se podílely též nakladatelství Orbis a Společnost pro kulturní styky se SSSR. Publikace vycházely i mimo edice, a to zpravidla jako brožované naučné a populárně-naučné knihy (M. I. Bogoljepov, \"Daně v SSSR\", Praha 1947; Arnošt Kolman, \"Atomová energie a SSSR\", Praha 1946), ale i propagandistické knihy (Odpovědi J. V. Stalina na otázky dopisovatele \"Sunday Times\" A. Wertha; Gustav Bareš, \"Sovětský svaz a naše samostatnost\", Praha 1947), a také hudebniny, omalovánky i pamětní pohlednice svazu. Ediční plán zahrnoval i beletrii, z níž vycházely především soudobé texty sovětských autorů (Valentin Katajev, \"Žena\"; A. Kononov, \"Povídky o Leninovi\"), objevila se i sbírka veršů Tristana Tzary \"Slunná silnice samá radost\" v překladu Adolfa Kroupy.\n\nV roce 1947 byl při časopise \"Svět sovětů\" zřízen Kruh čtenářů. Jeho členové si mohli objednávat publikace tří edičních řad: Magazíny Kruhu čtenářů Světa sovětů (1947, patrně jediný svazek), Knihovna dokumentů (1947, 2 svazky) a Knihovna sovětských románů (ohlášena jako Románová knihovna), jejíž vydávání posléze pokračovalo v nakladatelství Svět sovětů. Mimo tyto edice byly do programu Kruhu čtenářů zařazeny nákladnější obrazové publikace (Vladimír Vlček, Dnešní Moskva). Od roku 1947 časopis tiskl sovětské romány na pokračování, k nimž nabízel plátěné desky; následně knihy v levné úpravě vydalo i nakladatelství Svazu přátel SSSR (Knihovna Světa sovětů, 1947–1948, 4 svazky). Prvním svazkem Knihovny sovětských románů (1947–1952, celkem cca 35 svazků), vydaným ještě pro Kruh čtenářů, byl román Maxima Gorkého \"Tři dni\" v překladu Josefa Kadlece, který stál u zrodu edice a po celou dobu ji řídil. Vycházela zde prozaická díla soudobých ruských autorů (Pavel Bažov, Jurij Laptev, Sergej Sartakov), početně však byli zastoupeni i autoři jiných národů tehdejšího Sovětského svazu (ukrajinští spisovatelé Oleksandr Kopylenko a Natan Rybak, z Gruzie Leo Kiačeli a Georgij Gulia, z Tádžikistánu Sadriddín Ajní, z Ázerbájdžánu Manaf Sulejmanov a Mir Džalal, z Kazachstánu Sabit Mukanov a Muchtar Auezov, z Uzbekistánu G. Mokšancev, či z Estonska Hans Leberecht). Až na výjimky se zařazovaná díla držela tematických okruhů zakládání kolchozů, stachanovského hnutí a reminiscencí druhé světové války a válečného hrdinství rudoarmějců, autoři jiných národů však čtenářům dávali nahlédnout málo známých, až exotických oblastí a do mentality jejich obyvatel (jako např. autobiografická próza Džansiho Kimonka, příslušníka dálnovýchodního kmene Udehe).\n\nSvaz přátel SSSR v Československu zanikl ve dnech 21. – 22. 2. 1948, kdy se sloučil se Společností pro kulturní a hospodářské sblížení s novým Ruskem (založenou v roce 1925). Sloučením těchto dvou organizací vzniká na ustavujícím sjezdu v Národním divadle v Praze u příležitosti oslav vzniku Rudé armády nově Svaz československo-sovětského přátelství (SČSP). V jeho čele stanul jako jeho první předseda Zdeněk Nejedlý.\n\n\n\n\n\n\n\n\n\n\n"}
{"id": "1160236", "url": "https://cs.wikipedia.org/wiki?curid=1160236", "title": "Zemská silnice B40", "text": "Zemská silnice B40\n\nZemská silnice Mistelbacher Straße B40 je vedena severovýchodní částí Dolního Rakouska. Začíná u města Hollabrunn a směřuje na východ. Prochází městy Ernstbrunn, Mistelbach an der Zaya a Zistersdorf. Tady se stočí k jihovýchodu a končí nedaleko hranic se Slovenskem v obci Dürnkrut napojením na silnici Bernstein Strasse B49. Celková délka silnice je zhruba 77 km.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity: \n"}
{"id": "1160238", "url": "https://cs.wikipedia.org/wiki?curid=1160238", "title": "Ču Wan", "text": "Ču Wan\n\nČu Wan (; 29. září 1494 – 2. ledna 1550) byl politik a vojevůdce působící v čínské říši Ming za vlády císaře Ťia-ťinga. Roku 1547 byl jmenován velkým koordinátorem \"sün-fu\" Če-ťiangu a náčelníkem pobřežní obrany Če-ťiangu a Fu-ťienu, ve funkci tvrdě prosazoval zákaz soukromého zahraničního námořního obchodu – politiku „zakázaného moře“ – a nekompromisně zasahoval proti jejím narušitelům, obchodníkům, pirátům i s nimi spojeným členům místní džentry. Roku 1549 byl obžalován z neoprávněných masových poprav, což ho stálo funkci i život.\n\nČu Wan používal zdvořilostní jméno C’-čchun () a literární pseudonym Čchiou-ja ().\n\nČu Wan se narodil v Čchang-čou (, nyní část Su-čou v provincii Ťiang-su) učiteli Ču Angovi () a jeho konkubíně paní Š’ (). V dětství byl Ču Wan i jeho matka předmětem šikany ze strany hlavní manželky jeho otce a svých nevlastních bratrů. Šikana začala už tři dny poté, co se narodil, když se ho hlavní manželka jeho otce snažila vyhladovět k smrti, a přetrvávala až do roku 1546. Jeho matka ho bránila, jak jen mohla, jednou ho od smrti zachránil zásah jeho strýce a bratrance. Ču Wan později nemluvil o roli svého otce v těchto událostech, nicméně napsal, že jeho otec byl trpělivý a přísný, když ho učil konfuciánské klasiky a historii. Tyto zkušenosti patrně ovlivnily jeho morální hodnoty, charakteristické přísnou sebekázní a poslušností autoritám.\n\nSložil všechny stupně úřednických zkoušek, v červnu 1521 i nejvyšší z nich – palácové zkoušky a získal titul ťin-š’. Poté začal svou úřednickou kariéru v administrativě tehdejší Číny, říše Ming. Dostal nevýznamnou funkci na ministerstvu prací v Pekingu, ale zřejmě svou pozici neměl rád a vrátil se domů. Toto krátké období byla jediná Ču Wanova funkce v hlavním městě za celou jeho kariéru. Roku 1522 ho císař Ťia-ťing jmenoval krajským správcem v Ťing-čou () v severním metropolitním regionu, příští rok byl přeložen ve stejné funkci do Kchaj-čou () v provincii Che-nan. V letech 1527–1532 pracoval v nankingských ministerstvech trestů, vojenství a státní správy.\n\nRoku 1532 byl přeložen z Nankingu do provincií, kde sloužil až do své smrti. Nejprve byl poslán do provincie Ťiang-si, kde působil jako pomocník vedoucího provinčního administrativního úřadu (, \"Ťiang-si pu-šeng-s’ jou-cchan-i\"), zde se mimo jiné zabýval neposlušným obyvatelstvem okresu Tung-siang, bránícímu se povinné robotě pro stát. Poté, roku 1536, byl poslán do S’-čchuanu na místo zástupce kontrolního komisaře (, \"S’-čchuan an-čcha-s’ fu-š’\"). Zde reorganizoval místní domobranu, s níž porazil domorodé bandity v Mao-čou () a Wej-čou, což umožnilo zrušit dosavadní praxi placení jim za neútočení. Své zážitky zaznamenal v knize \"Mao-pien ťi-š’\" ().\n\nRoku 1541 byl jmenován zástupcem vedoucího provinčního administrativního úřadu Šan-tungu (, \"Šan-tung cuo-cchan-čeng\"). V úřadě osvobodil šantungské vojáky z povinnosti služby ve vzdálených posádkách, aby mohli posílit místní obranu. Roku 1543 byl poslán do jihozápadní provincie Jün-nan řídit provinční kontrolní úřad (ve funkci kontrolního komisaře, , \"Jün-nan an-čcha-s’\"), ale následující rok se vrátil do Šan-tungu jako vedoucí provinčního administrativního úřadu (, \"Šan-tung jou pu-čeng-š’\"). Roku 1545 byl přeložen ve stejné funkci do Kuang-tungu (, \"Kuang-tung cuo pu-čeng-š’\"). V roce 1546 byl Ču Wan jmenován velkým koordinátorem jižního Ťiang-si (, \"Nan-Kan sün-fu\"), post přibližně odpovídal guvernéru regionu a stál nad místními vojenskými, civilními i kontrolními úřady.\n\nPo několikaleté debatě o nepokojích na východním a jižním pobřeží Číny se roku 1547 vláda říše Ming vedená velkým sekretářem Sia Jenem rozhodla zřídit pozici náčelníka pobřežní obrany ve dvou nejvíce postižených provinciích, Če-ťiangu a Fu-ťienu, celý název funkce zněl „velký koordinátor Če-ťiangu a náčelník pobřežní obrany Če-ťiangu a Fu-ťienu“ (, \"sün-fu Če-ťiang ťien tchi-tu Če-Min chaj-fang ťün-wu\"), do funkce byl jmenován Ču Wan. Bylo to poprvé po několika desetiletích, co se v Če-ťiangu objevil velký koordinátor.\n\nPři příchodu Ču Wana koncem roku 1547 byla situace na pobřeží velmi špatná. V prosinci 1547 Portugalci vyplenili Čang-čou, a v únoru příštího roku města Ning-po a Tchaj-čou v bezprecedentním útoku napadlo na tisíc lupičů se stovkou lodí. V době útoku Ču Wan prováděl inspekci ve Fu-ťienu; místní vládní oddíly nebyly schopné zabránit útočníkům v zabíjení, plenění a pálení vládních úřadů a domů. I přes neutěšený stav pobřežní obrany a rozsáhlé tajné dohody mezi místní džentry a pašeráky se Ču Wan energicky pustil do díla. Přísně vymáhal dodržování zákazu námořního zahraničního obchodu, pod trestem smrti komukoliv zakazoval pouštět se na moře, nechal všechny dostupné lodě použít pro obranu pobřeží. Zveřejňoval jména vlivných osob zapojených do nezákonného obchodu, ke zlosti místní džentry. Nicméně nebyl úplně proti stykům se zahraničím, např. bez problému přijal oficiální japonskou obchodní misi v jejíž čele stál Sakugen Šúrjó, která připlula začátkem roku 1548. Mise ovšem byla v souladu s vládní politikou, která předpokládala vedení zahraničněobchodní výměny pouze v rámci oficiálních tributních vztahů.\n\nDne 15. dubna 1548 Ču Wanova flotila pod velením Lu Tchanga a Kche Čchiaoa () vyrazila z Wen-čou k základně nelegálních obchodníků a pirátů na ostrově Šuang-jü. Flotila připlula k Šuang-jü jednu noc v červnu, pod rouškou mlhy. Při následném útoku padl do zajetí vůdce obchodníků a pirátů Sü Tung () a s ním zahynulo několik set pašeráků, ale Sü Tungovi zástupci Li Kuang-tchou () a Wang Č’ utekli. Lu Tchang pak podle Ču Wanova příkazu město pašeráků srovnal se zemí a přístav zavalil kamením, čímž ho učinil trvale nepoužitelným. Ču Wan i jeho generálové dostali za vítězství velkou odměnu ve stříbře, ale také si vysloužili zlobu svých politických nepřátel mezi džentry, jejichž zisky byly přímo ovlivněny zničením Šuang-jü. Jeho protivníci požadovali snížení jeho kompetencí na úroveň generálního inspektora (, \"sün-š’\") s formálním odůvodněním, že jeden člověk by neměl mít pravomoce ve dvou provinciích.\n\nPo ztrátě Šuang-jü se pašeráci rozptýlili podél pobřeží Če-ťiangu a Fu-ťienu při hledání nových výhodných základen. Jako nejvhodnější místo pro nové obchodní centrum si vybrali hluboký záliv Cou-ma-si na poloostrově Tung-šan poblíž hranice provincií Fu-ťien a Kuang-tung, v němž byly lodě dobře chráněné před větrem, a obyvatelé blízkého Mej-lingu () byli silně zapojeni do nezákonného obchodu.\n\nDne 19. března 1549 Lu Tchang a Kche Čchiao přepadli dvě džunky v Cou-ma-si s Portugalci na palubě, což mělo za následek 33 mrtvých a 206 zajatých pašeráků. Mezi zajatci byli Li Kuang-tchou a několik Portugalců. V obavě, že by si zajatci mohli úplatky zajistit svobodu, nechal Ču Wan 96 čínských pašeráků popravit s odvoláním na své pravomoci.\n\nPopravy provedené bez souhlasu jak pekingských úřadů, tak císaře, poskytly Ču Wanovým nepřátelům vynikající příležitost ke kritice. Dne 27. dubna 1549 byl oficiálně obžalován za překročení kompetencí, císař Ťia-ťing ho odvolal z funkce a nařídil úplné vyšetřování věci. Ču Wan viděl, že má malou šanci vyváznout, zejména proto, že jeho patron Sia Jen byl popraven v nemilosti v říjnu předešlého roku. Napsal svůj vlastní epitaf a v lednu 1550 spáchal sebevraždu vypitím jedu. Vyšetřování potvrdilo obvinění, že zabil vězně bez císařského souhlasu, byl proto nad ním vynesen posmrtný rozsudek smrti. Generálové Lu Tchang a Kche Čchiao byli také odsouzeni k smrti, naopak zajatí portugalští pašeráci byli potrestáni jen lehce, posláním do vyhnanství.\n\nPo smrti Ču Wana byla jeho politika rázného postupu proti pašerákům opuštěna a loďstvo, jím shromážděné k boji s nimi, rozpuštěno. Jeho funkce velkého koordinátora Če-ťiangu zůstala tři roky neobsazena, a v nepříznivé politické atmosféře vyvolané jeho zásahy a smrtí vládní úředníci nepřipomínali poměry na pobřeží. Džentry pobřežních provincií sice přemohla Ču Wana, ale po jeho pádu neměli stoupenci vlády v pobřežních regionech vojenskou moc dostatečnou k ovládnutí situace, čehož plně využili pašeráci \"wo-kchou\", když v následujícím desetiletí obnovili a ještě zesílili své nájezdy.\n\nSoučasníci i pozdější historici litovali Ču Wanova osudu kvůli jeho spravedlnosti a stálému odporu proti vlivným rodinám pobřežních provincií. Jeho jméno nakonec 22. prosince 1587 očistil císař Wan-li.\n\n"}
{"id": "1160240", "url": "https://cs.wikipedia.org/wiki?curid=1160240", "title": "Koalice (rozcestník)", "text": "Koalice (rozcestník)\n\nKoalice může být:\n\n\n"}
{"id": "1160242", "url": "https://cs.wikipedia.org/wiki?curid=1160242", "title": "Fridrich II. Míšeňský", "text": "Fridrich II. Míšeňský\n\nFridrich II. Míšeňský řečený \"Vážný\" ( \"Friedrich der Ernsthafte\", 30. listopadu 1310, Gotha – 18. listopadu 1349, Wartburg) byl lantkrabě durynský a markrabě míšeňský z dynastie Wettinů.\n\nByl jediným synem z manželství Fridricha I. Míšeňského a jeho druhé choti Alžběty z Lobdeburgu. Roku 1323 zdědil po otcově smrti Míšeň a Durynsko, regentskou vládu vykonávala jeho matka Alžběta. Původně byl zasnouben s českou princeznou Jitkou, dcerou Jana Lucemburského. V lednu 1323 se Fridrichova matka na nátlak Ludvíka Bavora svatebního plánu zřekla a Jitka byla potupně odeslána zpět na pražský dvůr. V květnu 1323 se Fridrich v Norimberku oženil s Bavorovou dcerou Matyldou.\n\nPoté, co v roce 1329 dospěl, musel projít dlouhodobými boji s vazaly a sousedy, zejména s hrabětem z Weimar-Orlamünde a hrabětem ze Schwarzburgu. S českým králem Janem jej pojilo přátelství, které roku 1344 v Siegenu zpečetili smlouvou o vzájemné pomoci, na níž se podílel i moravský markrabě Karel, který měl provdat svou budoucí dceru za Fridrichova syna. Po smrti císaře Ludvíka Bavora roku 1347 byl Fridrich jedním z kandidátů na královskou korunu. Římským králem se stal Karel IV. a 21. září 1348 v Budyšíně spolu uzavřeli přátelskou dohodu, v níž Fridrich Karla uznal římským králem. Zemřel na podzim roku 1349 a byl pohřben v knížecí kapli v klášteře Altzella.\n"}
{"id": "1160243", "url": "https://cs.wikipedia.org/wiki?curid=1160243", "title": "Caproni Ca.313", "text": "Caproni Ca.313\n\nCaproni Ca.313 Libeccio byl italský dvoumotorový lehký bombardovací dolnoplošník smíšené konstrukce pro tříčlennou osádku.\nCa.313 byl vyvinutý z letounu Caproni Ca.310 Libeccio, který prošel změnou tvaru trupu a kabiny společně s instalací účinnější výzbroje. Takto přestavěný letoun označený Caproni Ca.311 byl zalétán v dubnu 1939 a pro své dobré letové vlastnosti se v italském letectvu dosti rozšířil. Dalším krokem ke vzniku Ca.313 byl prototyp Ca.312, který měl původní sedmiválcové hvězdicové motory Piaggio P-VII C-35 o výkonu po 345 kW zaměněny za výkonnější P-XVI RC-35 po 345 kW. Následně pak dali letečtí konstruktéři společnosti Caproni přednost instalaci aerodynamicky výhodnějších řadových motorů.\n\nVolba padla na invertní vzduchem chlazené dvanáctiválce do obráceného V typu Isotta-Fraschini Delta RC-35 s výkonem po 515 kW, vybavené třílistými stavitelnými vrtulemi. Montáží těchto pohonných jednotek na dále zdokonalený drak vznikl prototyp Ca.313 (MM402). Hlavňovou výzbroj tvořila dvojice pevných kulometů Scotti IF ráže 12,7 mm v kořenech křídla a pohyblivý kulomet SAFAT ráže 7,7 mm ve spodním střelišti. Někdy byl instalován další kulomet SAFAT do bočního střeliště s možností přemísťování na potřebnou stranu. Náklad pum činil až 400 kg.\n\nPrvním zákazníkem Ca.313 se stala Francie, která z původní objednávky 200 kusů do vstupu Itálie do války obdržela jen pět strojů.\n\nDevadesát letounů z francouzské zakázky zakoupilo v roce 1940 Švédsko, avšak již při předávacích letech havarovalo osm letounů. Do roku 1945 pak na Ca.313 zahynulo 44 švédských letců. V řadách Flygvapnet nesly Ca.313 označení B-16 jako bombardovací, T-16 jako torpédové, S-16 jako průzkumné a Tp-16 jako dopravní.\n\nItalské letectvo odebralo dvě série po 60 kusech mezi březnem a říjnem 1941. Většina z nich létala s klenutou přídí trupu jako varianta Ca.313 RPB-1, část měla stupněnou příď s označením Ca.313 RPB-2.\n\nPro Luftwaffe mělo vzniknout 20 strojů ověřovací série a 905 sériových cvičných letounů Ca.313G s dvojím řízením, avšak se závěrem války byly postaveny pouze tři prototypy.\n\nVětší nosná plocha, stupněná příď a řada konstrukčních úprav charakterizovala typ Ca.314, jehož první ze čtyř prototypů vzlétl v březnu 1941. Byl dodáván ve verzi Ca.314A jako průzkumný, Ca.314B se závěsem pro torpédo nebo pumy do 1000 kg a bitevní Ca.314C. Celková produkce typu Ca.314 dosáhla počtu 407 kusů.\n\n\n\n"}
{"id": "1160244", "url": "https://cs.wikipedia.org/wiki?curid=1160244", "title": "Alžběta Míšeňská", "text": "Alžběta Míšeňská\n\nAlžběta Míšeňská (22. listopadu 1329, Wartburg – 21. dubna 1375) byla manželka norimberského purkrabího z rodu Wettinů.\n\nNarodila se jako dcera Fridricha II. Míšeňského a Matyldy, dcery Ludvíka Bavora. 7. září 1350 byla v Jeně provdána za Fridricha Norimberského, který roku 1357 po otci zdědil Norimberské purkrabství. Nový purkrabí vynikl jako oddaný služebník v císařských službách a podařilo se mu získat od císaře privilegium, jež mělo zaručit dědění i v ženské linii. Však také Karel IV. své dva syny původně zaslíbil Alžbětiným dcerám a pak zasnoubení kvůlu výhodnějším partiím zrušil. Vymodlený syn se norimberskému purkrabímu narodil až po devatenácti letech manželství. O šest let později Alžběta po porodu zemřela a byla pohřbena v cisterciáckém klášter Heilsbronn.\n"}
{"id": "1160248", "url": "https://cs.wikipedia.org/wiki?curid=1160248", "title": "Józef Bogdanowicz", "text": "Józef Bogdanowicz\n\nJózef Bogdanowicz (1866 Kosiv – ???) byl rakouský šlechtic a politik polské národnosti z Haliče, na konci 19. století poslanec Říšské rady.\n\nByl šlechtického původu. Měl statek v Kosivu (Kosów) u Čortkivu.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 13. volební obvod Stanislavov, Rohatyn, Pidhajci atd. Ve volebním období 1897–1901 se uvádí jako rytíř Josef von Bogdanowicz, velkostatkář, bytem Kosiv, pošta Bilobožnycja.\n\nVe volbách roku 1897 je uváděn jako polský kandidát, tedy kandidát Polského klubu.\n\nV říjnu 1901 byl zatčen ve Vídni pro přečin proti morálce. Byl pak propuštěn na kauci 40 000 korun. Předtím v dubnu 1900 se na rodinném statku v Kosivu zastřelil jeho otec Michał Bogdanowicz.\n"}
{"id": "1160249", "url": "https://cs.wikipedia.org/wiki?curid=1160249", "title": "Markéta Falcká", "text": "Markéta Falcká\n\nMarkéta Falcká (německy: \"Margarete von der Pfalz\", 1376 – 26. srpen 1434, Einville-au-Jard) byla vévodkyně Lotrinska a prvorozená dcera Ruprechta III. Falckého a jeho manželky Elišky Norimberské. Podle dobových záznamů byla velice zbožná a charitativně založená, například osobně dohlížela na léčbu zraněných. Dne 6. února 1393 se provdala za Karla II. Lotrinského. Jejími prarodiči z matčiny strany byli Fridrich V. Norimberský a Alžběta Míšeňská. Jednou z jejích vnuček byla Markéta z Anjou, manželka anglického krále Jindřicha VI.\n\nS Karlem měla tyto děti:\n\nManželství s Karlem nebylo příliš šťastné, ten otevřeně žil se svojí milenkou, se kterou měl pět dětí. Ze čtyř dětí Markéty a Karla se dospělosti dožili pouze Izabela a Kateřina, synové Ludvík a Rafl zemřeli ještě v kojeneckém věku. Markéta zemřela tři roky po svém manželovi; 26. srpna 1434 z přirozených příčin, kdy jí bylo mezi 56 a 57 lety. Poté byla pochována právě vedle svého manžela Karla.\n"}
{"id": "1160250", "url": "https://cs.wikipedia.org/wiki?curid=1160250", "title": "František Révay", "text": "František Révay\n\nFrantišek Révay (1489 – 1. listopadu 1553, Bratislava) byl turčianský župan, personální soudce Uherského království a palatinský místodržící.\n\nFrantišek I. se narodil jako syn Ladislava Révaye z Aranyánu a Anny Esteleki (\"Eszteleky\"). Po smrti otce se v roce 1519 stal osobním tajemníkem nového palatina Štěpána Bátoryho. V roce 1526, po prohrané moháčské bitvě, po níž zahynul uherský a český král Ludvík Jagellonský, se spolu s palatinem postavil na stranu Habsburků. 16. prosince 1526 sehrál v Bratislavě významnou roli při zvolení Ferdinanda I. Habsburského za uherského krále. Po jeho korunovaci se stal personálním soudcem Uherského království. Tento post zastával až do roku 1542, kdy byl vzhledem k tomu, že již přes 10 let nebyl post palatina obsazen, jmenován palatinským místodržícím (propalatinem). V této nové funkci převzal všechny úkoly v oblasti palatinského soudnictví. Z dlouhodobého hlediska bylo pro celý jeho rod velmi důležité získání funkce župana Turčianské župy v roce 1532.\n\nFerdinand I. ho kromě významných soudních funkcí odměnil za jeho zásluhy i darováním poloviny sklabinského hradu a panství v roce 1527. Druhou polovinu tohoto panství definitivně získal v roce 1540. Blatnické hradní panství získal v roce 1539. V roce 1545 daroval svému bratrovi Štěpánovi část získaného majetku v Turčianské župě: Trebostovo, Jahodníky a podíly v Bystričce, Necpalech a Žabokrekách.\n\nZemřel 1. listopadu 1553 v Bratislavě, pohřben byl v kostele sv. Martina v Martině. Ve svatyni kostela se zachoval náhrobní renesanční epitaf z červeného mramoru, který dali zhotovit jeho synové.\n"}
{"id": "1160251", "url": "https://cs.wikipedia.org/wiki?curid=1160251", "title": "Petrus Wilhelmi de Grudencz", "text": "Petrus Wilhelmi de Grudencz\n\nPetrus Wilhelmi de Grudencz, polsky Piotr z Grudziądza (1392, Grudziądz – druhá polovina 15. století) byl polský středověký hudební skladatel a básník. \n\nNarodil se v severopolském městě Grudziądz. V roce 1418 se nechal zapsat ke studiu na univerzitě v Krakově, kde v roce 1425 dosáhl bakalářského titulu a v roce 1430 magisterského. Poté z Krakova odešel. Působil pravděpodobně ve Vídni, snad se zdržoval v Basileji v době konání tamního koncilu, o němž se dochovala jeho báseň \"Pontifices ecclesiarum\". Ve čtyřicátých letech, prokazatelně v roce 1442, sloužil na dvoře císaře Fridricha III. jako jeho kapelník (\"capellanus\"). V roce 1448 se zdržoval ve Vratislavi na dvoře biskupa Petra Nováka a ucházel se o něj o post kanovníka. V roce 1452 podnikl cestu do Říma. Je možné, že působil také v Čechách, jelikož se zde dochovala většina jeho skladeb.\n"}
{"id": "1160252", "url": "https://cs.wikipedia.org/wiki?curid=1160252", "title": "Doomsday Rock 'n Roll", "text": "Doomsday Rock 'n Roll\n\nDoomsday Rock 'n Roll je hudební album skupiny Chrome Division. Vydáno bylo v roce 2006.\n\n"}
{"id": "1160253", "url": "https://cs.wikipedia.org/wiki?curid=1160253", "title": "Projekt 20180", "text": "Projekt 20180\n\nProjekt 20180 je třída pomocných lodí ruského námořnictva tvořená záchranným remorkérem \"Zvjozdočka\". Z byly následně odvozeny další varianty třídy – muniční lodě projektu 20181 (některé prameny uvádějí projekt 20180TV) a transportní loď projektu 20183. Plavidla této třídy mají zesílený trup umožňující operace v Arktidě.\n\nTento typ vyvinula Ústřední námořní konstrukční kancelář (CMKB) Almaz. Jako první byl loděnicí Zvjozdočka v Severodvinsku postaven oceánský remorkér \"Zvjozdočka\", přijatý do služby roku 2010. Stavba první muniční lodě \"Akademik Kovaljov\" byla objednána v září 2011. Plavidlo do služby vstoupilo v prosinci 2015. Jeho sesterskou stejného určení lodí je \"Akademik Makejev\".\n\nJednotky třídy:\nHlavním úkolem této verze je přeprava a manipulace s různými druhy výzbroje. Plavidlo je delší s větším výtlakem. K tomu slouží trojice jeřábů. Z plavidla může operovat vrtulník Kamov Ka-27. Diesel-elektrický pohonný systém pohání dva azipody a dvě dokormidlovací zařízení. Nejvyšší rychlost dosahuje 14 uzlů.\n"}
{"id": "1160254", "url": "https://cs.wikipedia.org/wiki?curid=1160254", "title": "Boris Krumov", "text": "Boris Krumov\n\nBoris Krumov ( ), vlastním jménem Boris Krumov Popov ( ) (15. března 1923, Ostrov, Vracká oblast – 20. března 2015, Sofia) byl bulharský důstojník, redaktor a spisovatel.\n\nStudoval nejprve na gymnáziu ve městě Gorna Orjachovica a pak na středním odborném učilišti v Sofii. Od roku 1929 byl členem komunistického Dělnického svazu mládeže. Roku 1942 byl fašistickým režimem zatčen a uvězněn ve Varně. Ve vězení začal psát a v ilegálním vězeňském časopise uveřejnil své první povídky.\n\nPo roce 1944 byl osvětovým důstojníkem bulharské armády, v letech 1950-1953 redaktorem novin \"Народна армия\" (Narodna armia), v letech 1953-1955 časopisu \"Пропагандист и агитатор\" (Propagandista a agitátor) a 1961-1967 časopisu \"Септемврийче\". V letech 1968-1970 byl šéfredaktorem novin \"Антени\" a od roku 1972 zástupcem šéfredaktora vydavatelství \"Народна младеж\" (Narodna mladež). Byl členem Svazu bulharských spisovatelů.\n\nJe autorem povídek,novel a románů pro dospělé i pro děti a mládež. Tématem jeho próz je partyzánské hnutí, život v bulharské lidové armádě a také ztvárnění osobních loveckých zážitků. Některá jeho díla mají detektivní charakter.\n\n"}
{"id": "1160255", "url": "https://cs.wikipedia.org/wiki?curid=1160255", "title": "Booze, Broads and Beelzebub", "text": "Booze, Broads and Beelzebub\n\nBooze, Broads and Beelzebub je hudební album skupiny Chrome Division. Vydáno bylo v roce 2008.\n\n"}
{"id": "1160257", "url": "https://cs.wikipedia.org/wiki?curid=1160257", "title": "3rd Round Knockout", "text": "3rd Round Knockout\n\n3rd Round Knockout je hudební album skupiny Chrome Division. Vydáno bylo v roce 2011.\n\n"}
{"id": "1160259", "url": "https://cs.wikipedia.org/wiki?curid=1160259", "title": "Infernal Rock Eternal", "text": "Infernal Rock Eternal\n\nInfernal Rock Eternal je hudební album skupiny Chrome Division. Vydáno bylo v roce 2014.\n\n"}
{"id": "1160260", "url": "https://cs.wikipedia.org/wiki?curid=1160260", "title": "Robert Cena", "text": "Robert Cena\n\nRobert Cena (17. ledna 1863 Morawsko – 13. prosince 1945) byl rakouský politik polské národnosti z Haliče, na konci 19. století poslanec Říšské rady.\n\nProfesí byl zemědělcem. Sám byl synem rolníka. Vychodil národní školu a pak sloužil čtyři roky v armádě, z níž odešel v hodnosti poddůstojníka. Naučil se dobře německy. Byl aktivní i veřejně a politicky. Od mládí patřil mezi přátele duchovního a agrárního aktivisty Stanisława Stojałowského. Stejně jako Stojałowski se i Cena zapojil do organizování rolnického hnutí. Pořádal schůze a voličská shromáždění. Publikoval v tisku.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Jarosław, Cieszanów atd. Ve volebním období 1897–1901 se uvádí jako Robert Cena, zemědělec, bytem Morawsko, pošta Jarosław.\n\nVe volbách roku 1897 je uváděn coby kandidát tzv. Stojałowského skupiny (podle politika Stanisława Stojałowského), Šlo o Křesťansko-lidovou stranu (Stronnictwo Chrześcijańsko-Ludowe).\n"}
{"id": "1160261", "url": "https://cs.wikipedia.org/wiki?curid=1160261", "title": "Jan II. Lotrinský", "text": "Jan II. Lotrinský\n\nJan II. Lotrinský (2. srpen 1425 – 16. prosinec 1470) byl od roku 1453 do své smrti lotrinským vévodou. Vévodství zdědil po své matce, vévodkyni Izabele Lotrinské, ještě během života otce, Reného I. z Anjou, také lotrinského vévody a titulárního krále Neapole. Jako neapolský následník trůnu byl oslovován vévoda z Kalábrie, a většinu času trávil zapojováním se do obnovy svých angevinských pozemků v Neapoli. V roce 1460 v Nole porazil neapolského krále Ferdinanda, nezabránil však příjezdu jeho posil. V roce 1462 byl poražen v Troie a v roce 1465 na moři u Ischie. V roce 1466 si Katalánci vybrali jeho otce za aragonského krále, a Jan se stal jako následník trůnu princem z Girony. Odjel do Katalánska, aby potvrdil rodinné nároky, v Barceloně však, zřejmě na otravu jedem, zemřel.\n\nV roce 1444 se oženil s Marií Bourbonskou, dcerou Karla I. Bourbonského. Měli spolu několik dětí:\n\n\nMěl také několik nemanželských potomků.\n"}
{"id": "1160263", "url": "https://cs.wikipedia.org/wiki?curid=1160263", "title": "Marc Hudson", "text": "Marc Hudson\n\nMarc Hudson (* 1. srpna 1987, Oxford) je heavy metalový zpěvák, který působí v hudební skupině DragonForce. Svoji životní dráhu zpěváka započal ve svých šestnácti letech. Jelikož hrál i na kytaru, působil v kapelách jako zpěvák i kytarista zároveň. Ovlivnil ho například Michael Kiske nebo James LaBrie. V roce 2011 začal působit jako zpěvák ve skupině Dragonforce, kde nahradil odcházejícího ZP Thearta.\n\n"}
{"id": "1160265", "url": "https://cs.wikipedia.org/wiki?curid=1160265", "title": "Glosonema", "text": "Glosonema\n\nGlosonema (\"Glossonema\") je bývalý rod rostlin z čeledi toješťovité. Jsou to jednoleté nebo vytrvalé byliny s jednoduchými vstřícnými listy a květy s krátkou korunní trubkou. Rod zahrnuje 4 druhy a je rozšířen v suchých oblastech tropické Afriky, v Arábii a Asii na východ po Indii. Některé druhy jsou jedlé nebo se používají jako krmivo či v místní medicíně.\n\nV roce 2016 byl rod \"Glossonema\" na základě výsledků fylogenetických studií vřazen spolu s dalšími rody do široce pojatého rodu Cynanchum (tolita).\n\nZástupci rodu glosonema jsou jednoleté nebo vytrvalé byliny se vstřícnými jednoduchými listy. Květy jsou jednotlivé nebo uspořádané v chudokvětých postranních vrcholících. Kalich je členěný do 5 laloků. Koruna má krátkou trubku a vzpřímené nebo rozestálé korunní cípy. Pakorunka je pětilaločnatá, vyrůstající z konce korunní trubky, laloky pakorunky se střídají s korunními laloky. Tyčinky přirůstají v polovině nebo pod polovinou korunní trubky. Plodem je souplodí hladkých nebo ježatých měchýřků. Semena jsou plochá, s celistvým nebo zubatým okrajem a korunkou chlupů na vrcholu.\n\nRod glosonema zahrnuje 4 druhy. Je rozšířen v tropické a severní Africe, Arábii a Asii na východ po Pákistán a severozápadní Indii. Druh \"G. revoilii\" je rozšířen ve východní Africe od Tanzanie po Etiopii a Somálsko a na ostrově Sokotra. \"G. boveanum\" roste od západní Afriky po Arábii, \"G. varians\" od Arábie po Indii. Nejmenší areál má \"G. truppii\", endemický druh horské oblasti v severním Somálsku.\n\nRod \"Glossonema\" byl v rámci čeledi \"Apocynaceae\" řazen do podčeledi \"Asclepiadoideae\", tribu \"Asclepiadeae\" a subtribu \"Cynanchinae\". Mezi blízce příbuzné rody náleží např. \"Cynanchum\" a \"Sarcostemma\".\n\nV roce 2016 byl rod \"Glossonema\" na základě výsledků fylogenetických studií vřazen spolu s dalšími rody do široce pojatého rodu \"Cynanchum\" (tolita).\n\nBylina \"Glossonema boveanum\" subsp. \"nubicum\" slouží v suchých oblastech Afriky v dobách hladomoru jako nouzová potrava. Jedlá je celá rostlina a pojídá se za syrova. Jedlé jsou i mladé listy a plody \"G. varians\". Rostlina je v Kataru používána jako dobré krmivo pro zvířata. V Pákistánu slouží plody \"G. varians\" jako léčivo při bolestech svalů, kašli a bolení v krku.\n\n"}
{"id": "1160267", "url": "https://cs.wikipedia.org/wiki?curid=1160267", "title": "Jolanda Lotrinská", "text": "Jolanda Lotrinská\n\nJolanda Lotrinská (2. listopadu 1428 – 23. března 1483) byla vévodkyní Lotrinska (1473) a Baru (1480). Jejími rodiči byli Izabela Lotrinská a René I. z Anjou (král Neapole, vévoda z Anjou, Baru a Lotrinska, hrabě z Provence). Díky svým titulům je známá také jako Jolanda z Anjou nebo Jolanda z Baru. Její mladší sestrou byla Markéta z Anjou, manželka anglického krále Jindřicha VI. Ačkoli byla vládkyní mnoha velkých území, postoupila své tituly manželovi a synovi.\n\nV roce 1445 se v Nancy provdala za svého bratrance Fridricha II., hraběte z Vaudémont (1420–1470). Sňatek byl uzavřen z dynastických důvodů, aby ukončil spor mezi Reném z Anjou a Fridrichovým otcem, Antonínem z Vaudémont. Šlo o následnictví v lotrinském vévodství.\n\nMěli spolu tyto potomky:\n\n\nV roce 1473, po smrti svého synovce Nikolase, zdědila Lotrinsko, ale postoupila ho svému nejstaršímu synovi Renému. V roce 1480, po smrti svého otce, se stala vévodkyní z Baru. Zemřela 23. března 1483, na narozeniny sestry Markéty, která zemřela předchozí léto. Jolandě bylo 54 let.\n\nVévodkyně Jolanda je hlavní hrdinkou poslední opery Petra Iljiče Čajkovského s názvem \"Jolanta\". V této opeře je slepá. Její slepota ale není historicky doložena.\n"}
{"id": "1160270", "url": "https://cs.wikipedia.org/wiki?curid=1160270", "title": "Bruce Tulloh", "text": "Bruce Tulloh\n\nMichael Bruce Swinton Tulloh (29. září 1935 Datchet, Berkshire – 28. dubna 2018 Marlborough, Wiltshire) byl britský atlet, běžec na dlouhé tratě, mistr Evropy v běhu na 5000 metrů v roce 1962.\n\nStartoval na olympiádě v Římě v roce 1960 v běhu na 5000 metrů, ale nepostoupil do finále. Jeho největším úspěchem byl titul mistra Evropy na této trati v roce 1962. Nekvalifikoval se na olympiádu v Tokiu v roce 1964. Při startu v závodě na 10 000 metrů na evropském šampionátu v Budapešti v roce 1966 skončil šestý.\n\n"}
{"id": "1160271", "url": "https://cs.wikipedia.org/wiki?curid=1160271", "title": "Mirošovice (zámek)", "text": "Mirošovice (zámek)\n\nMirošovice jsou zámek ve stejnojmenné vesnici v okrese Teplice. Zámek stojí na jižním okraji vesnice a vlastní zámecká budova tvoří severní křídlo hospodářského dvora. Od roku 1964 je chráněn jako kulturní památka ČR.\n\nPrvní písemná zmínka o Mirošovicích pochází z roku 1207 (August Sedláček udává rok 1209), kdy patřila oseckému klášteru. Od 14. století však ve vsi existoval samostatný statek rytířů Mirošovských z Mirošovic, kterým vesnice patřila až do konce 16. století. Jako poslední ji držel Jan z Mirošic, který v roce 1596 koupil sousední Hrobčice. O tři roky později obě panství prodal Zdeslavu Kaplíři ze Sulevic za 15 500 kop míšeňských grošů, a ten je vzápětí připojil k Želenicím. Zdeslavův syn Jan Burjan Kaplíř ze Sulevic potom v roce 1616 prodal celé panství Štěpánovi Jiřímu ze Šternberka. Po jeho synovi vesnice přešla na Jana Štěpána Maxmiliána ze Šternberka, který se velmi zadlužil a jeho panství byla použita k úhradě dluhu. Mirošovice připadly jeho příbuzné hraběnce Veronice Polyxeně z Martinic. Od Martiniců zámek v roce 1668 koupila kněžna Žofie Anežka z Dietrichštejna. Brzy poté ho však získali Lobkovicové, kteří Mirošovice připojili k Bílině.\n\nVe 20. století v hospodářském dvoře působil státní statek a družstvo Jednota s pohostinstvím. Údržba objektu byla zanedbávána a objekt se dostal do havarijního stavu. V některých místnostech jsou propadlé podlahy a poškozené jsou také střešní krytina s krovem.\n\nPrvním panským sídlem v Mirošovicích byla tvrz, jejíž polohu neznáme. Na konci 15. století ji nahradila pozdně gotická tvrz zmíněná poprvé v roce 1523. V 16. století byla dvakrát renesančně upravena. Barokní přestavba provedená Lobkovici zasáhla především interiéry vyšších pater. Kromě nich však byla přistavěna také kaple.\n\nZámeckou budovu tvořilo nejprve dlouhé křídlo s přístavkem v jihozápadní nároží. V jižním průčelí se z té doby zachoval hrotitý vstupní portál a druhý gotický portál druhotně použitý v interiéru. Okolo roku 1554 byly fasády vyzdobeny zlomkovitě dochovanými sgrafitovými omítkami. Přestavěno bylo také přízemí, jehož místnosti byly opatřeny valenými klenbami. Někdy okolo roku 1600 přibyla v jižním průčelí schodišťová věž.\n\n\n"}
{"id": "1160272", "url": "https://cs.wikipedia.org/wiki?curid=1160272", "title": "Herman Li", "text": "Herman Li\n\nHerman Li (* 3. srpna 1976 Hong Kong) je power metalový hudebník, skladatel a kytarista, který působí v hudební skupině DragonForce. Používá kytaru značky Ibanez.\n\n\n\"Alba\"\n"}
{"id": "1160273", "url": "https://cs.wikipedia.org/wiki?curid=1160273", "title": "Sam Totman", "text": "Sam Totman\n\nSam Totman (* 26. dubna 1979 Londýn) je power metalový skladatel a kytarista, který působí v hudební skupině DragonForce. Narodil se sice v Londýně, ale již jako mladý se přeunul na Nový Zéland, kde poté začal působit se skupinou Demoniac. Po jejím rozpadu v roce 1999 založil s dalšími dvěma členy skupinu DragonForce, ve které je dnes společně s Hermanem Li jediným členem původní sestavy. Současně s DragonForce působil i ve skupině Shadow Warriors a v letech 2001 a 2003 ve skupině Power Quest. \n"}
{"id": "1160275", "url": "https://cs.wikipedia.org/wiki?curid=1160275", "title": "Pachnes", "text": "Pachnes\n\nPachnes ( , 2453 m n. m.) je hora v pohoří Lefka Ori v západní části řeckého ostrova Kréta. Nachází se na území regionální jednotky Chania asi 9 km severozápadně od vesnice Anopoli a 14 km severozápadně od města Hora Sfakion. Vrchol je místem dalekého rozhledu. Pachnes je nejvyšší horou pohoří Lefka Ori a druhou nejvyšší horou Kréty (po hoře Psiloritis). Hora má prominenci nad 1500 m, tudíž se řadí mezi tzv. ultraprominentní vrcholy (\"ultra-prominent peaks\").\n\nNa vrchol lze vystoupit po značené turistické cestě z osady Anopoli.\n\n\n"}
{"id": "1160276", "url": "https://cs.wikipedia.org/wiki?curid=1160276", "title": "Hrobčice (zámek)", "text": "Hrobčice (zámek)\n\nHrobčice jsou renesanční zámek (označovaný také jako tvrz) ve stejnojmenné vesnici v okrese Teplice. Stojí v centru vesnice na jižním okraji hospodářského dvora a je chráněn jako kulturní památka ČR.\n\nPrvní písemná zmínka o vesnici pochází z roku 1240. Již ve 13. století bylo ve vesnici panské sídlo. Stálo pravděpodobně v sousedství kostela svatého Havla nebo o 300 m jižněji pod severním úbočím vrchu Horka. Dochovaná budova tvrze v hospodářském dvoře pochází ze druhé poloviny 16. století a poprvé se uvádí roku 1589 v majetku Hynka Rausendorfera ze Špremberka. Je však možné, že ji založil již Jiří Kaplíř ze Sulevic připomínaný v roce 1557.\n\nPotomkům Hynka Rausendorfera Hrobčice patřily až do roku 1596, kdy je koupil Jan Mirošovský z Mirošovic. Za něj bylo panství v roce 1600 propuštěno z manství k mosteckému hradu. Dalším majitelem se v roce 1616 stal Jiří ze Šternberka a roku 1668 Lobkovicové, kteří je natrvalo připojili k Bílině.\n\nVe druhé polovině 20. století v zemědělském dvoře hospodařil státní statek. Během restitucí po roce 1989 se sice neudržovaný areál vrátil Lobkovicům, ale ti ho prodali dalším zájemcům, kteří nedokázali zabránit dalšímu ničení památky. V roce 2016 se vlastníkem tvrze stala obec Hrobčice, která v první polovině roku 2018 naplánovala rekonstrukci budovy a její využití jako kulturního domu a infocentra.\n\nPatrová budova tvrze má obdélný půdorys o rozměrech 25 × 10,5 metru. Byla několikrát přestavěna, ale v přízemí se dochovaly dvě místnosti zaklenuté křížovou klenbou. Na východní straně stála renesanční brána s erby Rausendorferů a letopočtem 1579, která byla zbořena po roce 1989.\n\n"}
{"id": "1160280", "url": "https://cs.wikipedia.org/wiki?curid=1160280", "title": "Fond Dynastie", "text": "Fond Dynastie\n\nFond Dynastie (Nezisková organizace Dynastie, Fond Dynastie, Fond Dynastie Dmitrije Zimina ) je v postsovětském Rusku první rodinná nezisková nadace založená Dmitrijem Ziminem pro podporu a rozvoj ruské vědy .\n\nV květnu roku 2015 byl fond zařazen na seznam tzv. \"zahraničních agentů\". V souvislosti s tím zakladatel fondu Dmitrij Zimin oznámil ukončení financování nadace z vlastních finančních prostředků a možnou likvidaci fondu, k čemuž následně 5. července téhož roku také došlo.\n\nNezisková organizace Fond Dynastie byla založena Dmitrijem Ziminem a rodinou Ziminových s cílem realizovat jejich pojetí intelektu a vědy, kterým ve společenském měřítku přisuzovali obrovský význam, a jejich víry v to, že:\n\nNadaní mladí lidé, kteří se zabývají vědou, jsou schopni změnit svět k lepšímu.\n\nHledání a podpora nových talentů, jejich myšlenek a projektů jak v oblasti přírodních, tak i humanitních věd, je jedním z nejdůležitějších úkolů nejen současného Ruska, ale i světa. \n\nS platností od 31. března roku 2009 byl předsedou správní rady zvolen Alexandr Izosimov, který na tomto postu vystřídal Dmitrije Zimina . 21. dubna 2010 byl předsedou správní rady zvolen rektor Ruské ekonomické školy (soukromá vysoká škola – pozn. překl.) Sergej Gurijev.\n\nPost výkonného ředitele zastává Anna Pjotrovskaja .\n\nSprávní rada fondu Dynastie :\n\nFond Dynastie v roce 2001 založil Dmitrij Zimin poté, co dobrovolně opustil pozici generálního ředitele a stal se čestným prezidentem otevřené akciové společnosti VimpelCom .\n\nV roce 2002 fond zahájil svůj první program, v rámci kterého poskytoval granty a stipendia studentům a mladým vědcům v oboru fyziky .\n\nV následujícím roce byl zahájen program na podporu doktorandů a mladých vědců bez vědecké hodnosti . Ve stejném roce se fond Dynastie stal členem organizace Fórum dárců («Форум Доноров») .\n\nV roce 2004 fond uspořádal první soutěž pro učitele fyziky a matematiky z celého Ruska, v rámci které odměnil 100 vítězů . V srpnu tohoto roku se také uskutečnila první letní škola fondu Dynastie . V témže roce byl zahájen program Čas v Moskvě («Московское время»), v rámci kterého vznikly kolekce fotografií zachycující hlavní město na počátku 20. a 21. století . V roce 2004 fond Dynastie společně s fondem Eurasie («Евразия») a společností Severstal-Group také odstartoval tříletý projekt Cesta k domovu zaměřený na sociální a psychologickou podporu dětí bez domova a rodinného zázemí .\n\nV roce 2005 byl zahájen projekt Populární věda a spuštěna webová stránka Elementy (Элементы.ру) . Ve fyzikálním institutu Ruské akademie věd se za účasti zahraničních vědců uskutečnilo několik veřejných přednášek z různých oblastí fyziky . V daném roce byl zorganizován společný projekt s Institutem matematických věd při Královské univerzitě v Londýně v oblasti geometrie a teorie strun a příbuzných oborů . Také bylo rozhodnuto o podpoře mikrobiologické laboratoře GeronLab .\n\nVydání knihy \"Stručná historie téměř všeho\" spisovatele Billa Brysona dalo v roce 2006 vzniknout knihovně fondu Dynastie . Taktéž byla vyhlášena nová soutěž s názvem Muzeum vědy v 21. století či dodatečný program na podporu nadaných matematiků. Rovněž byl zahájen program Regionální populárně-vědecké festivaly Dny vědy . \n\nV roce 2007 byl pro středoškoláky a vysokoškolské studenty fyziky zahájen program na podporu přípravy budoucích vědců .\n\nOd roku 2008 bylo zavedeno jednak předávání cen Prosvětitěl  («Просветитель») v oblasti populárně-vědecké literatury, jednak cen za vynikající zásluhy v oblasti matematicko-fyzikálního vzdělávání učitelů . Také byl zahájen program krátkodobých pobytů zahraničních vědců v Rusku a vytvořen rejstřík vědeckých specialistů ze všech oblastí přírodních věd .\n\nOd 16. do 29. března 2009 v Centru současného umění Vinzavod («Винзавод») proběhl populárně-vědecký festival ScienceArtFest. 27. října 2009 fond Dynastie společně s ruskou státní zpravodajskou agenturou RIA Novosti spustil přímý přenos cyklu veřejných přednášek světových vědeckých hvězd .\n\nV roce 2010 byl rozšířen program na podporu učitelů, kterého se od této doby mohli zúčastnit kromě učitelů matematiky a fyziky, také učitelé chemie a biologie.\n\nV rámci programu na podporu žáků základních škol se uskutečnila první soutěž vzdělávacích projektů.\n\nNa webových stránkách serveru Elementy byla vytvořena videotéka, kde se nacházely volně přístupné videozáznamy veřejných přednášek předních vědců a popularizátorů vědy, populárně-vědeckých přednášek pro mladší žáky, workshopů pro učitele organizovaných za podpory fondu Dynastie.\n\nVe spolupráci s francouzským velvyslanectvím v Rusku proběhlo několik jednání u kulatého stolu za účasti významných ruských a francouzských vědců. Za podpory fondu Dynastie bylo publikováno 11 populárně-vědeckých knih.\n\nBěhem své činnosti fond Dynastie ze své knihovny předal více než patnáct tisíc knih knihovnám, institutům a školám po celém Rusku, a také vítězům různých soutěží a konkurzů pořádaných fondem.\n\nPoprvé byly Dny vědy zorganizovány speciálně pro děti ve Všeruském dětském centru Orljonok (Всероссийский детский центр «Орлёнок»). \n\nV roce 2013 umírá Ilja Segalovič – člen správní rady fondu, a také jeden ze zakladatelů internetové společnosti Yandex (Яндекс) .\n\nV roce 2014 letní škola věnující se otázkám teoretické fyziky získala mezinárodní status a proběhla v anglickém jazyce .\n\nPo vleklých jednáních s ministerstvem spravedlnosti RF ohledně zařazení fondu na seznam tzv. zahraničních agentů 5. července 2015 správní rada rozhodla o ukončení činnosti fondu Dynastie. (\"V Rusku platí kontroverzní zákon, který ukládá všem nevládním organizacím pobírajícím finanční podporu ze zahraničí označovat se hanlivě vnímaným označením „zahraniční agent“. – pozn. překl.\") .\n\n25. května 2015 na základě výsledků „plánované“ kontroly dokumentů hlavní správa ministerstva spravedlnosti RF v Moskvě označila fond Dynastie za zahraničního agenta a zařadila jej na příslušný seznam . Úřad zjistil, že fond čerpal finanční prostředky ze zahraničí, a také se zabýval politickou činností. Organizace posledních deset let podporovala Vědecký fond teoretického a aplikovaného výzkum Liberální mise, který byl mimochodem také označen za zahraničního agenta, a v jehož čele stál vedoucí vědecký pracovník Vysoké školy ekonomické Jevgenij Jasin .\n\nZakladatel Dynastie Dmitrij Zimin vyjádřil svůj nesouhlas s rozhodnutím úřadů a oznámil o svém záměru zastavit financování fondu z vlastních zahraničních finančních prostředků . O dalším osudu organizace měla rozhodnout správní rada na svém zasedání 8. června , na které Dmitrij Zimin odmítl napadnout rozhodnutí úřadů soudní cestou .\n\n28. května ministerstvo spravedlnosti vyzvalo fond, aby na sebe vzal administrativní odpovědnost spojenou s nedodržením zákonu o zahraničních agentech. Organizace byla obviněna podle 1. části paragrafu 19.34 trestního zákoníku RF o správních přestupcích (porušení podmínek fungování neziskových organizací, jež mají funkci zahraničního agenta). Fondu hrozila pokuta ve výši 300 až 500 tisíc rublů .\n\nRada pro vědu při ruském ministerstvu školství a vědy už v polovině května vyjádřila svůj nesouhlas s možným zařazením fondu na seznam zahraničních agentů . Podporu fondu Dynastie vyjádřil také předseda Výboru občanských iniciativ a exministr financí RF Aleksej Kudrin či zmocněnec pro lidská práva v RF Ella Pamfilova , podle které „je přímo absurdní, že občan RF vynakládá své ohromné prostředky na dobročinné účely ve vlastní zemi, a jeho fond následně označí za zahraničního agenta“ . Na webové stránce Sdružení vědeckých pracovníků byl zveřejněn otevřený dopis, ve kterém několik ruských vědců žádalo, aby fond nebyl zařazen na seznam zahraničních agentů.  Tento otevřený dopis adresovaný ministru spravedlnosti Alexandru Konovalovu podepsalo 10 akademiků a 18 dopisujících členů Ruské akademie věd. Rada pro lidská práva při úřadu prezidenta RF se Dmitriji Ziminovi a Jevgeniji Jasinovi omluvila za zařazení jejich fondů Dynastie a Liberální mise mezi ostatní neziskové organizace vedené na seznamu zahraničních agentů a Konovalova vyzvala, aby zrušil přijaté rozhodnutí, v opačném případě členové Rady nevyloučili možnost zahájení soudního sporu. Podle jejich názoru by měl být samotný zákon zrušen nebo pozbýt platnosti .\n\n6. června se na Suvorovském náměstí v Moskvě v 15:30 sešlo 3 400 lidí, aby vyjádřilo podporu fondu Dynastie. Spolu s představiteli vědeckých kruhů a studenty se shromáždění zúčastnili také opoziční politici Alexej Navalnyj a Andrej Nečajev .\n\n8. června správní rada fondu Dynastie dospěla k závěru, že pro konečné rozhodnutí o budoucnosti fondu potřebuje dodatečnou informaci právní a finanční povahy. Po obdržení této informace se rada opět sejde, do té doby však bude pokračovat ve své práci .\n\n17. června 2015 smírčí soud Tverského obvodu v Moskvě uložil fondu Dynastie pokutu ve výši 300 000 rublů za odmítnutí registrovat organizaci jako zahraničního agenta .\n\n5. července 2015 na zasedání správní rady fondu bylo rozhodnuto o likvidaci Dynastie .\n\n30. července 2015 k samolikvidaci přistoupil fond Srjeda Borise Zimina (syna Dmitrije Zimina), poté co by také označen za zahraničního agenta. \n\n\n"}
{"id": "1160281", "url": "https://cs.wikipedia.org/wiki?curid=1160281", "title": "Erik Bakker", "text": "Erik Bakker\n\nErik Bakker (* 21. března 1990, Hoogeveen, Nizozemsko) je nizozemský fotbalový záložník, který působí od roku 2011 v nizozemském klubu SC Cambuur (). \nV sezóně 2012/13 triumfoval s SC Cambuur ve druhé nizozemské lize Eerste Divisie.\n\n\n"}
{"id": "1160282", "url": "https://cs.wikipedia.org/wiki?curid=1160282", "title": "Gonolobus", "text": "Gonolobus\n\nGonolobus (\"Gonolobus\") je rod rostlin z čeledi toješťovité. Jsou to popínavé byliny a liány s jednoduchými, vstřícnými, často srdčitými listy a pravidelnými květy v krátce stopkatých vrcholičnatých květenstvích. Rod zahrnuje asi 100 až 150 druhů a je rozšířen v Severní, Střední a Jižní Americe a na Karibských ostrovech.\n\nZástupci rodu gonolobus jsou popínavé byliny až polodřevnaté liány s jednoduchými vstřícnými listy. Listy jsou řapíkaté, vejčité až vejčitě eliptické, na bázi často srdčité, obvykle chlupaté. Květenství jsou přisedlé nebo krátce stopkaté, úžlabní vrcholíky připomínající buď okolík nebo hrozen. Kalich je hluboce laločnatý, na bázi mezi laloky je po 1 žlázce. Koruna je kolovitá až zvonkovitá, obvykle s krátkou a otevřenou korunní trubkou.\nGynostegium je obvykle ostře pětihranné, přisedlé až dlouze stopkaté, se zploštělou bliznovou hlavou. Prašníky tyčinek mají na hřbetní straně lupenité přívěsky.\nPakorunka je terčovitá ař pětilaločnatá, obvykle dužnatá a tmavší než koruna. Plodem je měchýřek nebo souplodí 2 měchýřků. Měchýřky jsou různě tvarované, na povrchu žebernaté až křídlaté. Obsahují mnoho úzce vejčitých až úzce eliptických semen se zubatým okrajem.\n\nRod gonolobus zahrnuje asi 100 až 150 druhů. Je rozšířen výhradně v Americe od východních oblastí USA po Argentinu a Bolívii a na Karibských ostrovech. V USA se vyskytují 2 druhy. \"Gonolobus suberosus\" roste v jihovýchodních oblastech země, \"G. arizonicus\" (syn. \"Matelea arizonica\") je endemit Arizony.\n\nRod \"Gonolobus\" je v rámci čeledi \"Apocynaceae\" řazen do podčeledi \"Asclepiadoideae\", tribu \"Asclepiadeae\" a subtribu \"Gonolobinae\". Velký rozptyl odhadovaného počtu druhů (100 až 150) je dán malou prozkoumaností tropických zástupců a také rozdíly ve vymezení rodu \"Gonolobus\" a blízce příbuzných rodů.\n\n"}
{"id": "1160283", "url": "https://cs.wikipedia.org/wiki?curid=1160283", "title": "Baltský kříž", "text": "Baltský kříž\n\nBaltský kříž ( \"Baltenkreuz\") bylo německé vyznamenání udělované v období Výmarské republiky. Byl určen pro důstojníky, poddůstojníky a vojáky všech dobrovolných svazků, aktivně zapojených v boji proti bolševické armádě a bolševismu všeobecně v Pobaltí. Jejich aktivní bojové nasazení muselo trvalo nejméně tři měsíce. Baltských křížů bylo uděleno celkem 21 839. Udílení probíhalo od roku vzniku vyznamenání, tedy od roku 1919. Říšským zákonem o titulech, řádech a vyznamenáních ze 7. dubna 1933 (a později schváleným nařízením k provedení zákona ze dne 14. listopadu 1935), byl Baltský kříž přijat a schválen jako oficiální vyznamenání Německé říše. Toto ocenění není příliš známé, ale dostal ho například německý generál Friedrich Paulus.\n"}
{"id": "1160284", "url": "https://cs.wikipedia.org/wiki?curid=1160284", "title": "Edward Wotton", "text": "Edward Wotton\n\nEdward Wotton (v německy psané literatuře známý také jako Eduard Wotton, 1492, Oxford – 5. října 1555, Londýn) jeden z nejstarších, velmi známých a významných anglických zoologů a entomologů. Lékař a světoznámý entomolog klasického období v Anglii. Pokládá se za průkopníka anglické, ale i světové entomologie.\n\nDr. Edward Wotton se narodil roku 1492 v Oxfordu. Zpočátku navštěvoval základní školu v Oxfordu, po skončení později pokračoval ve studiu na univerzitě v Oxfordu a v Padově, kde ukončil studium medicíny a farmacie. Později působí prakticky po celý svůj život jako lékař v Londýně.\n\nEntomologii i zoologii se věnoval od mládí. Zabýval se hlavně motýly, ale i jinými skupinami hmyzu a živočichů. V mnoha svých názorech je zastáncem Aristotelových myšlenek a odmítá různé fantastické a legendární tvrzení a vrací se částečně k pozorování přírody.\n\nSvé faunistické údaje shrnul ve svých pracích: „\"De differentiis animalium libri decem\"“, která vyšla v roce 1552 v Paříži, ale i v jiných pracích, jako např. v světoznámé práci, která však vyšla až po jeho smrti a je souborným dílem čtyř významných autorů té doby. To vyšlo v roce 1634 pod názvem \"Insectorum sive minimorum animalium theatrum\". Spolupracovali na ní i další světoznámí přírodovědci a entomologové, jako např. Konrad Gessner, Thomas Penny a Thomas Moffet.\n\nEdward Wotton zemřel 5. října 1555 v Londýně.\n"}
{"id": "1160286", "url": "https://cs.wikipedia.org/wiki?curid=1160286", "title": "Valentin Ecchius", "text": "Valentin Ecchius\n\nValentin Ecchius nebo také Valentin Eck, Eckius (1494 Lindau Bavorské vévodství - 1556) byl uherský humanistický učenec, básník a veřejný činitel.\n\nPocházel z bavorského města Lindau. Po humanitních studiích ve vlasti odešel studovat na univerzity do Krakova a Vratislavi.\n\nPo příjezdu do Uher krátce působil u Alexeje II. Turza (nar. 25. ledna 1543), zvolenského župana a kremnického komorního hraběte, který byl v té době dobrosrdečným podporovatelem všech věd a vzdělanců. Na Turzův popud krátce nato odjel do školy svobodného královského města Bardejova, aby tam vyučoval a byl jejím ředitelem. Kromě dlouholetého vedení bardejovské městské školy byl i rychtářem města. Je autorem četných spisů, jeho nejznámějším dílem je kompendium poetiky \"O umění veršovat\" (Ars versificandi; 1515, 1521, 1539). Jeho nejznámějším žákem a dlouholetým přítelem byl Leonard Stöckel.\n"}
{"id": "1160288", "url": "https://cs.wikipedia.org/wiki?curid=1160288", "title": "Růžový potok", "text": "Růžový potok\n\nNázev Růžový potok má více vodních toků:\n\n"}
{"id": "1160289", "url": "https://cs.wikipedia.org/wiki?curid=1160289", "title": "Hans Schüchlin", "text": "Hans Schüchlin\n\nHans Schüchlin, též Schuchlin, Schyechlin, Schuelin, Schielin, Schühlin, Schiechlin, (* kolem 1430, Ulm – 1505, Ulm) byl pozdně gotický malíř v Ulmu.\nSchüchlin byl synem tesaře, který do Ulmu přišel z Nördlingenu. Počátkem 60. let pracoval krátce jako tovaryš u Hanse Pleydenwurffa v Norimberku a oženil se zde se sestrou malíře Albrechta Rebmanna. Poprvé je zaznamenán roku 1469 jako autor oltáře v Kostele sv. Máří Magdalény v Tiefenbronnu. Schüchlin si zřídil dílnu (nebo převzal dílnu Mistra oltářních křídel v Sterzingu) v Ulmu a zaznamenal rychlý společenský vzestup jako představený špitálu, katedrály, člen městské rady v letech 1496-1497 a hlava cechu sv. Lukáše. Se Schüchlinovou starší dcerou se oženil Bartholomäus Zeitblom, který později převzal dílnu svého tchána a stal se nejvýznamnějším malířem Ulmské školy a hlavou cechu sv. Lukáše.\n\nMladší dcera se provdala za malíře Martina Schaffnera. Synové Hanse Schüchlina Daniel Schüchlin, Lucas Schüchlin a Erasmus Schüchlin byli malíři.\n\nSchüchlinova technika malby a modelace byla ovlivněna Hansem Pleydenwurffem. Slohově navázal na ulmskou tradici založenou tzv. Mistrem oltářních křídel v Sterzingu (Meister des Sterzinger Altars) ovlivněnou nizozemským realismem a užíval také např. stejný vzor při dekoraci pozadí obrazů tzv. presbrokátem. Na jeho dvojportrétu manželského páru postavy stojí vedle sebe a není zřejmé, že jsou ve vzájemném vztahu, jejich tváře jsou statické a klidné. Figury jsou vyznačeny výraznými konturami proti neutrálnímu pozadí.\n\nSchüchlinova dílna dostávala řadu zakázek a byla nejvýznamnější v Ulmu. Zřejmě provedla také velkou nástěnnou malbu se scénou Posledního soudu na triumfálním oblouku Ulmské katedrály, ale ta byla později značně přemalována a autorství není jisté. Pro své politické funkce se Schüchlin práci v dílně nevěnoval a spoléhal na své dílenské spolupracovníky. Proto existuje jen málo děl, které mu lze spolehlivě připsat. Jeho oltáře pro kostely sv. Martina v Rothenburgu (1474, s Albrechtem Rebmannem), sv. Lienharda v Ulmu a kapli kláštera v Lorchu (1495) se nezachovaly.\n\nPešina připsal Hansi Schüchlinovi obraz \"Stětí sv. Barbory\" (Národní galerie v Praze) a nalezl u něj shodné stylistické rysy s oltářním obrazem z Tiefenbronnu. Týká se to symetrické a uzavřené kompozice, hlubokého výhledu do krajiny a poněkud váhavých figur se strnulými rysy. Malíř si všímá dobové módy a materiál oděvů podává v široké škále jemných odstínů barev. Věnuje pozornost detailům květin v předním plánu i v krajině v pozadí.\nNejisté autorství\n\n\n"}
{"id": "1160290", "url": "https://cs.wikipedia.org/wiki?curid=1160290", "title": "Mikhail Rosheuvel", "text": "Mikhail Rosheuvel\n\nMikhail Rosheuvel (* 10. srpna 1990, Amsterdam, Nizozemsko) je nizozemský fotbalový útočník, který působí od roku 2015 v nizozemském klubu SC Cambuur (). \nV sezóně 2012/13 triumfoval s mužstvem AZ Alkmaar v nizozemském fotbalovém poháru.\n\n\n"}
{"id": "1160292", "url": "https://cs.wikipedia.org/wiki?curid=1160292", "title": "Jolanda", "text": "Jolanda\n\nJolanda je ženské jméno:\n\n\n\n"}
{"id": "1160295", "url": "https://cs.wikipedia.org/wiki?curid=1160295", "title": "Netýkavka balzamína", "text": "Netýkavka balzamína\n\nNetýkavka balzamína (\"Impatiens balsamina\") je jeden ze známějších druhů širokého rodu netýkavka, který se dlouhodobě pěstuje jako okrasná rostlina, v Evropě již asi od 16. století. V České republice se vysazuje jako letnička do okrasných zahrad i do okenních truhlíků; dlouhodobě je známa pod lidovým jménem „balzamína“. Ve volné přírodě je považována za neofyt, který je přechodně zavlékaný nebo občas zplaňující.\n\nPochází z oblasti rozkládající se od indického subkontinentu po jihovýchodní Asii a postupně byla jako nenáročná květina rozšířena na všechny trvale obydlené kontinenty. Snadno zplaňuje a na Novém Zélandě a tichomořských ostrovech je dokonce považována za invazní rostlinu, ze zahrad se tam dostala do volné přírody a za ideálních klimatických podmínek se na místech s narušovanou půdou velmi rychle šíří.\n\nV místech původu roste v propustné půdě na vlhkých místech v polostínu i na plném slunci, množství potřebné vláhy je úměrné slunečními záření. Je velmi citlivá na chlad, s příchodem prvých mrazíků rostlina ukončuje vegetaci. Kvete od června do října, ojediněle zplaňuje a dostává se do volné přírody, v evropských podmínkách se ale příliš nešíří; v zapojeném porostu mají semena nevelkou naději vyklíčit.\n\nJednoletá bylina s 30 až 60 cm vysokou, přímou, jednoduchou nebo od spodu větvenou a v uzlinách ztlustlou lodyhou. Má relativně slabý kořenový systém a někdy vypouští adventní kořeny i z lodyžních uzlin. Silná, dužnatá lodyha je střídavě porostlá řapíkatými listy s čepelemi úzce eliptickými až kopinatými, které mohou být až 12 cm dlouhé a 3 cm široké. Čepele jsou u žláznatého řapíku klínovité, po obvodě hluboce pilovité a vrchol mají zašpičatěný.\n\nVýrazně zbarvené květy, 3 až 5 cm velké, vyrůstají po jednom až třech z paždí listů, jejich 2 cm dlouhé stopky jsou s čárkovitými listeny. Oboupohlavné květy mají dva malé vejčité boční kališní lístky, třetí spodní lístek je nejdelší a zúžený do tenké zakřivené ostruhy. Koruna je tvořena pěti lístky, větší horní lístek je přilbovitě vyklenutý a má špičatý vrchol, čtyři postranní lístky jsou spolu dva a dva částečně srostlé. Lístky bývají červené, rumělkové, karmínové, růžové, bílé, fialové nebo namodralé. V květu je pět, do prstence srostlých tyčinek s prašníky, svrchní semeník vytvořený z pěti plodolistů má přisedlou bliznu. Prašníky dozrávají dříve než blizna, která může být opylena pouze pylem z jiného květu, přenos pylu zajišťuje hmyz.\n\nPlodem je široce vřetenovitá, hustě plstnatá, explozivně pukající tobolka. Otevírá se pěti chlopněmi od stopky k vrcholu a vymršťuje semena. Tobolka takto ve zralosti reaguje i na pouhý dotek a rozptyluje do okolí množství matně černohnědých kulovitých semen.\n\nRostlina se rozmnožuje výhradně semeny, která se v půli jara vysévají buď přímo na záhon, nebo se předpěstovává v pařeništích. Semenáčky se však do zahrad vysazují až v období, kdy pomine nebezpečí mrazíků.\n\nNetýkavka balzamína se hojně pěstuje jako balkónová, zahradní i parková květina, je také medonosná. Vysazují se v barevných směsích nebo v barevně odlišných kultivarech. Byly vyšlechtěny rostliny kvetoucí až do zámrazu i s dvoubarevnými nebo plnokvětými květy.\n\n"}
{"id": "1160298", "url": "https://cs.wikipedia.org/wiki?curid=1160298", "title": "Piccolo", "text": "Piccolo\n\nPiccolo [\"pikolo\"] (ital. malý; dítě, chlapec) může být:\n\n"}
{"id": "1160299", "url": "https://cs.wikipedia.org/wiki?curid=1160299", "title": "Ringtheater", "text": "Ringtheater\n\nRingtheater bylo divadlo ve Vídni, vybudované v letech 1872 až 1874. V roce 1881 jej zachvátil požár, při kterém zahynulo kolem 400 lidí. Přesné údaje se rozcházejí, bývá udáváno např. 384 či 450.\n\nDivadlo Ringtheater bylo vystavěno v letech 1872 až 1874 podle projektu rakouského architekta Emila von Förstera. Veřejnosti se otevřelo 17. ledna 1874 pod názvem \"Opéra comique\", a svým repertoárem se tak odlišovalo od „seriózní“ Vídeňské státní opery. Roku 1878 bylo přejmenováno na \"Ringtheater\".\n\nPožár vypukl dne 8. prosince 1881 krátce před představením Hoffmannových povídek francouzského skladatele Jacquesa Offenbacha. Nepřežilo jej asi 400 lidí. Vysoký počet obětí souvisel s tím, že budova divadla měla na malém půdorysu pojmout 1700 osob v publiku. Aby dosáhl rozšíření prostoru, zvedal architekt budovu do výšky, přičemž při požáru se systém schodišť a úzkých tmavých chodeb bez oken stal pastí. Běžné plynové osvětlení totiž bylo vypnuto, aby nepřispívalo k šíření požáru, a nouzové olejové osvětlení nebylo funkční. K vysokému počtu mrtvých přispěl i fakt, že vstupní dveře hlavního vchodu se otevíraly dovnitř. Mnoho lidí tak bylo umačkáno v davu, který se v panice pokoušel dostat z budovy ven.\n\nPo tragédii byla přijata opatření, která měla podobným událostem předcházet. Povinnou výbavou větších divadel se stala železná opona, vstupní dveře začaly být konstruovány tak, aby se otevíraly směrem ven.\n\n"}
{"id": "1160301", "url": "https://cs.wikipedia.org/wiki?curid=1160301", "title": "Narine Abgarjan", "text": "Narine Abgarjan\n\nNarine Abgarjan, arménsky Նարինե Աբգարյան, (* 14. ledna 1971, Berd, SSSR) je arménsko-ruská spisovatelka a bloggerka.\n\nAbsolvovala v Arménii lingvistickou univerzitu. Od roku 1993 žije v Moskvě. Románem \"Манюня\" se stala známou v Rusku. Roku 2010 získala literární cenu \"Rukopis roku\".\n\n\n"}
{"id": "1160304", "url": "https://cs.wikipedia.org/wiki?curid=1160304", "title": "Kuwana", "text": "Kuwana\n\nKuwana ( 桑名市 Kuwana-shi) je město v prefektuře Mie na ostrově Honšú v Japonsku.\n\nV roce 2010 mělo město 143 104 obyvatel (počet domácností 57 069).\n\nV Kuwaně byl vynalezen zvláštní způsob skládání origami jeřábů při kterém je skládáno více jeřábů dohromady z jednoho kusu papíru.\n"}
{"id": "1160310", "url": "https://cs.wikipedia.org/wiki?curid=1160310", "title": "Jan Loder", "text": "Jan Loder\n\nIng. Jan Loder (* 17. dubna 1960) je bývalý český fotbalista, obránce.\n\nV československé lize hrál za Spartu Praha. Nastoupil v 7 ligových utkáních. Gól v lize nedal.\n\n\n"}
{"id": "1160312", "url": "https://cs.wikipedia.org/wiki?curid=1160312", "title": "Vladimír Vágner", "text": "Vladimír Vágner\n\nVladimír Vágner (* 7. října 1959) je bývalý český fotbalista, útočník.\n\nV československé lize hrál za Spartu Praha. Nastoupil ve 4 ligových utkáních. Gól v lize nedal.\n\n"}
{"id": "1160318", "url": "https://cs.wikipedia.org/wiki?curid=1160318", "title": "Siven severní", "text": "Siven severní\n\nSiven severní je ryba z čeledi lososovitých žijící v alpských a pyrenjských jezerech a arktických a subarktických oblastech severní Evropy, Grónska a Severní Ameriky. Vytírají se ve sladké vodě, ale mohou migrovat i do pobřežních mořských vod. Je to nejseverněji žijící sladkovodní ryba. Obvykle váží 1 až 2,3 kg při délce 40 až 75 cm.\nPozoruhodný je výskyt izolované populace sivena severního v kanadském jezeře Pingualuit, které vzniklo následkem dopadu meteoritu. Vzhledem k nedostatku potravy v jezeře se tamní populace sivena vyznačuje útlými těly a nepoměrně velkými hlavami. K osídlení jezera došlo pravděpodobně během některé doby ledové, kdy mohli siveni proniknout do jezera proti proudu říček odvádějících tající sníh z kráteru. V současnosti je jezero zcela izolováno.\n"}
{"id": "1160320", "url": "https://cs.wikipedia.org/wiki?curid=1160320", "title": "Petr Sýkora (fotbalista)", "text": "Petr Sýkora (fotbalista)\n\nPetr Sýkora (* 13. ledna 1953) je bývalý český fotbalista, útočník.\n\nV československé lize hrál za LIAZ Jablonec a Slavia Praha. Nastoupil ve 20 ligových utkáních a dal 3 ligové góly. V nižších soutěžích hrál i za AŠ Mladá Boleslav a SONP Kladno.\n\n\n"}
{"id": "1160322", "url": "https://cs.wikipedia.org/wiki?curid=1160322", "title": "Josef Málek", "text": "Josef Málek\n\nJosef Málek (* 13. ledna 1950) je bývalý český fotbalista, obránce. Po skončení aktivní kariéry působil jako trenér na regionální úrovni.\n\nV československé lize hrál za Bohemians Praha. Nastoupil ve 40 ligových utkáních. V nižších soutěžích hrál i za ČKZ Rakovník.\n\n\n"}
{"id": "1160324", "url": "https://cs.wikipedia.org/wiki?curid=1160324", "title": "Hans Blix", "text": "Hans Blix\n\nHans Blix (* 28. červen 1928, Uppsala) je švédský diplomat a politik.\nStudoval práva na univerzitě v rodné Uppsale, poté na Univerzitě ve Stockholmu, na Kolumbijské univerzitě v New Yorku a doktorát nakonec získal na Univerzitě v Cambridge.\n\nKariéru diplomata začal roku 1961, kdy se stal členem stálé delegace Švédska ve Valném shromáždění OSN. Zde působil do roku 1981. V letech 1962-1978 byl členem švédské delegace na mezinárodní konferenci o odzbrojení v Ženevě. Roku 1978 byl krátce švédským ministrem zahraničí. V letech 1981–1997 byl generálním ředitelem Mezinárodní agentury pro atomovou energii. V této funkci čelil zejména kritice Spojených států, zejména poté, co se po invazi Američanů do Iráku v roce 1991 ukázalo, že Irák měl tajný jaderný program, ačkoli Blix po celá 80. léta dával záruky, že Iráčané na výrobě atomové bomby nepracují.\n\nV letech 2000–2003 byl inspektorem OSN pro kontrolu zbraní. V této funkci se postavil do čela komise OSN, která měla zjistit, zda Irák vyrábí zbraně hromadného ničení. V lednu 2003 Blix oznámil, že Irák s komisí odmítá spolupracovat. Americký prezident George W. Bush to použil jako základní důkaz toho, že válka proti Iráku je nezbytná - v březnu 2003 zahájil letecké útoky na Irák. V červnu 2003 Blix prohlásil, že Irák zbraně hromadného ničení nevyvíjel a rezignoval na svou funkci. O rok později vydal knihu \"Disarming Iraq\", ve které tvrdě kritizoval Bushovu politiku a invazi do Iráku.\n"}
{"id": "1160325", "url": "https://cs.wikipedia.org/wiki?curid=1160325", "title": "Vladimír Stanko", "text": "Vladimír Stanko\n\nVladimír Stanko (* 1954) je bývalý český fotbalista, obránce.\n\nV československé lize hrál za Bohemians Praha. Nastoupil v 1 ligovém utkání. Gól v lize nedal. Do Bohemians přestoupil z Spartaku Topoľčany.\n\n\n"}
{"id": "1160326", "url": "https://cs.wikipedia.org/wiki?curid=1160326", "title": "Svatá brána", "text": "Svatá brána\n\nSvatá brána jsou původně dveře ve čtyřech římských bazilikách, které jsou zazděny, a které se otevírají pouze v době Svatého roku (Jubilejního roku). Kdo projde Svatou branou, může získat, po splnění stanovených podmínek, odpustky.\n\nObřad zahájení Svatého roku se děje právě otevřením Svaté brány. Obřad otevírání Svaté brány symbolicky vyjadřuje myšlenku, že během jubilejního roku jsou věřící na „mimořádné cestě“ ke spáse.\n\nOficiální zahájení Svatého roku se koná s otevřením Svaté brány římské baziliky svatého Petra. Svaté brány dalších bazilik jsou otevřeny v následujících dnech. V minulosti byly brány částečně vybourány před vlastním zahájením Svatého roku, takže papež kladívkem rozbil pouze slabou vrstvičku malty a dělníci pak odstranili zbytek zdiva. U příležitosti Svatého roku 2000 nicméně papež Jan Pavel II. zjednodušil rituál, takže zdivo bylo již odstraněno a zůstaly pouze uzavřené dveře, které papež při obřadu otevřel zatlačením. Svaté dveře jsou během Svatého roku otevřené (s výjimkou noci) až do konce Svatého roku, kdy jsou pak znovu zazděny. Papež František u příležitosti mimořádného Svatého roku Božího milosrdenství udělil biskupům místních církvi svolení, že mohou otevřít Svaté brány také ve svých diecézích.\n\nExistují také další trvalé Svaté brány v bazilikách mimo Řím, kterým papež udělil možnost získání odpustků. V těchto bazilikách se každoročně konají oslavy podobné těm z období během papežského jubilea. V roce 2015 v souvislosti s mimořádným Svatým rokem byly ustanoveny dočasné (po dobu jednoho roku) Svaté brány po celém světě. \nV indickém Novém Dillí byla otevřena Svatá brána v katedrále Nejsvětějšího Srdce až 12. prosince 2015, což bylo způsobeno, oproti původnímu plánu otevřít ji na slavnost Neposkrněného početí Panny Marie (8. prosince), posunem o čtyři dny později, protože v Indii ten den není svátek.\n\nPodle ustanovení papeže Františka, aby v jednotlivých diecézích byly ve Svatém roce Božího milosrdenství 2015 otevřeny Svaté brány, biskupové jednotlivých diecézí české a moravské církevní provincie určili ve svých diecézích kostely, které budou mít během roku Svatou bránu. Česká biskupská konference poté zveřejnila seznam Svatých bran milosrdenství v České republice. K získání odpustků při projití Svatou branou je třeba splnit stanovené podmínky, které zveřejnila mj. i Česká biskupská konference.\n\n"}
{"id": "1160327", "url": "https://cs.wikipedia.org/wiki?curid=1160327", "title": "Betsiboka", "text": "Betsiboka\n\nBetsiboka je nejdelší řekou Madagaskaru, je dlouhá 525 km. Pramení v Centrální vysočině a teče směrem k severozápadu. Protéká krajem, který je po ní pojmenován Betsiboka, zleva přibírá nejvýznamnější přítok Ikopa, na kterém leží madagaskarská metropole Antananarivo. Podél dolního toku se nacházejí mangrovy. Ústí do Mosambického průlivu, její estuár tvoří záliv Bombetoka, v němž leží velký přístav Mahajanga. Je splavná v délce 130 km od ústí.\n\nŘeka je známá sytě červenou barvou vody, která je podle fotografií pořízených z vesmíru jasně patrná v moři ještě ve značné vzdálenosti od jejího ústí. Toto zbarvení je způsobeno lateritovou půdou, která se v důsledku masivního odlesňování ostrova a následné eroze dostává po každém větším dešti ve značném množství do koryta řeky. V Betsiboce žijí endemické druhy cichlid.\n\n"}
{"id": "1160328", "url": "https://cs.wikipedia.org/wiki?curid=1160328", "title": "Mezinárodní pěvecká soutěž Antonína Dvořáka", "text": "Mezinárodní pěvecká soutěž Antonína Dvořáka\n\nMezinárodní pěvecká soutěž Antonína Dvořáka (zkráceně MPS AD) v Karlových Varech je interpretační soutěž mladých začínajících zpěváků. Koná se každý rok v listopadu a účastní se jí obvykle až 110 mladých pěvců z celého světa.\n\nSoutěží se v několika kategoriích: \"Junior\" (do 25 let), \"Opera\" (do 35 let) a \"Píseň\" (do 35 let). Finálová vystoupení vítězů soutěže se pak konají v Městském divadle Vítězslava Nezvala\n\nSoutěž vznikla jako setkání studentů uměleckých škol v roce 1966. Postupně se stala mezinárodním počinem. Mezi slavné účastníky soutěže patří např. René Pape, László Polgár, Edita Gruberová, Gabriela Beňačková a další.\n\nŘeditelem MPS AD je Alois Ježek a mezi členy poroty patří například slovenská pěvkyně Magdaléna Hajóssyová, či Peter Dvorský.\n\n"}
{"id": "1160332", "url": "https://cs.wikipedia.org/wiki?curid=1160332", "title": "Čerňachovsk", "text": "Čerňachovsk\n\nČerňachovsk ( \"Черняхо́вск\"; Insterburg; \"Įsrutis\"; \"Wystruć\", \"Instruč\" ) je město v Kaliningradské oblasti v Rusku ležící 90 km východně od Kaliningradu s populací čítající v roce 2010 cca 40 000 obyvatel.\nInsterburg byl založen roku 1336 při křížové výpravě proti pohanským Prusům. Založil ho společně s hradem \"Instierburgem\" velmistr Řádu německých rytířů Dietrich von Altenburg na místě původní pruské pevnosti. Hrad s osadou byl vypleněn v roce 1376 Litevci a 1457 Poláky. Následně byl přestavěn na sídlo prokurátora Řádu a začalo se mu říkat Insterburg. Roku 1525 Albrecht Braniborsko-Ansbašský sekularizoval Řád německých rytířů, a tak se Insterburg stal součástí Pruského vévodství. Městská práva dostala osada roku 1583 dekretem Jiřího Fridricha Braniborsko-Ansbašského. Bohužel většina města byla následně zničena požárem v roce 1590 (zničeno bylo 140 budov z původních 149). Během 17. století bylo město vyplundrováno postupně vojsky Švédů, Rusů a Tatarů. V letech 1643 - 1648 žila ve Insterburgu švédská královna Marie Eleonora, vdova po králi Gustavu Adolfovi.\nV roce 1709 byla populace města zdecimována morem, a tak nabídl pruský král Fridrich Vilém I. rakouským protestantům vyhnaných ze Salzburského arcibiskupství, aby se usadili v roce 1732 právě v Insterburgu. Pruský královský dvůr se přestěhoval do místního hradu v roce 1723 a k městu byly oficiálně přičleněny okolní osady a i samotný hrad. V letech 1721 - 1748 koupil rozsáhlá území na západ od města kníže Leopold I. Anhaltsko-Desavský a rozvinul výrazně místní zemědělství. V letech 1758 - 1762 během Sedmileté války bylo město obsazeno ruskými vojsky.\n\nZa Napoleonských válek v roce 1812 město navštívil samotný Napoleon. Na cestě do Německa v roce 1818 zde zemřel významný ruský generál Michail Bogdanovič Barclay de Tolly, který se velkou měrou zasloužil za Napoleonovu porážku v ruském tažení. Mezi lety 1828 - 1835 bylo město napojeno na silniční síť a v roce 1860 se Insterburg stal železničním uzlem mezi Köningsbergem a Kaunasem a mezi Tylží a Toruní. Díky dobrému dopravnímu spojení se začal ve městě rozvíjet průmysl. Vznikly zde slévárny, ocelárny a přádelny lnu. Rozvíjelo se i místní školství. V roce 1860 vzniklo gymnázium a dále ve městě fungovala zemědělská a zdravotní škola. V roce 1863 zde začala operovat tajná polská organizace, která zajišťovala zbraně Polákům pro připravované Lednové povstání proti ruské nadvládě. Po vzniku Německého císařství v roce 1871 se stal Insterburg především vojenskou základnou německé armády. V 1914 bylo ve městě na 2 000 vojáků.\nNa počátku první světové války bylo město na necelý měsíc obsazeno ruskými vojsky (mezi 24. srpnem a 11. zářím 1914) a následně se stalo hlavním stanem pro generála Hindenburga. Mezi světovými válkami došlo k jeho dalšímu rozvoji. Insterburg se stal sídlem místní správy, soudu, celního úřadu, pobočky říšské banky a obchodní komory. Hospodářství se rozrostlo se vznikem závodů na výrobu cukrovinek, octa, chemikálií a dílny na zpracování kůží. Po nástupu nacismu v Německu v roce 1933 vznikly ve městě velké kasárny a vojenské letiště. V roce 1939 došlo k rekonstrukci nejvýznamnějších památek města. Před vypuknutím války mělo město téměř 49 000 obyvatel. Za války byl Insterburg bombardován dne 27. července 1944 britským Royal Air Force. Následně začala německá operace Hanibal, které měla za cíl evakuovat většinu německého obyvatelstva z Východního Pruska do Německa před příchodem Rudé armády. Z původních 50 tisíc zbylo ve městě v lednu 1945 pouze něco okolo 8 - 10 000, zejména těch co pracovali v továrnách a ve státních institucích. Sověti od 20. ledna 1945 město neustále bombardovali, čímž ho v podstatě srovnali se zemí. Rudá armáda vstoupila do města 22. ledna 1945.\n\nPo příchodu Rudé armády byl ve městě vytvořen internační tábor pod vedením NKVD. Pro tento účel sloužil místní hrad, z kterého se stal velký tranzitní tábor pro zbylé německé obyvatelstvo, které bylo nuceně posíláno v letech 1946 - 1949 do Východního Německa. Táborem prošlo na 250 000 lidí a na 16 000 jich v táboře zahynulo. Po odsunutí německého obyvatelstva se do města začali stěhovat především Rusové z centrálních oblastí Ruska. Po válce připadlo město pod správu SSSR a bylo přejmenováno na \"Čerňachovsk\" podle hrdiny Sovětského svazu Ivana Daniloviče Čerňachovského, sovětského generála, který padl při dobývání Köningsbergu. Po rozpadu SSSR v roce 1991 se město stalo součástí Ruska jako jeho exkláva. Výrazně negativně se podepsalo na ekonomice Čerňachovsku přistoupení sousední Litvy a Polska do EU v roce 2004. Celá Kaliningradská oblast se dostala do výrazné izolace, začala se zhoršovat ekonomická situace obyvatel a růst nezaměstnanost. Dokonce poprvé od od konce války začal klesat počet obyvatel města.\n\nV roce 1996 německá organizace \"Lidový spolek péče o německé hroby obětí válek\" obnovila ve městě hřbitov z první světové války, na kterém leží 556 německých a 165 ruských padlých vojáků. Od té doby bylo na společném hřbitově pochováno na 8 700 vojáků.\n\nPři sčítání lidu v roce 2010 bylo etnické složení v městě následující:\n\n"}
{"id": "1160333", "url": "https://cs.wikipedia.org/wiki?curid=1160333", "title": "Višňovka", "text": "Višňovka\n\nVišňovka je soubor obytných domů nacházejících se v jižní části města Pardubice mezi sídlištěm Dukla a kasárnami železničniho vojska.\n\nNachází se na území Městského obvodu Pardubice V, v části obce Zelené Předměstí.\n\nDo poloviny 50. let 20. století zde bývaly rozsáhlé proluky s řídkou zástavbou poblíž silnice na Chrudim.\n\nVýstavba sídliště prostorově i časově navazovala na ukončení výstavby sídliště Dukla, tj. byla zahájena v roce 1957 a trvala do roku 1961. Byla zde také opakovaně použita technologie cihelných blokopanelů převzatá z Dukly včetně typizace objektů. Ve středu sídliště Višňovka byla umístěna stejnojmenná základní škola (24 tříd) s externími pavilony a mateřská škola. Na jihu stojí jesle. Občanské vybavení bylo koncentrováno do přízemí bytových objektů při Devotyho ulici. Sídliště bylo napojeno na městskou hromadnou dopravu jednak z ulice S.K. Neumanna a z ulice Gottwaldovy, dnes Palacha. Hlavním architektem projektu byl arch. Miloš Návesník a dále I. Přistoupil, Fr. Fuxa.\n"}
{"id": "1160334", "url": "https://cs.wikipedia.org/wiki?curid=1160334", "title": "Česká asociace horských vůdců", "text": "Česká asociace horských vůdců\n\nČeská asociace horských vůdců (ČAHV; , \"CMGA\") je česká národní asociace, která sdružuje a certifikuje Horské vůdce. Je členem Mezinárodní federace asociací horských vůdců (\"International Federation of Mountain Guides Associations, IFMGA/UIAGM/IVBV).\n\nV Česku se alpinistická průprava horských vůdců upevňuje výcvikovým a hodnotícím kurzem, který trvá od přijetí po závěrečnou zkoušku 3 roky resp. maximálně 5 let. Výukový program se skládá z jednotlivých bloků kde každý frekventant skládá z těchto bloků zkoušky, výcvik pak pokračuje dílčí zkouškou aspirant horského vůdce. Po této zkoušce je pak každý aspirant povinen pracovat pod přímým a nebo nepřímým dohledem horského vůdce. Důvodem těchto aspirantských túr je po dobu minimálně jednoho roku získání zkušeností a praxe přímo při vedení hostů v terénu. Po této zkušební době a absolvovaní několika dalších bloků výuky je aspirant připraven vykonat závěrečnou zkoušku s titulem horský vůdce UIAGM.\n\n• V roce 1998 ji založili Vít Novák, Ladislav Jirásko a Josef Šimůnek. První kontakty s tehdejším předsedou IFMGA Italem Carellem;\n• V roce 2001 se sloučili organizace ČAHP a ČAHV;\n• V roce 2002 vytvořil a představil Dušan Stuchlík systém vzdělávání českých horských vůdců na mezinárodním kongresu IFMGA v Bledu ve Slovinsku;\n• V roce 2004 byla ČAHV přijata mezi kandidátské země IFMGA, a to na kongresu v polském Zakopaném ve Vysokých Tatrách. Jako partnerská země bylo určeno Rakousko, které prostřednictvím svých lektorů dohlíželo na první vzdělávací běh českých horských vůdců;\n• Na základě těchto úmluv byl v roce 2004 otevřený první výcvikový kurz.\n\n\n\n"}
{"id": "1160335", "url": "https://cs.wikipedia.org/wiki?curid=1160335", "title": "Na drážce", "text": "Na drážce\n\nNa drážce, někdy též Drážka je soubor obytných domů nacházejících se ve východní části města Pardubice mezi sídlištěm Dubina a státní silnicí na Dašice.\n\nNázev pochází od vojenské polní úzkorozchodné železniční trati, která prostorem procházela do poloviny 50. let 20. století v trase dnešní stejnojmenné ulice.\n\nV roce 1958 byla zahájena výstavba v prostoru mezi čtvrtí „Za vodou“ a Studánkou podél komunikace na Rokytno a Býšť. Šlo o svépomocnou družstevní výstavbu. Plocha územní je 14 ha, na kterém bylo postaveno 1370 bytů pro 4800 obyvatel. Projektantem sídliště byl arch. P. Jícha. Ve střední části zástavby byla umístěna prodejna potravin, kadeřnictví, restaurace a prodejna průmyslového zboží pod názvem Galanta, což je název bývalého partnerského města Pardubic. Výstavba Galanty započala 17. března 1972.\n"}
{"id": "1160339", "url": "https://cs.wikipedia.org/wiki?curid=1160339", "title": "Sídliště Tesla", "text": "Sídliště Tesla\n\nSídliště Tesla je soubor obytných domů ve východní části města Pardubice mezi sídlištěm Drážka a ulicí Dašická. Neoficiální název je také „Kamenec“.\n\nNachází se v Městském obvodu Pardubice I, v části obce Bílé Předměstí.\n\nÚzemí tvořily zemědělské pozemky mezi ul. Na Okrouhlíku a tehdejší hostincem a továrnou Kraus na železné konstrukce po jižní straně Dašické. Po roce 1948 byla továrna znárodněna a po roce 1970 zbourána, na místě hostince stojí kuchyň a jídelna gymnázia, na místě továrny byla roku 2011 otevřena sportovní hala gymnázia Dašická.\n\nVýstavba sídliště započala 15. 3. 1948 a skončila 14. 11. 1952. Plocha sídliště má rozloha cca 10 ha a je složeno z 647 bytů, ve kterých žije 2 135 obyvatel. Zástavba se prolíná se staršími rodinnými domky a tvoří s nimi sourodý celek. Občanské vybavení tvořila mateřská školka, jesle a prodejny v přízemí obytných budov. Vedoucím projektantem byl K. Kalvoda a na projekčních pracích se podílel Karel Řepa, L. Charvát a O. Hájek.\n\nDruhé tzv. teslácké sídliště vyrostlo po roce 1970 na Dašické ulice za závorami a skládá se z družstevních rodinných dvoupatrových dvojdomků a šestidomků, které vyplnily drobné zemědělské pozemky na konci Slovan, z části na katastru Studánky až k lesu.\n"}
{"id": "1160347", "url": "https://cs.wikipedia.org/wiki?curid=1160347", "title": "Akademická svoboda", "text": "Akademická svoboda\n\nAkademická svoboda je tradiční a historicky zakotvené právo vysokých škol a univerzit. V České republice je akademická svoboda právně upravena v Zákoně o vysokých školách. Definována je v dokumentu \"Magna Charta Universitatum\", který v září 1988 v Bologni podepsali rektoři evropských univerzit. Akademické svobody stojí na samosprávném charakteru univerzit, jejichž nejvyšším orgánem je akademický senát, který je volen z řad studentů a učitelů.\n\nZahrnuje tyto akademická práva a svobody:\n"}
{"id": "1160348", "url": "https://cs.wikipedia.org/wiki?curid=1160348", "title": "Letní stadion (Pardubice)", "text": "Letní stadion (Pardubice)\n\nSportovní stadion v Pardubicích, který byl otevřený v roce 1931 a v minulosti na něm probíhala utkání v řadě sportovních odvětví, např. fotbalu, atletice, dráhové cyklistice, ploché dráze nebo volejbalu. V současné době stadion v centru Pardubic chátrá a čeká na svou rekonstrukci.\n\nPo skončení 1. světové války se v Pardubicích čím dál tím silněji projevovala potřeba vybudování důstojného sportovního stadionu. V roce 1924 vzniklo Družstvo pro zřízení sportovního stadionu v Pardubicích a to intenzivně propagovalo tuto myšlenku. Stavba byla zahájena 14. října 1930, kdy začal být realizován projekt arch. Karla Řepy a ing. Ferdinanda Potůčka, klopenou cyklistickou dráhu navrhl arch. Schürmann z Münsteru. Stadion vyrostl v rekordním čase, jeho slavnostní otevření proběhlo v rámci Výstavy tělesné výchovy a sportu dne 31. května 1931 byl za účasti prezidenta T.G. Masaryka a jednalo se o jeden z nejmodernějších stadionů té doby v Evropě.\n\nKromě fotbalového hřiště obklopovala areál 400 metrů dlouhá škvárová atletická dráha a 500 metrů dlouhý cyklistický ovál s klopenými zatáčkami. Od otevření stadionu se na stadionu konala řada sportovních akcí, ať už fotbalových, atletických, nebo volejbalových. V letech 1936 – 1938 se na škvárovém oválu jely plochodrážní závody Memoriál J.K. Lobkowicze. Svou největší slávu si zažil pardubický stadion v letech 1937 až 1946, kdy zde fotbalisté SK Pardubice hráli nejvyšší soutěž.\n\nV roce 1947 vyrostl v blízkosti tohoto sportoviště zimní stadion, což byla příčina, proč se tomu fotbalovému během let začalo říkat Letní stadion a to i přesto, že v době komunistické vlády se oficiálně jmenoval Gottwaldův stadion. Postupem let sportoviště chátrala, přesto se sem v roce 1968 vrátila 1. fotbalová liga, kterou zde hrál tým VCHZ Pardubice. Od roku 1956 zde působil cyklistický oddíl Dukly Pardubice, sláva oddílu skončila v sedmdesátých letech spolu s dožívající drahou. Ta byla zbourána v roce 2000, ale i v současnosti lze najít v místě cílové rovinky její zbytky.\n\n\nV současnosti využívají stadion ženské týmy fotbalového klubu SK DFO Pardubice a hráči amerického fotbalu z týmu Pardubice Stallions. V roce 2015 se na stadionu konal velký koncert hudební skupiny Kabát. V hlavní tribuně stadionu je v provozu Hotel Sport, který byl otevřený 29. února 1988.\n\nV současné době probíhají jednání o rekonstrukci tohoto sportoviště. Od roku 2006, kdy fotbalový klub FK AS Pardubice prodal licenci na 2. fotbalovou ligu do Sokolova, se zde vrcholové fotbalové soutěže nehrají, především díky nevyhovujícím podmínkám. V minulosti se objevilo několik projektů na rekonstrukci Letního stadionu, jednání nabrala intenzitu v roce 2015. V listopadu roku 2016 vybralo vedení města projektanta, který má za úkol vypracovat projektovou dokumentaci na kompletní rekonstrukci areálu i přilehlého prostoru po bývalých jatek. Město by za vypracování návrhu mělo zaplatit zhruba 7,5 milionu korun včetně DPH. V polovině roku 2017 byla zveřejněna nová vizualizace projektu.\n\n"}
{"id": "1160354", "url": "https://cs.wikipedia.org/wiki?curid=1160354", "title": "Haering", "text": "Haering\n\nHaering či Häring označuje:\n\n\n"}
{"id": "1160355", "url": "https://cs.wikipedia.org/wiki?curid=1160355", "title": "Telman Gdljan", "text": "Telman Gdljan\n\nTelman Chorenovič Gdljan (rusky \"Те́льман Хоре́нович Гдлян\", arménsky Թելման Գդլյան, * 20. prosince 1940 Bolšoj Samsar, Gruzínská sovětská socialistická republika) je ruský právník a politik arménského původu.\n\nVystudoval práva na univerzitě v Saratově, od roku 1962 byl členem KSSS. Od roku 1968 pracoval jako prokurátor v Uljanovsku. V roce 1983 byl jmenován do čela komise vyšetřující nelegální obchody s bavlnou v Uzbekistánu. Spolu s dalším vyšetřovatelem Nikolajem Ivanovem odhalili mimořádnou míru korupce a zneužívání moci, spojenou s osobou bývalého prvního tajemníka uzbecké komunistické strany Šarafa Rašidova. Skandál vedl k personálním změnám ve stranickém vedení a Gdljan se stal populárním představitelem perestrojky. V roce 1989 byl zvolen na Sjezd lidových poslanců a stal se členem Nejvyššího sovětu. Zároveň proti němu byla vedena kampaň, v níž byl obviněn z překračování pravomocí, na jaře 1990 byl vyloučen z komunistické strany a propuštěn z prokuratury, jednalo se i jeho zbavení poslanecké imunity. V době Srpnového puče byl mezi zatčenými demokratickými aktivisty, v roce 1992 obdržel za své postoje řád Obránce svobodného Ruska.\n\nO svém boji s mafií vydal knihy \"Pyramida 1\" a \"Pyramida 2\", jejichž spoluautorem byl novinář Jevgenij Dodolev. Byl zakladatelem a předsedou Lidové strany Ruska, V letech 1995 až 1999 byl poslancem Státní dumy za koalici Ruské regiony. Žije v Moskvě, jeho žena je lékařka, mají spolu dvě děti.\n\n"}
{"id": "1160365", "url": "https://cs.wikipedia.org/wiki?curid=1160365", "title": "Volksempfänger", "text": "Volksempfänger\n\nVolksempfänger ( Lidový přijímač) byla řada radiopřijímačů vyvinutých Otto Griessingem na objednávku německého ministra propagandy Josepha Goebbelse.\n\nÚčelem programu \"Volksempfänger\" bylo vytvořit radiopřijímače dostupné široké veřejnosti. Goebbels si uvědomil velký propagandistický potenciál tohoto relativně nového média, a proto považoval širší dostupnost přijímačů za velmi důležitou.\n\nPůvodní model \"Volksempfänger\" VE301 (číslo 301 se vztahuje k 30. 1. 1933, dnu převzetí moci nacisty) byl představen 18. srpna 1933 na 10. německé rozhlasové výstavě v Berlíně. VE301 byl k dostání za snadno dostupnou cenu 76 říšských marek (ekvivalent průměrné mzdy za dva týdny). Později byl vyráběn levnější model DKE38 (\"Deutscher Kleinempfänger\", lidově nazývaný \"Goebbelsova huba\"), který byl prodáván na splátky za cenu 35 říšských marek. Dále byly vyráběny další modely pod různými názvy. Masové rozšíření těchto levných přístrojů způsobilo, že v roce 1941 vlastnilo rádio 65 % německých domácností, oproti 25 % v roce 1933.\n\n\"Volksempfänger\" byl navržen tak, aby mohl být vyráběn co nejlevněji, a v důsledku toho nebyl možný poslech stanic vysílajících na krátkých vlnách. Na stupnici ladění, na rozdíl od praxe obvyklé v této době, neměl vyznačené přibližné pozice hlavních evropských stanic. Byly vyznačeny pouze německé a rakouské stanice a levnější modely měly uvedeny pouze čísla. Citlivost přijímače byla omezena kvůli snížení výrobních nákladů tak, aby bylo možno naladit celostátní \"Deutschlandsender\" a místní stanice. Zahraniční stanice mohly být přijímány po setmění s externí anténou, zejména když stanice jako např. BBC World Service v průběhu války zvýšily vysílací výkon.\n\nPoslech zahraničních stanic se po zahájení války stal v Německu trestným činem, zatímco na některých okupovaných územích, např. v Polsku, byl poslech rádia zakázán všem neněmeckým obyvatelům (později za války byl tento zákaz rozšířen na další okupované země, kde docházelo k masovému zabavování radiopřijímačů). Tresty se pohybovaly od pokut a zabavení rádií až k odsouzení do koncentračního tábora nebo i k smrti. Nicméně, tajný poslech byl rozšířený v mnoha nacisty okupovaných zemích i (zejména později za války) v Německu samotném. Němci se také pokoušeli o rušení radiového signálu některých nepřátelských stanic, ale s omezeným úspěchem.\n\n\n"}
{"id": "1160366", "url": "https://cs.wikipedia.org/wiki?curid=1160366", "title": "Powerbanka", "text": "Powerbanka\n\nPowerbanka je záložní zdroj elektrické energie skládající se z jednoho či více akumulátorů a stejnosměrného měniče. Slouží k nabíjení/napájení především mobilních telefonů, tabletů a dalších elektronických zařízení. Powerbanky se zpravidla nabíjejí pomocí běžné Micro USB nabíječky pro mobilní telefony. Řízení nabíjení akumulátoru je integrováno přímo v powerbance. Vstupní napětí bývá 5V. Dle typu může mít powerbanka více výstupů pro napájení/dobíjení vícero zařízení najednou. Výstupní napětí bývá 5V, konektor vetšinou USB typu A.\n\nPowerbanky se rozlišují dle kapacity, která se udává v mAh. Platí, že čím větší množství mAh, tím vícekrát je powerbanka schopna dané elektronické zařízení nabít. To, kolikrát bude plně nabitá powerbanka schopna dobít dané elektronické zařízení, lze přibližně spočítat ze vztahu Kapacita akumulátoru powerbanky/Kapacita akumulátoru nabíjeného zařízení, přičemž skutečné číslo bude menší v závislosti na kvalitě samotné powerbanky, účinnosti nabíjení, atd…\n\nNěkteré powerbanky jsou vybaveny řadou bezpečnostních prvků, jako je např. ochrana proti: přepětí, zkratu, přetížení, přebití, přehřátí. Dále mohou být vybaveny funkcí indikace zbývající kapacity pomocí LED diod.\n\nPowerbanky jsou většinou vyráběné z plastu, případně z hliníku.\n\nCena se v roce 2017 pohybovala podle kapacity a provedení od několika set Kč do několika tisíc Kč. Powerbanky menších kapacit jsou běžně na bázi Li-ion nebo Li-pol, kolem 30 Ah jsou však již na bázi olověného akumulátoru.[] Cena takovýchto powerbank se ale už pohybuje nad 10 000 Kč.\n\nNa podobném principu funguje zařízení na nouzové nastartování automobilu s vybitou startovací baterií (tzv. Start Booster)\n\n"}
{"id": "1160373", "url": "https://cs.wikipedia.org/wiki?curid=1160373", "title": "Daleko od hlučícího davu (film, 2015)", "text": "Daleko od hlučícího davu (film, 2015)\n\nDaleko od hlučícího davu (v originále \"Far from the Madding Crowd\") je americký celovečerní film natočený podle stejnojmenné knihy Thomase Hardyho z roku 1874. Na motivy této knihy byly natočeny celkem čtyři filmy.\n\nDěj filmu začíná ve viktoriánské Anglii roku 1870. Příběh začíná představením hlavní hrdinky Bathsheby Everdenové, nespoutané, svéhlavé a krásné ženy, která žije se svojí příbuznou na menším statku. Bathsheba se brzy seznámí s novým sousedem, chovatelem ovcí Gabrielem Oakem, ten se do ní na první pohled zamiluje a krátce nato ji požádá o ruku. Bathsheba jej ale odmítá s tvrzením, že je příliš divoká a nezkrotná. Gabriel je jejím odmítnutím zdrcen a vrací se domů. Zatímco hlavní hrdinka po příchodu domů zjistí, že po svém strýčkovi zdědila veškerý majetek, tedy velkou farmu s poli, naopak Gabriel prožívá noční můru; veškeré jeho ovce rozbily ohradu a utekly. Jeho ovčácký pes je zatím mladý a nepříliš nadaný, proto je nažene dolů ze srázu. Gabriel přišel o všechny ovce a po tom, co jej zastřelil, i o psa. Jde tedy na veletrh a shání práci, shodou okolností se dostane i k hloučku lidí, kteří poslouchají hlásící vojáky. Ti rekrutují nové kadety, avšak nikdo se nehlásí. Gabriel váhá nad myšlenkou střechy nad hlavou a jídlem, i přesto se nakonec rozhodne se k armádě nepřidat. V hloučku lidí potkává Fanny Robinovou, která mu prozradí, že jeden z vojáků je její milý.\n\nBathsheba se stěhuje do svého nového domova a zažívá první šok; tu noc, kdy se nastěhuje začíná hořet stodola s veškerou sezónní sklizní. Náhodou se okolo potlouká Gabriel, kterému se povede úrodu zachránit a Bathsheba mu na svém novém panství nabízí místo ovčáka. Mezitím se Fanny vydává do kostela, kde si má vzít svého milého Franka Troye. Fanny si ale nedopatřením splete kostel a voják Frank na ni marně čeká u oltáře.\n\nBathsheba se začíná učit práci na farmě a poprvé vezme na veletrh svoji úrodu, aby ji zde prodala. Zákazníci se ale neženou, nakonec prodá úrodu pod cenou jejímu sousedovi a příteli jejího zesnulého strýčka. Zde se také setkává s bohatým a starým mládencem Willliamem Boldwoodem. Jako vtip mu pošle valentýnku a on sám je Bathshebou velmi okouzlen, začíná přemýšlet nad svatbou. Nakonec se odhodlá ji požádat o ruku, Bathsheba jej ale odmítá. Gabriel upozorňuje Bathshebu na nebezpečí, které ji hrozí, ta jej v hádce vyhodí. Gabriel ihned odchází z farmy a Bathsheba se jde projet na koni po svých pozemcích. Při tom narazí na otrávené ovce a její služební jí vysvětlí, že zachránit je může jen schopný ovčák, který trubičkou s ostrým hrotem vytvoří na určitém místě otvor, který jim pomůže dýchat. Bathsheba se rozhodne Gabrielovi omluvit a prosí jej, aby její ovce zachránil. Ten přijímá a ovce skutečně zachrání, také zpět získá místo ovčáka na farmě.\n\nKrátce nato se Bathsheba setkává s vojákem Frankem, který si měl původně vzít Fanny a nadále žije s myšlenkou, že od něj utekla. Frank začne Bathshebě lichotit a přestože jej z farmy vykáže, druhý den se znovu ukáže a pomáhá při sklizni. Nakonec pozve hlavní hrdinku na schůzku, kde s ní flirtuje. Krátce nato porušuje Bathsheba pravidlo, že bude farmu vést sama, a vdává se za něj. Gabriel ji před ním varuje, ale ona ho neposlouchá. Krátce po svatbě při oslavách se ale Frank opije a odmítne jít Grabrielovi pomoct schovat seno před bouřkou. Místo něj mu jde pomoct Bathsheba a omlouvá se Gabrielovi za to, že podlehla Frankově šarmu.\n\nDalší den Frank Troy ve městě potkává Fanny, která mu vysvětluje, proč nepřišla do kostela. Pak se mu přizná, že s ním čeká dítě. Frank Fanny stále tajně miluje a slíbí jí, že jí další den přinese peníze a zařídí jí ubytováni, pro ni i jejich dítě. Bathsheba ale odmítne mu peníze dát, protože jsou na zemědělské účely. I přesto další den Frank odjíždí, aby se s Fanny setkal. Ta se ale na smluvené místo nedostaví, až po příjezdu zpět na farmu se Troy dozvídá, že zemřela při porodu jeho dítěte. Po tom, co Frank uvidí v rakvi mrtvou Fanny a jejich dítě, řekne otevřeně Bathshebě, že ji nikdy nemiloval a nikdy pro něj nebude znamenat víc než Fanny. V rozčílení odjíždí a chystá se utopit v moři.\n\nBathsheba, ač Franka nikdy nemilovala, je z jeho slov zdrcená a svůj smutek utápí v práci. Krátce nato jsou jí přineseny šaty jejího manžela se slovy, že jeho tělo se v moři nenašlo. Bathshebina farma má dluhy a ona se bojí, že ji bude muset prodat. jako kupec se nabízí William, který Bathshebě opět nabízí sňatek. Ta mu řekne, že si jeho nabídku promyslí.\n\nNa pořádané oslavě se objeví i Frank, který je v pořádku a zdráv. Je na Bathshebu hrubý a vyžaduje její peníze. Nakonec se ukáže William a zastřelí jej, za což je uvrhnut do žaláře. Po těchto událostech Gabriel oznámí, že odchází do Ameriky a následující den skutečně odchází. Bathsheba si uvědomuje, jak byla slepá a hloupá a vydává se za ním. Nakonec se Gabriel Bathsheby znovu ptá, zda by si jej vzala a ona souhlasí.\nFilm \"Daleko od hlučícího davu\" měl ve Spojených státech premiéru 1. května 2015, v Česku to bylo 9. července toho roku. Od kritiků získal tento film velmi dobré hodnocení, průměrně 85 %. Na Československé filmové databázi film získal přes 70 %. Nejvíce kritizována bývá samotná hlavní herečka, Carey Mulligan, většina se přiklání k názoru, že Julie Christie, která hrála ve stejnojmenném filmu z roku 1967, tuto roli ztvárnila lépe.\n"}
{"id": "1160378", "url": "https://cs.wikipedia.org/wiki?curid=1160378", "title": "Lake Malawi", "text": "Lake Malawi\n\nLake Malawi je česká, anglicky zpívající, indie popová hudební skupina původem z Třince. Skupinu založil Albert Černý v září 2013 po rozpadu Charlie Straight. První EP \"We Are Making Love Again\" vydali Lake Malawi v roce 2015, o dva roky později vyšlo debutové album \"Surrounded by Light\".\n\nV květnu 2019 se Lake Malawi zúčastnili jako reprezentanti Česka hudební soutěže Eurovision Song Contest v izraelském Tel Avivu, se skladbou \"Friend of a Friend\" postoupili jako třetí v historii Česka do finále, kde skončili na jedenáctém místě z 41 účastníků. Šlo tedy o druhý největší úspěch České republiky v této soutěži.\n\nZakládajícími členy kapely jsou Albert Černý, Patrick Karpentski, Jeroným Šubrt a Pavel Pilch. Po třech letech fungování v roce 2016 se rozhodl kapelu opustit bubeník Pavel Pilch, který do Lake Malawi přišel z rozpadlých Charlie Straight. Na jeho místo za bicí usedl Antonín Hrabal. Na konci roku 2017 odešel kytarista Patrick Karpentski. Od té doby Lake Malawi vystupují ve složení: Albert Černý (zpěv, kytara, klávesy), Jeroným Šubrt (baskytara, klávesy) a Antonín Hrabal (bicí).\n\n\n\nKapela Lake Malawi vznikla po rozpadu úspěšné kapely Charlie Straight v září 2013. Hned první singl Always June ještě v témže roce představil frontman skupiny Albert Černý osobně s kytarou v živém vysílání rádia BBC London. Stejné pocty se dostalo i písničkám Beach, Nectarines & Daim a Paris.\n\nV následujícím roce po svém vzniku se kapela vydala na známé české festivaly Colours of Ostrava a Rock for People. V květnu roku 2015 vyšlo debutové EP \"We Are Making Love Again\", na kterém se producentsky podílel Matt Lawrence (spolupracoval s Adele, Mumford & Sons nebo Ellie Goulding) a Filip Gemroth (Make My Heart Explode). S kladným hodnocením nahrávku přijal i web iReport, který mimo jiné napsal, že EP rozhodně nezaostává za tvorbou předních britských indie skupin. \n\nV roce 2015 se kapele podařilo vystoupit na britském The Great Escape Festival v Brigtonu. Na podzim stejného roku se Lake Malawi rozhodli objet Českou republiku s akustickým turné Furch Tour. Pro jeho velký úspěch turné ve stejném duchu zopakovala skupina i o rok později.\n\nSingl Chinese Trees bodoval v roce 2015 v hitparádě Audition Poll na Amazing Radiu. Albert Černý se na Twitteru dohodl s kapelou JoelPeter, že když vyhrají Lake Malawi, pozve je na turné do České republiky a když vyhrají JoelPeter, bude to naopak. Nakonec, i přes hitparádové vítězství českých Lake Malawi, došlo k obojímu. \n\nKapely si během jejího působení na hudební scéně všiml i management takových jmen jako 30 Seconds to Mars (2014), MIKA (2016) i The Kooks (2017) a Lake Malawi tak dostali příležitost představit svou tvorbu jako předkapela fanouškům tak zvučných jmen na jejich pražských vystoupeních.\n\nNa podzim roku 2017, po dlouhých a pečlivých přípravách, vydali Lake Malawi 14 písní na svém debutovém album Surrounded by Light. Album doprovázelo i vydání videoklipů k písním Prague (In the City), Surrounded by Light, Not My Street, Bottom Of The Jungle, Paris a Spaced Out.\n\nV roce 2019 se Lake Malawi přihlásili s písničkou Friend of a Friend do národního kola Eurovize 2019, v němž zvítězili. V květnu tak zastupovali Českou republiku v Tel Avivu. V prvním semifinále skončili na druhém místě z 17 účastníků, postoupili tak do finále. Zde se umístila kapela na 11. místě z celkového počtu 41 účastníků (26 účastníků finále).\n\nLogem kapely Lake Malawi je vlnovka, která symbolizuje ženský princip a společně s názvem je inspirovaná písní Calgary Bona Ivera.\n\n\n\n\n"}
{"id": "1160380", "url": "https://cs.wikipedia.org/wiki?curid=1160380", "title": "Skřipcový tkací stroj", "text": "Skřipcový tkací stroj\n\nSkřipcový tkací stroj (angl.: \"projectile loom\", něm.: \"Projektilwebmaschine\") je zařízení se systémem zanášení útku s pomocí skřipce tj. ocelového člunečku (viz \"snímek\"). \n\nV dutině skřipce je vsazena kleština, kterou se před vstupem do prošlupu zachytí útková nit.\nSkřipec (hmotnost cca 20-40 g) dostává pak od \"torzní tyče\" přes pákový mechanizmus zrychlení na cca 25 m/sec. Během průchodu mezi osnovními nitěmi je veden kanálem z lamel, které se po dobu prohozu do osnovy zasunou. Útková nit se po zanesení do osnovy na obou stranách odstřihne a konce se zahýbají s pomocí zvláštního zařízení do tkaniny. Skřipec je po prohozu útku přiveden dopravním pásem (pod strojem) zpět k výchozímu postavení. Protože vracení skřipce do počáteční polohy je mnohem pomalejší než prohoz, musí být při tkaní v oběhu 15-20 člunečků. \nStandardní stroje se vyrábějí v šířkách do 655 cm s maximálně 18 listy prošlupního ústrojí, s výkonem zatkaného útku (v roce 2015) do 1570 m/min. Stroje pro zvláštní použití mají pracovní šířku až 10 metrů při výkonu 1300 m/min.\nNa strojích se dají zpracovávat všechny druhy přízí včetně kovových. Ekonomicky výhodná je zejména výroba nadměrně širokých tkanin (opony, závěsy), technických textilií (geotextilie) a tkaní velkých partií ve 2-3 standardních šířkách na jednom stroji (např. jeansy). \n\nNejstarší známý patent podal Němec \"Pastor\" v roce 1911. Vývoj skřipcových strojů byl potom dlouhou dobu silně ovlivněn švýcarskou firmou Sulzer. Ve 30. letech 20. století bylo u Sulzera zhotoveno několik prototypů podle vynálezu Němce Rossmanna (1923) a v roce 1953 tam začala sériová výroba. Do začátku 21. století bylo ve světě instalováno asi 150 000 těchto strojů. \n\nOznačení sulzer se stalo mezi odborníky synonymem pro skřipcový tkací stroj. Vedle Sulzera existovalo v minulosti jen několik menších výrobců (např. v bývalém Sovětském svazu). \n\nV roce 2012 převzala od Sulzera kompletní výrobu a prodej skřipcových strojů italská firma \"Itema\". \n\nAktuální informace o počtu celosvětově vyráběných skřipcových strojů se dají jen hrubě odhadovat ze společné statistiky jehlových a skřipcových strojů (23 000 v roce 2013). \n"}
{"id": "1160387", "url": "https://cs.wikipedia.org/wiki?curid=1160387", "title": "Saté", "text": "Saté\n\nSaté (\"angl.\" satay) je původně indonéský pokrm z ochuceného masa ve formě špízu, který je připraven na grilu.\n\nSaté pochází z ostrova Jáva, v Indonésii se saté stalo národním jídlem a odtud se rozšířilo i do dalších zemí jihovýchodní Asie, jako jsou Malajsie, Thajsko, Filipíny, Singapur, Brunej a v neposlední řadě též do Nizozemska a do bývalých nizozemských kolonií. V současnosti se jedná se o pokrm, který se stal známý po celém světě.\n\nV Indonésii a v jihovýchodní Asii se se saté setkáme u nejobyčejnějších pouličních stánků, ale i v luxusních restauracích. Používají se rozličné druhy masa, mořské plody, někdy též maso plazů, setkáme se též se saté z tofu a z vajec uvařených natvrdo. Typicky žluté zbarvení dodává saté kurkuma. K saté se často používá arašídová omáčka, případně sladká sójová omáčka a chilli omáčky.\n\nObdobná jídla lze najít i v jiných regionech světa: např. šašlik, souvlaki, ražničí, yakitori.\n"}
{"id": "1160395", "url": "https://cs.wikipedia.org/wiki?curid=1160395", "title": "Euro Hockey Tour 2015/2016", "text": "Euro Hockey Tour 2015/2016\n\nEuro Hockey Tour 2015/2016 byl 20. ročník hokejové soutěže Euro Hockey Tour. Turnaj navazoval na předchozí ročník, a tak v sezóně 2015/2016 proběhly dva turnaje. V listopadu 2015 byl uspořádán turnaj Karjala Cup ve finských Helsinkách a poté v prosinci proběhl ruský turnaj Channel One Cup v Moskvě. V roce 2016 pak již namísto turnajů KAJOTbet Hockey Games v Česku a Oddset Hockey Games ve Švédsku proběhla v únoru série čtyř dvojzápasů a v dubnu a květnu série osmi dvojzápasů. Výsledky z dvojutkání v dubnu se také započítávaly do soutěže Euro Hockey Challenge 2016. Obhájcem prvenství z předchozího ročníku byla švédská hokejová reprezentace, která vítězství dokázala obhájit.\n\nTurnaj Karjala Cup 2015 probíhal od 5. do 8. listopadu 2015 ve finských Helsinkách s jedním venkovním zápasem ve švédském Örnsköldsviku.\n\nTurnaj Channel One Cup 2015 probíhal od 17. do 20. prosince 2015 v ruské Moskvě s jedním venkovním zápasem v Praze.\n\nV roce 2016 je na programu série dvanácti dvojzápasů.\n\nToto je seznam vysvětlivek použitých v souhrnech odehraných zápasů.\n\n"}
{"id": "1160398", "url": "https://cs.wikipedia.org/wiki?curid=1160398", "title": "András Dékány", "text": "András Dékány\n\nAndrás Dékány (11. ledna 1903, Kecskemét – 30. května 1967, Budapešť) byl maďarský spisovatel a novinář.\n\nProšel mnoha zaměstnáními. Pracoval jako dělník, úředník, ornitolog i námořník, později jako novinář. Působil hodně v zahraničí, především v Anglii. Po roce 1945 byl okresním soudcem a nakonec se věnoval pouze literatuře.. Publikovat začal na přelomu dvacátých a třicátých let. Je autorem románů, povídek i divadelních her. Jeho prózy jsou protknuty silnou sociální kritikou. Nejznámější je díky svým dobrodružným knihám pro děti a mládež. Roku 1961 obdržel Cenu Attily Józsefa.\n\n"}
{"id": "1160399", "url": "https://cs.wikipedia.org/wiki?curid=1160399", "title": "Stadion Dr. Václava Vacka", "text": "Stadion Dr. Václava Vacka\n\nStadion Eden, v letech 1953–1990 nazývaný Stadion Dr. Václava Vacka, byl sportovní stadion v Praze 10 – Vršovicích, který stál v letech 1953–2003. Vystavěn byl v roce 1953 pro fotbalový klub SK Slavia Praha, původní kapacita stadionu byla 38 000 diváků a to primárně na stání. Od 70. let 20. století přestával vyhovovat požadavkům, po nedokončené přestavbě na počátku 90. let byla jeho kapacita snížena. Poslední prvoligové zápasy se na něm odehrály v roce 2000, zbořen byl v letech 2003–2004. Na jeho místě byla v roce 2008 otevřena Eden Aréna, která slouží pro zápasy Slavie a další kulturní a sportovní akce. \n\nNa konci 40. let 20. století byla Slavia donucena opustit čerstvě dostavěný stadion na Letné, protože byl na jeho místě vybudován Stalinův pomník. Po několika letech, kdy Slavia hostovala na různých hřištích v Praze, byl postaven nový stadion v Edenu v Praze 10 – Vršovicích. Kapacita stadionu byla přibližně 38 000 diváků (většina na stání) a stadion také obsahoval atletickou dráhu. Dřevěná západní (hlavní) tribuna byla převezena ze starého stadionu na Letné, ostatní tribuny byly vybudovány nově z betonu. První utkání na novém stadionu bylo odehráno 27. září 1953. Slavia remizovala 1:1 proti celku Křídla vlasti Olomouc, první gol domácích vstřelil Josef Bican. Stadion nebyl ještě zcela dokončený a diváci se museli prodírat na tribuny bahnem. Trávník byl neodborně položený a podepsal se na něm fakt, že na místě stadionu byl původně rybník; tráva brzy odumřela a bylo nutné položit trávník nový.\n\nV 70. letech 20. století bylo zřejmé, že stadion nenabízí dostatečný komfort pro návštěvníky a začalo se plánovat vybudování nového stadionu na stejném místě. Bylo připraveno několik projektů a stavba konečně začala v roce 1990. V roce 1989 se Slavia Praha dočasně přesunula na nedaleký stadion v Ďolíčku (nyní domovský stadion FC Bohemians Praha) a východní tribuna stadionu na Edenu byla stržena. Pád komunistického režimu v roce 1989 však stavbu zpozdil. Slavia se přesunula na Stadion Evžena Rošického na Strahově, který je větší, ale nepohodlný a hůře přístupný.\n\nNa začátku 90. let 20. století byla v důsledku společenských změn po Sametové revoluci stavba zrušena a Slavia se přesunula zpět na svůj starý stadion, nově pojmenovaný Stadion Eden. Na místě stržené východní tribuny byla postavena dočasná tribuna, ale bylo jasné, že Eden je zastaralý a Slavia potřebuje nový stadion. Bylo připraveno několik dalších projektů, ale Slavia nebyla schopna získat dostatečné množství finančních prostředků a také nastaly právní problémy – pozemky v Edenu byly vlastněny státem a jejich převod na Slavii se protahoval. Od roku 1998 byl stadion nezpůsobilý pro utkání evropských pohárů, od roku 2000 se na něm nemohly hrát ani ligové zápasy, proto se Slavia musela opět přestěhovat na Stadion Evžena Rošického a Eden osiřel.\n\nV letech 2003 až 2004 byl starý nepoužívaný stadion stržen a na podzim 2006 začala stavba nového stadionu na stejném místě. Eden Aréna byla otevřena v květnu 2008.\n\n"}
{"id": "1160401", "url": "https://cs.wikipedia.org/wiki?curid=1160401", "title": "Karel Alois Polánek", "text": "Karel Alois Polánek\n\nKarel Alois Polánek (4. dubna 1887 Ryšín – 25. prosince 1953 Kladno) byl český učitel, muzejní pracovník a archivář vlastivědný a pracovník Žatecka činný hlavně v období mezi dvěma světovými válkami.\n\nPsal historickou literaturu a pověsti z Kladenska. Jeho dílem je také jedna z učebnic matematiky. Ve svém počínání byl natolik významný, že podle něho bylo pojmenováno i žatecké regionální muzeum.\n\n"}
{"id": "1160413", "url": "https://cs.wikipedia.org/wiki?curid=1160413", "title": "Olga Podčufarovová", "text": "Olga Podčufarovová\n\nOlga Podčufarovová (* 24. března 1992, Mnichov) je ruská biatlonistka, bronzová medailistka ze smíšené štafety na Mistrovství světa v biatlonu 2017 a několikanásobná medailistka z juniorských šampionátů.\n\nVe světovém poháru dokázala ovládnout sprint v italské Anterselvě v sezóně 2015/16. Na stejném místě obsadila v závodech štafet s ruským týmem 3. místo.\n\nV roce 2018 oznámila ukončení reprezentační kariéry.\n\nPodčufarovová se dosavadně účastnila dvou Mistrovství světa v biatlonu a jedněch zimních olympijských her v ruské Soči. Na olympiádě zasáhla pouze do vytrvalostního závodu, v němž obsadila 49. místo. Jejím nejlepším výsledkem v závodech jednotlivců je 26. místo z vytrvalostního závodu z rakouského Hochfilzenu. V týmovém závodě dokázala se smíšenou štafetou získat bronzovou medaili na stejném šampionátu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se jednoho juniorského šampionátu v biatlonu v rakouském Obertilliachu. Celkově na tomto šampionátu získala tři medaile, když nejprve získala stříbro ve sprintu a ve stíhacím závodě dokázala zvítězit. K tomu ještě získala s ruskou štafetou bronzové medaile.\n\n"}
{"id": "1160427", "url": "https://cs.wikipedia.org/wiki?curid=1160427", "title": "Zastupitelstvo Plzeňského kraje", "text": "Zastupitelstvo Plzeňského kraje\n\nZastupitelstvo Plzeňského kraje je zastupitelstvem kraje, ve kterém dle zákona o krajích zasedá 45 zastupitelů, jelikož Plzeňský kraj má méně než 600 000 obyvatel. Volební období zastupitelstva je čtyřleté. Sídlí stejně jako Krajský úřad Plzeňského kraje na Škroupově 18 v Plzni.\n\nVe funkčním období 2012–2016 v něm zasedaly čtyři politická uskupení: ODS, ČSSD, KSČM, TOP 09 a Starostové a nezávislí pro Plzeňský kraj. Po volbách v roce 2016 se do krajského zastupitelstva dostalo osm subjektů: ANO, ČSSD, ODS, KSČM, Starostové a Patrioti s podporou Svobodných a Soukromníků, TOP 09, Koalice Svoboda a přímá demokracie – Tomio Okamura (SPD) a Strana Práv Občanů a Koalice pro Plzeňský kraj – KDU-ČSL, Strana zelených a hnutí Nestraníci.\n"}
{"id": "1160433", "url": "https://cs.wikipedia.org/wiki?curid=1160433", "title": "Tadeusz Czarkowski-Golejewski", "text": "Tadeusz Czarkowski-Golejewski\n\nTadeusz Czarkowski-Golejewski (12. prosince 1850 Smolnik – leden 1945 Borščiv) byl rakouský šlechtic a politik polské národnosti z Haliče, na konci 19. století poslanec Říšské rady.\n\nByl šlechtického původu. Od roku 1893 byl okresním starostou v Nowém Targu. Potom byl jmenován předsedy školské rady ve Lvově. Město Nowy Targ mu 16. září 1893 udělilo čestné občanství. Působil i jako poslanec Haličského zemského sněmu. Na zemský sněm byl zvolen roku 1908. Je tehdy uváděn coby konzervativní kandidát. Ve volbách roku 1913 byl poražen ukrajinským kandidátem.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Zališčiki, Borščiv, Horodenka atd. Ve volebním období 1897–1901 se uvádí jako rytíř Thaddäus von Czarkowski-Golejewski, statkář, bytem Vysička, pošta Borščiv.\n\nVe volbách roku 1897 je uváděn jako oficiální polský kandidát, tedy kandidát Polského klubu.\n"}
{"id": "1160435", "url": "https://cs.wikipedia.org/wiki?curid=1160435", "title": "Zemská silnice B58", "text": "Zemská silnice B58\n\nZemská silnice Doiber Straße B58 prochází v jižní částí Burgenlandu. Začíná výjezdem vpravo ze silnice Güssinger Straße B57 v údolí řeky Rába, jižně od města Jennersdorf, nedaleko od vesnice Doiber, podle níž je pojmenována. Vede jihozápadojižním směrem a končí na hranici se Slovinskem. Délka silnice je zhruba 12 km.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1160436", "url": "https://cs.wikipedia.org/wiki?curid=1160436", "title": "Stanisław Dąmbski", "text": "Stanisław Dąmbski\n\nStanisław Dąmbski (28. prosince 1865 Rudna Wielka – 29. března 1941 Rudna Wielka) byl rakouský šlechtic a politik polské národnosti z Haliče, na konci 19. století poslanec Říšské rady.\n\nByl šlechtického původu. Vystudoval Jagellonskou univerzitu. Měl titul doktora práv. Po dokončení školy se ujal správy svého statku.\n\nV letech 1913–1914 byl poslancem Haličského zemského sněmu a členem zemského výboru ve Lvově.\n\nByl i poslancem Říšské rady (celostátního parlamentu Předlitavska), kam usedl doplňovacích volbách do Říšské rady roku 1899 za kurii velkostatkářskou. Nastoupil 7. července 1899 místo Leona Chrzanowského. Rezignace byla oznámena na schůzi 22. února 1900. Ve volebním období 1897–1901 se uvádí jako rytíř Dr. Stanislaus von Dąmbski, statkář, bytem Rudna, pošta Rzeszów.\n\nV letech 1928–1935 zasedal jako člen Polského senátu.\n"}
{"id": "1160437", "url": "https://cs.wikipedia.org/wiki?curid=1160437", "title": "220 (číslo)", "text": "220 (číslo)\n\nDvě stě dvacet je přirozené číslo, které následuje po čísle dvě stě devatenáct a předchází číslu dvě stě dvacet jedna. Římskými číslicemi se zapisuje CCXX.\n\n\nSilnice II/220 je česká silnice II. třídy vedoucí na trase Karlovy Vary – Mezirolí – Nejdek\n\n\n\n"}
{"id": "1160440", "url": "https://cs.wikipedia.org/wiki?curid=1160440", "title": "Michał Danielak", "text": "Michał Danielak\n\nMichał Danielak (1865 – 1918) byl rakouský politik polské národnosti z Haliče, na počátku 20. století poslanec Říšské rady.\n\nVystudoval Lvovskou univerzitu. Během studií byl členem tajné studentské organizace. V letech 1890–1894 byl spolupracovníkem listu \"Nową Reformą\". Byl doktorem práv. Působil jako advokát. Společně se Stanisławem Stojałowským se podílel na vzniku Křesťansko-lidové strany (Stronnictwo Chrześcijańsko-Ludowe).\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Krakov, Wieliczka atd. Mandát obhájil i ve volbách do Říšské rady roku 1901, nyní za všeobecnou kurii, obvod Nowy Sącz, Limanowa, Nowy Targ atd. Ve volebním období 1897–1901 se uvádí jako Michael Danielak, redaktor, bytem Krakov.\n\nVe volbách roku 1897 je uváděn coby kandidát tzv. Stojałowského skupiny (podle politika Stanisława Stojałowského). Šlo o Křesťansko-lidovou stranu (Stronnictwo Chrześcijańsko-Ludowe). V květnu 1897 byl na Říšské radě předsedou Polského klubu. Během roku 1898 ze Stojałowského strany vystoupil, stejně jako další dva poslanci Andrzej Szponder a Jan Zabuda. Ve volbách roku 1901 se uvádí jako antisemitský nacionální kandidát.\n"}
{"id": "1160443", "url": "https://cs.wikipedia.org/wiki?curid=1160443", "title": "Netýkavka", "text": "Netýkavka\n\nNetýkavka (\"Impatiens\") je velmi rozsáhlý rod tvořený asi 1000 vzhledově podobnými druhy jednoletých i vytrvalých rostlin. Původ rodu je situován do tropických a subtropických oblastí Asie a Afriky, odkud se mimo Austrálii a Jižní Ameriku rozšířil po celé zeměkouli. Nejpestřejší „sortiment“ druhů se nachází v tropech.\n\nV přírodě České republiky se vyskytuje šest druhů rodu netýkavka:\nZ nich je pouze jediná, netýkavka nedůtklivá, původní druh. Ostatní jsou neofyty a dvě z nich, netýkavka malokvětá a netýkavka žláznatá, jsou invazní druhy šířící se nejen českou krajinou. V evropské přírodě rostou obdobné druhy jako v české a všechny, vyjma netýkavky nedůtklivé, jsou také nepůvodní.\n\nNetýkavky nesnášejí chlad, a proto některé druhy, které rostou ve středoevropských podmínkách jako jednoletky, jsou v tropech trvalky. Mají dužnatou a v uzlinách zhrubnutou lodyhu, která je obvykle lysá a má schopnost ze spodních uzlin vypouštět kořínky. Listy jsou jednoduché, nejčastěji řapíkaté, bez palistů, vyrůstají střídavě nebo řidčeji v přeslenech a odspodu lodyhy obvykle brzy opadávají. Jejich čepele mají kopinatý tvar a pilovitý okraj se zuby, v nichž často bývají ukončeny žilky zpeřené žilnatiny.\n\nV úžlabí listů vyrůstají na stopkách oboupohlavné, souměrné květy jednotlivě nebo vytvářející málo početná květenství, hrozen nebo lichookolík. Protandrický květ, pootočený na stopce o 180°, má tři, řidčeji pět kališních plátků. Největší plátek nacházející se vespod je velmi často zakončen ostruhou usnadňující přístup k nektaru. Korunních plátků je pět, největší horní je vypouklý nebo plochý, postranní jsou někdy volné, jindy jsou srostlé v párech a koruna vypadá jako tříplátečná. V květu je pět jednobratrých, brzy opadavých tyčinek střídající korunní plátky. Nedlouhé nitky s přívěsky jsou srostlé do prstence okolo horního, čtyř nebo pětidílného semeníku nesoucího bliznu na kratičké čnělce nebo přisedlou. Synkarpní gyneceum je tvořeno čtyřmi nebo pěti plodolisty. Prašníky obvykle opadají před uzráním blizen a tyto mohou být opyleny jen pylem z cizího květu doneseným létajícím hmyzem nebo medosavými ptáky.\n\nPlodem je čtyř- nebo pětidílná pukavá tobolka se středním sloupkem a ojediněle i nepukavá bobule. Tobolka se otvírá čtyřmi nebo pěti chlopněmi, které se od středního sloupku odtrhují a rychle svinují, vymršťují tak semena i na několik metrů od rostliny. U zralých tobolek často bývá podnětem k puknutí dotek nebo zatřesení. Semena jsou kulovitá, mají hladké oplodí a nemají endosperm, na větší vzdálenosti je nejčastěji rozšiřují zvířata nebo jsou odplavována vodou. Netýkavky se rozmnožují hlavně semeny, některé druhy jich vyprodukují i několik tisíc. V zahradnických podnicích se mohou množit i lodyžními řízky.\n\n\nV rozsáhlém rodu s téměř tisícovkou druhů se nacházejí rostliny jak vědomě pěstované, tak i planě rostoucí a také přímo škodící. Některé druhy, např. netýkavka balzamína, byly do Evropy již před staletími dovezeny a pěstovány jako nenáročné a velmi zdobné zahradní květiny. Květy netýkavek bývají zbarveny červeně, rumělkově, karmínově, růžově, bíle, fialově nebo jsou namodralé. Byly vyšlechtěny i kultivary plnokvěté, s dvoubarevnými květy nebo s květy, které svou barvu postupně mění.\n\nNěkteré druhy, přestože občas zplaňují a vysemeňují se do volné přírody, nepůsobí v Evropě potíže, ale např. v Tichomoří se díky vhodnému klimatu stávají invazními druhy, např. netýkavka balzamína. V Evropě se naopak asijské druhy, netýkavka malokvětá a netýkavka žláznatá (dovezené původně také jako okrasné květiny), staly velmi nežádoucími invazními rostlinami a obsazují velké plochy s vlhkou, výživnou, občas narušovanou půdou a potlačují tuzemskou flóru. Mnohé druhy obsahují v listech i kořenech alelopatické látky, o kterých se předpokládá, že potlačují klíčivost semen ostatních rostlin.\n\nNetýkavky dále obsahují i látky, které mají protikarcinogenní, protimikrobiální, protiplísňové, protipruritické a protizánětlivé účinky, jsou proto extrakty z některých druhů používány v tradiční medicíně. V Číně se vyrábí extrakt k léčení revmatoidní artritidy a bolesti břicha, v Americe se užívá při bodnutí hmyzem a proti popáleninám a ve Velké Británii se vyrábí z květů mast na nemoci kůže.\n\n \n"}
{"id": "1160449", "url": "https://cs.wikipedia.org/wiki?curid=1160449", "title": "Nakanošima", "text": "Nakanošima\n\nNázev Nakanošima může znamenat: \n\n\n\n\n\n"}
{"id": "1160450", "url": "https://cs.wikipedia.org/wiki?curid=1160450", "title": "James Wilson (fotbalista, 1995)", "text": "James Wilson (fotbalista, 1995)\n\nJames Anthony Wilson (* 1. prosince 1995) je anglický profesionální fotbalový útočník, který hraje v klubu Brighton & Hove Albion, kde je na hostování z Manchesteru United. Reprezentant Anglie v kategoriích U-16, U-19, U-20 a U-21.\n\n"}
{"id": "1160453", "url": "https://cs.wikipedia.org/wiki?curid=1160453", "title": "István Szabó", "text": "István Szabó\n\nIstván Szabó (* 18. únor 1938 Budapešť) je maďarský filmový režisér. Za film \"Mefisto\" (1981) získal Oscara pro nejlepší zahraniční film, a to jako první Maďar v historii.\n\nNarodil se v židovské rodině. Rodiče sice konvertovali ke katolicismu, ale stejně se na konci války museli skrývat. Malý István byl načas ukryt i v sirotčinci. Válku všichni přežili, ale otec, jenž byl lékařem, krátce po ní zemřel na záškrt, a to v době, kdy bylo Istvánovi sedm let. Židovské otázce se později věnoval ve filmech \"Otec\" a \"Sluneční jas\".\n\nIstván vystudoval lékařství, ale po absolvování vysoké školy se rozhodl – inpirován knihou maďarského filmového kritika Bély Balázse – přihlásit na Akademii divadelních a filmových umění. Roku 2000 média zveřejnila, že během studia na akademii donášel státní policii, což Szabó přiznal.\n\nJeho studentský film \"Koncert\" získal cenu na mezinárodním festivalu v Oberhausenu.\n\nJeho první celovečerní film \"Čas snění\" šel do kin v roce 1964. Kritika ho dávala do souvislosti s francouzskou novou vlnu. V 80. letech začal pracovat zejména v zahraničí, často se svým dvorním hercem Klausem Maria Brandauerem, s nímž natočil tři historické filmy \"Mefisto\", \"Plukovník Redl\" a \"Hanussen\".\n\nZajímavostí je, že se Szabó objevil jako herec ve filmu Jiřího Menzela \"Obsluhoval jsem anglického krále\".\n\n"}
{"id": "1160454", "url": "https://cs.wikipedia.org/wiki?curid=1160454", "title": "Lenešice (zámek)", "text": "Lenešice (zámek)\n\nLenešice jsou zámek ve stejnojmenné obci v okrese Louny. Stojí na okraji hospodářského dvora v západní části vesnice. Od roku 1964 je chráněn jako kulturní památka.\n\nPrvní písemná zmínka o Lenešicích pochází z roku 1226, kdy patřily doksanskému klášteru. Později patřily klášteru v Postoloprtech a po roce 1420 je zabralo město Louny. Od roku 1436 se v držení vesnice vystřídala řada zástavních majitelů, až je v roce 1588 koupil Jan Černín z Chudenic. Jeho syn Jiří Theobald Černín z nich vytvořil samostatné panství a okolo roku 1599 založil renesanční zámek. Ovšem již v roce 1600 prodal panství Veronice ze Šternberka. Její dcery Marie Alžběta a Františka Maxmiliána je prodaly v roce 1650 Janu Bohumírovi z Jungenu. Manžel jeho jediné dcery, František ze Sarau, nechal zámek přestavit. Pískovcový štít v západní zdi datuje přestavbu do roku 1668. Od pána ze Sarau vesnici v roce 1684 koupil Jan Clary-Aldringen, který v prvním patře vybudoval jídelnu a osm pokojů. Janova vnučka Marie Antonie, provdaná za barona Františka z Fin, nechala provést zejména úpravy dnes zaniklé zahrady. Od roku 1788 Lenešice vlastnil terezínský stavitel Jakub Wimmer a od něj je koupil Josef Nepomuk ze Schwarzenberga. Na počátku dvacátých let 19. století zámek vyhořel a v roce 1821 proběhla jeho oprava. Od druhé poloviny 19. století se na zámku vystřídalo několik majitelů. Od roku 1945 ho využívalo JZD, které v něm zřídilo kanceláře a byty.\n\nPatrová budova zámku má obdélný půdorys a valbovou střechu. Devítiosé průčelí člení obdélná okna, která jsou v prvním patře ozdobena zvlněnou nadokenní římskou. Za vstupními dveřmi je předsíň, ze které vede do prvního patra schodiště zaklenuté valenou klenbou. Přízemní místnosti mají trámové stropy a pokoje v patře jsou plochostropé. Některé jsou zdobené štukovými zrcadly.\n\n\n"}
{"id": "1160456", "url": "https://cs.wikipedia.org/wiki?curid=1160456", "title": "Michał Garapich", "text": "Michał Garapich\n\nMichał Garapich (12. března 1850 Lvov – 28. února 1917 Krakov) byl rakouský politik polské národnosti z Haliče, na počátku 20. století poslanec Říšské rady.\n\nVzdělání získal u jezuitů v Tarnopolu. Vystudoval gymnázium svaté Anny v Krakově. Navštěvoval Jagellonskou univerzitu a Lvovskou univerzitu a také rolnickou akademii v hornoslezském Pruszkówě. Od roku 1875 spravoval své statky. Politicky byl orientován jako konzervativní katolík (tzv. Podolacy). Byl ředitelem krakovské vzájemné pojišťovny.\n\nByl šlechtického původu. V letech 1901–1914 zasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl po volbách do Říšské rady roku 1897 za kurii velkostatkářskou v Haliči. Mandát obhájil ve volbách do Říšské rady roku 1901. Rezignace byla oznámena na schůzi 30. ledna 1906. Ve volebním období 1897–1901 se uvádí jako rytíř Michael Garapich, statkář, bytem Cebriv.\n\nVe volbách roku 1897 je uváděn jako oficiální polský kandidát, tedy kandidát Polského klubu. Za Polský klub kandidoval i ve volbách roku 1901.\n\nZemřel v únoru 1917.\n"}
{"id": "1160457", "url": "https://cs.wikipedia.org/wiki?curid=1160457", "title": "Anton Vrančič", "text": "Anton Vrančič\n\nAnton Vrančič (29. května 1504, Šibenik – 16. června 1573, Prešov) byl diplomat, královský místodržitel, uherský primas, ostřihomský arcibiskup a kardinál.\n\nNarodil se v dalmatském Šibeniku v chorvatské šlechtické rodině. Své univerzitní studia absolvoval v Padově.\n\nV roce 1530 se stal tajemníkem uherského krále Jana Zápolského, jehož zájmy zastupoval na svých diplomatických mísích u polského krále Zikmunda, bosenského beglerbega, na anglickém a francouzském královském dvoře. Po smrti Jana Zápolského zůstal po boku královny Isabely, ale v roce 1549 se přidal na stranu habsburků a podporoval krále Ferdinanda I.. V jeho službách působil jako vyslanec v Cařihradě na dvoře Sulejmana I..\n\nNejvětším diplomatickým úspěchem Vrančiče bylo uzavření Drinopolského míru mezi císařem Maxmiliánem II. a sultánem Selim II. v roce 1568. Touto smlouvou se začalo přibližně 25leté období míru.\n\nUž od mladého věku zastával i vysoké církevní úřady, za kněze byl však vysvěcen až 8. prosince 1551 a za biskupa 21. září 1561, svou první svatou mši odsloužil však až v roce 1569. Byl rozhodným odpůrcem reformace. V letech 1553 - 1557 byl jmenován biskupem v Pécsi, v tomto období však působil v diplomatické misi v Osmanské říši. Po návratu v roce 1557 byl jmenován za jágerského biskupa.\n\nV roce 1569 byl jmenován ostřihomským arcibiskupem a v roce 1572 se stal královským místodržícím. 25. září 1572 korunoval v bratislavské katedrále sv. Martina Rudolfa II. za uherského krále.\n\n5. července 1573 ho papež Řehoř XIII. jmenoval kardinálem, Vrančič však zemřel dříve, než se o svém jmenování dozvěděl.\n\nPochován je v trnavské bazilice sv. Mikuláše.\n"}
{"id": "1160459", "url": "https://cs.wikipedia.org/wiki?curid=1160459", "title": "David Moyes", "text": "David Moyes\n\nDavid William Moyes /mɔɪz/ (* 25. dubna 1963, Glasgow, Skotsko, Spojené království) je bývalý skotský fotbalista a současný fotbalový trenér. Mezi jeho předešlé trenérské štace patří týmy Preston North End, Everton, Manchester United a Real Sociedad. Moyes byl v letech 2003, 2005 a 2009 zvolen trenérem roku anglické Premier League.\n\n"}
{"id": "1160460", "url": "https://cs.wikipedia.org/wiki?curid=1160460", "title": "Bandicam", "text": "Bandicam\n\nBandicam je software na nahrávání a snímání obrazovky počítače vyvíjený Jihokorejskou společností Bandisoft.\n\nBandicam je shareware. V nezaregistrované verzi programu je možné nahrávat obrazovku pouze 10 minut do jednoho souboru, poté se záznam ukončí. Také se navrch zaznamenaného videa nebo obrázku umístí průhledné logo s odkazem na webové stránky programu.\n\nBandicam může zaznamenávat obrazovku třemi režimy. Prvním z nich je \"Záznam hry\", který zaznamenává oblast vytvořenou pomocí DirectX nebo OpenGL, další režim se nazývá \"Záznam obrazovky\", který umožňuje nahrávat vybranou část obrazovky počítače a posledním z nich je režim \"Nahrávání výstupu ze zařízení\", který umožňuje nahrávat výstup z webové kamery nebo ze zařízení připojeného k počítači pomocí HDMI. Bandicam může nahrávat až v rozlišení 2560 x 1600, podporuje hardwarovou akceleraci přes OpenGL, NVENC, AMD APP a Intel QuickSync. Výstup videa je možné ukládat do formátů AVI nebo MP4, snímky obrazovky do formátů BMP, PNG a JPEG, popřípadě zvuk při záznamu videa do formátu WAV. Délka nahrávaného videa v plné verzi je neomezená, lze nahrávat tak dlouho, dokud nedojde místo na disku.\n\nBandicam je aktuálně dostupný ve 45 jazycích: angličtina, arabština, arménština, ázerbájdžánština, bosenština, bulharština, chorvatština, čínština, čeština, dánština, finština, francouzština, gruzínština, hebrejština, indonéština, italština, japonština, kurdština, lotyština, litevština, maďarština, malajština, nizozemština, němčina, norština, polština, portugalština, portugalština (brazilská), perština, rumunština, ruština, řečtina, srbština (psaná cyrilicí), srbština (psaná latinkou), slovinština, slovenština, španělština, švédština, thajština, turečtina, ukrajinština, urdština, uzbečtina, vietnamština a zjednodušená čínština.\n\n"}
{"id": "1160461", "url": "https://cs.wikipedia.org/wiki?curid=1160461", "title": "Szabó", "text": "Szabó\n\nSzabó [\"sabó\"], česky krejčí, je maďarské příjmení:\n\n"}
{"id": "1160464", "url": "https://cs.wikipedia.org/wiki?curid=1160464", "title": "Hans Leinberger", "text": "Hans Leinberger\n\nHans Leinberger, též Lemberger (* kolem 1475/1480 – 1531 nebo později) byl pozdně gotický sochař, řezbář a grafik působící v oblasti Altbayern (Staré Bavorsko).\n\nO místě narození a životě před rokem 1510, kdy je Leinberger poprvé zaznamenán v Landshutu jako \"Maister Hanns pildschnitzer\", není nic známo. Od roku 1516 pracoval pro bavorského vévodu Ludwiga X. z rodu Wittelsbachů, který spoluvládl se svým bratrem, dolnobavorským vévodou Wilhelmem IV. Záznamy o mzdě z let 1529/30 nasvědčují, že zastával pozici jako dvorní umělec, ale nezachovala se žádná Leinbergerova díla z té doby. Roku 1535 je jako občan Mnichova uváděn jistý „Hannsen pildschnitzer von Lanndßhut“.\n\nS Hansem Leinbergerem byl pravděpodobně v příbuzenském vztahu (bratr ?) malíř a řezbář Georg Lemberger, který rovněž žil v Landshutu a mohl se vyučit v jeho dílně.\n\nNejznámějším Leinbergerovým dílem je hlavní oltář v kostele sv. Haštala (St. Castullus) v Moosburgu (Moosburg an der Isar) z roku 1514, který je největším zachovaným pozdně gotickým oltářem v Bavorsku (upraveným v baroku). Oltář ve tvaru obří monstrance má ve středu sochu Panny Marie mezi sv. Haštalem a sv. Jindřichem a křídla s reliéfními scénami ze života sv. Haštala. \nV témže roce vytvořil podle kresby Albrechta Dürera sochu bavorského vévody Albrechta IV. Bavorského pro dvorní kostel (Hofkirche) císaře Ferdinanda I. v Insbrucku.\n\nVliv Hanse Leinbergera přesahoval z Bavorska do regionu Inn-Salzach a Dolních Rakous. Spolupracoval s čelním představitelem dunajské školy Albrechtem Altdorferem v Regensburgu.\n\n"}
{"id": "1160471", "url": "https://cs.wikipedia.org/wiki?curid=1160471", "title": "Ofenzíva v guvernorátu Aleppo", "text": "Ofenzíva v guvernorátu Aleppo\n\nOfenzíva v guvernorátu Aleppo je série vojenských operací, zahájených v říjnu 2015 Syrskou arabskou armádou a jejími spojenci proti Islámskému státu a dalším povstaleckým skupinám v severozápadním syrském guvernorátu Aleppo. Tyto operace trvají dodnes.\n\nOfenzíva na východě guvernorátu Aleppo je operace zahájená 14. září 2015, kdy SAA spolu s NDF a Baasistickými bataliony zahájila na jihovýchodě guvernorátu útok na jednotky Islámského státu za účelem zlomit tříleté obléhání vojenské letecké základny u vesnice Kvejrís. Tato operace byla také později doplněna výpadem na jih ze základny Kvejrís za účelem přetnutí dálnice Aleppo-Rakka, jedné z hlavních zásobovacích tras teroristů. Po úspěšném dosáhnutí základny zahájila vládní vojska novou ofenzívu s cílem rozšíření nárazníkového pásma kolem základny a přerušení zásobovacích tras teroristů z IS. Později byla část teroristů obklíčena v okolí města Rajjan.\n\nPočátky plánování ofenzívy lze zpětně vysledovat až k návštěvě generála Quasema Soleimaniho v Moskvě v červenci 2015. Generál byl údajně poslán do Ruska samotným vůdcem Íránu Sajjidem Alí Chameneíem, aby se svými tamějšími partnery projednal společné zintenzivnění vojenských kroků v Sýrii. Vojenští poradci, včetně vysoce postavených íránských generálů z íránských jednotek Quds, byli poté rozmisťováni nejprve v guvernorátu Latákia a později na důležitá místa po celé Sýrii za účelem plánování ofenzívy, rozšířené o nálety ruského letectva. Tolik íránských generálů dozorujících a zkoumajících syrskou frontovou linii mělo ale také za následek, že tři z nich brzy v boji padli (\"killed in action\", KIA). Mezi padlými byl také vysoce postavený íránský generál a Soleimaniho zástupce Hossein Hamadani.\n\n15. září: Vládní vojska zahájla útok podél severozápadního pobřeží jezera al-Džabul a pokusila se teroristické jednotky zatlačit zpět k obklíčené základně u Kvejrís. Ofenzíva započala zabráním dvou kopců Tal Nám a Tal Sabín nacházejícími se na sever od jezera. I přes to se vojska ISIL dokázala brzy přeskupit a provést protiútok, ve kterém se jim podařilo získat některá ztracená území a zastavit rychlý postup SAA.\n\n22. září: Zapojení syrských vzdušných sil změnilo situaci na bojišti a SAA znovu zahájila útok. Po těžkých bojích osvobodila vesnici Salíhija a pokračovala útokem na Tal-Rajman ve směru základny Kvejrís.\n\n4. říjen: Ruské letectvo útočilo na IS podél úseku dálnice Dajr Hafer-Tepelná elektrárna. To umožnilo syrské armádě vstoupit do vesnice Ajn Sabil. Armádní zdroje tvrdí, že tehdy bylo za dva dny zabito 75 teroristů v důsledku bombardování letectvem RF.\n\n16. říjen: SAA a irácké milice údajně získaly město Nasirijá a při následných bojích bylo zabito 25 bojovníků IS. Vládní vojska pokračovala do vesnice Barájeh vzdálené asi 7 km od základny Kvejrís.\n\n17. říjen: Armáda údajně získala vesnici Huvajdža.\n\n19. říjen: Vládní vojska dobyla 3 vesnice včetně Bkajze vzdálenou asi 7 km od Kvejrís. Získala také části města Dakvana.\n\n20. říjen: SAA získala části vesnice Tel Sabín.\n\n21. říjen: Vládní síly přebraly kontrolu nad celou vesnicí Tel Sabín včetně přilehlého kopce.\n\n23. říjen: SAA získala celé město Dakvana. Přiblížila se k základně na vzdálenost 4 km.\n\n9. listopad: Po několika dnech obléhání získala armáda město Šejk Ahmad 2 km od základny. Připravuje se na finální útok.\n\n10. listopad: Došlo k prolomení tříleté blokády vojenské letecké základny Kvejrís. Bojovníci Islámského státu se masivně vzdávali. Syrská armáda získala vesnice Rasm Abud a Umm Arkila.\n\n11. listopad: SAA získala vesnice Dždajde Arbín a Arbid v sousedství základny. Za posledních 24 hodin zemřelo více než 20 syrských vojáků, 13 Íránců a 8 bojovníků Hizballáhu. Zabito bylo 60 teroristů IS.\n\n13. listopad: Vládní vojska postupovala západně o 4,5 km po dálnici Aleppo-Rakka. Obsadila chemičku a rozmístila se v továrně Sisako.\n\n16. listopad: Po tom, co SAA obsazuje vesnici Kaskajs, je základna oficiálně prohlášena za zabezpečenou.\n\n18–19. listopad: Vládní vojáci obsadili vesnici Džamajlja, železniční stanici a továrnu ve městě Šejk Ahmad a kopec Tal Humajma. SAA se rozmístila jen 8 km od města Dajr Hafer – hlavní baštou islamistů v regionu.\n\n27. listopad – 31. prosinec: Vládní vojska získala 9 dalších vesnic v okolí základny Kvejrís (hlavně severně) včetně vesnice Nadžara, získanou 31. prosince.\n\n10. leden: SAA získala vesnici Ajša, ležící v blízkosti důležitého města Al-Bab ovládaného IS. O dva dny později dobyla SAA ještě další čtyři blízké vesnice.\n\n13-15. leden: Vládní vojska získala dalších 7 vesnic mezi městem Al-Bab a základnou v Kvajrís. IS po následném protiútoku dobyl jednu zpět (Aran).\n\n23–31. leden: Syrská armáda zahájila rozsáhlý útok směrem na západ od letecké základny v Kvejrís za účelem probojovat se až k průmyslovému komplexu Šejk Nadžar (pod kontrolou SAA) a obklíčit několik vesnic ovládané bojovníky IS. Osvobodila 11 vesnic na západ od Kvejrís. Mezitím (28. 1. 2016) provedl Islámský stát protiútok s cílem získat zpět ztracené vesnice. Zabito 20 vládních vojáků a 14 teroristů. Jedním z cílů útoku armády byla Aleppská tepelná elektrárna.\n\n31. leden: Vládní vojska přerušila zásobovací trasy do elektrárny a zaútočila na její perimetr.\n\n3. únor: SAA obsazuje několik vesnic včetně vsi As-Sin. V noci na 4. ledna zaútočila SAA na vesnici Tajba. IS se údajně brzy vzdává a stahuje. Situace nejasná. Mezitím jiné oddíly syrské armády obešly elektrárnu kvůli velkému množství pastí, min a opevněných teroristů.\n\n7. únor: Islámský stát v rámci protiútoku znovu dobyl As-Sin.\n\n13. únor: Armáda získala vesnici Džub al-Kalb ani ne týden po tom, co ji v rámci protiofenzívy získal Islámský stát.\n\n14. únor: SAA získala kontrolu nad 4 dalšími vesnicemi včetně vesnice Tajaba (asi 300 metrů od elektrárny) a vesnice Barlíja (7 km od území ovládaného SAA na západě).\n\n16. únor: Armáda údajně dobyla elektrárnu (pravděpodobně ale až 20. 2.).\n\n18. únor: Vládní vojska obnovila kontrolu nad vesnicemi As-Sin a Džub Gapša (jižně od As-Sin).\n\n19–20. únor: SAA provedla útoky směrem na západ k vesnicím Tel Aljam, Blat a Fah. Poslední vesnicí dobytou vládními vojáky je Turajkíja. Od této chvíle je oblast v okolí města Rajjan odstřihnuta od zbytku Islámského státu. Uvnitř zůstalo obklíčeno asi 800 bojovníků teroristické organizace. Dále byla oficiálně osvobozena i Aleppská tepelná elektrárna.\n\n21. únor: Podle dostupných informací se většině teroristů (asi 700) podařilo obklíčenou oblast opustit. Uvnitř zůstalo až asi jen 100–150 teroristů. Syrská armáda rychle postupovala a obsadila většinu všech vesnic v oblasti, obrana islamistů se zcela rozpadla. Poslední centra odporu se nacházejí ve vsích Mulfisíja a Kasúr Al-Vurud. I ty byly však o několik hodin později osvobozeny vojáky SAA. Probíhá dočišťování, jinak je oblast oficiálně zabezpečena.\n\nOfenzíva na jihu guvernorátu Aleppo je operace, zahájená 16. října roku 2015, kdy Syrská arabská armáda (SAA) započala rozsáhlou ofenzívu v jižní části guvernorátu Aleppo. Hlavním cílem této operace je zajistit Azzanovy hory a zároveň vytvořit větší nárazníkové pásmo, aby jediná dálnice mířící do hlavního města provincie byla pod kontrolou armády. Dalším cílem je údajně zajistit lepší podmínky pro nadcházející ofenzívy a izolovat povstalecké jednotky v samotném Aleppu. Je známo, že íránský generál Quasem Soleimani se osobně účastní ofenzívy, při které se syrské armádě již podařilo osvobodit několik měst a vesnic, jako velitel 4. mechanizované divize SAA, Hizballáhu (libanonského i iráckého) a íránských a afghánských dobrovolníků. Velký pokrok syrské armády je tedy často připisován íránskému velení.\n\nMěsíc po ofenzívě na východě spustila SAA operaci v jižní části guvernorátu. Generál Soleimani údajně odcestoval z guvernorátu Latákia do aleppského města Al-Safíra, aby osobně dohlédl na první fázi ofenzívy v Azzanových horách. Spolu s ním se do oblasti přesunul velký konvoj obrněných vozidel, tvořený z velké části iráckými milicemi. Tito vojáci měli za úkol provádět různé operace napříč aleppským venkovem. Soleimani odcestoval do Sýrie v noci na 13.  října, aby se setkal s dalšími íránskými a ruskými poradci, dohlížejícími na ofenzívu ve venkovské části guvernorátu. Spojil se také s dalšími šesti vysokými důstojníky Íránských revolučních gard.\n\n16. říjen: Ráno v 10:00 tamního času započala SAA ve spolupráci s Hizballáhem, Národními obrannými jednotkami (NDF) a Baasistickými brigádami rozsáhlou ofenzívu v jižní části guvernorátu po tom, co byla téměř rok v nečinnosti. Útok byl veden podél venkovských oblastí v Azzanových horách. Podle zdrojů z bitevního pole se SAA a spojencům podařilo získat 4 vesnice od skupin Harakat Ahrar Al-Šám, Jabhat Al-Shamiyah a Svobodné syrské armády (SSA).\n\n17. říjen: SAA podporovaná šíitskými milicemi osvobodila vesnice Abtin, Al-Vadihi, Kvalat al-Nadžam a jejich okolí. Později toho dne postoupily vládní síly k vesnici Al-Šugajdila a zabezpečily dálnici u mezi městy Abtin a Tel al-Šahíd.\n\n18. říjen: Vládní vojska získala vesnici al-Vahidi (pokud se tak nestalo již předchozího dne). Povstalci provedli protiofenzívu u vesnice Al-Šugajdila (situace nejasná).\n\n19. říjen: SAA získala kopce al-Snobrat, al-Marukvat a al-Syriatel. Velitel skupiny Harakat Nour al-Dinal-Zenki zabit v boji. Podle Syrské observatoře pro lidská práva (SOHR) ztratila od začátku ofenzívy vládní vojska nejméně 11 obrněných vozidel. Povstalci získávají výzbroj ze zahraničí (např. střely TOW od Saúdské Arábie), kterou však označili za nedostatečnou.\n\n20. říjen: Dle povstalců byly vysoké ztráty na obou stranách a SAA postupuje jen pomalu. Desetitisíce civilistů opustilo jih guvernorátu.\n\n21. říjen: Syrská armáda přebrala kontrolu nad vesnicemi Al-Sufajrá, Al-Huvajz a údajně také Al-Qarassi.\n\n22. říjen: SAA podporovaná šíitskými milicemi pokračovala v postupu vesnice Balas, Kafr Abid, Tal Maflass (Gajgán) a Al-Ajubi. Do této chvíle SAA ztratila nejméně 15 tanků, buldozerů a obrněných vozů.\n\n23. říjen: Po tom, co Islámský stát zaútočil dvěma výbušninami naloženými automobily, zahájil útok na jedinou zásobovací trasu SAA, dálnici Hanaser-Itríja, a získal asi 6 km dálnice. Některé části se později armádě podařilo získat zpět. Boje si za 24 hodin vyžádaly životy 28 islamistů a 21 vládních vojáků. Útok byl pravděpodobně načasován tak, aby se za účelem většího úspěchu časově kryl s protiofenzívou rebelů. Toho dne bylo dále zabito 24 rebelů (včetně velitelů skupin: Armáda mudžahedínů a Thwar al-Sham), zatímco jejich mluvčí oznámil, že ztráty vozidel SAA dosáhly počtu 21. Ke konci dne rebelové obsadili vesnici al-Hamra a vládní vojska získala zpět pod kontrolu většinu dálnice.\n\n24. říjen: Armádní zdroje oznámily, že se jim podařilo dosáhnout západního oraje města Itríja. Hlavní zásobovací trasa byla však stále uzavřena. Tohoto dne byl zabit další velitel povstaleckého uskupení Nur al-Din Zanki a zraněn velitel NDF. Počet mrtvých vládních vojáků bojujících o dálnici vzrostl na 43. Ke konci dne zahájil IS útok na východní předměstí Aleppa a obsadili Tal Reeman a Al-Salihija předtím, než se je vládním silám podařilo za pomoci ruských náletů zastavit.\n\n25. říjen: Rebelům se podařilo po těžkých bojích získat a zase ztratit významnou oblast cementárny na okraji čtvrti města Aleppa Šejk Saíd (zemřelo asi 14 vládních vojáků a deset rebelů). Vládním silám se podařilo získat kontrolu nad dalšími dvěma body u dálnice Hanaser-Itríja. Kvůli písečné bouři bylo však nutno ukončit veškeré vojenské operace. Podle SOHR, IS stále kontroloval část dálnice a blokoval zásobovací trasu do Aleppa.\n\n26. říjen: IS znovu zaútočil na dálnici Hanaser-Itríja, obsadil zde kontrolní bod a zabil osm vládních vojáků. Mezitím rebelové provedli útok na horu Tell Hamirie a farmy u města Kalsa. IS po odpálení čtyř vozidel s výbušninami napadl strategicky významné město As-Safíra. IS se podařilo získat klíčovou vojenskou pozici a dokonce vstoupil do vesnice Tel Aran (severně od As-Safíra) a do severní části města As-Safíra. Později toho dne byli však teroristé s pomocí vládních posil vytlačeni a SAA se podařilo získat kontrolu nad ztracenými pozicemi v oblasti.\n\n28. říjen: Islámský stát získal město Džabul, byl však odražen u města Al Azizija, kde údajně ztratil až 50 bojovníků. Ruská letadla bombardovala velitelství povstalců a nejméně 7 jich zabila.\n\n30. říjen: Vládní vojska získala kopec Tal Itríja v blízkosti dálnice Hanaser-Itríja. Dále také údajně odrazila útok IS na Šejk Hilal a Al-Sán. Podle stejného zdroje se armádě podařilo provést úspěšnou misi u měst Kán Tuman a Quarassi, kde získala jistá venkovská stavení.\n\n31. října: Armáda získala vesnice Džamajma a Marjamín.\n\n1. listopad: SAA pokračovala v postupu a získala malou vesnici Tal Dadín a její strategicky významný vrcholek. Dále osvobozují vesničku Hirbat Al-Šalaš. Rebelové se z těchto pozic stáhli do své bašty Al-Hader. Rebelové znovu získali kopce al-Hobhaz a al-Džamía a vesnici Quarassi. Situace se stává nejasnou.\n\n2. listopad: Vládní vojska údajně získala kontrolu nad vesnicí al-Šugajdila a městečkem Hadídí, které se nachází v blízkosti důležitého města Al-Hader. Také postoupila uvnitř města Kafr Hadad. Později toho dne po těžkých bojích s FSA a jinými islamistickými skupinami převzala SAA a Hizballáh kontrolu nad východním vstupem do města Al-Hader. IS se podařilo dostat pod kontrolu vesnici Taná a ke konci dne se ještě podařilo povstalcům znovu obsadit části města Džabal al-Banjdžíra.\n\n3. listopad: SAA znovu osvobodila město Taná a odrazila útok IS na městečko Tal-Arn.\n\n4. listopad: SAA obnovila po 12 dnech bojů plnou kontrolu nad dálnicí Hanaser-Itríja. Při stahování teroristů k městu Tabaka byl jejich konvoj zasažen ruským letounem. Zlikvidováno minimálně 50 teroristů.\n\n5. listopad: Rebelové obsadili vesnice Tal Mamou a al-Azizija.\n\n6. listopad: SAA přebrala plnou kontrolu nad obcí Kafr Hadad.\n\n8. listopad: SAA znovu osvobodila vesnice Tal Mamou, al-Azizija a Talajlat.\n\n9. listopad: Rebelové znovu dobyli vesnice al-Azizija a Talajlat.\n\n10. listopad: Vládní vojska znovu získávají vesnici al-Azizija a osvobozují vesnice Makala, Um Tavos a Herbet al-Mahal. Rebelové později získali několik stavení u města Al-Hader.\n\n11. listopad: Rebelové dobyli Herbet al-Mahal části vesnice Tam al-Kosa.\n\n12. listopad: Armáda získala klíčové město rebelů Al-Hader a pět dalších vesnic.\n\n13. listopad: SAA získala další 4 vesnice. Celkem tedy již 341 km² území. Ke konci dne byl dále proveden úspěšný výpad na západ. Dobyty byly další dvě vesnice a centrum organizace ICARDA sousedící s dálnicí Idlib-Aleppo. Trasa přerušena.\n\n17. listopad: Vládní vojska osvobodila vesnici Halas a po útoku z nedaleké vesnice Al-Hamra\n\n18. listopad: Rebelové dobyli stavení u vesnice Banes.\n\n20. listopad: SAA získává Burdž Al-Ruman a Al-Umaríja na jihozápad od města Al-Safíra.\n\nZde byla ofenzíva přerušena kvůli čekání na nové ruské tanky T-90. Ty dorazily o dva týdny později.\n\n21. listopad: Rebelové zahájili protiútok na město al-Eis.\n\n23. listopad: Rebelové znovu dobyli 7 vesnic a 2 kopce (včetně města Kafr Hadad). Fronta an-Nusrá získala na šíitských milicích několik Humvee u města Tal Mamou.\n\n28. listopad: Povstalci dobyli vesnici Al-Marjúda.\n\n29. listopad. Povstalci zaútočili na vesnici al-Azizija. Jejich ofenzíva ale skončila neúspěšně a rebelové se museli stáhnout na jih, aby se vyhnuly ruským a syrským leteckým úderům. Při nepovedené ofenzívě ztratili několik ozbrojenců.\n\nZačal příjezdem posil (Hizballáhu) a hlavně dlouze očekávaných tanků T-90 do jižní části guvernorátu.\n\n3–7. prosinec: SAA získala tři vesnice v okolí města al-Eis.\n\n8. prosinec rebelové znovu získali vesnici Banes. Ve stejný den byla oficiálně vyhlášena 3. fáze ofenzívy SAA.\n\n12–13. prosinec: SAA získala 7 vesnic.\n\n20. prosinec: SAA dobyla strategické město Kán Tuman, 2 přilehlé vesnice a městský muniční sklad v blízkosti dálnice Aleppo-Damašek (M-5). Tímto byla přerušena hlavní zásobovací trasa rebelů z guvernorátu Idlib. Dále obsazena drůbežárna u města Zerba.\n\n21. Postup SAA u města Khan Tuman. Obsazeny 2 vesnice a 2 kopce.\n\n11. leden: Vládní vojska zaútočila na město Al-Rašidín (město u Aleppa po směru přerušené dálnice M-5). Získala 2 vesnice v jeho blízkosti.\n\n28. leden: SAA osvobodila vesnici Blouza jižně od města Al-Safíra.\n\nChristopher Kozak z ISW (Institute for the Study of War) tvrdí, že ofenzíva na jihu guvernorátu nebyla ničím jiným než pokusem o odlákaní povstaleckých jednotek ze severu, kde rebelové již 3 roky obléhají šíitská města Nubl a Zahraa a kudy vede hlavní povstalecká zásobovací trasa z Turecka (blokáda měst Zahraa a Nubl prolomena dne 3. 2. 2016).\n\nNejvětší motivací pro Hizballáh je prolomení blokády dvou šíitských vesnic (Kafriya a Al-Futah) v guvernorátu Idlíb, které jsou zcela obklíčeny frontou An-Nusrá.\n\nPo stovkách kilometrech čtverečních získaných armádou server Al-Masdar přisuzuje velký vliv na obrat ve vývoji ruským náletů a Íránským revolučním gardám.\n\nOfenzíva v severní části guvernorátu Aleppo je operace zahájená 1. 2. 2016 za účelem zlomení blokády dvou šíitských měst (Nubl a Zahraa) a přerušení hlavní povstalecké zásobovací trasy z Turecka. Dalším krokem bude pravděpodobně pokus o izolaci rebelů v samotném Aleppu.\n\nNa útok na severu guvernorátu se započal několik týdnů dopředu s příjezdem iráckých šíitských dobrovolníků. Podle možných spekulací byl útok na severu spojen s jižním tažením SAA (viz výše). Rebelové přesunuli několik jednotek do vesnice Ratyan.\n\n1. únor: SAA s libanonským hnutím Hizballáh, NDF a iráckými dobrovolníky spustila přípravný útok na okolí vesnic Duvajr Al-Zeitoun a Baškoj. Později dobyta vesnice Duvajr Al-Zeitoun a po tom, co se povstalecká obrana rozpadla byla osvobozena i vesnice Tel Džabín.Podařilo se též obsadit několik přilehlých stavení u vesnice Al-Malaah.\n\n2. únor: SAA se spojenci a rozsáhlou podporou ruského letectva zaútočila na vesnici Hardatnin a osvobodila ji. Byla přerušena povstalecká zásobovací trasa mezi městy Azaz a Aleppo. Údajně se podařilo osvobodit i 75 % vesnice Ratyan (Dne 5. 2. 2016 potvrzeno osvobození celé vesnice). Z obklíčených měst zatím bojovníci Hizballáhu a NDF zaútočili na Bajanun, kde se jim podařilo dobýt několik stanovišť na západě města.\n\n3. únor: Vládní vojska se připravovala na hlavní útok. Zahájila ofenzívu a osvobodila vesnici Muarasát al-Kán. Z obklíčených měst zahájila útok směrem na východ a přerušila silnici mezi vesnicí Muarasát al-Kán a městečkem Mayer. V odpoledních hodinách se vládní vojska potkala u Muarasát al-Kán. Blokáda je měst Nubl a Zahraa byla oficiálně prolomena.\n\n4. únor: SAA osvobodila město Mayer a údajně také vesnici Kafr Naya (dementováno 5. 2. 2016) na sever od měst Zahraa a Nubl. SDF získaly vesnice Kureiba a Ziyara na sever od města Nubl.\n\n5. únor: SAA dokončila osvobozování vesnice Ratyan. Dále získala přilehlá stavení na sever od města Mayer.\n\n6. únor: SDF osvobodila přilehlé budovy u vesnice Zijara a dále vesnici Al-Alqamje, v blízkosti povstalci držené letecké základny Menag a vstupuje do města Dajr Džemal. Město Menag bylo bombardováno ruskými letadly podporujícími jednotky SDF. Kurdové údajně varovali rebely ve městě, aby jej opustily a zabránili tak bombardování. Podle íránských zpráv Kurdové aktivně spolupracovali s vládními vojsky a zranění syrští vojáci byli převážení do Kurdy ovládaných nemocnic.\n\n7. únor: Syrské demokratické síly postupovaly k letecké základně Menag a významnému městu Azaz (drženo Islámskou frontou) a osvobodily přilehlé vesnice (Maranaz, Adžár, Maraš a Al-Alkamíja). Dále expanze SDF na jih od města Zahraa. Rebelové se po těžkém bombardování stáhli z vesnice Kiffin. Město pod kontrolou SAA.\n\n8. únor: SDF získaly město Dajr Džamal severně od města Mayer. V horách na jih od Zahry probíhaly těžké boje mezi Hizballáhem a povstalci. YPG dále získaly město Kafer Antum jižně od letecké základny Menag. Základna téměř obklíčena ze 3 stran.\n\n9. únor: SDF získaly Al-Alaksa na severozápad od základny Menag.\n\n10. únor: SDF dobyly základnu Menag i s přilehlou vesnicí. Vládní vojska pokračovala v ofenzívě získala vesnici Kafr Naya (severovýchodně od města Nubl).\n\n11. únor: Kurdské jednotky a jejich spojenci útočily na západní okraj města Azaz drženého povstalci. Boje se odehrávaly hlavně okolo nemocnice a stanoviště Al Šat.\n\n12. únor: SAA získala kontrolu nad horami Dúrat Al-Kvura a Dúrat Al-Qundila v blízkosti vesnice Tannura. Při dalších útocích také vesnické doly a k večeru i severní část vesnice samotné. Severněji se kurdským jednotkám dařilo postupovat u vesnice Kafr Antoan a získat stanoviště Al Šat.\n\n13. únor: Vládní vojska plně obsadila vesnici Tannoura a postupovala k vesnici Anadan. SDF pokračovaly za ruské vzdušné podpory v postupu proti povstalcům u města Tell Rifaat. Po té, co byla oficiálně dobyta základna Menag, bombardovali kurdské jednotky Turci. Ti požadují, aby se SDF základny stáhly. Kurdové však něco takového odmítají, a přes turecké protesty zahájili dva útoky na Tell Rifaat. Získali vesnici Ayn Daqna na cestě mezi městy Azaz a Tell Rifaat a postupovali k západnímu okraji města Tell Rifaat.\n\n14. únor: Turecká armáda dál bombardovala Kurdy. Vládní vojska se pokusila o postup k městu Anadan. Během dne 350 povstalců přešlo hranice z Turecka do Sýrie, za účelem posílení obrany města Tell Rifaat. Později toho dne obsadila SDF severní a západní části zmíněného města a dosáhla nádraží. Celkem tedy asi 50 % (ráno druhého dne až 70%) města. SDF údajně dále také dobyla vesnici Kafr Kašír v blízkosti města Azaz.\n\n15. únor: Vládní vojska se stáhla z vesnice Kafr Naya a přenechávají kontrolu jednotkám SDF. Dále získala vesnici Misqan a údajně též městečko Ahran. Kurdové mezitím údajně kompletně získali Tell Rifaat.\n\n16. únor: Povstalci se údajně stáhli z města Mare (město držené povstalci mezi SDF a IS) a přenechávají jej po dohodě vojákům SDF. Toto tvrzení ale je, později dementováno samotnými povstalci. Později téhož dne Kurdové získali vesnici Šejk Isa (v blízkosti města Mare). Turecká armáda dále ostřelovala Kurdy.\n\n17. únor: V noci ze 16. února se YPG údajně podařilo přetnout hlavní zásobovací trasu trasu povstalců v samotném mstě Aleppo (tzv. Castello road). Druhého dne bylo potvrzeno, že kurdské jednotky zahájily rozsáhlý útok z nimi držené městské čtvrti Šejk Maqsoud na okres Bani Zaid (západně), Bustan al-Baša (východně), Al-Ašrafíja (jižně) a silnici \"Castello road\" (severně). Během ofenzívy YPG údajně přebraly palebnou kontrolu nad kruhovým objezdem (Castello road), obsazují nemocnici Hanaan (Al-Ašrafija) a obytný komplex v okrese Bani Zaid. Útok na Castello road byl povstalci odražen. Ke konci dne se další skupina rebelů z Idlíbu dostala přes Turecko do severní části Aleppa (město Azaz).\n\n22–24. únor: Jednotky SDF údajně dobyly Salahidínovu mešitu ve čtvrti Bani Zaid, a další objekty např. v oblasti Al-Ašrafíja. 24. února byla znovu dobyta mládežnická ubytovna.\n\n26. únor: Vládní jednotky podnikly nový útok na rebely v severním Aleppu, a to údajně přes Kurdy držená území. Armádě se podařilo některá území dobýt, neudržela je však dlouho a ještě téhož dne byla zpět dobyta islamisty. To se stalo chvíli před tím, než bylo vyhlášeno příměří.\n\nZačátkem března se Syrským demokratickým silám podařilo získat významný vrchol u trasy \"Castelo road\".\n\nVýchodní ofenzíva SDF byla vojenská operace v severovýchodní části guvernorátu Aleppo (hranice s guvernorátem Rakka) zahájená 23. prosince 2015 jednotkami SDF za účelem vydobytí strategicky významné přehrady Tišrín na IS. Ofenzíva byla doprovázena leteckými údery koalice vedenou USA (CJTF-OIR).\n\n23. prosinec: Velitelství SDF oficiálně zahájilo ofenzívu s cílem vyčištění jižních oblastí kantonu Kobani od jednotek Islámského státu.\n\n24. prosinec: SDF získala vesnice Sahrij, Al Džabal, Abajdad, Al Mansía, Miruha, Sadžádí, Dandošan, Birdan a asi 15 stavení u města Sarin. Zabito 14 teroristů a 2 vojáci SDF.\n\n25. prosinec: SDF osvobodila vesnice Bodžak, Hafjan, Munsíja, Sofajte, Sakvit, a Dár Al–Farádž. Zabito 12 teroristů. SDF získala už celkem 16 km podél řeky Eufrat.\n\n26. prosinec: Syrské demokratické síly obsadily základnu Tišrín a vesnice Bir Šumál, Bir Bagar, Abdilkíja, Tal Banát, Kíškáš, Al-Vesi a Mivelí. Zabito 5 a zajato 8 ozbrojenců IS. Od začátku ofenzívy osvobozeno 50 vesnic.\n\n27. prosinec: SDF pokračovala v ofenzívě podél západního břehu Eufratu a získala vlastní vesnici Tišrín a Sakaníja. ISIS popravil 4 mladíky ve městě Manbidž, kteří byli obžalováni ze členství v SDF.\n\n30. prosinec: Velitelství SDF vyhlásilo ukončení ofenzívy. Kurdské jednotky získaly celkem asi 100 vesnic a vesniček a Tišrínskou přehradu, celkem tedy asi 640 km². Podle SDF bylo zneškodněno 219 ozbrojenců IS, dalších 100 zabito leteckými útoky. SDF ztratilo 7 vojáků a zabiti byli také příslušníci jednotek Asayîş (kurdské policejní sbory).\n\nJižní ofenzíva IS a Džund al-Aksá byla vojenská operace zahájená 21. února 2016, kdy ozbrojenci IS podnikli překvapivý útok na pozice SAA v blízkosti města Hanaser (současně útočí na silnici mezi městy Itríja a Šejk Hilal – v guvernorátu Hamá), kterým prochází jediná zásobovací trasa Syrské armády do zbytku guvernorátu Aleppo. Zatímco IS zaútočil z východu, pokusila se skupina Džund al-Aksá prorazit obranu vládních vojsk na západě. 26. 2. 2016 byl IS z úseku Hanaser-Aleppo vytlačen. Mezi městy Šejk Hilal a Itríja boje stále probíhaly. 28. 2. byla zásobovací trasa oficiálně otevřena.\n\n21–22. únor: Ve 22:00 spustil Islámský stát ofenzívu a dalšího dne se mu společně s se skupinou Džund al-Aksá podařilo dobýt Rasm Al-Nafal a další dvě stanoviště podél trasy Hanaser-Aleppo. Vládní vojska na severu byla nyní úplně odříznuta od zásob. Během dne získali ještě džihádisté kontrolu nad dalšími šesti vesnicemi a kopcem. Vládní vojska vyslala NDF ze severu posily (palestinské jednotky Liwa Al-Quds). Ke konci dne se jim podařilo získat zpět již zmíněný kopec.\n\n23. únor: Na pomoc SAA byly vyslány elitní jednotky známé jako Tiger forces. Mezitím IS zahájil další útok tentokrát na město Hanaser, hlavní opěrný bod Armády v oblasti. Vládním jednotkám se během dne podařilo získat opět kontrolu nad čtyřmi ze sedmi stanovišť, které předchozího dne ztratily. I přesto ale odpoledne bojovníci IS dobyli strategicky významné město Hanaser. Odpoledne započaly jednotky Tiger forces hlavní protiútok s bombardováním a tankovým výpadem. Protiútok byl veden ze dvou směrů. Tiger forces společně s Hizballáhem zaútočily na vesnici Rasm Al-Nafal ze severu, zatímco Palestinci s SAA postupovali z jihu zpět ke městu Hanaser. Ke konci dne obsadila SAA vesnici Rasm Al-Nafal a kopec v blízkosti města Hanaser.\n\n24. únor: Armáda vstoupila znovu do města Hanaser a postupuje i uvnitř něj. Dále přebrala kontrolu nad kopcem Tal Zarur. Od této chvíle se začaly dramaticky zvyšovat ceny jídla a léků v samotném Aleppu.\n\n25. únor: Armáda osvobodila Hanaser a postupovala severně, kde získala další vesnici (IS má stále kontrolu nad některými přilehlými kopci v oblasti). Ve stejnou chvíli se jednotkám postupujícím ze severu podařilo získat vesnici o níž bojují již od předešlého dne. Ke konci dne osvobodila Armáda další dvě vesnice a připravovala se na nový ranní útok.\n\n26. únor: Vládní vojska dále pokračovala v postupu a osvobodila další tři vesnice. Později téhož dne se vojákům SAA podařilo získat zbývající čtyři vesnice obsazené teroristy z IS. Tímto byl úsek silnice do Aleppa uvolněn.\n\n28. únor: Zásobovací trasa je oficiálně otevřena.\n\nSyrské armádě se podařilo silnici otevřít a následně rozšiřovala nárazníkové pásmo. Vládní ofenzíva mířila především východně proti bojovníkům Islámského státu. Ve dnech 9. a 10. března získala na Islámském státu 13 vesnic u jezera Al-Džabul.\n\n1. duben: Pátečního večera se islamisté ze skupin Džabat an-Nusrá a Džund al-Aksá (obě syrské odnože Al-Kájdy) spolu s dalšími povstalci pokusili převzít kontrolu nad městem Al-Eis západně od města Al-Hader. Jejich útok byl však odražen.\n\n2. dubenː Teroristé zaútočili nejdříve několika výbušninami naplněnými auty. Tři z nich však SAA zničila před výbuchem. Dále byli zabiti tři velitelé Fronty an-Nusrá. Později téhož dne však bylo město obsazeno povstalci.\n\n3–12. duben: I přes pokusy obou stran nedošlo k výraznějším postupům. Vzbouřencům se sice podařilo na chvíli zabrat ještě vesnice Khán Tuman, Zajná, Birna a Kalídija (9. 4. 2016) vládním vojskům se však do druhého dne podařilo obnovit kontrolu nad většinou zmíněných sídel. 12. 4. se zase syrská armáda pokusila o průlom u města Al-Eis. Ačkoliv se vládním vojákům téměř podařilo město dobýt, nakonec byl jejich útok odražen.\n\nObnovená aleppská ofezíva Syrské armády je vojenská operace zahájená 14. dubna 2016, kdy armádní jednotky spolu s milicemi NDF, Baasistickými bataliony, Jeruzalémskými brigádami, Hizballáhem, iráckými šíitskými skupinami a dalšími spojenci započaly nový útok na povstalecké zásobovací trasy (Castello road) na severu města Aleppo. Hlavním cílem bylo izolovat islamitické jednotky v samotném městě. Na průběh ofenzívy podle dostupných údajů dohlížel velitel jednotek Tiger forces, generál Suheil al-Hassan (znám také pod přezdívkou Tygr). Tento generál se v minulosti podílel na osvobození základny Kvejrís, bojů na dálnici Hanasser-Itríja nebo znovudobytí Palmýry. Jeho poradcem se stal íránský generál Suleimani.\n\nDva týdny po osvobození Palmýry přišla na řadu pravděpodobně největší bitva od počátku ofenzívy (možná od počátku války). Konečné dobytí Aleppa by pro syrskou armádu znamenalo jeden z největších úspěchů od počátku občanské války. Na rozdíl od osvobozování Palmýry se ale operace má zúčastnit až dvojnásobek vojáků, tedy více než 11 000. Na těžkou bitvu se podle všeho připravovala též Al-Kájda, jejíž Fronta an-Nusrá vyslala do oblasti rozsáhlé posily.\n\n14. dubna 2016 zaútočila syrská armáda ze severu na pozice islamistických vzbouřenců (včetně an-Nusry) a dobyla statky Al-Mallach. Dále zaútočily vládní jednotky na rebely držený uprchlický tábor Handarat. V bojích byl údajně zabit jeden z velitelů fronty an-Nusrá spolu s desítkami spolubojovníků. Současně se islamisté pokoušeli dostat pod kontrolu Kurdy ovládanou část města – Šejk Makvsud, přičemž údajně použili i chemických zbraní.\n\nKe dni 13. prosince 2016 je bitva o Aleppo prakticky rozhodnuta. Syrská armáda a bojovníci z Íránu a jednotek libanonského Hizballáhu dobyli za podpory ruského vojenského letectva již téměř celou východní část města, kterou od roku 2012 ovládali povstalci. Podle vyjádření jednoho syrského generála se „povstalci buď stáhnou z města nebo musí zemřít“.\n"}
{"id": "1160472", "url": "https://cs.wikipedia.org/wiki?curid=1160472", "title": "Kris Twardek", "text": "Kris Twardek\n\nKris Twardek (* 8. března 1997, Kanada) je česko-kanadský fotbalový útočník a mládežnický reprezentant České republiky.\n\nNarodil se v Kanadě, otec Jiří pochází z Bohumína a do Kanady odešel v roce 1989. Matka je Kanaďanka. Jeho starší bratr Will Twardek je také fotbalista.\n\nS fotbalem začínal v kanadském klubu West Carleton Soccer Club, v devíti letech přestoupil do týmu Ottawa South United Team.\nV dorosteneckém věku odešel do Evropy, aby rozvíjel svůj fotbalový talent v silnější konkurenci – v červnu 2013 po absolvování střední školy Ottawa South United Academy přišel do Londýna. Začlenil se do mládežnického týmu místního klubu Millwall FC.\n\nV roce 2013 poslal své video na Fotbalovou asociaci České republiky, která ho pozvala na testy. Trenéři jej pak zařadili do české reprezentace U17 pro kvalifikační utkání proti Izraeli v říjnu 2013.\nV dubnu 2015 si připsal první start za českou osmnáctku v zápase Slovakia Cupu proti Saúdské Arábii (výhra 2:1).\n\n"}
{"id": "1160473", "url": "https://cs.wikipedia.org/wiki?curid=1160473", "title": "Mariánský potok", "text": "Mariánský potok\n\nNázev Mariánský potok má více vodních toků:\n\n"}
{"id": "1160474", "url": "https://cs.wikipedia.org/wiki?curid=1160474", "title": "Altbayern", "text": "Altbayern\n\nAltbayern (také Altbaiern), neboli Staré Bavorsko, představuje jazykové a kulturní území v německé spolkové zemi Bavorsko, na kterém se mluví bavorským dialektem. Na zbylém území Bavorska se mluví (východo)franckými nebo alemanskými dialekty. Staré Bavorsko tvoří bavorské vládní obvody Horní Bavorsko, Dolní Bavorsko a Horní Falc a drobné části obvodů Švábsko (okres Aichach-Friedberg) a Horní Franky (okolí města Wunsiedel). Za území Starého Bavorska se často také považuje tzv. Innská čtvrť (část rakouské spolkové země Horní Rakousy).\n\n"}
{"id": "1160475", "url": "https://cs.wikipedia.org/wiki?curid=1160475", "title": "Panenský potok", "text": "Panenský potok\n\nNázev Panenský potok má více vodních toků:\n\n"}
{"id": "1160480", "url": "https://cs.wikipedia.org/wiki?curid=1160480", "title": "Čep (strojní součást)", "text": "Čep (strojní součást)\n\nSpojovací čep je v podstatě válcový spojovací kolík, který spojuje části tak, aby tvořily kloub. Axiální posun čepu musí být zajištěn dalším elementem obvykle závlačkou, pojistným kroužkem, příložkou, kolíkem, šroubem apod. \n\n\nČepové spoje se musí kontrolovat na smyk, ohyb a otlačení. Při kontrole na otlačení je třeba zohlednit plochy, které se po sobě mohou otáčet, kdy je dovolené zatížení podstatně nižší.\n\n\n"}
{"id": "1160481", "url": "https://cs.wikipedia.org/wiki?curid=1160481", "title": "Dol (rozcestník)", "text": "Dol (rozcestník)\n\nDol má více významů:\n\n"}
{"id": "1160486", "url": "https://cs.wikipedia.org/wiki?curid=1160486", "title": "Naoja Ogawa", "text": "Naoja Ogawa\n\nNaoja Ogawa (: ), (* 31. května 1968 v Suginami, Japonsko) je bývalý japonský zápasník – judista, stříbrný olympijský medailista z roku 1992. Po skončení sportovní kariéry v roce 2004 se živil jako profesionál v Pride FC (MMA) a v New Japan Pro Wrestling jako wrestler.\n\nV mládí se věnoval několika různým sportům, dokonce na základní škole si místo juda zvolil kendó Na střední škola však upoutal pozornost judistických trenérů, především kvůli své na Japonce netypicky vytáhlé, atletické postavě.\n\nV roce 1986 se stal studentem univerzity Meidži, kde se připravoval pod vedením Haruky Uemury a v témže roce na sebe upoutal pozornost reprezentačních trenérů. V roce 1988 však dostal přednost při japonské nominaci na olympijské hry v Soulu Hitoši Saitó. V roce 1992 startoval na olympijských hrách v Barceloně, v semifinále přejel na wazari-ippon Francouze Davida Douilleta, ale ve finále ho zaskočil Gruzínec Davit Chachaleišvili dvěma výpady za wazari a skončil na druhém místě. V roce 1996 startoval na olympijských hrách v Atlantě. V semifinále opět narazil na Francouze Davida Douilleta, který po taktické stránce vyzrál a vybodoval ho na šido. V souboji o třetí místo se nedokázal plně koncentrovat a prohrál s Němcem Frankem Möllerem na ippon. Obsadil 5. místo.\n\nSportovní kariéru ukončil v roce 1997. Téměř 10 let se věnoval zápasení jako profesionál. Po skončení aktivní kariéry pracuje jako trenér juda.\n\nMezi profesionály se pohyboval od roku 1997. Střídal několik zápasnických a bojových stylů, nejčastěji MMA. V profesionálním zápase organizace National Wrestling Alliance je dvojnásobným mistrem světa v těžké váze.\n\n"}
{"id": "1160487", "url": "https://cs.wikipedia.org/wiki?curid=1160487", "title": "Jan Góra", "text": "Jan Góra\n\nJan Wojciech Góra (8. února 1948 Prudník – 21. prosince 2015 Poznaň) byl polský dominikán, presbyter, doktor teologie a studentský kaplan v Poznani. Od roku 1997 až do své smrti organizoval Celopolská setkání mládeže Lednica 2000 u jezera Lednica za účasti až stovky tisíc mladých lidí. Byl blízkým přítelem papeže sv. Jana Pavla II.\n\nZemřel 21. prosince 2015 večer během slavení mše svaté následkem otoku plic a zástavy srdce. Zármutek nad jeho úmrtím veřejně vyjádřili mimo jiné polský primas Wojciech Polak a prezident Andrzej Duda. Za místo jeho posledního odpočinku byla vybrána Lednická pole, tj. místo konání setkání Lednica 2000. Datum pohřbu bylo stanoveno na 30. prosince 2015.\n\n"}
{"id": "1160488", "url": "https://cs.wikipedia.org/wiki?curid=1160488", "title": "Kathy Kelly (1963)", "text": "Kathy Kelly (1963)\n\nKathleen Anne Kelly (* 6. března 1963, Leominster, Massachusetts, USA) je členkou kapely The Kelly Family.\n\nPo opuštění kapely v roce 1999 se dala na sólovou dráhu. Již několik let se věnuje gospelům a opeře. V roce 2007 se opět vrátila ke kapele, se kterou zůstala až do jejich rozpadu. V letech 2011 a 2012 absolvovala společné turné „Stille Nacht“, na kterém se znovu sešlo několik členů bývalé hudební skupiny.\n"}
{"id": "1160489", "url": "https://cs.wikipedia.org/wiki?curid=1160489", "title": "Erwin Piscator", "text": "Erwin Piscator\n\nErwin Piscator, celým jménem Erwin Friedrich Maximilian Piscator (* 17. prosince 1893 Greifenstein poblíž Ulmu – 30. března 1966 Starnberg) byl německý divadelní herec, režisér a producent, představitel dokumentárního, politického a epického divadla. \n\nVystudoval gymnázium v Marburgu a v lednu 1915 byl ze studia na univerzitě v Mnichově povolán do armády. V roce 1917 nastoupil do nově vznikajícího Frontového divadla určeného pro pobavení vojáků. Po válce odešel do Berlína, kde se seznámil s řadou umělců, především dadaistů, jejichž tvorba obsahovala politický, často levicový, přesah. Již roku 1919 otevřel v Königsbergu vlastní divadlo s názvem „Tribunal“, po roce bylo ovšem uzavřeno kvůli nevolím v měšťanských a studentských kruzích. \n\nNásledně v Berlíně spoluzakládá Proletářské divadlo (\"Proletarisches Theater\") jako propagační scénu revolučních dělníků a komunistických myšlenek. V průběhu 20. let dále působí v berlínských scénách Divadla Central (\"Central Theater\"), Lidovém divadle (\"Volksbühne\") a v roce 1927 zakládá vlastní Piscatorovo divadlo (Piscator-Bühne), které je po nucené pauze znovuotevřeno o dva roky později. Právě zde realizuje Piscator své nejslavnější režie, mezi něž patří mj. Ernsta Tollera hra \"Hopla, žijeme!\", přepracovaný \"Rasputin\" Alexeje Tolského nebo také Haškův román \"Osudy dobrého vojáka\". \n\nV době trvání Třetí říše žil Piscator v sovětském a americkém exilu, roku 1951 se vrátil do Západního Německa, kde se stal ředitelem divadla \"Freie Volksbühne\" a znovu se obrací k ostře angažovanému politickému dramatu: německému publiku chce znovu důrazně připomenout jeho odpovědnost za nacismus a za hrůzy druhé světové války.\n\nJeho obohacení divadelního umění nespočívá pouze v jeho politicky zaměřené tvorbě, ale též v novém a inovačním pojetí technických režijních postupů a experimenty s řadou efektů (projekce filmů, titulky, nápisy, běžící pásy, na kterých se přivážely a odvážely dekorace atd.). Kritika Piscatorovi vyčítala, že není \"„herecký režisér“\" a že své herce \"„znásilňuje technikou“\". Piscator tuto výčitku vyvracel. Problém viděl především v tom, že herci nejsou na divadle zvyklí pohybovat se mezi složitou scénou a na přesné nástupy, k nimž je nutí film. \n\nDůležitým prvkem divadla pro něj byla motivace diváků k politické aktivitě. Jeho na zakázku zinscenované politické revue \"Rudý povyk\" a \"Navzdory všemu\" pro KPD se tomuto cíli značně přiblížily. Očití svědkové vypráví o masovém návalu proletářského publika, které se s nadšením nechalo strhnout, povzbuzovalo herce a po představení zazpívalo Internacionálu.\n\nPočínaje představením Navzory všemu (\"Trotz alledem\") z roku 1925 rozvíjí koncept dokumentárního divadla, neboli montáže filmu a divadelních výjevů s použitím autentických řečí, článků, novinových výstřižků, provolání, letáků a fotografií.\n\nPodle návrhu ředitele Bauhausu Waltera Gropia chtěl Piscator na konci 20. let vytvořit tzv. Totální divadlo (\"Totaltheatr\"). Jednalo se o variabilní divadelní prostor, který by se přizpůsoboval podle inscenačních potřeb a záměrů režiséra. Hlediště mělo být tvořeno kombinovanými točnami, Gropius prohlašoval, že chce umístit diváky do středu akce a donutit je, aby se podíleli na zážitku hry. Z důvodu finanční náročnosti i politických změn v Německu 30. let nebyl projekt nikdy realizován.\n\n"}
{"id": "1160500", "url": "https://cs.wikipedia.org/wiki?curid=1160500", "title": "Klárus z Vallis Regia", "text": "Klárus z Vallis Regia\n\nSvatý Klárus z Vallis Regia byl pravděpodobně biskup nebo opat nebo obojí; záznamy o něm jsou velmi nejasné. Hlavním místem uctívání je Vallis Regia u Janova.\n\nZemřel roku 1043. Jeho svátek se slaví 1. ledna ale také někdy 4. května.\n\n"}
{"id": "1160502", "url": "https://cs.wikipedia.org/wiki?curid=1160502", "title": "Joan Gamper", "text": "Joan Gamper\n\nJoan Gamper, původním jménem Hans-Max Gamper (22. listopad 1877, Winterthur – 30. červenec 1930, Barcelona) byl švýcarský fotbalista, průkopník sportu a zejména fotbalu. Založil několik evropských fotbalových klubů, mj. FC Basilej, FC Curych a FC Barcelona.\nJiž od mládí byl sportovním nadšencem – krom fotbalu hrál rugby, tenis, golf, provozoval atletiku, plavání i cyklistiku. Roku 1897 se přestěhoval do francouzského Lyonu, kde pracoval pro banku \"Crédit Lyonnais\". Tato společnost ho roku 1898 poslala do katalánské Barcelony. Gamper v Katalánsku zakořenil, mj. proto, že skvěle zvládl katalánštinu. Také pokatalánštil své jméno, neboť H se Kataláncům obtížně vyslovovalo. Krom obchodu v Katalánsku pracoval jako dopisovatel švýcarských novin a založil i vlastní sportovní noviny \"Los Deportes\". Právě v nich uveřejnil 22. října 1899 inzerát oznamující, že by rád založil fotbalový klub, a že zájemci se mají dostavit ke gymnáziu Solé. 29. října se tam sešla skupinka sportovních nadšenců, zhusta švýcarských a britských protestantů (sám Gamper byl protestant), a toto datum je tak považováno za vznik klubu FC Barcelona. Je pravděpodobné, že barvy klubu – modrou a červenou – vybral Gamper podle barev FC Basilej.\n\nZa Barcelonu Gamper zpočátku i hrál, jako kapitán (funkce prezidenta ani tehdy neexistovala) – v letech 1899-1903 odehrál 51 utkání, v nichž vstřelil 120 branek. Roku 1901 s klubem vyhrál trofej zvanou \"Copa Macaya\". Tato soutěž je dnes považována za první ročník katalánského mistrovství. Roku 1902 Gamper vedl svůj tým i ve vůbec prvním ročníku španělského poháru (Copa del Rey), ve finále podlehli klubu Vizcaya.\n\nRoku 1908 byl jmenován prezidentem klubu. Tuto funkci zastával s přestávkami 25 let, přesněji v letech 1908-1909, 1910-1913, 1917-1919, 1921-1923 a 1924-1925. Do roku 1909 Barcelona neměla vlastní stadion, to jako prezident Gamper změnil. První stánek, který v tom roce pořídil, \"Camp del carrer Indústria\", pojal 6000 diváků, druhý, \"Camp de Les Corts\", byl dostavěn roku 1922, na něj se vešlo již 20 000 diváků, přičemž postupně byla jeho kapacita navyšována až na 60 000. Barcelona na něm hrála až do roku 1957, kdy se přestěhovala na \"Nou Camp\". K jeho zásluhám je rovněž přičítáno, že do klubu přivedl legendárního střelce fotbalového pravěku Paulino Alcántaru, dodnes druhého nejlepšího střelce v historii klubu, a anglického trenéra Jacka Greenwella. Během Gamperova prezidentství Barcelona získala tři španělské poháry (1911/12, 1912/13, 1924/25).\n\nMísto prezidenta klubu musel Gamper opustit po skandálu z roku 1925, kdy fanoušci Barcelony vypískali při úvodním ceremoniálu španělskou hymnu a naopak tleskali při britské hymně \"God Save the Queen\". Španělský diktátor Primo de Rivera obvinil Gampera z podporování katalánského nacionalismu a separatismu a uzavřel na půl roku klubu stadión. Následně Gampera navíc postihly finanční problémy, což vše nakonec vyústilo roku 1930 v jeho sebevraždu.\n\nRoku 1966 prezident FC Barcelona Enric Llaudet založil soutěž Pohár Joana Gampera (\"Trofeu Joan Gamper\"), k jeho poctě. Hraje se každoročně v srpnu, před začátkem španělské ligy, a účastní se jí týmy z celého světa.\n"}
{"id": "1160507", "url": "https://cs.wikipedia.org/wiki?curid=1160507", "title": "Alexandr Alexandrovič Romanov", "text": "Alexandr Alexandrovič Romanov\n\nAlexandr Alexandrovič Romanov (; 7. června 1869 Carskoje Selo – 2. května 1870 Carskoje Selo) byl velkovévoda a potomek ruského cara Alexandra III. Alexandroviče a jeho manželky carevny Marie Fjodorovny. Byl jejich druhým dítětem a druhým synem, mladším bratrem budoucího cara Mikuláše II.\n\nZemřel 2. května 1870 na meningitidu. Jeho rodiče si ho nechali posmrtně vyfotit, aby na něj měli památku.\n\n"}
{"id": "1160508", "url": "https://cs.wikipedia.org/wiki?curid=1160508", "title": "Silniční most v Lokti (okres Sokolov)", "text": "Silniční most v Lokti (okres Sokolov)\n\nSilniční most v ulici T. G. Masaryka je železobetonový obloukový most z roku 1936, překlenující údolí řeky Ohře v Lokti v okrese Sokolov na silnici II/209. Návrh architektonické podoby mostu se třemi oblouky je dílem architekta Adolfa Benše.\n\nPůvodně přemosťoval řeku Ohři v těchto místech řetězový most císaře Ferdinanda z roku 1835. První návrh mostu vypracoval Bedřich Schnirch, autor mnoha řetězových mostních konstrukcí a držitel zlaté medaile za návrh železničního řetězového mostu ve Vídni. Jeho návrh ale nebyl schválen a jeho přepracováním byl pověřen Ing. L. Wöllner. Stavbou, kterou provedla firma K. Jelínka, vznikl největší český řetězový most, výjimečný zejména svou výškou nad hladinou, která činila přibližně 20 m. Tento řetězový most sloužil veřejnosti do roku 1928, kdy byl pro špatný technický stav uzavřen a v roce 1931 zbořen. Veškerá doprava z Chebu do Karlových Varů byla převedena na Janský most u porcelánky koncernu Epiag, vzdálený více než jeden kilometr.\n\nMinisterstvo veřejných prací se rozhodlo řetězový most nahradit a na podobu nového mostu vypsalo soutěž. Z té vyšel jako vítězný návrh architekta Adolfa Benše. Technický projekt stavby vypracoval inženýr Václav Janák, stavbu provedla firma Jakuba Domanského v letech 1934 – 1935.\n\nŽelezobetonový obloukový most o třech polích je 116 m dlouhý a jeho hlavní oblouk s elipsovitou klenbou má rozpětí 74,6 m a vzepětí 17,5 m. Krajní pole mají půlkruhovou klenbu a po jejich stranách vedou schody ke břehům řeky Ohře. Mostní konstrukci tvoří dva pásy vetknutých betonových oblouků, nesoucích mostovku pomocí svislých stojek. Ty byly zakryty teracovými deskami s pemrlovaným povrchem, což je podle odborníků v kontrastu s historickou zástavbou na jeho předmostí.\nVozovka se nachází ve výšce 21,27 m nad hladinou řeky a volná šířka mostu mezi zábradlími je 9,86 m (6 m činí vozovka a 2 x 1,93 m chodníky).\n\nMost je v současné době dochován téměř v původním stavu, svými parametry ale slouží pouze pro osobní automobily. Těžší vozidla musí používat okružní komunikaci kolem města, která převádí silnici I/6 přes nový obloukový most postavený v roce 1975 severně od Lokte.\n\n\n"}
{"id": "1160517", "url": "https://cs.wikipedia.org/wiki?curid=1160517", "title": "Mór Déchy", "text": "Mór Déchy\n\nMór Déchy (4. listopadu, 1847 Pešť – 8. února 1917, Budapešť) byl maďarský geograf a cestovatel, autor vědeckých publikací o horách, vysokohorský průkopník, fotograf a horolezec.\n\nNarodil se v rodině železničního inženýra. Rodiče se postarali o jeho vzdělání a výuku cizích jazyků. Navštěvoval piaristické gymnázium v Temešváru a v Budapešti a po jeho dokončení studoval geografii a geologii na univerzitě ve Vídni. V roce 1884 se oženil s dcerou bohatého bankéře Paulinou Steinbergovou. Narodily se jim dvě děti, Marie a Ivan.\n\nBěhem života se zasazoval za ochranu přírody a vyzýval úřady k vytvoření uherského národního parku. V roce 1872 se podílel na založení Maďarské geografické společnosti a byl jejím členem až do smrti. Stal se členem korespondentem Maďarské akademie věd a členem zahraničních zeměpisných společností. Podílel se na založení Uherského karpatského spolku, byl členem londýnské Royal Geographical Society (Královské geografické společnosti), italského alpinského klubu a mnoha jiných. Byl oceněn mnoha vysokými státními vyznamenáními, získal čestný doktorát na univerzitě v Kluži. Byl autorem mnoha geografických studií a publikací. Fotografie a sbírku hornin věnoval maďarskému Královskému geologickému ústavu a maďarskému Národnímu muzeu.\n\nNavštívil Alpy (1872, 1874 a 1876), byl v Pyrenejích, na Kavkaze (sedmkrát v letech 1884 - 1902), procestoval norská pohoří, navštívil Karpaty, procestoval Vysoký Atlas v Maroku. V roce 1878 se zúčastnil horolezecké výpravy na sedmitisícovku Muztagh Ata v Pamíru. \n\nV Alpách vystoupil mj. na Monte Rosa (4 556 m), Jungfrau (4 158 m), Matterhorn (4 478 m) a Mont Blanc (4 807 m), jako první spolu s místními horskými vůdci 8. července 1872 vystoupil na jihotyrolský Trafoier Eiswand (3 553 m) a Petersenspitze (3 472 m). Jako první vystoupil severní stěnou na Wildspitze (3 768 m). Dne 23. srpna 1884 ve večerních hodinách vystoupil na Elbrus (5 642 m). Se svými přáteli zkoumal ledovce v okolí hory. Provedl i jiné expedice v této oblasti. V pozdějších letech byl jedním z největších odborníků na Kavkaz. \n\nCestu do Asie uskutečnil v roce 1879. Rozhodl se putovat k hrobu Sándora Csoma Kőrösiho v Dárdžilingu v Západním Bengálsku. Původně se chtěl po průchodu Tibetu a Himálaje dostat do Indie. Cestou však onemocněl malárií.\n\nV roce 1874 navštívil Vysoké Tatry. Společně s dalšími horolezci a průvodci provedl několik prvovýstupů, kromě jiných na Vysokou a Velickou próbou na Gerlachovský štít. To nebylo vše, protože 4. září 1874 s Janem Rumanem a Martinem Spitzkopfem vystoupil na Vysokou žlabem z Dračího sedla. Navštívil i Kačaciu dolinu. Tyto horolezecké i turistické výstupy popsal v roce 1875 v geografickém díle \"Jelentés a Magas Tátrában tett utazásról\" i v místním tatranském tisku.\n\n"}
{"id": "1160518", "url": "https://cs.wikipedia.org/wiki?curid=1160518", "title": "Ludvík IV. Hesenský", "text": "Ludvík IV. Hesenský\n\nLudvík IV. Hesenský (celým jménem: \"Friedrich Wilhelm Ludwig Karl\"; 12. září 1837 Darmstadt – 13. března 1892 Darmstadt) byl velkovévoda hesenský, vládnoucí od 13. června 1877 do své smrti. Přes své děti byl spojen s britskou královskou rodinou, carskou rodinou v Rusku a dalšími královskými evropskými rodinami.\n\nNarodil se 12. září 1837 v Darmstadtu jako syn prince Karla Hesenského a jeho manželky princezny Alžběty Pruské, vnučky pruského krále Fridricha Viléma II.\n\nDne 1. července 1862 se na ostrově Wight oženil s princeznou Alicí, třetím dítětem britské královny Viktorie a jejího manžela prince Alberta Sasko-Kobursko-Gothajského. V den svatby královna vydala patent, kterým udělila svému novému zeti titul Královská Výsost. Tento titul platil jen ve Velké Británii, ale ne v německé konfederaci kde byl \"Velkovévodskou Výsostí\". Později mu královna udělila Podvazkový řád.\n\nPár měl 7 dětí:\n\nRoku 1866 během prusko-rakouské války velel Ludvík hesenské kavalerii bojující na rakouské straně. V letech 1870-1871 během prusko-francouzské války vedl hesenskou armádu Severoněmeckého spolku.\n\nDne 13. června 1877 se stal nástupcem svého strýce na velkovévodský trůn v Hesensku a přijal jméno Ludvík IV.\n\nPoté, když roku 1878 zemřela jeho manžela Alice, dne 30. dubna 1884 uzavřel morganatické manželství s Alexandrinou Hutten-Czapskou, bývalou ženou Alexandra Kolemina, ruského chargé d'affaires v Darmstadtu. Jeho druhá manželka obdržela titul hraběnka z Romrodu. Manželství bylo kvůli rozruchu v rodině do roka anulováno.\n\nZemřel 13. března 1892. Jeho nástupcem se stal syn Arnošt Ludvík. Byl pohřben v Rosenhöhe, v mauzoleu pro hesenský velkovévodský rod.\n\n"}
{"id": "1160523", "url": "https://cs.wikipedia.org/wiki?curid=1160523", "title": "Rosénka", "text": "Rosénka\n\nRosénka je český, převážně dětský folklórní soubor z Prahy, který svůj repertoár zaměřuje se jihovýchodní Moravu, zejména pak Dolňácko. Založila jej Radmila Baboráková v roce 1982 a od roku 2011 jej vede Zuzana Cílová. Spadá pod Dejvické divadlo.\n\n\n"}
{"id": "1160524", "url": "https://cs.wikipedia.org/wiki?curid=1160524", "title": "Vico Consorti", "text": "Vico Consorti\n\nLodovico (Vico) Consorti (29. července 1902 Roccalbegna – 1. července 1979 Siena) byl italský sochař.\n\nNejznámějším jeho dílem se stala Svatá brána ve svatopetrské bazilice ve Vatikánu, kterou vytvořil, po vyhrané soutěži o tuto práci s jinými sochaři, v roce 1950.\nV Itálii vytvořil díla v Semprosianu, Veroně, Sieně, Livornu a Neapoli. Jako sochař vytvořil v kolumbijské v Bogotě Památník hrdinů (\"Monumento a Los Héroes\") a tvořil v bogotském arcibiskupském paláci.\n\n"}
{"id": "1160541", "url": "https://cs.wikipedia.org/wiki?curid=1160541", "title": "Alexi Lalas", "text": "Alexi Lalas\n\nPanayotis Alexander Lalas známý jako Alexi Lalas (* 1. června 1970, Birmingham, Michigan, USA) je bývalý americký fotbalový obránce a reprezentant řeckého původu a také rockový hudebník. Hrál na postu stopera (středního obránce), byl znám svou vizáží – dlouhými vlasy a ryšavou bradkou.\n\nStal se prvním Američanem, který nastoupil v italské nejvyšší lize Serie A (v červenci 1994 v dresu klubu Calcio Padova).\n\nPo skončení aktivní hráčské kariéry se stal generálním manažerem několika amerických klubů v Major League Soccer (San Jose Earthquakes, New York MetroStars, Los Angeles Galaxy), poté začal pracovat jako fotbalový expert/analytik pro televizní stanice (ESPN, ABC).\n\n\nZa A-mužstvo USA debutoval v roce 1991 a hrál za něj až do roku 1998. Zúčastnil se MS 1994 v USA a MS 1998 ve Francii.\n\nBěhem fotbalové kariéry si našel čas i na rockovou hudbu. Hrál na kytaru v kapele The Gypsies a v roce 1998 vydal sólo desku s názvem \"Ginger\".\n\n"}
{"id": "1160545", "url": "https://cs.wikipedia.org/wiki?curid=1160545", "title": "Mistrovství světa v rallycrossu 2014", "text": "Mistrovství světa v rallycrossu 2014\n\nMistrovství světa v rallycrossu 2014 (\"2014 FIA World Rallycross Championship presented by Monster Energy\") byl první ročník mistrovství světa v rallycrossu. Sezóna se skládala ze 12 závodů, začala 3. května v portugalském Montalegre a skončila 23. listopadu v argentinském San Luis.\n\n"}
{"id": "1160547", "url": "https://cs.wikipedia.org/wiki?curid=1160547", "title": "Ricardo Bochini", "text": "Ricardo Bochini\n\nRicardo Enrique Bochini (* 25. leden 1954, Zárate) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 28 utkání.\n\nS klubem CA Independiente, kde strávil celou svou kariéru (1972–1991), dvakrát vyhrál Interkontinentální pohár (1973, 1984) a čtyřikrát získal nejprestižnější jihoamerickou pohárovou trofej - Pohár osvoboditelů (1973, 1974, 1975, 1984). Celkem v Poháru osvoboditelů odehrál 62 utkání a vstřelil 8 branek.\n\nS Idependiente získal též čtyři tituly mistra Argentiny (1977, 1978, 1983, 1988/89).\n\nRoku 1983 byl vyhlášen argentinským fotbalistou roku.\n"}
{"id": "1160557", "url": "https://cs.wikipedia.org/wiki?curid=1160557", "title": "Friedrich Sustris", "text": "Friedrich Sustris\n\nFriedrich Sustris (* asi 1540 Itálie – 1599 Mnichov) byl německo-nizozemský renesanční malíř, designér a architekt. Byl synem umělce Lamberta Sustrise, který působil zejména v Itálii.\n\nUměleckou výuku absolvoval u svého otce v Benátkách a Padově. Poté, co se v roce 1560 vrátil z pobytu v Římě, byl v letech 1563-1567 pomocníkem slavného malíře a historika výtvarného umění Giorgia Vasariho ve Florencii. Jeho prvním důležitým zákazníkem byl německý velkoobchodník, svobodný pán (\"Freiherr\") Hans Fugger, který u něj objednal dekoraci rodového sídla v Benátkách. Později převzal Sustris výzdobu místností pro uměleckou sbírku v tzv. Fuggerových domech (\"Fuggerhäuser\") v Augsburgu.\n\nOd roku 1573 pracoval Sustris pro tehdejšího následníka bavorského vévody Viléma v Landshutu. Když Vilém V. v roce 1579 nastoupil na vévodský trůn v Mnichově, vzal Sustrise s sebou a v roce 1583 jej jmenoval vedoucím dvorním stavitelem. \n\nSustris se zasloužil o přestavbu zámku Trausnitz nad městem Landshut. Rozšířil také vévodskou rezidenci v Mnichově. V letech 1583-1597 byl zaměstnán stavbou mnichovského jezuitského kostela sv. Michaela a pravděpodobně také sousedící jezuitské koleje. Do Mnichova přinesl umělecké prvky nizozemsko-italského manýrismu a jeho zásluhou se do Bavorska dostal pozdně renesanční umělecký a architektonický styl.\n\nSustrisovou manželkou se stala dcera významného nizozemského malíře Jana Kraecka (1540-1607), který žil a působil v Itálii a byl věkově jeho vrstevníkem.\n"}
{"id": "1160565", "url": "https://cs.wikipedia.org/wiki?curid=1160565", "title": "Gymnema", "text": "Gymnema\n\nGymnema (\"Gymnema\") je rod rostlin z čeledi toješťovité. Jsou to liány s jednoduchými vstřícnými listy a drobnými květy ve vrcholičnatých květenstvích. Rod zahrnuje asi 25 druhů a je rozšířen v tropické a subtropické Asii, Oceánii a jižní Africe. Gymnema lesní je lékařsky významná rostlina, používaná v tradiční indické medicíně již po tisíce let mj. při léčbě cukrovky. Lékařské využití mají i některé jiné asijské druhy. Při žvýkání listů gymnemy se objevuje dočasná necitlivost vůči sladké chuti.\n\nZástupci rodu gymnema jsou liány se vstřícnými jednoduchými listy. Květy jsou drobné, pravidelné, uspořádané ve vrcholících někdy připomínajících hrozny. Kalich je pětičetný, s bazálními žlázkami. Koruna je zvonkovitá. Korunní laloky jsou asi stejně dlouhé jako korunní trubka, prohnuté doprava až pravidelné. Laloky pakorunky chybějí, korunní lístky vybíhají v ústí v 5 podlouhlých hřebenů. Nitky tyčinek jsou srostlé do trubičky, prašníky jsou přímé, s blanitými přívěsky na vrcholu. Bliznová hlava je polokulovitá, tupě kuželovitá nebo palicovitá a zobanitá, delší než prašníky. Plodem je měchýřek nebo souplodí 2 měchýřků. Měchýřky jsou vejcovité až dlouze zobanité, na bázi často rozšířené.\n\nRod gymnema zahrnuje asi 25 druhů. Je rozšířen v tropické a subtropické Asii, Oceánii a v Africe. Gymnema lesní (\"Gymnema sylvestre\") má velký areál rozšíření, zahrnující tropickou a jižní Afriku, Madagaskar a Asii na východ až po Japonsko a Indonésii.\n\nRod \"Gymnema\" je v rámci čeledi \"Apocynaceae\" řazen do podčeledi \"Asclepiadoideae\" a tribu \"Marsdenieae\". Mezi blízce příbuzné rody náleží např. dregea (\"Dregea\") a marsdenie (\"Marsdenia\").\n\nListy gymnemy (\"G. sylvestre\", \"G. hirsutum\") při žvýkání dočasně paralyzují vnímání sladké chuti. Změna chuti se týká cukrů i náhradních sladidel. Účinek je způsoben obsaženou kyselinou gymnemovou.\n\nHlavními obsahovými látkami gymnemy lesní jsou glykosidy, zejména kyselina gymnemová, gymnestrogenin, gymnemagenin a jeho O-iso-propyliden. Kyselina gymnemová je směsí asi 9 blízce příbuzných kyselých glykosidů. Z dalších látek je v listech obsažen např. peptid gurmarin, saponiny aj.\n\nLéčivá rostlina gymnema lesní je shledávána nejedovatou. Při běžném dávkování (400 mg extraktu denně) nebyly zjištěny vedlejší účinky ani nežádoucí interakce s jinými léčivy.\nÚčinek snížení hladiny krevního cukru způsobuje zejména konduritol A, derivát cyklohexenu izolovaný z listů gymnemy lesní v roce 1992.\n\n\nGymnema lesní (\"Gymnema sylvestre\") má dlouhou historii využití v tradiční indické medicíně a k léčení diabetes se zde používá více než 2000 let. V tradičních ájurvédských textech jsou indikace různé, např. při migréně, kožních chorobách, zvětšených mízních uzlinách aj. V současné indické medicíně se listy užívají jako antidiabetikum, kořeny jako emetikum, expektorans aj.\n\nKlinické studie prokázaly efekt snížení hladiny krevního cukru a rovněž zvýšení počtu beta buněk a Langerhansových ostrůvků ve slinivce..\nU pacientů s diabetes 1. typu se účinek projevuje snížením potřeby inzulínu, u diabetes 2. typu umožňuje snížení medikace. Při užívání přípravků z této rostliny se doporučuje konzultace s kvalifikovaným lékařem a pečlivá kontrola hladiny cukru v krvi. Nelze jej používat jako náhradu inzulínu.\n\nV indické medicíně jsou využívány i jiné druhy rodu gymnema, zejména \"G. montanum\" a \"G. hirsutum\". Využití je podobné jako u gymnemy lesní.\nV čínské medicíně se používá i druh \"G. inodorum\", který slouží zejména při léčbě tuberkulózy a dětské obrny.\n\n"}
{"id": "1160566", "url": "https://cs.wikipedia.org/wiki?curid=1160566", "title": "Elīna Garanča", "text": "Elīna Garanča\n\nElīna Garanča (* 16. září 1976 Riga) je lotyšská mezzosopranistka, která vystupuje na řadě významných scén jako jsou Metropolitní opera v New Yorku a Vídeňská státní opera.\n\nElīna Garanča pochází z hudebnické rodiny. Otec byl vedoucím pěveckého sboru. Matka Anita Garanča působila jako pěvkyně. Poté vyučovala zpěv na rižské konzervatoři a byla také pedagožkou na Lotyšské národní opeře v Rize. \n\nJejím manželem je gibraltarský dirigent Karel Mark Chichon OBE (* 1971 Londýn). Mají spolu dvě dcery, Catherine Louise (* 22. září 2011) a Christinu Sophie (* 10. ledna 2014). Chicon je v současnosti šéfdirigentem symfonického orchestru na ostrově Gran Canaria (\"Orquesta Filármonica de Gran Canaria\").\n\nPo studiu zpěvu na konzervatoři v rodné Rize v Lotyšsku začala její mezinárodní pěvecká kariéra v Bukurešti a Athénách. Průnik v kariéře se jí zdařil v roce 2003 na Salcburském festivalu v roli Annia v opeře Wolfganga Amadea Mozarta \"La clemenza di Tito\" pod řízením dirigenta Nicolase Harnoncourta.\n\nJednou z jejích stěžejních rolí v několika operních domech, zvláště ve Vídeňské státní opeře, se stalo ztvárnění postavy Giovanny Seymourové v Donizettiho opeře \"Anna Bolena\" po boku Anny Netrebko v hlavní roli Anny Boleynové (2011). Představení bylo také zfilmováno a nahrávka vydána ve formě DVD.\n\nKoncem března 2018 vystoupila při koncertu v německém lázeňském městě Baden-Baden, konaném v rámci tamějšího Velikonočního festivalu. Přednesla \"Sedm písní\" od Albana Berga a tři písně z cyklu \"Šeherezáda\" od Maurice Ravela. Doprovázeli ji Berlínští filharmonikové pod řízením Simona Rattlea. Bylo to její první vystoupení s dirigentem Rattlem, manželem její pěvecké kolegyně Magdaleny Kožené.\n\nPoprvé vystoupila v Praze v roce 2007, od té doby koncertovala několikrát v Praze a v roce 2013 v rámci Mezinárodního hudebního festivalu v Českém Krumlově.\n\nDVD: Gaetano Donizetti: \"Anna Bolena\", Deutsche Gramophon, DDD 0440 073 4725 6 GH2. Zpívají: Anna Netrebko (Anna Boleynová), Ildebrando D'Arcangelo (Jindřich VIII.) a Elīna Garanča (Giovanna Seymour). Dirigent: Evelino Pidò, orchestr a sbor Vídeňské státní opery (2011).\n\n"}
{"id": "1160567", "url": "https://cs.wikipedia.org/wiki?curid=1160567", "title": "Armen Bagdasarov", "text": "Armen Bagdasarov\n\nArmen Bagdasarov (: ), (: ), (* 31. července 1972 v Taškentu, Sovětský svaz) je bývalý uzbecký zápasník – judista arménského původu, stříbrný olympijský medailista z roku 1996.\n\nS judem začínal v Taškentu pod vedením Vladimira Pjatajeva. V roce 1996 zaznamenal na olympijských hrách v Atlantě životní úspěch postupem do finále. Ve finále nestačil na Korejce Čon Ki-jonga a získla stříbrnou olympijskou medaili. V dalších letech, mimo asijský kontinent na tento úspěch nenavázal. Na olympijských hrách v Sydney v roce 2000 skončil v prvním kole. Sportovní kariéru ukončil po sezoně 2001. Věnuje se trenérské a funkcionářské práci.\n\n"}
{"id": "1160569", "url": "https://cs.wikipedia.org/wiki?curid=1160569", "title": "Ricardo Giusti", "text": "Ricardo Giusti\n\nRicardo Omar Giusti (* 11. prosinec 1956, Arroyo Seco, Santa Fe) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. Má i stříbrnou medaili ze světového šampionátu v Itálii roku 1990. V národním mužstvu působil v letech 1983-1990 a odehrál 53 utkání.\n\nS klubem CA Independiente vyhrál Interkontinentální pohár 1984 a nejprestižnější jihoamerickou pohárovou trofej - Pohár osvoboditelů (1984).\n\nS Independiente získal též dva tituly mistra Argentiny (1983, 1988/89).\n"}
{"id": "1160578", "url": "https://cs.wikipedia.org/wiki?curid=1160578", "title": "Brigitte Helm", "text": "Brigitte Helm\n\nBrigitte Helm (17. března 1908, podle jiných zdrojů - nepřesně - 17. března 1906, Berlín – 11. června 1996 Ascona, Švýcarsko; vlastním jménem \"Brigitte Eva Gisela Schittenhelm\") byla německá filmová herečka. Známá se stala především svou hlavní dvojrolí v německém němém filmu Metropolis z roku 1927.\n\nV roce 1935, poté co vystoupila ve více než 30 filmech, se dobrovolně vzdala své velmi úspěšné filmové kariéry a stáhla se do ústraní. Věnovala se rodině, odmítala další nabídky na účinkování ve filmech, nikdy nevystoupila v televizi a do konce života odmítala poskytnout interview týkající se její filmové kariéry.\n\nJejím otcem byl důstojník Alexander Johannes Schittenhelm (1871–1913), její matkou Gertrud Martha Schittenhelm, rozená Tews (1877–1955).\n\nBrigitte Helm navštěvovala školu \"Johannaheim\" v městečku Hirschfelde (dnes součást města Werneuchen ve spolkovém státě Braniborsko). Zde mimo jiné hrála ve školním představení hry Sen noci svatojánské od Williama Shakespeara. Jako šestnáctiletá se písemně obrátila na proslulého režiséra Fritze Langa, protože se, přesvědčená o svém talentu, chtěla stát filmovou herečkou. V oblíbeném letovisku filmových tvůrců Neubabelsberg hrála před Langem roli Alžběty ve hře Friedricha Schillera Marie Stuartovna. Nadšen mimo jiné z její volby role Alžběty, z jejího hereckého výrazu a improvizačních schopností, doporučil ji filmovému studiu UFA, od kterého se Brigittě Helm dostalo hereckého vzdělání. Poté se Lang, navzdory mnoha pochybnostem, rozhodl obsadit Brigitte Helm do hlavní dvojrole Marie/ženy-robota ve svém velkofilmu \"Metropolis\".\n\nPo ukončení hereckého vzdělání uzavřela Brigitte Helm roku 1925 s filmovým studiem UFA desetiletou smlouvu a během následujících deseti let hrála v mnoha filmech téměř výhradně hlavní role. Aby nebyla zaškatulkována výhradně do rolí femme fatale, podala stížnost u studia Ufa, která byla akceptována, načež byla obsazována i do jiných ženských rolí. V roce 1930 hrála ve svém prvním zvukovém filmu s názvem \"Zpívající město\". Protože bylo tou dobou obvyklé natáčet zvukové filmy vícekrát v různých jazykových verzích, účinkovala také ve francouzských či anglických filmech, které však byly vesměs jazykovými mutacemi úspěšných německých filmů.\n\nV roce 1935 hrála ve svém posledním filmu \"Ein idealer Gatte\"; navzdory snahám ze strany filmového studia Ufa již neprodloužila svou smlouvu. Provdala se (ve druhém manželství) za továrníka Hugo Eduarda Kunheima (1902–1986), se kterým se odstěhovala do Švýcarska a přivedla na svět čtyři děti. Do filmové branže se již nikdy nevrátila. Roku 1996 zemřela ve švýcarské Asconě.\n\n\n\n"}
{"id": "1160580", "url": "https://cs.wikipedia.org/wiki?curid=1160580", "title": "Sergio Batista", "text": "Sergio Batista\n\nSergio Daniel \"Checho\" Batista (* 9. listopad 1962, Buenos Aires) je bývalý argentinský fotbalista. Nastupoval většinou na postu záložníka. V současnosti je fotbalovým trenérem.\n\nS argentinskou reprezentací vyhrál mistrovství světa v Mexiku roku 1986.. Má i stříbrnou medaili ze světového šampionátu v Itálii roku 1990. V národním mužstvu působil v letech 1985–1990 a odehrál 39 utkání.\n\nS klubem Argentinos Juniors získal nejprestižnější jihoamerickou pohárovou trofej – Pohár osvoboditelů (1985).\n\nS Juniors získal též dva tituly mistra Argentiny (1984, 1985), jeden titul získal s River Plate Buenos Aires (1989/90).\n\nPo skončení hráčské kariéry se stal trenérem, v letech 2007–2010 vedl argentinskou reprezentaci do 20 let a dovedl ji k vítězství na olympijském turnaji roku 2008 v Pekingu. V letech 2010–2011 trénoval argentinský národní tým.\n"}
{"id": "1160587", "url": "https://cs.wikipedia.org/wiki?curid=1160587", "title": "Lotyšská národní opera", "text": "Lotyšská národní opera\n\nLotyšská národní opera ( \"LNO\", \"Latvijas Nacionālā opera\") v Rize je národní operní scéna v Lotyšsku. Operní zahrnuje také Lotyšský národní balet (\"LNB\"), Sbor LNO a Orchestr LNO.\n\n"}
{"id": "1160588", "url": "https://cs.wikipedia.org/wiki?curid=1160588", "title": "Mistrovství světa v rallycrossu 2015", "text": "Mistrovství světa v rallycrossu 2015\n\nMistrovství světě v rallycrossu 2015 (\"2015 FIA World Rallycross Championship presented by Monster Energy\") je druhý ročník mistrovství světa v rallycrossu. Sezóna se skládala ze 13 závodů, začala 25. dubna v portugalském Montalegre a skončila 29. listopadu v argentinském Rosariu.\n\n20. února 2015 bylo oznámeno, že série bude podporovat úvodní závod DTM, v Hockenheimu, proto se oba závody jely ve stejných termínech.\n\n"}
{"id": "1160590", "url": "https://cs.wikipedia.org/wiki?curid=1160590", "title": "Torre de Cerredo", "text": "Torre de Cerredo\n\nTorre de Cerredo (též Torrecerredo, , 2650 m n. m.) je hora v pohoří Picos de Europa (součást Kantáberského pohoří) v severním Španělsku. Nachází se na hranicích mezi autonomními společenstvími Asturie a Kastilie a León asi 7 km severovýchodně od vesnice Posada de Valdeón a 25 km jihojihozápadně od města Llanes. Na vrchol jako první vystoupili 30. června 1882 Aymar d'Arlot de Saint Saud, Paul Labrouche, Juan Suárez, de Espinama a Francois Salles. Torre de Cerredo je nejvyšší horou Picos de Europa i celého Kantáberského pohoří.\n\nNa vrchol lze vystoupit od severu od chaty \"J. Delgado Úbeda\" (v závěru lezecké pasáže obtížnosti II+, celkem 3–4 hod).\n\n\n"}
{"id": "1160594", "url": "https://cs.wikipedia.org/wiki?curid=1160594", "title": "Mistrovství světa juniorů ve sportovním lezení 2001", "text": "Mistrovství světa juniorů ve sportovním lezení 2001\n\nMistrovství světa juniorů ve sportovním lezení 2001 (: \"UIAA World Youth Championship\") se uskutečnilo 21.-24. června v rakouském Imstu v lezení na obtížnost a rychlost. Bylo to první Mistrovství světa juniorů, kde zvítězil český závodník.\n\nTomáš Mrázek zde získal zlatou medaili v lezení na obtížnost v kategorii juniorů, dvě bronzové medaile v lezení na obtížnost získali Petr Solanský v kategorii A a Jan Zbranek v kategorii B. Byly to zároveň první české medaile z Mistrovství světa juniorů ve sportovním lezení.\n"}
{"id": "1160609", "url": "https://cs.wikipedia.org/wiki?curid=1160609", "title": "Lokomotiva 776", "text": "Lokomotiva 776\n\nLokomotivy řady 776 (dříve T 679.0) byly dieselelektrické lokomotivy bývalé ČSD pro těžkou osobní a nákladní dopravu.\n\nLokomotivy vznikly spolu s řadou T 678.0 pro nákladní vlaky a do značné míry byly totožné. Na rozdíl od řady T 678.0 ale dostaly parní generátor pro použití v osobní dopravě. Nejprve byl montován generátor Wapor-Heating z NSR o počtu 6 ks, ale brzy začal být používán tuzemský PG 500. Objem palivové nádrže byl snížen z 6 000 l na 3 500 l, čímž vznikl prostor pro vodojem. Počínaje lokomotivou T 679.003 byl výkon snížen na 1 325 kW (1 800 k).\n\nLokomotivy byly vyráběny v letech 1962-65 o počtu 27 kusů, které byly dodány do depa Praha-Libeň, Plzeň, Zvolen a Vrútky. Tyto stroje byly také oranžové barvy a dostaly přezdívku \"Pomeranč\".\n\nI když se lokomotivy velmi osvědčily, žádné další exempláře nebyly vyráběny, protože se začaly z SSSR dovážet lokomotivy řady T 679.1. Lokomotivy řady T 679.0 byly dováženy ČKD také do Iráku a v době svého vzniku byly se stroji T 678.0 nejsilnějšími a nejrychlejšími lokomotivami ČSD.\n\nLokomotivy se během mnoha let osvědčily na náročných kopcovitých tratích. Zvláště působivý byl provoz na těžkých vlacích při plném zatížení.\n\nZměny v jízdních řádech však v letech 1996/1997 ukončily jejich nadměrné používání. Stroj T 679.019 byl zachován jako funkční muzejní lokomotiva v depu Bratislava východ.\n\n\n"}
{"id": "1160612", "url": "https://cs.wikipedia.org/wiki?curid=1160612", "title": "Anton Seidl (dirigent)", "text": "Anton Seidl (dirigent)\n\nAnton Seidl (* 7. května 1850 v Pešti, Rakouské císařství – 28. března 1898 v New Yorku) byl maďarsko-americký dirigent a šéfdirigent.\n\nPo absolvování školy studoval Seidl v letech 1870 až 1872 na Vysoké škole hudební v Lipsku. Poté se vrátil do svého rodného města a získal dirigentské vzdělání u Hanse Richtera. Následně se zapojil nejprve do tzv. „Nibelungen-Kanzlei“ v Bayreuthu, uměleckého uskupení (Felix Josef von Mottl, Hans Richter, Hermann Zumpe, Adolf Wallnöfer a dalších), které se věnovalo interpretaci a především propagaci Wagnerových oper. Díky těmto kontaktům získal Seidl na doporučení Richarda Wagnera místo divadelního šéfdirigenta Lipské opery za ředitelování Angelo Neumanna, jenž se zde proslavil především díky inscenacím Wagnerových oper. V letech 1882 a 1883 Seidl spolupracoval s Neumannovým ansámblem tzv. „Putujícím wagnerovským divadlem“. S tímto cestujícím spolkem, ke kterému patřil také kompletní orchestr, sbor i scénické vybavení s techniky, vystupoval několik let po celé Evropě. Celkem provedli 135 představení Prstenu Nibelungů a přes 50 dalších wagnerovských koncertů.\n\nPo tomto období (mezitím v letech 1883–85 hostoval také v Brémách a v srpnu 1885 také v Německém zemském divadle v Praze, pokaždé s Angelo Neumannem), se ještě téhož roku (v říjnu 1885) vydal na svou první uměleckou cestu do New Yorku. 23. listopadu 1885 zaznamenal obrovský úspěch s Wagnerovými operami Lohengrin v Metropolitní opeře a o rok později s Tristanem a Isoldou v hlavních rolích s Lilli Lehmannovou a Albertem Niemannem. \n\nSeidl se věnoval podpoře tzv. „americké hudby“ evropských skladatelů. Tak například podporoval také Antonína Dvořáka a 16. září 1893 v Carnegie Hall provedl světovou premiéru jeho 9. symfonie „\"Z Nového světa\"“.\n\n"}
{"id": "1160616", "url": "https://cs.wikipedia.org/wiki?curid=1160616", "title": "Mistrovství světa juniorů ve sportovním lezení 1992", "text": "Mistrovství světa juniorů ve sportovním lezení 1992\n\nMistrovství světa juniorů ve sportovním lezení 1992 (: \"UIAA World Youth Championship\") se uskutečnilo jako první ročník 27. února ve švýcarské Basileji v lezení na obtížnost. Prvního mistrovství světa juniorů se zúčastnili také čtyři čeští závodníci v kategorii juniorů.\n\nNejlépe si v lezení na obtížnost v kategorii juniorů vedli desátý Radek Ullmann a za ním jedenáctý Marek Havlík.\n"}
{"id": "1160625", "url": "https://cs.wikipedia.org/wiki?curid=1160625", "title": "Trápení", "text": "Trápení\n\nTrápení je československý film režiséra Karla Kachyni z roku 1961 natočený ve Filmovém studiu Barrandov. V hlavní roli dvanáctileté dívky debutovala Jorga Kotrbová, hudbu složil Jan Novák. Film vznikl díky dlouholeté spolupráci Karla Kachyni se spisovatelem Janem Procházkou, stejně jako dalších sedm filmů (\"Ucho,\" \"Noc nevěsty\", \"Kočár do Vídně\", \"Ať žije republika\", \"Naděje\", \"Závrať\", \"Vysoká zeď\"). Získal mimo jiné v roce 1962 Cenu Stříbrná gondola na MFF dětských filmů v Benátkách a v roce 1962 Velkou cenu poroty na Mezinárodním setkání filmů pro mládež v Cannes.\n\n\nDvanáctiletá Lenka o prázdninách pobývá na venkovském statku. Tráví čas s kluky z vesnice, chytá s nimi v potoce bělice a zkouší odvahu přejít po zábradlí přes potok. Poté se setkává s černým hřebcem Primem, kterého mají na státním statku. Lenka se s koněm sbližuje, záhy dívka pochopí, že kůň je zlý a vzpupný jen proto, že opilec a kočí Brťák ho týrá. Postupně se s Primem sblíží, nosí mu různé pamlsky, dává mu píci místo surového Brťáka a odváží se za ním i do stáje. Počne na něm dokonce jezdit. Mezi Primem a Lenkou vznikne silné pouto. Nový správce nerad vidí, že se Lenka o koně zajímá, a když jeho pokus zkrotit Prima ztroskotá, chce se ho zbavit. Varuje také Lenčiny rodiče a dívka musí doma slíbit, že už nebude koně navštěvovat. Jednoho dne Prim onemocní kolikou a zvěrolékař je daleko. Lenka chce sama koni pomoci, ale správce jí to nedovolí. V noci se kradmo vrátí do stájí a vyvede Prima ven na pastvu a kůň pohybem koliku rozběhá. K ránu se na statku vyvolá poplach, kde oba jsou, ale po krátkém pátrání je oba v pořádku najdou v blízkém dole.\n"}
{"id": "1160639", "url": "https://cs.wikipedia.org/wiki?curid=1160639", "title": "Welch", "text": "Welch\n\nWelch [\"uelš\"] může znamenat:\n\n\n"}
{"id": "1160640", "url": "https://cs.wikipedia.org/wiki?curid=1160640", "title": "Gusev", "text": "Gusev\n\nGusev (), do roku 1946 (, ) je město v Kaliningradské oblasti (dříve Východní Prusko), exklávě Ruské federace, poblíž hranice s Litvou a Polskem. V roce 2010 mělo necelých 28 620 obyvatel.\nZ archeologický vykopávek je známo, že osídlení na místě dnešního města existovalo již na konci Doby ledové. Před dobytím území Řádem německých rytířů v 13. století se nacházela v oblasti pevnost kmene Prusů. První zmínka o Gumbinnenu pochází z roku 1580, kdy byla osada součástí Pruského vévodství. Původní název města nejspíš pochází z litevského slova \"Gumbinė\", což znamená v češtině hlíza. Samotná osada byla založena v roce 1545 na příkaz hraběte Albrechta Braniborsko-Ansbašského.\n\nV roce 1656 vyplenili osadu Tataři a následně přišel v letech 1709–1711 mor. Obě události téměř zdecimovaly obyvatelstvo celého tehdejšího Východního Pruska, a tak pruský král Fridrich Vilém I. inicioval kolonizaci vylidněných oblastí. Fridrich Vilém garantoval Gumbinnenu městská práva v roce 1724 a v roce 1732 přišla první velká skupina osadníků. Jednalo se protestanty, kteří byli vypovězeni ze Salzburského arcibiskupství kvůli své víře. V roce 1752 osadníci postavili nemocnici a tzv. \"Salzburský kostel\". Kostel by přestavěn v roce 1840 známým architektem Karlem Fridrichem Schinkelem a stojí ve městě dodnes. Po roce 1736 se z města stalo správní centrum přilehlé oblasti. Během Sedmileté války byl Gumbinnen obsazen mezi roky 1757–1762 ruskými vojsky.\nBěhem Napoleonských válek propochodovala francouzská armáda městem v roce 1812 a samotný Napoleon zde strávil čtyři dny. V roce 1818 se stalo město hlavním centrem vládního obvodu Gumbinnen (). Ekonomické oživení přišlo s rokem 1860, kdy bylo město napojeno na železnici. Do konce 19. století zde vznikla slévárna, továrna na nábytek, pletárna, dvě pily a několik cihelen.\n\nNa začátku první světové války (v srpnu 1914) proběhla v blízkosti města Bitva o Gumbinnen, ve které ruské vojsko slavilo vítězství. Následně bylo město Rusy na několik týdnů obsazeno. Po válce byla ve městě postavena elektrárna \"Ostpreußenwerk\", která zásobovala elektřinou většinu Východního Pruska a v roce 1923 byl dokončen luteránský kostel. Na konci druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Dne 16. října 1945 provedli Sověti nálet na město, který zničil podstatnou část starého města a následně 22. října 1945 Rudá armáda vstoupila do města. Němci město dobyli zpět o dva dny později, což mělo za následek mnoho zvěrstev vůči civilnímu obyvatelstvu ze strany Sovětů. Definitivně Sověti dobyli město 21. ledna 1945.\nPo válce město připadlo SSSR a stalo se součástí tzv. Kaliningradské oblasti. V roce 1946 byl Gumbinnen přejmenován na Gusev na počest kapitána Rudé armády Sergeje Ivanoviče Guseva, který padl při bitvě o město v lednu 1945. Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. Pro nové obyvatele byla postavena rozsáhlá panelová sídliště. Po rozpadu SSSR v roce 1991 se město stalo součástí Ruska jako jeho exkláva. Místní ekonomika začala výrazně trpět izolací od zbytku Ruska a problémy narostly se vstupem sousedního Polska a Litvy do EU v roce 2004.\n\nPři sčítání lidu v roce 2010 bylo etnické složení v městě následující:\n\n"}
{"id": "1160641", "url": "https://cs.wikipedia.org/wiki?curid=1160641", "title": "Blade (film)", "text": "Blade (film)\n\nBlade je americký akční film z roku 1998, který natočil Stephen Norrington podle komiksových příběhů o Bladeovi. Do amerických kin byl film, jehož rozpočet činil 45 milionů dolarů, uveden 21. srpna 1998, přičemž celosvětově utržil 131 183 530 dolarů. Díky komerčnímu úspěchu snímku vznikly v následujících letech také navazující filmy \"Blade 2\" a \"\", ve kterých si titulní roli zopakoval Wesley Snipes.\n\nLovec upírů Blade chrání lidi před krvelačnými bestiemi. Nyní musí čelit diákonu Frostovi, jenž má plán, jak zotročit lidstvo, čímž by se upíři dostali na výsluní, zatímco nyní se musí skrývat v podsvětí. V boji pomáhá Bladeovi jeho učitel Whistler, zatímco doktorka Jensonová se jako hematoložka snaží najít pro sebe lék, neboť byla kousnuta upírem.\n\n\n"}
{"id": "1160645", "url": "https://cs.wikipedia.org/wiki?curid=1160645", "title": "Fukomys anselli", "text": "Fukomys anselli\n\nFukomys anselli, známý též jako Cryptomys anselli, je druh rypoše popsaného v roce 1999.\n\nTělo mají dlouhé od 9 do 15 cm, ocas je krátký asi 1 až 2 cm. Dosahují hmotností od 77 do 206 g, přičemž samci jsou těžší než samice. K životu v podzemí jsou adaptováni válcovitým tvarem těla, krátkými a silnými nohami, malými ušními boltci a krátkými vousky. Oči jsou malé a nefunkční. Vyskytuje se v polopouštích, suchých stepích či savanách s jílovitými nebo písečnými půdami, kde si vyhrabává podzemní nory, které hloubí za pomocí svých nohou i nápadných řezáků. Systém chodbiček jedné skupiny může být až 3 km dlouhý a zabírat plochu 2 až 3 hektary. V chodbičkách o průměru 6 až 7 cm je víceméně konstantní vlhkost okolo 90 %. Kromě chodbiček sestává celý komplex i z hnízdní komory, komor na krmení a několika toalet. Jeden systém nor může svému účelu sloužit i po mnoho let. Živí se kořeny, hlízami, cibulemi, bylinami, travinami, ale i hmyzem. Jedna skupina sestává z 10 až 30 jedinců. Samice po březosti dlouhé 70 až 90 dní (podle jiných zdrojů 90 až 112 dní) rodí 2 až 4 a někdy dokonce 5 mláďat. Samice mohou mít až 2 vrhy ročně. Na rozdíl od většiny dalších hlodavců jsou rypoši poměrně dlouhověcí – dožívají se i více než 10 let.\n\nJe endemický pro Zambii. Konkrétně se vyskytuje od východu až k severu řeky Kafue, v okruhu asi 100 km kolem města Lusaka.\n"}
{"id": "1160658", "url": "https://cs.wikipedia.org/wiki?curid=1160658", "title": "A-90 Orljonok", "text": "A-90 Orljonok\n\nA-90 Orljonok ( \"Орлёнок\", \"Orlík\") je sovětský vojenský ekranoplán navržený konstruktérem Rostislavem Jevgeňjevičem Alexejevem jako dopravní a vyloďovací letadlo. Používá pro let princip dynamického přízemního efektu a má typicky létat nízko, několik metrů nad vodní hladinou. Pohon obstarává mohutný turbovrtulový motor na pylonu ocasu, při startu pomáhají dva proudové motory v přídi.\n\nEkranoplán poprvé vzlétl roku 1972, 1979 byl zařazen do služby. Celkem bylo vyrobeno 5 kusů, z nichž dva havarovaly a poslední byly staženy ze služby v roce 1993.\n\n"}
{"id": "1160659", "url": "https://cs.wikipedia.org/wiki?curid=1160659", "title": "Vladimir Alexejevič Čivilichin", "text": "Vladimir Alexejevič Čivilichin\n\nVladimir Alexejevič Čivilichin () (7. března 1928, Mariin, Kemerovská oblast – 9. června 1984, Moskva) byl ruský sovětský novinář a spisovatel.\n\nNarodil se roku 1928 v sibiřském městečku Mariin. O rok později se s celou rodnou přestěhoval do města Tajga, kde jeho otec pracoval v železničním depu. Zde vystudoval střední odbornou školu národního hospodářství a krátce pracoval jako mistr a odborný učitel v železničářském učilišti ve městě Uzlovaja u Moskvy. Ke konci Velké vlastenecké války se odstěhoval k sestře do Černigova a od roku 1946 byl literárně činný. Přispíval do oblastních listů a do \"Komsomolské pravdy\" (Комсомольская правда).\n\nOd roku 1952 byl členem Komunistické strany sovětského svazu, roku 1954 vystudoval fakultu žurnalistiky na Moskevské státní univerzitě a jako stálý dopisovatel Komsomolské pravdy procestoval mnohá zajímavá místa Sovětského svazu. Z tohoto období vytěžil námět pro svou první knihu dokumentárních příběhů ze života železničářů za polárním kruhem \"Живая сила\" (1957, Živá síla). Jeho další sbírky dokumentárních povídek již ale znamenají přechod k beletristické próze. Roku 1961 se stal členem Svazu sovětských spisovatelů. Hlavním tématem jeho děl je člověk, společnost a příroda. Kromě povídek a novel, které publikoval především v časopise \"Molodaja gvardija\" (Молодая гвардия), psal také fundované články, reportáže a pojednání, v nichž si všímá problémů ekologie a racionálního využití přírodního bohatství.\n\nZemřel roku 1984 v Moskvě a je pohřben na Kuncevském hřbitově.\nZa své práce dostal Čivilichin celou řadu ocenění:\n\n"}
{"id": "1160660", "url": "https://cs.wikipedia.org/wiki?curid=1160660", "title": "Blade 2", "text": "Blade 2\n\nBlade 2 (v anglickém originále Blade II) je americký akční film z roku 2002, který natočil Guillermo del Toro podle komiksových příběhů o Bladeovi. Do amerických kin byl film, jehož rozpočet činil 54 milionů dolarů, uveden 22. března 2002, přičemž celosvětově utržil 155 010 032 dolarů. Ve snímku si titulní roli zopakoval Wesley Snipes, který hrál i v předchozím filmu \"Blade\" a v navazujícím snímku \"\".\n\nLovec upírů Blade hledá v Evropě s pomocí mladého Scuda svého mentora Whistlera, který přežil pokus o sebevraždu. Mezitím se v Praze objeví nový druh vampýra, který zabíjí nejen lidi, ale i vlastní druh a velmi rychle tak šíří zmutovaný upíří virus. Upírská komunita se pro svoji záchranu musí spojit s Bladem, kterému poskytne speciální jednotku Bloodpack, jež byla cvičena právě na boj s ním.\n\n\n"}
{"id": "1160662", "url": "https://cs.wikipedia.org/wiki?curid=1160662", "title": "Vinořské náměstí", "text": "Vinořské náměstí\n\nVinořské náměstí je náměstí v Praze, v obvodu a městské části Praha 9 a ve čtvrti Vinoř. Po obvodu náměstí lze najít Kostel Povýšení svatého Kříže s farním úřadem, obytné domy, přičemž většina z nich jsou bývalé statky a je zde také bývalý špýchar. Uprostřed náměstí je ostrůvek zeleně, kde stojí sousoší svatého Jana Nepomuckého, stojícícho na velké fantastické rybě, symbolu mlčenlivosti. Před budovou fary a bývalého špýcharu je malé parkoviště. Náměstím prochází silnice směrem do Radonic a Horních Počernic.\n"}
{"id": "1160664", "url": "https://cs.wikipedia.org/wiki?curid=1160664", "title": "Roztylské náměstí", "text": "Roztylské náměstí\n\nRoztylské náměstí je náměstí v Praze, v obvodu a městské části Praha 4 a ve čtvrti Záběhlice, Spořilov. V letech 2013 a 2014 prošlo celé náměstí revitalizací. Obvod náměstí je lemován obytnými domy, obchody či jinými institucemi, prostředek je tvořen zelení, v severní části se nacházejí hřiště. V nejjižnější části stojí kostel sv. Anežky. Na náměstí stál od roku 1937 pomník legionářů, již v roce 1940 však musel být na nátlak okupačních úřadů odstraněn a nikdy již nebyl obnoven. Zajímavostí je protiletecký kryt, který je postaven pod náměstím.\n\n"}
{"id": "1160665", "url": "https://cs.wikipedia.org/wiki?curid=1160665", "title": "221 (číslo)", "text": "221 (číslo)\n\nDvě stě dvacet jedna je přirozené číslo, které následuje po čísle dvě stě dvacet a předchází číslu dvě stě dvacet dva. Římskými číslicemi se zapisuje CCXXI.\n\n\n\n\nSilnice II/221 je česká silnice II. třídy vedoucí na trase Svojetín–Blšany–Podbořany–Podbořanský Rohozec \"přerušení\" II/222–Velichov–Ostrov–Hroznětín–Pernink–Německo\n\n\nPokud rozdáme 2 karty z jednoho balíčku 52 karet, pravděpodobnost, že to budou 2 esa je 1/221.\n\n"}
{"id": "1160666", "url": "https://cs.wikipedia.org/wiki?curid=1160666", "title": "Władysław Gniewosz", "text": "Władysław Gniewosz\n\nWładysław Gniewosz (1847 – 1924 Kąty) byl rakouský politik polské národnosti z Haliče, na přelomu 19. a 20. století poslanec Říšské rady.\n\nByl šlechtického původu. Jeho blízkými příbuznými byli politici Edward Gniewosz-Oleksów a Włodzimierz Gniewosz. Studoval v Krakově. Od roku 1869 spravoval svůj statek ve východní Haliči. Byl náměstkem okresního starosty v Brodech a předsedou okresního zemědělského spolku v Zoločivě. Působil také jako předseda okresní jednoty statkářských úředníků.\n\nByl i poslancem Říšské rady (celostátního parlamentu Předlitavska), kam usedl po volbách do Říšské rady roku 1897 za kurii všeobecnou v Haliči, 11. volební obvod: Brody, Kamionka, Rava atd. Do parlamentu se vrátil v doplňovacích volbách do Říšské rady roku 1905, nyní za kurii velkostatkářskou. Nastoupil 24. ledna 1905 místo Apolinary Jaworského. Ve volebním období 1897–1901 se uvádí jako rytíř Ladislaus von Gniewosz-Oleksów, statkář, bytem Konty u Brodů, pošta Ožydiv.\n\nVe volbách roku 1897 je uváděn jako polský kandidát, tedy kandidát Polského klubu. Rovněž v květnu 1906 se uvádí jako jeden z členů poslaneckého Polského klubu na Říšské radě.\n"}
{"id": "1160670", "url": "https://cs.wikipedia.org/wiki?curid=1160670", "title": "FC Concordia Basel", "text": "FC Concordia Basel\n\nFC Concordia Basel je fotbalový klub ze švýcarského města Basilej. Je účastníkem 2. Ligy Interregional, páté nejvyšší soutěže v zemi. Klub byl založen v roce 1907 v basilejské čtvrti Gundeldingen a pojmenován podle latinského výrazu \"Concordia\" (\"Svornost\"). Klubové barvy jsou modrá a bílá, domácí zápasy hraje na stadionu Rankhof.\n\nV roce 1922 klub vyhrál Och Cup, předchůdce Švýcarského fotbalového poháru. O rok později postoupil do nejvyšší soutěže, kde strávil 11 sezón, v historické ligové tabulce je s 203 body na 34. místě. Nejlepším umístěním bylo 4. místo v jedné ze tří regionálních skupin (rok 1933), resp. 10. místo celkově (rok 1934). Při redukci počtu prvoligových týmů v roce 1935 Concordia sestoupila a pohybovala se mezi druhou a třetí nejvyšší ligou do roku 2009, kdy se z finančních důvodů rozhodla opustit profesionální fotbal a sestoupila do regionálních soutěží. V roce 2009 hrála ve čtvrtfinále poháru, když v osmifinále porazila Neuchatel Xamax 4:0. Působila jako farmářský klub FC Basel 1893.\n\nMezi odchovance klubu patří švýcarští reprezentanti Yann Sommer a Granit Xhaka. V roce 2008 do Concordie přišli reprezentanti KLDR Kim Kuk-jin a Pak Chol-ryong, kteří se tak stali prvními severokorejskými fotbalisty působícími v západní Evropě.\n\n"}
{"id": "1160671", "url": "https://cs.wikipedia.org/wiki?curid=1160671", "title": "Kostel svaté Anežky České (Záběhlice)", "text": "Kostel svaté Anežky České (Záběhlice)\n\nKostel svaté Anežky České je funkcionalistický kostel v Záběhlicích na Roztylském náměstí.\nZákladní kámen byl posvěcen 28. října 1934. Dne 1. března 1935 byla povolena stavba pod vedením stavitele Pospíšila. Ten byl vybrán z devíti kandidátů na stavbu a sice protože byl nejlevnější. Stavba kostela byla dokončena 28. října 1935, vysvěcen byl o den dříve ThDr. Jaroslavem Kulačem. V šedesátých letech 20. století došlo k úpravám kostela. Je chráněn jako kulturní památka České republiky.\n\nKostel není nijak orientovaný, střední loď je vysoká 9 m, boční lodě 5,60 m. Kostel je dlouhý 29,0 m a široký 18,2 m. Věž včetně kříže je vysoká přesně 28,0 m nad úrovní přízemí. Hodiny jsou od firmy Heinz. V suterénu se nachází malý divadelní sál s kapacitou hlediště pro 100 osob, katolická knihovna a klubovna skautů. Kostel míval původně tři zvony, ty však byly během války zrekvírovány a nikdy již nebyly nahrazeny, takže kostel je v současnosti bez zvonů.\n\n"}
{"id": "1160672", "url": "https://cs.wikipedia.org/wiki?curid=1160672", "title": "Olympia Brownová", "text": "Olympia Brownová\n\nOlympia Brownová (5. ledna 1835 Prairie Ronde – 23. října 1926 Baltimore) byla americká liberální teoložka, univerzalistická duchovní a jedna z historicky prvních ordinovaných žen-duchovních ve světových i amerických dějinách. Do historie se zapsala také jako publicistka, spisovatelka a bojovnice za ženská práva a volební právo žen – sufražetka. Působila na různých místech USA, především ve městě Racine ve státě Wisconsin.\n\n\n\n"}
{"id": "1160673", "url": "https://cs.wikipedia.org/wiki?curid=1160673", "title": "Torey Krug", "text": "Torey Krug\n\nTorey Krug (* 12. dubna 1991 Royal Oak, Michigan) je americký lední hokejista.\n\nHraje na pozici obránce. Hraje s hokejkou vlevo. Měří 175 cm a váží 82 kg. Prozatím odehrál 192 zápasů ve kterých nastřílel 29 gólů a připsal si 69 asistencí. Celkem 98 bodů. V sezóně 2011-12 byl draftován týmem Boston Bruins (NHL). V týmu Boston Bruins (NHL) hraje stále.\n\nReprezentace: Poprvé se dostal do reprezentace v roce 2015 kdy si zahrál na MS v České republice. Zde získal se svým mužstvem bronzové medaile, když v zápase o bronz porazili domácí Česko v základní hrací době 3:0.\n"}
{"id": "1160676", "url": "https://cs.wikipedia.org/wiki?curid=1160676", "title": "Vytautas Andriuškevičius", "text": "Vytautas Andriuškevičius\n\nVytautas Andriuškevičius (* 8. října 1990, Alytus, Litevská SSR, Sovětský svaz) je litevský fotbalový obránce a reprezentant, hráč klubu Portland Timbers ().\n\n\nVytautas Andriuškevičius nastupoval za litevské mládežnické reprezentace U19 a U21.\n\nV A-mužstvu litevské reprezentace debutoval 10. 8. 2011 v Kaunasu v přátelském utkání proti reprezentaci Arménie (výhra 3:0).\n\n"}
{"id": "1160677", "url": "https://cs.wikipedia.org/wiki?curid=1160677", "title": "Sjoerd Overgoor", "text": "Sjoerd Overgoor\n\nSjoerd Overgoor (* 6. září 1988, Enschede, Nizozemsko) je nizozemský fotbalový záložník, který působí od roku 2015 v nizozemském klubu SC Cambuur v roli kapitána týmu ().\n\n\n"}
{"id": "1160678", "url": "https://cs.wikipedia.org/wiki?curid=1160678", "title": "KM Kaspická příšera", "text": "KM Kaspická příšera\n\nEkranoplán KM (Корабль-макет), přezdívaný Kaspická příšera, byl prototyp obřího sovětského ekranoplánu využívající k pohybu princip dynamického přízemního efektu, vyvíjeného konstruktérem Rostislavem Jevgeňjevičem Alexejevem v šedesátých letech 20. století, byl to největší ekranoplán na světě. Do pohybu ho dostáválo 10 proudových motorů přičemž 8 z nich dodávalo potřebný výkon při startu a po dosažení cestovní rychlosti zůstaly zapnuty jen zadní 2 motory, které rychlost udržovaly.\n\nPo úspěšných zkouškách ekranoplánu sovětské námořnictvo objednalo v roce 1963 v loděnicích Volga stavbu ekranoplánu s označením KM (\"Korabl Maket\") jako vzor pro budoucí bojové ekranoplány. \n\nEkranoplán byl dokončen v březnu 1966 a po řece Volze byl remorkéry tajně v noci odtažen do Kaspického moře, aby stroj nezpozorovaly západní satelity, nicméně nakonec byl americkými satelity objeven. Obrovský stroj díky své velikosti a zvláštnímu tvaru dostal přezdívku Kaspická mořská příšera (Caspian Sea Monster). Poprvé vzlétl 18. října 1966 . Pilotoval ho sám Alexejev, což nebylo obvyklé, neboť většina sovětských konstruktérů své stroje nikdy nepilotovala. \n\nPro akceleraci na cestovní rychlost sloužilo osm předních motorů, umístěných na dvou pylonech, po dosažení cestovní rychlosti ekranoplán poháněly jen dva proudové motory na zádi. Letová výška se pohybovala mezi 4–14 metry, cestovní rychlost byla 430–500 km/h, maximální rychlost byla 650 km/h, některé zdroje uvádějí až 740 km/h.\n\nKM sloužil 15 let a podle pilotů to byl skvělý stroj pro dopravu po rozlehlých vodních plochách a skvěle sloužil i pro rychlý výsadek.\n\nV roce 1980 ekranoplán pilotoval pilot, který dlouho v podobném stroji neseděl; rozhodl se vzlétnout i přes špatné povětrnostní podmínky – vlny ten den přesahovaly výšku 3,5 metru a stroj byl stavený maximálně na vlny vysoké 2 metry. Pilot nabral rychlost a KM silně přitáhl, čímž nabral kritický úhel, poté zazmatkoval a stáhl plyn, ekranoplán se levým křídlem zabořil do vodní hladiny, začal hořet a potopil se. Osádka stihla opustit vrak bez větších zranění.\n\nNa základu Kaspické příšery byl postaven ekranoplán Lun (pod označením projekt 903) který byl ozbrojen šesticí protilodních raket 3M80 Moskit.\n\n\n"}
{"id": "1160679", "url": "https://cs.wikipedia.org/wiki?curid=1160679", "title": "Góra (rozcestník)", "text": "Góra (rozcestník)\n\nGóra může znamenat:\n\n\n\n"}
{"id": "1160681", "url": "https://cs.wikipedia.org/wiki?curid=1160681", "title": "Stekník (zámek)", "text": "Stekník (zámek)\n\nStekník je rokokový zámek ve stejnojmenné vesnici v okrese Louny. Stojí v jižní části vesnice na hraně mělkého údolí řeky Ohře necelých šest kilometrů východně od Žatce. Od roku 1964 je chráněn jako kulturní památka. Spravuje ho Národní památkový ústav a je zpřístupněn veřejnosti.\n\nPrvní písemná zmínka o vesnici pochází z roku 1389, ale panské sídlo popsané jako tvrz se uvádí až v roce 1539, kdy patřila k líčkovskému panství Kaplířů ze Sulevic. Stekník jim byl za účast na stavovském povstání zkonfiskován, a královská komora ho prodala Adamovi z Valdštejna, od kterého jej vzápětí koupil Jan z Aldringenu. V roce 1631 došlo ke vpádu Sasů do Čech, a s nimi se vrátil z vyhnanství také Alexandr Kaplíř ze Sulevic, který se vzápětí ujal dřívějšího majetku. O tři roky později mu byl však zabaven veškerý majetek, a ve Stekníku se potom jako majitelé vystřídali Odřich z Bisingenu (1636) a Lochnar Palič (1658).\n\nDalším majitelem panského dvora se stal v roce 1681 žatecký měšťan Jiří Kulhánek, který se později psal s přídomkem z Klaudensteinu. Nechal zbourat staré budovy a na jejich místě vystavět barokní zámek, který jeho rodině patřil až do roku 1796, kdy jej koupil rytíř Josef Korb z Videnhaimu. Po jeho synovi se vystřídalo několik dalších majitelů: Leopold z Hennetu, Firdirch Gimpell, švýcarský konzul Gerold Détaindre a jeho potomci. Od roku 1945 zámek využíval Výzkumný ústav chmelařský v Žatci a po něm Národní galerie v Praze, která v něm měla depozitář. Od roku 1997 zámek spravuje Národní památkový ústav.\n\nV roce 2016 se na zámku natáčela pohádka Slíbená princezna.\n\nDochovaná podoba je výsledkem úprav v rokokovém slohu ze druhé poloviny 18. století, kdy bylo za Jana Františka z Klaudensteinu přistavěno jižní křídlo, v západním křídle vznikl velký sál s balkónem a k severnímu konci staršího křídla byla připojena kaple Navštívení Panny Marie (též uváděná jako kaple svaté Anny).\n\nZámecké fasády jsou členěné pilastry a rokokovým květinovým dekorem na supraportách, parapetech a pilastrech. Před západní průčelí předstupuje konvexní tříosý rizalit s balkónem a se štíty zdobenými rokokovými vázami. Za ním je v přízemí oválná sala terrena zaklenutá kupolí. Její strop je zdoben štukovým zrcadlem s malbou alegorie Umění a v nikách jsou malované alegorie Lásky.\n\nKaple je obdélná se zkosenými nárožími a má obdélný presbytář. Kromě dalšího vybavení se v ní nachází hlavní oltář zasvěcený Navštívení Panny Marie, šest obrazů světců od Ignáce Raaba, obraz Nejsvětější Trojice a varhany.\n\nZe západní a jižní strany je zámek obklopen unikátní italskou zahradou na stupňovitých terasách zdobených rokokovými vázami a plastikami.\n\n\n"}
{"id": "1160682", "url": "https://cs.wikipedia.org/wiki?curid=1160682", "title": "Kylo Ren", "text": "Kylo Ren\n\nKylo Ren je fiktivní postava ze série Star Wars. Poprvé se objevil ve filmu \"\" z roku 2015. Kylo Ren (nebo také svým pravým jménem Ben Solo) byl syn Hana Sola a Leiy Organy Solo, který se narodil asi rok po bitvě o Endor.\n\nBen Solo se narodil jeden rok po bitvě o Endor Hanu Solovi a Leie Organě, z jejíž strany rodiny zdědil schopnost ovládat Sílu.\n\nZhruba o třicet let později se stal následovníkem Temné strany Síly a členem záhadné skupiny elitních vojáků zvané Rytíři z Rena. Díky tomu přijal své nové jméno Kylo Ren. Sestavil si svůj vlastní světelný meč, který se svým designem velice liší od těch typických. Ve svém meči použil prasklý krystal, což způsobilo, že jeho čepel není jednolitá.\n\nČástečně velel Prvnímu řádu, vojenské organizaci zrozené z pozůstatků Galaktického Impéria. Kylo toužil po zničení Odboje a Jediů.\n\nZ obavy rodičů, aby se neklidný Ben Solo nedal na temnou dráhu síly, zapsali mladého Bena do Jediovské akademie, kterou založil Lein bratr Luke Skywalker s cílem vybudovat znovu řád rytířů Jedi. Mladý Ben, povahově dosti podobný svému dědečkovi Darthu Vaderovi, se však nechal zlákat temnou stranu a vyvraždil celou akademii. Luke zdrcený svým neúspěchem zanechal činnosti obnovy řádu a odešel do ústraní, zatímco Ben odešel od rodiny a začal si říkat Kylo Ren. Po tomto masakru se rozpadlo i manželství Hana a Leii.\n\nMladý a neklidný Kylo Ren, ovládaný strachem z toho, že nikdy nebude tak silný, jako jeho dědeček, se postavil do čela Prvního řádu pod svého temného Mistra Snoka a vedl pátrací misi s cílem nalézt svého ztraceného strýce s cílem ho zničit. Během této mise se Kylo Ren setkává se svým otcem Hanem Solem, který po něm žádá, aby opustil temnou stranu síly a vrátil se s ním domů k Leie. Kylo Ren zabíjí svého otce a temné strany se nevzdává. Svědkem této vraždy je i mladá Rey, ke které promlouvá síla a která získává světelný meč Anakina Skywalkera. Kylo Ren se s ní utkává v boji a žádá po ní, aby se stala jeho učednicí. Rey však Kyla poráží a zanechává ho zraněného na hlavní základně Prvního řádu, kde se i odehrával celý souboj. Následně ho najde General Hux, vyslaný Snokem, který ho odveze do bezpečí k jeho Mistrovi, kde pak Snoke pokračuje v jeho tréninku. Krátce po záchraně Kyla byla základna zničena Odbojem. \n"}
{"id": "1160683", "url": "https://cs.wikipedia.org/wiki?curid=1160683", "title": "Kolumbijská hymna", "text": "Kolumbijská hymna\n\nHymna Kolumbie je píseň „\"Himno Nacional de la República de Colombia\"“ () známá též jako \"¡Oh gloria inmarcesible!\". Hudbu složil Oreste Sindici a text napsal bývalý kolumbijský prezident Rafael Núñez. Hymna byla oficiálně přijata příslušným zákonem v roce 1920.\n\n"}
{"id": "1160685", "url": "https://cs.wikipedia.org/wiki?curid=1160685", "title": "Malorská doga", "text": "Malorská doga\n\nMalorská doga, někdy nazývána také mallorský buldok nebo mallorský strážní pes (španělsky: \"Ca de Bou\"/\"Perro de Presa Mallorquin\") je molossoidní psí plemeno původem ze španělské Malorky. Mezinárodní kynologická federace (FCI) toto plemeno plně uznává a řadí jej do skupiny pinčové, knírači, plemena molossoidní a švýcarští salašničtí psi, do sekce molossoidní plemena a podsekce molossoidní plemena typu mastifa. ČMKU má toto plemeno zapsané pod oficiálním španělským názvem; Perro de Presa Mallorquin. Číslo oficiálního standardu je 249 a zkratka PPM.\n\nJiž podle názvu je patrné, že se jedná o plemeno původem z Malorky, ostrova, který náleží Španělsku. Zde je malorská doga nazývána jako \"Ca de Bou\", tedy \"býčí pes\", nebo \"Perro de Presa Mallorquin\", což doslova znamená \"mallorský strážní pes\". Tito psi vznikli pravděpodobně v 17. století, kdy se Malorka dostala pod nadvládu Britů, kteří si sem přivezli i vlastní psi. Právě tito dovezení psi měli na vývoj malorské dogy velký vliv, byli zde totiž kříženi s místními psy. Krátce po této době se majitelé malorských dog začali dělit na dva tábory; na ty, kteří prosazovali Ca de Bou jako mírumilovné plemeno k hlídání stád a druzí, kteří prosazovali využití plemene jako bojovníka v arénách.\n\nPo většinu doby existence malorské dogy vyhrával druhý tábor chovatelů, prosazující Ca de Bou jako bojové plemeno, zlom ale přišel před druhou světovou válkou a v jejím průběhu. Tehdy zájem o zápasy značně poklesl po zákazu vlády soubojů psů s medvědy, přičemž se chovatelé museli omezit pouze na boje psa proti psu, a tím se snížila i jejich populace, na druhou stranu byli udržováni pouze jedinci s přátelskou povahou. Populace nakonec klesla tak, že plemeno oficiálně vymřelo. Po skončení války nezbývalo více než deset jedinců s prokazatelným původem a tak musela být malorská doga křížena s jinými plemeny, přičemž jako možná volba se nabízela plemena Ca de Bestiar nebo španělský alano. Plemeno se podařilo zachránit a v současné době se chová i v Česku, kde je možné najít několik chovatelských stanic. Rozdíly mezi dnešní a původní malorskou dogou jsou poměrně výrazné; původní typ byl vyšší, těžší, měl i méně vrásčitou tvář. Povaha se ale zachovala.\n\nJedná se o typické molossoidní plemeno s poněkud delší stavbou těla. Jinak jsou tito středně velcí psi silní a mohutní. Rozdíly mezi pohlavími jsou výrazné především na hlavě, která je u psů (samců) výrazně těžší a mohutnější než u fen. Srst, která pokrývá celé tělo, je krátká, na dotek hrubá a s podsadou. Povolená zbarvení jsou černá, žíhaná a plavá, přičemž právě plavá je nejpočetnější a nejoblíbenější. Povolena je i černá maska na obličeji. Výška se pohybuje od 52 do 58 cm, hmotnost mezi 30 a 38kg.\n\nHlava je silná a masivní, lebka velká a široká, téměř čtvercová. Její obvod je zvláště u psů-samců větší než velikost hrudníku měřená v kohoutku. Čelo široké a ploché. Stop je mírně vyznačený. Obličej je mírně vrásčitý. Uši jsou nasazené vysoko a daleko od sebe. Tvarově jsou malé a polovztyčené. Oči velké, oválné, s široce otevřenými víčky. Barva duhovek je tmavě hnědá, spojnice nesmí být viditelná, stejně jako by nemělo být z pohledu zepředu i bělmo. Nosní houba je černá, s široce otevřenými nosními otvory. Zuby mají mírný předkus. Krk silný a mohutný, v harmonii nasazený na nepřiměřeně dlouhý hřbet. Kůže může být mírně volná, povolený je i lalok. Ocas nízko nasazenu, od kořene ke špičce se zužuje. Pokud je pes v klidu, je svěšený. Nohy jsou krátké, dobře osvalené a zakončené kulatými a poměrně malými tlapkami.\n\nPovahově je malorská doga klidná, přátelská a milá, avšak vyžaduje kontakt s majitelem, který musí mít již se psy podobného typu zkušenosti. Nejedná se o příliš hravé plemeno, avšak v pohybu se přizpůsobí se majiteli, jak sportovci tak tomu, kdo radši zůstává doma. Má vysoce vyvinuté ochranářské pudy a v případě že je majitel a jeho rodina, na kterou je silně fixován, v ohrožení, dokáže zaútočit, až smrtelně. Tento pes je velice odvážný a nevyhýbá se ani dobrodružství. Dokáže rozpoznat známého člověka od nezvaných návštěvníků. Nelze opomenout, že se jedná o původně bojového psa, který, pokud je správně vychován, ale umí být i dobrým společníkem pro děti. Obecně s dětmi vychází dobře a nechává si líbit leckteré jejich hry, avšak příliš rychlým pohybem jim může omylem ublížit. Jiné psy ignoruje, avšak nenechá si líbit dominantní a povyšující se jedince, ty dokáže rázně usadit.\n"}
{"id": "1160686", "url": "https://cs.wikipedia.org/wiki?curid=1160686", "title": "Néstor Clausen", "text": "Néstor Clausen\n\nNéstor Rolando Clausen (* 29. září 1962, Arrufo) je bývalý argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 26 utkání, v nichž vstřelil jeden gól.\n\nS klubem CA Independiente vyhrál Interkontinentální pohár 1984 a Pohár osvoboditelů 1984.\n\nS Independiente získal též dva tituly mistra Argentiny (1983, 1988/89), s FC Sion se stal mistrem Švýcarska (1991/92) a získal švýcarský pohár (1990/91).\n\nPo skončení hráčské kariéry se stal fotbalovým trenérem.\n"}
{"id": "1160692", "url": "https://cs.wikipedia.org/wiki?curid=1160692", "title": "Jan Nepomuk Filcík", "text": "Jan Nepomuk Filcík\n\nJan Nepomuk Josef Filcík (20. listopadu 1785 Kopidlno – 25. ledna 1837 Chrast) byl český pedagog, spisovatel a hudebník. Studoval na učitelském kursu jičínském a od roku 1805 v Praze na ústavě učitelském. Od roku 1810 působil v Chrasti, kde se stal učitelem na farní škole a pozbyl zde do roku 1837, kdy zemřel. Působil i v Praze, Kolíně i Hrochově Týnci. Vyučoval česky a učil praktickým dovednostem. Věnoval se chrámové i světské hudbě. Patřil k obrozeneckým kantorům. Předstihl i svou dobu, jelikož zavedl nové formy vyučování ve škole. Pro nově zavedené předměty si sám psal učebnice. Napsal jich celkem 24, ale kvůli finančním problémům vydal tiskem pouze 10 učebnic. Na jeho památku byla v Chrasti pojmenována ulice i základní umělecká škola, na budově ZŠ se nalézá jeho pamětní deska. V Chrašicích (část Chrasti) se nachází Filcíkův hrob, který je bohatě zdobený.\n\n\n"}
{"id": "1160693", "url": "https://cs.wikipedia.org/wiki?curid=1160693", "title": "Saíd Bilkalím", "text": "Saíd Bilkalím\n\nSaíd Bilkalím (arabsky السعيد بلقالم, narozen 1. ledna 1989, Mekla, Alžírsko) je alžírský fotbalový obránce a reprezentant, který působí v klubu Watford FC. Účastník Mistrovství světa 2014 v Brazílii.\nJe členem reprezentačního výběru z domácí ligy (Alžírsko A').\nReprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval v roce 2012.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii, kde Alžírsko vypadlo v osmifinále s Německem po výsledku 1:2 po prodloužení.\n\n"}
{"id": "1160695", "url": "https://cs.wikipedia.org/wiki?curid=1160695", "title": "Zemská silnice B56", "text": "Zemská silnice B56\n\nZemská silnice Geschriebenstein Straße B56 prochází v Rakousku jižní části spolkové země Burgenland podél státní hranice s Maďarskem. Začíná v údolí řeky Güns u obce Lockenhaus, prochází přírodním parkem Naturpark Geschriebenstein-Írottkő, který se rozkládá v pohoří Günserské hory. Silnice je pojmenována podle hory Geschriebenstein (884 m n. m.), v jejíž blízkosti prochází. Z hor kledá do údolí řeky Pinka a končí v údolí řeky Strem u města Güssing.\nCelková délka silnice je zhruba 65 km.\n\nPoznámka: v tabulce uvedené kilometry a nadmořské výšky jsou přibližné.\n"}
{"id": "1160697", "url": "https://cs.wikipedia.org/wiki?curid=1160697", "title": "Bičonoš zobanovitý", "text": "Bičonoš zobanovitý\n\nBičonoš zobanovitý (\"Zanclus cornutus\") je ostnoploutvá ryba náležející do monotypické čeledi \"Zanclidae\". Žije na korálových útesech v oblasti Indo-Pacifiku. Jeho předkem byl \"Eozanclus\" žijící v eocénu.\n\nRyba je dlouhá okolo 20 cm, tělo má ze stran zploštělé a jeho výška převyšuje délku. Boky jsou pokryty černými, bílými a žlutými svislými pruhy. Hřbetní ploutev je protažena dozadu a jejích šest až sedm paprsků vybíhá dozadu a tvoří srpovitý útvar přecházející v bílé vlákno, dlouhé zhruba jako ryba sama. Oči jsou vysoko položené a vroubené žlutou maskou, nad očima se nacházejí drobné výrůstky. Trubicovitě protáhlá ústa umožňují rybě dobývat potravu z různých štěrbin. Bičonoš se vyskytuje v teplých mělkých vodách, žije osamoceně, v párech nebo malých skupinách. Aktivní je ve dne, v noci spí ve skrytu mezi korály. Jeho potravu tvoří převážně houbovci, pláštěnci a další drobní bezobratlí živočichové.\n\nPro svůj efektní vzhled bývá bičonoš zobanovitý často chován v akváriích, je však náročný na kvalitu vody a na potravu, samci se mezi sebou často vzájemně napadají.\n\nTvarem těla i kresbou se bičonošovi nápadně podobají příslušníci rodu \"Heniochus\", především klipka špičatá. Hlavní rozdíl je v tom, že bičonoš má černou ocasní ploutev.\n\n"}
{"id": "1160701", "url": "https://cs.wikipedia.org/wiki?curid=1160701", "title": "Alexej Filippenko", "text": "Alexej Filippenko\n\nAlexej Vladimir Filippenko (* 25. července 1958 Oakland, USA) je americký astrofyzik a profesor astronomie na Kalifornské univerzitě v Berkeley. Je specialistou se zaměřením na výzkum supernov a aktivních galaktických jader v optické, ultrafialové, a infračervené vlnové délce.\n\nAbsolvoval Dos Pueblos High School v Goletě, v Kalifornii. Bakalářský titul ve fyzice získal v roce 1979 na Kalifornské univerzitě v Santa Barbaře a titul Ph.D. v astronomii získal v roce 1984 na Kalifornském technologickém institutu. \n\nByl členem projektu \"Supernova Cosmology\" a \"High-Z Supernova Search Teamu\", který při pozorování mimogalaktických supernov objevil zrychlující rozpínaní vesmíru a jeho předpokládanou temnou hmotu. Tento objev byl zvolen magazínem \"Science magazine\" za největší vědecký přelom roku 1998, který vyústil v Nobelovu cenu za fyziku v roce 2011, kdy byla udělena vedoucím obou projektových týmů, Saulu Perlmutterovi, Brianu Schmidtovi a Adamovi Riessovi.\n\nVyvinul a provozuje plně robotický teleskop \"Katzman Automatic Imaging Telescope\" (Kait) na Lickově observatoři, jehož pomocí vyhledává supernovy tzv. LOSS (Lick Observatory Supernova Search). Je také členem Nuker týmu, který využívá Hubbleova teleskopu ke zkoumání supermasivních černých děr, přitom určuje vztah mezi hmotnosti a rychlosti disperze centrální galaxie černé díry. \"The Thompson-Reuters\" ho označil jako nejvíce citovaného vědce ve vědách o vesmíru za desetileté období mezi roky 1996 a 2006.\n\nVěnuje se popularizaci astrofyziky, především současným objevům v oblasti supernov. Vystupoval v dokumentárním seriálu \"The Universe\" televizní stanice History Channel. Je autorem několika DVD s názvem \"Understanding the Universe\", které obsahují sérii 96 půlhodinových přednášek pro vysokoškolskou výuku.\n\nV roce 1992 získal cenu \"Newton Lacy Pierce\", v roce 2000 byl oceněn Guggenheimovým stipendiem, které je udělováno těm kteří předvedli \"výjimečnou schopnost tvořivého bádání nebo výjimečnou uměleckou kreativitu\". V roce 1997 ho kanadská astronomická společnost ocenila cenou \"Roberta M. Petrieho\" za jeho významné bádání v astrofyzice. V roce 2009 byl zvolen do Národní akademie věd Spojených států amerických. V roce 2015 získal cenu Fundamental Physics Prize společně s Brianem Schmidtem a Adamem Riessem za práci v projektu \"High-Z Supernova Search Teamu\".\n\nZískal také řadu dalších ocenění za své vysokoškolské vyučování. V roce 2010 získal cenu Richard H. Emmons Award za vynikající výsledky ve výuce astronomie, udělované Pacifickou astronomickou společností. Jeho pedagogická činnost na University of California v Berkeley je velmi populární, studentský sbor jej devětkrát zvolil jako \"nejlepšího profesora\" na akademické půdě.\n"}
{"id": "1160702", "url": "https://cs.wikipedia.org/wiki?curid=1160702", "title": "Jaroslav Kulač", "text": "Jaroslav Kulač\n\nJaroslav Kulač (29. května 1887 Ratenice – 25. srpna 1970 Šestajovice) byl český katolický kněz, publicista a redaktor.\n\nNa kněze vystudoval v Římě, kde byl také 24. února 1912 vysvěcen. Po návratu z Říma působil v pražské arcidiecézi a v roce 1932 se stal kanovníkem pražské metropolitní kapituly. V létě roku 1950 byl zatčen komunistickou státní mocí a 2. prosince 1950 odsouzen v procesu Zela a spol. do vězení na 17 let. Po propuštění v roce 1960 žil u příbuzných a měl zákaz kněžského působení. Rehabilitován byl 18. června 1969 zvláštím senátem Městského soudu v Praze. Pochován je na hřbitově v Ratenicích.\n\nKromě kněžské služby byl aktivním překladatelem z italštiny. \n\n"}
{"id": "1160703", "url": "https://cs.wikipedia.org/wiki?curid=1160703", "title": "Těně v Brdech", "text": "Těně v Brdech\n\nTěně v Brdech je katastrální území vytvořené k 10. únoru 2014 na severu území vojenského újezdu Brdy v souvislosti s jeho připravovaným zrušením, k němuž došlo k 1. lednu 2016. Rozloha nového katastrálního území je 15,873074 km². Jedná se o téměř kompletně zalesněné katastrální území, v němž se nachází jen několik budov a na zdejším Rybničním potoce se přímo u severní hranice katastru, která je zde až do 31. prosince 2015 též hranicí vojenského újezdu, nachází Nový rybník. V katastru pramení například již výše zmíněný Rybniční potok. Nejvyšší bod představuje vrch Koruna (831 m), nacházející se přímo na jižní hranici katastru. K dalším vrcholům patří Hlava (788 m), či Vrchy (717 m). Severní část katastru, včetně Nového rybníku, náleží v současnosti \"(to jest 23. prosince 2015)\" do zóny B, do níž je o víkendech a státních svátcích povolen vstup široké veřejnosti.\n\nAž do vzniku vojenského újezdu Brdy bylo celé území moderního k. ú. Těně v Brdech součástí katastru obce Těně a tento moderní katastr je identický s tou částí katastru obce, která byla začleněna do vojenského újezdu Brdy při jeho vzniku roku 1950. Roku 1967 byly do vojenského újezdu začleněné části katastrů i nadále samostatných obcí vyčleněny jako samostatná katastrální území, jejichž názvy byly doplněné římskou číslovkou I. Území moderního k. ú. Těně v Brdech tak začalo představovat katastrální území Těně I. K 31. lednu 2003 bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, přičemž k. ú. Těně I bylo výrazně rozšířeno, aniž by ztratilo nějakou půdu ve prospěch jiných katastrů vojenského újezdu Brdy. V rámci příprav na zrušení vojenského újezdu Brdy pak k 10. únoru 2014 bylo k. ú. Těně I zrušeno a na půdě, historicky náležející k obci Těně bylo vytvořeno nové k. ú. Těně v Brdech. K 1. lednu 2016 se k. ú. Těně v Brdech stalo součástí území obce Těně, které se tak vrátila veškerá půda, o níž přišla se vznikem vojenského újezdu Brdy.\n"}
{"id": "1160707", "url": "https://cs.wikipedia.org/wiki?curid=1160707", "title": "Star Wars: A Gay XXX Parody", "text": "Star Wars: A Gay XXX Parody\n\nStar Wars: A Gay XXX Parody je americký gay pornografický film z roku 2015 parodující kánon Hvězdných válek. Pro studio Men.com jej natočil režisér Christian Boushey přezdívaný „Alter Sin“ podle scénáře Thomase Stonea. Vystupují v něm postavy jako Luke, Obi-Wan, Darth Vader či Han Solo spolu s řadou stormtrooperů. O rok později natočil týž režisér i pokračování nazvané \"Star Wars The Force Awakens: A Gay XXX Parody\" s Kylo Renem a trojicí Poe Dameron, Finn a Rey.\n\nStudio Men.com film ohlásilo v první polovině prosince 2015 zveřejněním poutače se sloganem „“ („Nechť je síla v tobě“), parodujícím původní hlášku „“ („Nechť tě síla provází“). U příležitosti premiéry sedmé epizody \"\" 18. prosince 2015 pak zveřejnilo softcore trailer s představením hlavních postav i jeho hardcore verzi.\n\nJednotlivé scény čtyřdílného snímku byly připraveny ke zveřejnění na webových stránkách studia:\n\n\nDne 14. ledna 2016, před víkendovým uvedením závěrečné scény, studio zveřejnilo videosestřih z natáčení filmu, v němž byly mimo jiné ukázány tváře některých dalších stormtrooperů, ačkoli oficiálně studio avizovalo jen hlavní dvojici Paddyho O'Briana a Hectora De Silvu. Zcela zatajována byla identita herce v kostýmu Vadera. Někteří komentátoři však upozornili na skutečnost, že jeho penis byl viditelně neobřezaný.\n\nRok po distribuci filmu na něj studio navázalo pokračováním s názvem \"Star Wars The Force Awakens: A Gay XXX Parody\". První ze čtyř dílů byl zveřejněn on-line 17. prosince 2016, den po premiéře mainstreamového blockbusteru \"\". Aspen v něm hrál pilota rebelů Poea Damerona, Kaden Alexander ztvárnil stormtroopera Finna a Griffin Barrows Reye (ovšem v mužské verzi). Kylo Ren byl představován Wesleym Woodsem, kapitán Phasma Colbym Kellerem a dalšího stormtroopera si zahrál Jay Roberts. Jako režisér snímku byl i tentokrát uveden Alter Sin.\n\nJednotlivé scény byly opět zveřejněny na webu:\n\nPočátkem května 2017 byl 80minutový snímek vydán také na DVD.\n\nSnímek získal celou řadu nominací na ceny Grabby Awards 2017, a to v kategorii pro nejlepší film i nejlepší výpravu, Alter Sin za nejlepší režii, Thomas Stone za nejlepší scénář, Luke Adams pro nejlepšího herce. Dvě scény z filmu byly nominovány ve svých kategoriích nejlepšího tria a nejlepší skupinové scény a film byl mezi navrženými na Cenu fanoušků Steamworks pro nejoblíbenější film. Z nich pak vyhrál cenu za nejlepší výpravu.\n\nPodobně již v roce 2012 parodoval Hvězdné války také heterosexuální pornografický film \"Star Wars XXX: A Porn Parody\" režiséra Axela Brauna. V něm mimo jiné režisérská osobnost z gay pornoprůmyslu Chi Chi LaRue namluvila robotickou postavu 3CPO a postavu Luka Skywalkera ztvárnil dřívější gay-for-pay herec Troy Gabriel alias Seth Gamble. Film získal cenu Xbiz Award 2013 v parodické kategorii. Podle produkčního studia se prodej tohoto filmu na DVD později v souvislosti s uvedením zvýšil pětinásobně.\n\nSnímek \"Star Wars: A Gay XXX Parody\" se však stal historicky první parodií Hvězdných válek v oblasti gay pornografie.\n\nSamo studio Men.com už mělo zkušenosti s jinými parodiemi mainstreamové filmové či televizní produkce, například s dvěma díly \"Gay of Thrones\" 1 a 2 parodujícími fantasy seriál stanice HBO \"Hra o trůny\" (\"Game of Thrones\"), s parodií na kriminální seriál o motorkářích \"Zákon gangu\" (\"Sons of Anarchy\") pod názvem \"Men of Anarchy\" nebo se snímkem \"Godfather Gay XXX Parody\" odkazujícím k filmové sérii z mafiánského prostředí \"Kmotr\" (\"Godfather\"). Série se stala základem nové značky Super Gay Hero a webových stránek, kde byly v průběhu roku 2016 publikovány další pornografické parodie na sci-fi, fantasy či komiksové filmové i televizní blockbustery a jiné popkulturní fenomény, jako \"Batman v Superman\", \"Captain America\", \"Fuckémon Go\", \"Popstar\", \"Sense8\", \"Star Trek\", \"Tarzan\", \"The Flash\" či \"X-Men\".\n\n"}
{"id": "1160713", "url": "https://cs.wikipedia.org/wiki?curid=1160713", "title": "Zaječov v Brdech", "text": "Zaječov v Brdech\n\nZaječov v Brdech je katastrální území vytvořené k 10. únoru 2014 na severu území tehdejšího vojenského újezdu Brdy v souvislosti s jeho připravovaným zrušením, k němuž došlo k 1. lednu 2016. Rozloha nového katastrálního území je 15,219726 km². Je to převážně zalesněné katastrální území, v němž je jen několik budov. V katastru pramení potoky Jalový a Mourový. Nejvyšším místem je vrchol Jordán (826 m n. m.), dále se zde nachází Dlouhý vrch (775 m n. m.), či Beran (684 m n. m.). Severní část katastru náležela v období před zrušením vojenského újezdu \"(to jest 23. prosince 2015)\" do zóny B, do níž byl o víkendech a státních svátcích povolen vstup široké veřejnosti. \n\nAž do vzniku vojenského újezdu Brdy bylo téměř celé území moderního k. ú. Zaječov v Brdech součástí katastrálního území tehdejší obce Kvaň a jen malá část území, představující severní část dnešní lesní parcely 7/3, náležela do katastrálního území Zaječov. Roku 1950 vznikl vojenský újezd Brdy, do něhož bylo začleněno i celé území moderního k. ú. Zaječov v Brdech. Roku 1967 byly do vojenského újezdu začleněné části katastrů i nadále samostatných obcí vyčleněny jako samostatná katastrální území, jejichž názvy byly doplněné římskou číslovkou I. Na území moderního k. ú. Zaječov v Brdech tak nyní zasahovala katastrální území Kvaň I a Zaječov I. K 31. lednu 2003 pak bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, přičemž se celá dosavadní katastrální území Kvaň I a Zaječov I stala součástí rozšířeného k. ú. Těně I. V rámci příprav na zrušení vojenského újezdu Brdy pak k 10. únoru 2014 vzniklo nové k. ú. Zaječov v Brdech, jehož součástí se staly všechny pozemky bývalých katastrálních území Kvaň I a Zaječov I. K 1. lednu 2016 se k. ú. Zaječov v Brdech stalo součástí území obce Zaječov, k níž se tak vrátila veškerá půda, která byla při vzniku vojenského újezdu Brdy odejmuta oběma jejím dnešním katastrálním územím, jimiž jsou Zaječov a Kvaň.\n"}
{"id": "1160718", "url": "https://cs.wikipedia.org/wiki?curid=1160718", "title": "Carmen Vidal", "text": "Carmen Vidal\n\nCarmen Vidal (28. června 1915 Reghaïa, Alžírsko – 10. února 2003 Alcoy, Valencie, Španělsko) byla španělská podnikatelka, kosmetička a zakladatelka firmy Germaine de Capuccini.\n\nCarmen Vidal se narodila v alžírském městě Reghaïa. Její rodiče byli Španělé. V mládí bydlela ve Španělsku.\n\nV roce 1962 se přestěhovala do Francie, kde vstoupila do prestižní laboratoře v Paříži a pokračovala ve studiu kosmetiky. Pracovala jako publicistka v magazínu Elle, kde sdílela své znalosti v oblasti tělesné krásy. První kosmetika a krémy, které sama udělala, byly založeny na zcela přírodních ingrediencích, jako např. mandlový olej, avokádo, růžový olej, včelí vosk nebo měsíček.\n\nV roce 1964 založila firmu Germaine de Capuccini. Tato firma dnes vyváží své produkty do více než 63 zemí.\n\n"}
{"id": "1160720", "url": "https://cs.wikipedia.org/wiki?curid=1160720", "title": "Kostel Všech svatých (Přeskače)", "text": "Kostel Všech svatých (Přeskače)\n\nKostel Všech svatých v obci Přeskače je památkově chráněný římskokatolický filiální kostel. Jedná se o drobnou pozdně románskou stavbu pocházející pravděpodobně z poloviny 13. století. Loď o čtvercovém půdorysu podpírají na západní straně dva opěráky a zakončuje ji apsida. Orientovaný kostel má vchod a tři okna na jižní straně. Loď kryje plochý strop a apsida je za vítězným obloukem klenuta. \n\nPrvní písemná zmínka o kostele pochází z roku 1279. Ve věži se nachází dva zvony, menší je z roku 1996 a velký je patrně z roku 1479. Kvůli třicetileté válce kostel zpustl, což vedlo v druhé polovině 17. století k barokizaci interiéru, klenutí a věže, přičemž byl pořízen oltář s obrazem Všech svatých a kazatelna. \n\nK větším stavebním úpravám došlo na přelomu 19. a 20. století, během něhož proběhla oprava zdí kostela, zvětšení oken a zhotovení nového stropu, podlahy, lavic, dveří a kůru. Přibyl také krucifix a sochy svatého Josefa a Panny Marie. Interiér kostela byl rovněž barevně vymalován a oltář s kazatelnou renovoval Josef Krejčík, který změnil jejich původní kolorit z tmavě hnědé a zlaté na slonovinovou bílou a zlatou. Krejčík během opravy oltáře vyrobil nový svatostánek a mensu, včetně většinové části kazatelny, která má původní pouze jádro se sochami evangelistů, a sochu anděla s desaterem. V roce 2015 došlo k restaurování oltáře a o rok později také kazatelny, během kterého se jim navrátil původní kolorit a nové části vyrobené Krejčíkem byly s původními částmi barevně sjednoceny.\n\nZaložení kostela je nejasné, historikové však na základě stavebního typu a struktury zdiva datují kostel do poloviny 13. století. Kamenické prvky pro přesnější dataci schází. Farní kronika Běhařovic umisťuje založení až do 10. století. Nejstarší zmínka v písemných pramenech je ovšem až z roku 1279, v níž je doloženo, že Martin z Přeskač (\"de Priezer\") prodal se svolením svých bratří část dědictví a dvě části patronátu kostela v Přeskačích Hermannu von Braunshorn, představenému řádu johanitů. Jednu část patronátu si nadále ponechal. Statky se tak dostaly do správy komendy v Horních Kounicích. Vlastnictví patronátu dokazuje, že kostel byl nejspíše založen samotnými bratry nebo jejich předky.\n\nDalší zmínkou o kostele je listina z 23. května 1314 johanitského komtura z Horních Kounic Jindřicha z Braunecku, ve které je uveden jako svědek přeskačský plebán Walter. Jeho nástupcem se stal Mikuláš, o němž je záznam v listině z 1. února 1325, kde je dosvědčeno, že před smrtí odkázal část majetku johanitům. Dne 19. listopadu 1341 se v Moravském Krumlově Fridrich z Přeskač, se svolením svých bratrů, zřekl všech nároků na statky v Přeskačích, ve prospěch převora johanitského řádu Havla z Lemberka. O uvedené majetky vznikl nedlouho poté spor mezi Fridrichem z Přeskač a komturem johanitů Mikulášem z Wildungsmaueru. K rozsouzení sporu došlo listinou z 6. března 1347 s tím, že Mikuláš postoupí beneficium Přeskač Fridrichovu bratru Stanislavovi s tím, že po jeho smrti připadne opět komendě. Nedlouho poté se Stanislav z Přeskač, jako plebán, 23. dubna 1347 zřekl všech nároků na dvůr, desátek a požitků ve vsi, což přislíbili i bratři Stanislav a Děpold. Během husitských válek došlo k poškození kostela. V následujícím období byly Přeskače majetkově rozděleny mezi vícero šlechticů.\n\nDalší ze změn týkajících se kostela nastala roku 1468, kdy došlo ke konfliktu mezi králem Jiřím z Poděbrad a uherským králem Matyášem Korvínem. Během něj bylo opevněné sídlo Bočka Suchého Čerta z Kunštátu (bývalá řádová komenda v Horních Kounicích), jenž stál na straně husitského krále Jiřího, obleženo znojemskými měšťany, kteří jej patrně dobyli. Král Matyáš se měšťanům odměnil a listinou z 6. října 1468 přiřkl Znojmu statky Bočka, mezi které patřil i johanitský díl Přeskač.\nV roce 1506 Jan z Veitmile připsal několik statků včetně Horních Kounic a Přeskač i s patronátem kostela (původně johanitský díl) své švagrové Anně z Kamenné Hory jako věno, které měla dostat při sňatku s jeho synem Ladislavem. Anna však nedlouho poté v roce 1517 předala tento majetek Šebestiánovi z Veitmale na Chomutově a ten jej obratem postoupil Janovi z Petrovce, proti čemuž se bezvýsledně ohradil komtur starobrněnských johanitů Jiřík Florštet. Po Janovi zdědili statky synové Jiřík, Zikmund a Jošt. Roku 1530 je zmíněn přeskačský farář Prokop, který pohnal Zikmunda Višňovského z Petrovce za zadržování desátků a dalších požitků majetku. Část Přeskač s patronátem zdědil po Zikmundovi jeho syn Jindřich, po něm jeho dcery Anýžka a Barbora. V roce 1586 prodala Barbora Višňovská z Petrovce své dědictví, včetně patronátu přeskačského kostela, Janu Lhošlovi Brtnickému z Valdštějna na Polici, jehož ženou byla Eva Tavíkovská z Tavíkovic. Po smrti Lhošla Brtnického připadl majetek jeho ženě Evě, která se později vdala za Jiřího Kryštofa Teufela z Gundersdorfu.\n\nPatronátní právo kostela je v 16. století stabilně uváděno v zemských deskách s původním johanitským dílem vsi, z toho však nevyplývá jestli byl kostel využíván nebo k jaké církvi kněz patřil. Jelikož majitelé vsi, Zajímači z Kunštátu, se přikláněli k husitství a Brtničtí z Valdštejna k luterství, je možné, že obyvatelé Přeskač se účastnili nekatolických bohoslužeb. Na kostel si však stále činila nárok římskokatolická církev, protože se přeskačská fara objevuje v soupisu farností znojemského arcijáhenství z roku 1600, kde jsou Přeskače uvedeny jako filiální.\n\nPo smrti Jiřího Teufla zůstaly dluhy, a tak byl roku 1609 jeho majetek včetně patronátu kostela prodán Jiříkovi Hodickému z Hodic na Plavči a Rudolci. V této době převažovalo nekatolické obyvatelstvo, což vyústilo roku 1616 ve zrušení katolické fary v Běhařovicích, která byla po obnovení katolické víry řízena z Horních Kounic až do jejího obnovení roku 1673 (děkanství jaroměřické). Podle listiny z báně kostela došlo roku 1617 k opravě zdi a střechy. Mnoho nekatolíků patřilo k novokřtěncům (habáni), kteří byli po bitvě na Bílé hoře potíráni a následně vypovězeni ze země. Avšak Marie Anna z Hodic, tehdejší majitelka tavíkovického panství, ke kterému Přeskače patřily, novokřtěnce podporovala. Tím se dostala do sporu s kardinálem Františkem z Ditrichštejna, který jí 31. ledna 1625 rezolutně nařídil, aby všichni nekatoličtí predikanti zanechali činností a opustili zemi, ale ona nařízení neuposlechla. Roku 1628 kardinál dále vytkl Marii Anně, že znemožnila konat katolické bohoslužby Adamu Chalupiusovi v Běhařovicích. Dne 6. února dalšího roku hraběnka z Hodic prodala své panství, včetně Přeskač a kostelního patronátu, rytíři Ondřeji z Ostešova. \n\nBěhem třicetileté války nebyl kostel kvůli rekatolizaci nejspíše využíván, přesto deskový zápis z předešlého prodeje roku 1629 stále hovoří o kostelním podacím. Do té doby měl kostel údajně faru v domě č. 10 (po přečíslování 22). Nevyužívání kostela podporuje soupis farností znojemského arcijáhenství přibližně z roku 1630, kde již přeskačský kostel není uveden. Dále podle vizitační zprávy z roku 1657 byl kostel znám původně jako samostatný farní, ale tehdy již považován za filiální k běhařovickému. Pisatel v listině poznamenává, že kostel je pouhou kaplí, jelikož k němu nejsou řádné příjmy, nesloužily se v něm žádné bohoslužby s výjimkou svátku Všech svatých, po třicet let je bez faráře a budova je značně zchátralá.\n\nPo rytíři Ondřejovi z Ostešova dědil panství roku 1651 jeho syn Mikuláš Hynek, po jehož smrti prodala vdova Marie Kateřina panství roku 1679 hejtmanu Michaelu Václavovi hraběti z Althannu. Ten jej prodal roku 1685 Janu Maxovi rytíři Kobylkovi z Schönwiesenu. Kostel prošel několika stavebními úpravami, a to zejména barokními v druhé polovině 17. století. Z této doby pochází jádro oltáře, obraz, kazatelna (dochovaná pouze část), cibulovitá báň věže a nejspíše také zaklenutí presbytáře a apsidy. Podle jaroměřické děkanské matriky z roku 1671 a farního zápisu z roku 1691 měl kostel v majetku tři oltáře, stříbrný kalich, dva zvony a několik pronajatých krav, které dal k dispozici tamější statkář. Ještě do roku 1935 se v kostele nacházely tři liturgické knihy, \"Misale romanum\" z roku 1629, \"Missae sanctorum\" z roku 1693 a benátská \"Missae agenda defunctorum\" z roku 1708. Z kostela také možná pochází český homiliář z přelomu 16. a 17. století, jenž je dnes v soukromém vlastnictví.\n\nPo Janu Maxovi rytíři Kobylkovi z Schönwiesenu dědil syn Ignác Felix, který statek zanechal manželce Terezii, a ta jej darovala bratrovi Josefu Kotulínskému rytíři z Kotulína. Ten statek roku 1738 prodal Jiřímu Gottfriendovi rytíři von Koch, po jehož smrti roku 1746 celé panství držel syn David Jindřich Josef. Po jeho smrti roku 1746 spravovali panství střídavě jeho synovci, až nakonec starší Gottfried upadl do dluhů a panství vydražil. Novým majitelem se stal v dubnu 1790 Friedrich z Fürstenbergu a po jeho smrti roku 1815 připadlo panství vdově Josefě hraběnce ze Žerotína.\n\nDo 19. století spadá první rozsáhlejší rekonstrukce, kdy byl kostel v letech 1830-1831 opraven a na náklady místních obyvatel postavena kolem kostela nová zeď. Na oltářním kameni se nachází konsekrační listina ze dne 4. srpna 1896, kdy požehnal hlavní oltář biskup František Saleský Bauer. K další významné opravě došlo roku 1904. Obecní výbor rozhodl o započetí opravy kostela, dobrozdání o jeho stavu pak podal konzervátor Adolf Sterz ze Znojma. Farní kronika Běhařovic pak uvádí, že oprava se uskutečnila na přání hraběcího faráře Pavla Huyna, který se posléze roku 1904 stal brněnským biskupem. Během této opravy došlo k nabarvení a pozlacení oltáře, opravení svatostánku, mensy, stupně a kazatelny. Byla pořízena nová dlažba, zvětšena okna a dveře, zhotoven nový strop a kůr, lavice a vstupní dveře, zazděn byl také vchod do krypty pod kostelem, který se nacházel pod vítězným obloukem. Zvětšení oken povolil Huyn pro lepší prosvětlení kostela, tvar oken a dveří měl zůstat stejný. Vnější zeď prošla rekonstrukcí a interiér natřel a vymaloval malíř Trauer ze Znojma. Stolařské práce zajistil J. Čadílek z Tavíkovic a renovaci oltáře a kazatelny provedl Josef Krejčík z Prahy, přičemž na baldachýnu kazatelny se navíc podepsali Karel V. Vaňas a Rudolf Tůma, v soše anděla s desaterem je napsáno \"malíř Antonín HANUŠ z Uherského Ostroha, opraveno r. 1904 v Praze\". Podoba interiéru z doby této opravy se dochovala na malbě neznámého autora. Menší oprava zdi proběhla v roce 1923. V roce 1929 došlo k elektrifikaci obce a nejspíše i kostela. \n\nRoku 1932 po převedení kostela do majetku obce došlo k další opravě. Během ní Václav Hůrek z Běhařovic a František Novák z Hrotovic nově vymalovali interiér a následující rok byla šindelová střecha natřena dehtem a věž fermeží (A. Kozdas z Přeskač a klempíř Ouroda z Běhařovic). V roce 1966 proběhla další oprava, tentokrát pod dozorem památkového ústavu, který trval na obnově šindelové krytiny, jež pochází z Trnavy. Při obnově provedli tesařské práce A. Kozdas, Pelán a Janda z Přeskač, Bartůšek z Tavíkovic a Macek z Dobronic, zednické práce provedli J. Pelán, Karlín, Navrátil, Urban, Venuta a Novák z Běhařovic, klempířské práce provedl R. Ouroda z Běhařovic. Došlo k opravě krovu, omítky a také zlacení (provedl učitel Pergr z Vémyslic). Přibyl i komín, odstraněný z estetických důvodu při další opravě. Kostel je památkově chráněn od 12. února 1973. Další menší opravě se uskutečnila v roce 1991, během níž došlo k položení měděného plechu na báni věže, opětovnému natření šindele karbolinem a také opravení hřbitovní zdi a márnice. V roce 1993 restauroval renesanční náhrobek Petr Roztočil, který byl přemístěn do interiéru kostela kvůli ochraně před erozí. O tři roky později zaplnil nový zvon místo v roce 1923 zrekvírovaného zvonu. V roce 2015 byl oltář restaurován a puristicky sjednocen do původního barokního koloritu (tmavohnědá a zlatá) pod vedením akademického malíře Jana Knorra. Na restaurování se podíleli studenti a absolventi vyšší odborné školy restaurátorské v Brně a Restaurátorský ateliér RR. O rok později byla stejným způsobem restaurována kazatelna. Roku 2019 byla natřena střecha karbolinem a renovovány lavice, které získaly stejný kolorit jako oltář a kazatelna.\n\nKostel je v majetku obce a je občasně užíván k bohoslužbám.\n\nKostel je běžně znám s patrociniem Všech svatých, avšak historiky bylo uváděno původní zasvěcení sv. Václavovi, které se mělo změnit ke Všem svatým. Podle Libora Jana tento fakt nelze ověřit a všechny dostupné prameny potvrzují původní patrocinium Všech svatých. Nicméně tato mýlka byla využita při návrhu obecního znaku a vlajky, ve kterých jsou zobrazeny klasy jako atributy svatého Václava.\n\nKostel je prostou pozdně románskou jednolodní orientovanou stavbou s rustikálním charakterem. Loď má téměř čtvercový půdorys o délce 6,64 metru, šířce 6,45 metru a výšce 4,68 metru. Za vítězným, polokruhově klenutým obloukem navazuje valeně prodloužená apsida. Západní stěnu na stranách ohraničují mohutné, kosé a třikrát odstupňované opěráky, které jsou nejspíše výsledkem opravy. Vchod je umístěn na jižní straně, nad ním jsou dvě půlkruhově zakončená okna, která byla v minulosti rozšiřována. Další okno se nachází také na jižním boku apsidy, na východní straně apsidy je pouze nika (patrně zaslepené okno). Ze severní strany kostel nemá žádná okna. Stěna lodi je široká 1 metr, v apsidě 0,85 metru. Střecha je sedlová a pokrytá šindelem. Na západní straně ční věž s barokní cibulovitou bání. \n\nLoď kostela kryje prkenný strop, presbytář a apsidu kryje klenba, nejspíše upravovaná v 17. století. Uvnitř kostela se nachází kůr s harmoniem, lavice a barokní hlavní oltář s kazatelnou, nejspíše z druhé poloviny 17. století, které byly několikrát v historii upravovány. Oltář tvoří mensa posazená na zděném jádru z lomeného kamene patrně z 15. století, oblouk s tordovanými sloupy, uvnitř kterého je rámovaný obraz Všech svatých od neznámého autora. Oblouk se sloupy zdobí na vrcholu a po stranách zlaté akantové rozviliny.\n\nKazatelnu zdobí na severní straně polosochy čtyř evangelistů a anděla s desaterem. V rozích po bocích oltáře stojí na konzolách sochy Panny Marie s dvanácti hvězdami a svatého Josefa nejspíše z počátku 20. století, autorem může být Josef Krejčík. U vchodu se nachází vysoký kříž s Kristem. Na zdech visí obrázky s pašijemi. Pod kůrem je ve zdi renesanční kryptový kámen asi z roku 1617 od šlechtičny, která zemřela nejspíše při porodu, zřejmě jde o Elišku z Tavíkovic. V kostele totiž bývala hrobka pánů z Tavíkovic. Původně se kámen nacházel zvenčí po pravé straně vchodu.\n\nVe věži se nachází dva zvony. Starší zvon pochází pravděpodobně z roku 1479 s nápisem a datací v gotické minuskule: „Tento zvon slit gest ke cti a chvale panu bohu ke všem svatym do Praskač léta božího MCCCCQXXIX“. Zvon má výšku 70 cm a spodní průměr 72 cm, průměr ramena je 42 cm, koruna je vysoká 15 cm a široká 27 cm, výška zvonu od ramena k lemu je 55 cm. Dvojitě lemovaný nápis se na obvod ramena zvonu nevešel a pokračuje dále na krku zvonu, před nímž je reliéf erbu či vyobrazení Panny Marie s Ježíškem. Slova jsou průběžně dělena rozetami, trojlisty a klikatou čárou. Datace na zvonu obsahuje chybu, znak po c je nejasný a vypadá jako ib či w, podle kampanologa Leoše Mlčáka může jít o q, tedy 50. Na koruně je značka výrobce y (J). Druhým menším zvonem je „Svatý Josef“. Na jeho místě se nacházel původně zvon, který byl roku 1861 přelit a později zrekvírován během první světové války. Následně ho nahradil nový zvon požehnaný v srpnu roku 1923 na památku padlých, ten však také zrekvírovaly okupační úřady za druhé světové války. V roce 1994 byla uspořádána sbírka na nový zvon a elektrifikaci ovládání. Zvon „Svatý Josef“ posléze vyrobený v Brodku u Přerova, vážící 94 kg a laděný na tón G, byl slavnostně požehnán 6. července 1996.\n\nKostel stojí ve vyvýšené části obce s několika stromy, která původně nebyla zastavěna. Kolem kostela je obdélníkový hřbitov obehnaný zdí s márnicí v severovýchodním rohu. Před bránou ke kostelu je studna a kříž z roku 1866, který byl postaven na připomínku prohry v prusko-rakouské válce. Blízko kostela se nachází budova vchodu do Přeskačského podzemí které bylo objeveno roku 2004 a několik stodol. Nedaleko je obecní úřad.\n\nNa hřbitově se nachází běžné kamenné hroby s kříži, včetně kovových křížů. Tento hřbitov byl využíván až do 18. století také občany Tavíkovic. Kostel byl také označován za pouhou hřbitovní kapli, která sloužila nejspíše rodu Tavíkovických, který zde měl kryptu.\n\nPřeskačský kostel byl z počátku farní, náležející ke znojemskému arcijáhenství, až do roku 1629. Tato farnost sloužila Tavíkovicím a Medlicím. Roku 1600 je však uváděn de iure jako filiální, dle vizitační zprávy z roku 1657 filiální k Běhařovicím, což je i dnes. Budova fary se podle pověsti do konce třicetileté války nacházela v domě č. 10 (dnes 22), která dnes slouží jako obytný dům.\n\nPodle korespondence s biskupskou konzistoří se bohoslužby konají v Přeskačích příležitostně již od 17. století. Přeskače nebyly filiální k Běhařovicím, takže farář neměl povinnosti sloužit mše. V roce 1830 žádali občané aby byla v opraveném kostele sloužena mše na svátek Všech svatých a na Dušičky, avšak tehdejší farář běhařovický Jiří Skluna se odvolával protokolem z roku 1804, který říká (v překladu): „Jest mínění sice, že v Přeskačích od pradávna byla vlastní a samostatná fara, avšak přece od nepamětných dob desátky přijímali páni z Tavíkovic a dosud z nevědomosti pokládán za filiální, avšak není, nýbrž byl určitě „kaplou Tavíkovickou“, poněvadž v ní není ani žádný deputát, ani příjem, ani desátek pro faráře.“ Farář vyhověl až po odevzdání kusu obecní louky do užívání a pšenice běhařovickému učiteli za obstarání zpěvu a hudby. Od této doby se v kostele konaly mše během těchto dvou svátků. Roku 1908 Pavel Huyn povolil mše i mimo svátek Všech svatých, pokud bohoslužby nebudou na újmu těch v Běhařovicích. Podle korespondence farář žádal o povolení zde sloužit minimálně od roku 1794 do roku 1952. Nyní se bohoslužby slouží zřídka, avšak pravidelně v první sobotu v měsíci a během svátku Všech svatých, na sv. Štěpána a na Velikonoční pondělí.\n\n"}
{"id": "1160721", "url": "https://cs.wikipedia.org/wiki?curid=1160721", "title": "ČGS Holding", "text": "ČGS Holding\n\nČGS Holding a.s. je česká gumárenská společnost se zaměřením na mimosilniční pláště, pražové díly pro automobilový průmysl a speciální výrobky z technické pryže. Konsolidovaný celek zahrnuje 40 společností v Evropě a Americe, když mezi nejdůležitější dceřiné společnost patří Mitas, Rubena a Savatech.\n\nV roce 1991 vznikla akciová společnost Barum Holding (IČO 18559760). Zatímco Barum Otrokovice (vzniklý r. 1972) později odkoupil koncern Continental, zlínský závod (založený r. 1932 společností Baťa) zůstal ve vlastnictví Barum Holding pod názvem Barumtech, později Beltyr. Barum Holding se v roce 1996 přejmenoval na Českou gumárenskou společnost, a.s. V roce 2002 společnost zanikla a její jmění bylo převedeno na společnost Y.R.D.M., a.s. (IČO 26212021) a byla přejmenována na Českou gumárenská společnost a.s. V roce 2004 společnost odkoupila od Continentalu divizi „AGRO“, čímž získala továrnu v Otrokovicích a osm zahraničních obchodních a výrobních poboček (Mexiko, USA, Rakousko, Německo, Itálie, Francie, Španělsko, Velká Británie), získala také právo používat na zemědělské pláště značky Continental, Semperit a Euzkadi.\n\nV roce 2007 se Česká gumárenská společnost sloučila se společností ČGS a.s. (IČO 27410072) vzniklou v roce 2005. Z této se v roce 2012 do ČGS HOLDING a.s. (24811742) odštěpila část jmění tvořená mj. 100% podílem ve společnosti Mitas a 57,7% ve společnosti Rubena. V tomto roce také společnost získala slovinskou společnost Savatech. V roce 2015 vlastníci ČGS Holdingu, podnikatelé Tomáš Němec a Oldřich Šlemr, podepsali smlouvu se švédskou společností Trelleborg, podle které mají své podíly podat Trelleborgu za 10,9 mld. švédských korun (přes 31 mld. Kč).\n\nČGS Holding provozuje výrobní závody v České republice (Hradec Králové, Náchod, Otrokovice, Praha, Velké Poříčí, Zlín), Chorvatsku (Záhřeb), Mexiku (Silao), Rusku (Jaroslavl), Slovniskou (Kranj, Ptuj), Srbsku (Ruma) a USA (Charles City).\n"}
{"id": "1160724", "url": "https://cs.wikipedia.org/wiki?curid=1160724", "title": "ČGS", "text": "ČGS\n\nKombinace písmen Č, G a S může mít více významů:\n\n"}
{"id": "1160725", "url": "https://cs.wikipedia.org/wiki?curid=1160725", "title": "Norbert Peticzky", "text": "Norbert Peticzky\n\nNorbert Peticzký (* 1. prosince 1984, Bratislava, Slovensko), je československý zpěvák, producent a muzikant, který se narodil v hudební rodině. \n\nV roce 2011 se zúčastnil 2. řady Česko Slovenské SuperStar (rok 2011), kdy se dostal až do divadla mezi prvních 60. O rok později, tedy v roce 2012, se stal finalistou prvního ročníku soutěže Hlas Česko Slovenska.\n\nNorbert vydal několik singlů a charitativní album pod názvem \"Alchymista\", jehož výtěžek šel na podporu nadace Rakovina věc veřejná. \n\nNyní Norbert chystá své druhé album pod názvem \"2\". Může se pyšnit svou spoluprací s hvězdou kapely Kelly Family Kathy Kelly, se kterou nepravidelně vystupuje a se kterou natočil v září roku 2015 společný duet \"Miracles\". Tento duet se několik týdnů držel na první příčce jedné internetové hitparády. Mezi další interprety, kteří spolupracovali na albu \"2\" jsou: Celeste Buckingham, Raego, Light & Love, Mirka Partlová nebo producenti interpretů jako je Lenny, Sebastian, Olga Lounová a mnoho dalších. Pilotním singlem alba je píseň \"Čo sa stalo nám?\" spolu s videoklipem z muzea voskových figurin Grévin Praha.\n"}
{"id": "1160727", "url": "https://cs.wikipedia.org/wiki?curid=1160727", "title": "Embrace (album, Armin van Buuren)", "text": "Embrace (album, Armin van Buuren)\n\nEmbrace je šesté studiové album nizozemského trance DJ Armin van Buuren. Nahrávání se zúčastnili mimo jiné i tím, že Cosmic Gate, Gavin DeGraw, Hardwell, Eric Vloeimans a pan Probz.\n\nDne 1. října 2015, seznam písní na Embrace bylo oznámeno v epizodě # 733 z van Buuren je radio show \"A State of Trance\".\n\n"}
{"id": "1160743", "url": "https://cs.wikipedia.org/wiki?curid=1160743", "title": "222 (číslo)", "text": "222 (číslo)\n\nDvě stě dvacet dva je přirozené číslo, které následuje po čísle dvě stě dvacet jedna a předchází číslu dvě stě dvacet tři. Římskými číslicemi se zapisuje CCXXII.\n\n\n\n\nSilnice II/222 je česká silnice II. třídy vedoucí na trase II/210 - Vřesová – Chodov – Karlovy Vary – Kyselka – II/221\n\n\n"}
{"id": "1160745", "url": "https://cs.wikipedia.org/wiki?curid=1160745", "title": "Jachín a Boáz", "text": "Jachín a Boáz\n\nJachín a Boáz jsou jména dvou sloupů či pilířů, které zhotovil zručný řemeslník Chíram z Týru, jenž byl povolán králem Šalomounem, a které postavil u předsíně Šalomounova chrámu.\n\nDetailní popis vzhledu těchto dvou sloupů je popsán ve starozákonní 1. knize Královské: \n"}
{"id": "1160746", "url": "https://cs.wikipedia.org/wiki?curid=1160746", "title": "Hankornie ozdobná", "text": "Hankornie ozdobná\n\nHankornie ozdobná (\"Hancornia speciosa\") je druh rostliny z čeledi toješťovité a jediný druh rodu hankornie. Je to keř nebo strom s jednoduchými vstřícnými listy a bílými či žlutými květy připomínajícími květy jasmínu. Plody jsou až 5 cm velké bobule se sladkou bílou dužninou. Druh je rozšířen v sušších oblastech Jižní Ameriky a poskytuje lahodné ovoce, známé jako mangaba.\n\nHankornie ozdobná je keř nebo nevelký a často vícekmenný strom, dorůstající výšky 3,5 až 7, výjimečně až 15 metrů. Kmen bývá pokroucený, až 30 cm tlustý. Rostliny roní při poranění bílý latex. Větévky jsou tenké a huňaté. Listy jsou jednoduché, vstřícné, celokrajné, nahloučené na koncích větví. Čepel listů je úzce eliptická, podlouhlá nebo kopinatá, 3,5 až 10 cm dlouhá a 1,5 až 5 cm široká. Květy jsou uspořádané ve vrcholových, chudokvětých vidlanech a vzhledově připomínají květy jasmínu. Kalich je pětičetný, 2-3 mm široký. Koruna je vonná, bílá až žlutá, s 2,5-3 cm dlouhou trubkou. Korunní trubka se směrem k ústí pozvolna rozšiřuje. Korunní laloky jsou podlouhle eliptické, asymetrické. Tyčinky jsou přirostlé ke korunní trubce. Semeník obsahuje 2 komůrky, z nichž 1 v průběhu vývoje plodu zakrňuje. Čnělka je dlouhá, nitkovitá, s dvoulaločnou bliznou. Plody jsou bobulovité, kulovité až vejcovité, hladké, 2,5 až 5 cm velké, s bílou dužinou a 8 až 15 zploštělými semeny.\n\nHankornie ozdobná pochází z tropické Jižní Ameriky. Je rozšířena v Peru, Brazílii, Bolívii a Paraguayi a roste v sušších lesnatých oblastech. V Brazílii se vyskytuje zejména v biotopu známém jako cerrado.\n\nRod \"Hancornia\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Willughbeieae\". Mezi blízce příbuzné rody náleží \"Couma\", \"Lacmellea\" a \"Parahancornia\".\n\nHankornie poskytuje málo známé ovoce, mangaba. Dužnina plodů je sladká, lehce nakyslá. Plody se konzumují čerstvé nebo se zpracovávají na mošty, zmrzliny, likéry, džemy a podobně. Mangaba je považována za jedno z nejlahodnějších divoce rostoucích ovocí. Konzumují se pouze plně zralé plody, neboť nezralé jsou považovány za jedovaté. Listy, kůra, latex i nezralé plody jsou využívány v domorodé medicíně.\n\n"}
{"id": "1160752", "url": "https://cs.wikipedia.org/wiki?curid=1160752", "title": "Electric Guitarist", "text": "Electric Guitarist\n\nElectric Guitarist je studiové album kytaristy Johna McLaughlina. Vyšlo roku 1978 (vydavatelství Columbia Records) a jeho producentem byl spolu s McLaughlinem Dennis McKay. Na nahrávce se dále podíleli například Billy Cobham, Carlos Santana a Jack DeJohnette. V hitparádě Billboard 200 se umístilo na 105. příčce. Obsahuje šest autorských skladeb doplněných o jednu coververzi.\n\n"}
{"id": "1160754", "url": "https://cs.wikipedia.org/wiki?curid=1160754", "title": "Claudio Borghi", "text": "Claudio Borghi\n\nClaudio Daniel Borghi Bidos (* 28. září 1964, Castelar) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 9 utkání, v nichž vstřelil jeden gól.\n\nS klubem Argentinos Juniors vyhrál Pohár osvoboditelů 1985. S Juniors získal též dva tituly mistra Argentiny (1984, 1985).\n\nPo skončení hráčské kariéry se stal fotbalovým trenérem. Roku 2006 byl vyhlášen nejlepším trenérem jižní Ameriky.\n"}
{"id": "1160755", "url": "https://cs.wikipedia.org/wiki?curid=1160755", "title": "Strange Weather", "text": "Strange Weather\n\nStrange Weather je studiové album anglické zpěvačky Marianne Faithfullové z roku 1987. Producentem alba byl Hal Willner a vydala jej společnost Island Records. Na nahrávce se podíleli například Dr. John, Robert Quine a Bill Frisell. Album obsahuje dvanáct písní, včetně nové verze skladby „As Tears Go By“, kterou zpěvačka nahrála již v roce 1964. Dále jsou zde písně od Leadbellyho, Toma Waitse, Boba Dylana a dalších.\n\n"}
{"id": "1160756", "url": "https://cs.wikipedia.org/wiki?curid=1160756", "title": "José Luis Brown", "text": "José Luis Brown\n\nJosé Luis Brown (10. listopadu 1956, Ranchos, Argentina – 12. srpna 2019, La Plata)) byl argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 36 utkání, v nichž vstřelil jeden gól.\n\nS klubem Estudiantes de La Plata získal dva tituly mistra Argentiny (1982, 1983).\n\nPo skončení hráčské kariéry se stal fotbalovým trenérem.\n"}
{"id": "1160758", "url": "https://cs.wikipedia.org/wiki?curid=1160758", "title": "Rick Owens", "text": "Rick Owens\n\nRick Owens (* 18. listopadu 1962 Porterville) je americký módní návrhář. Módní návrhářství studoval na Otis College of Art and Design v Los Angeles, odkud brzy odešel a začal docházet na kurzy na Los Angeles Trade-Technical College. Brzy začal v oděvním průmyslu pracovat a v roce 1994 založil svou vlastní značku. Je bisexuál. Jeho manželkou je Michele Lamy. Řadu let žije v Paříži. Získal také několik ocenění.\n\n"}
{"id": "1160759", "url": "https://cs.wikipedia.org/wiki?curid=1160759", "title": "Mistrovství světa juniorů ve sportovním lezení 1994", "text": "Mistrovství světa juniorů ve sportovním lezení 1994\n\nMistrovství světa juniorů ve sportovním lezení 1994 (: \"UIAA World Youth Championship\") se uskutečnilo jako druhý ročník 22. října v Lipsku v lezení na obtížnost. Druhého mistrovství světa juniorů se zúčastnily poprvé také české závodnice. Na medailových pozicích byla dělená místa u dvou kategorií, domácí závodníci získali čtyři medaile (0/3/1).\n\nNejlépe si v lezení na obtížnost v kategorii juniorů vedla 8.-9. Romana Karešová a v kategorii A 6.-9. Veronika Hunková.\n"}
{"id": "1160760", "url": "https://cs.wikipedia.org/wiki?curid=1160760", "title": "José Luis Cuciuffo", "text": "José Luis Cuciuffo\n\nJosé Luis Cuciuffo (1. únor 1961, Córdoba – 11. prosinec 2004, Bahía San Blas) byl argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 21 utkání.\n\nKrom argentinských klubů (Chaco For Ever, Talleres de Córdoba, Vélez Sársfield, Boca Juniors, Belgrano de Cordoba) hrál též tři sezóny francouzskou první ligu v Nîmes Olympique.\n\nZemřel roku 2004, když byl nešťastnou náhodou zastřelen při lovu.\n"}
{"id": "1160763", "url": "https://cs.wikipedia.org/wiki?curid=1160763", "title": "Křovinář žlutoskvrnný", "text": "Křovinář žlutoskvrnný\n\nKřovinář žlutoskvrnný (\"Bothriechis aurifer\") je druh jedovatého hada z čeledi zmijovitých a podčeledi chřestýšovitých, vyskytujícího se na území Mexika a Guatemaly.\n\nTento druh křovináře z rodu \"Bothriechis\" se vyznačuje relativně štíhlým tělem s chápavým ocasem, díky čemuž výtečně šplhá po stromech. Šupiny jsou zbarveny zeleně až žlutě s občasnými černými vzory. Mladí jedinci mají světle zbarvený konec ocasu, čímž lákají kořist. Dospělci tento znak postrádají. Plně vzrostlí křovináři žlutoskvrnní měří 75,3 centimetrů, i když někteří dorostli i 1,23 metru.\n\nTento druh je klasifikován jako zranitelný, jelikož se vyskytuje na území, které zabírá méně než 20 001 kilometrů čtverečních. Destrukce deštných lesů, jež jsou přirozeným prostředím tohoto hada, způsobuje snižování jeho počtů. Křovinář žlutoskvrnný se vyskytuje na zhruba 10 od sebe různě vzdálených lokacích.\n\n"}
{"id": "1160765", "url": "https://cs.wikipedia.org/wiki?curid=1160765", "title": "Gaby Hoffmann", "text": "Gaby Hoffmann\n\nGaby Hoffmann (* 8. ledna 1982 New York) je americká herečka. Pocházela z herecké rodiny, její matkou byla herečka Viva a otcem herec Anthony Herrera. Se svou matkou žila řadu let v hotelu Chelsea. V roce 1993 se odstěhovaly do Los Angeles. Herectví se věnovala již od dětství, od konce osmdesátých let. Hrála například ve filmech \"Strýček Buck\" (1989), \"Muž bez tváře\" (1993), \"Samotář v Seattlu\" (1993), \"\" (1996) a \"Veronica Marsová\" (2014). Jejím dlouholetým přítelem je filmař Chris Dapkins.\n\n"}
{"id": "1160766", "url": "https://cs.wikipedia.org/wiki?curid=1160766", "title": "Brendan Foster", "text": "Brendan Foster\n\nBrendan Foster (*12. ledna 1948 Hebburn) je britský atlet, běžec na dlouhé tratě, mistr Evropy v běhu na 5000 metrů v roce 1974.\n\nJeho původní disciplínou byl běh na 1500 metrů – na evropském šampionátu v Helsinkách v roce 1971 vybojoval bronzovou medaili, na olympiádě v Mnichově o rok později doběhl ve finále této trati pátý. Od roku 1973 se přeorientoval na delší tratě. Dne 27. srpna tohoto roku vytvořil světový rekord v běhu na 2 míle časem 8:13,8, Nejúspěšnější sezónou se pro něj stal rok 1974. V létě vytvořil světový rekord v běhu na 3000 metrů časem 7:35,2, následně se v Římě stal mistrem Evropy v běhu na 5000 metrů. Stal se rovněž sportovcem roku Velké Británie. Na olympijských hrách v Montrealu v roce 1976 vybojoval bronzovou medaili v běhu na 10 000 metrů, na poloviční trati doběhl pátý. Startoval také na mistrovství Evropy v Praze v roce 1978, kde se v běhu na 10 000 metrů umístil jako čtvrtý, ve finále běhu na 5 000 metrů skončil jedenáctý. Rovněž jedenáctý doběhl ve finále běhu na 10 000 metrů na olympiádě v Moskvě v roce 1980.\n\nPo skončení sportovní kariéry byl zaměstnancem firmy Nike, mj. jako viceprezident Nike Evropa.\n\n"}
{"id": "1160770", "url": "https://cs.wikipedia.org/wiki?curid=1160770", "title": "Sorva", "text": "Sorva\n\nSorva (\"Couma\") je rod rostlin z čeledi toješťovité. Jsou to stromy a keře s jednoduchými přeslenitými listy a bílými, smetanovými nebo růžovými květy ve vrcholičnatých květenstvích. Rostliny obsahují hojný latex. Plody jsou kulovité bobule se sladkou dužninou. Rod zahrnuje 6 druhů a je rozšířen v tropické Americe. Plody některých druhů jsou sbírány jako ovoce, latex slouží k výrobě žvýkaček a domorodci jej používají k utěsňování kánoí.\n\nZástupci rodu sorva jsou keře nebo stromy dorůstající výšky až 30 metrů. Při poranění roní hustý bílý latex. Listy jsou jednoduché, v přeslenech po 3 nebo 4, lysé nebo chlupaté. čepel listů je celokrajná, často na okraji podvinutá. Na řapíku je tlustá miskovitá žlázka. Žilnatina je zpeřená, postranní žilky se spojují ve smyčkách poblíž listového okraje. Květenství jsou úžlabní chudé až mnohokvěté vrcholíky, u některých druhů dlouze stopkaté. Květy jsou krátce až dlouze stopkaté. Kalich je opadavý nebo vytrvalý, složený z 5 vejčitých laloků, bez žlázek. Koruna je bílá, smetanová nebo zrzavě růžová, nálevkovitá, tenká až lehce dužnatá, s úzkou a přímou korunní trubkou. Korunní laloky se překrývají směrem doleva. Tyčinky přirůstají asi v polovině korunní trubky nebo nad ní. Prašníky jsou kopinaté, téměř přisedlé, na bázi střelovité, na vrcholu krátce ocasaté a bez pylu. Semeník je polospodní, částečně ponořený v masité tkáni, srostlý ze 2 plodolistů. Obsahuje jedinou komůrku s mnoha vajíčky. Plodem je kulovitá, mnohasemenná bobule o průměru 1 až 10 cm. Oplodí je hladké, tlustě kožovité. Semena jsou eliptická až vejčitá, vypoukle zploštělá.\n\nRod sorva zahrnuje 5 nebo 6 druhů. Je rozšířen v tropické Střední a Jižní Americe. Většina druhů je svým výskytem vázána na Amazonii a východní Brazílii, druh \"Couma macrocarpa\" má rozsáhlý areál sahající od Guatemaly po Brazílii a Bolívii.\n\nRod \"Couma\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Willughbeieae\". Mezi blízce příbuzné rody náleží \"Hancornia\", \"Lacmellea\" a \"Parahancornia\".\n\nPlody sorv jsou jedlé. Za zvlášť chutné jsou považovány plody \"Couma rigida\". Největší plody má amazonský druh \"Couma catingae\". Plody divokých stromů \"Couma utilis\" jsou nabízeny jako ceněné ovoce na trzích v brazilském Manaus. Dužnina má příjemnou sladkou vůni s pryskyřičnými tóny a používá se mj. k ovonění zmrzlin. Mléčná šťáva z tohoto stromu je v odlehlých oblastech používána jako náhrada mléka. Latex různých druhů sorv slouží domorodcům např. k utěsňování kánoí, latex \"Couma macrocarpa\", \"C. rigida\" a \"C. utilis\" je zpracováván na žvýkačky.\n\n"}
{"id": "1160772", "url": "https://cs.wikipedia.org/wiki?curid=1160772", "title": "Isabela z Brienne (1360)", "text": "Isabela z Brienne (1360)\n\nIsabela z Brienne (1306 - 1360) byla po právu hraběnkou z Lecce a Conversana, uchazečka o Athénské vévodství a Jeruzalémské království.\n\nByla dcerou Waltera V. z Brienne, athénského vévody, který by v roce 1311 zabit v bitvě u Halmyros poblíž Théb v Řecku. Jako vnučka Huga z Brienne, hraběte z Lecce, byla potomkem jeruzalémských a kyperských králů.\n\nOtec trávil většinu života v Řecku, kde se snažil získat zpět dědictví své matky, athénské vévodství. Najal si katalánskou kompanii, skupinu žoldáků založenou Rogerem de Flor, k boji proti byzantským nástupcům Epirského despotátu a Nikájského císařství, ale když je chtěl v roce 1311 podvést a zabít, zabili ho v bitvě u Halmyros a převzali vévodství, takže katalánština se stala úředním jazykem a francouzsko-byzantské odvozené z Achájského knížectví vyměnili za zákony z Katalánska, brzy vytvořili Neopatrijské vévodství. Když byl Walter zabit, Isabelina matka Johana ze Châtillonu, dcera hraběte z Porcien, se pokusila udržet athénskou Akropoli proti útočícím Kataláncům, ale nakonec to vzdala. Walter z Foucherolles z rodu Brienne měl stále v držení panství Argu a Naupliu. Vévodkyně Johana však uprchla i se svými malými dětmi do Francie, kde měla rodina pozemky v Champagne, kolem Brienne-le-Château. Ochuzená rodina nebyla schopna poskytnout Isabele lepšího nápadníka, než valonského rytíře, Waltera III. z Enghien, jehož panství v okolí Hainaultu nebyly bezcenné (Condé-en-Brie, Enghien).\n\nJejí bratr Walter VI. postupně získával lepší a lepší postavení a hodnosti, spojil se s anjouovským králem Neapole, aby obnovil některá italská léna. Jako konstábl Francie, byl zabit v bitvě u Poitiers (1356). Byl také pánem Florencie, maršálem Francie, hrabětem Lecce, Conversana atd. Byl spojencem anjouovské Neapole, a podílel se na italské politice. Jeho dítě zemřelo malé, společně s jeho první manželkou Markétou z Anjou-Tarent. Walterovou druhou manželkou se stala jeho vzdálená příbuzná Johana z Brienne. Děti jeho sestry Isabely se staly dědici jeho pozemků a nároků. Už od roku 1350, Isabelin dědic Sohier sídlil v Řecku a držel Argos a Naupliu.\n\nIsabela přežila svého bratra, jehož byla nástupkyní, a zemřela v roce 1360. Její manžel Walter zemřel v roce 1345.\n\nZa několik let, se stala hraběnkou z Lecce a Brienne, stejně jako titulární vévodkyní z Athén a držitelkou dalších nárokovaných titulů. Vzhledem k tomu, že její nejstarší syn Walter zemřel ještě před jejím bratrem, stal se jejím dědicem druhorozený syn Sohier. Dovolila, aby její území byla ještě za jejího života rozdělena mezi její četné potomstvo.\n\nIsabelin bratr opustil Řecko někdy ve 40. letech 14. století, a její syn Sohier byl zřejmě uselím pánem Argosu a Nauplii. V letech 1356-60 získal titul vévody z Athén, a některá práva v Argos-Nauplie. Nicméně, její šestý syn Guy z Enghien obdržel panství Argos-Nauplie a v letech 1356-1377 tam sídlil jako jeho pán. Guy byl také někdy titulován jako vévoda z Athén, přestože tento titul náležel jeho staršímu bratrovi.\n\nIsabelin čtvrtý syn Ludvík se v roce 1381 stal, když bylo dědictví jeho synovce rozděleno, titulárním vévodou z Athén.\n\nGuyova dcera Marie, Isabelina vnučka, se provdala za Petra Cornara Benátského.\n\nJejími dětmi byly:\n\n"}
{"id": "1160774", "url": "https://cs.wikipedia.org/wiki?curid=1160774", "title": "Sohier z Enghien", "text": "Sohier z Enghien\n\nSohier z Enghien (zemřel 21. března 1364) byl titulární vévoda Athén, hrabě z Brienne a pán z Enghien v letech 1356-1364.\n\nDruhý, ale nejstarší přeživší syn Waltera z Enghien a Isabely z Brienne, když Sohierova matka rozdělila dědictví jeho strýce Waltera VI. z Brienne mezi své syny, získal titul vévody z Athén. Byl v roce 1364 popraven Albertem I., bavorským vévodou, titulární vévodství zanechal svému synovi Walterovi IV. z Enghien.\n"}
{"id": "1160775", "url": "https://cs.wikipedia.org/wiki?curid=1160775", "title": "Mistrovství světa juniorů ve sportovním lezení 1997", "text": "Mistrovství světa juniorů ve sportovním lezení 1997\n\nMistrovství světa juniorů ve sportovním lezení 1997 (: \"UIAA World Youth Championship\") se uskutečnilo jako pátý ročník 14. listopadu v rakouském Imstu v lezení na obtížnost. Do světového rankingu se bodovalo třicet prvních závodníků v každé kategorii lezců od 14 do 19 let.\n\nŠárka Obadalová dosáhla dosud nejlepšího umístění českých lezců na MSJ, jako čtvrtá v lezení na obtížnost v kategorii B. V tomto závodě se objevují jména českých lezců, kteří se později lezení věnovali dále také profesně, jako například liberecký Jan \"Makak\" Havel (výroba chytů a lezeckých stěn Makak) či pražský Jiří \"Jirous\" Přibyl (výroba chytů a lezeckých stěn AIX).\n"}
{"id": "1160778", "url": "https://cs.wikipedia.org/wiki?curid=1160778", "title": "Bastian Sick", "text": "Bastian Sick\n\nBastian Sick (* 17. července 1965, Lübeck) je německý novinář, sloupkař, jazykový kritik a spisovatel. Do povědomí německého čtenáře vstoupil roku 2004 několikadílnou řadou knih s názvem „\"Der Dativ ist dem Genitiv sein Tod.\"“ Jeho příspěvky se zabývají kritikou německé jazykové praxe. Mezi jeho kritiky patří např. německý novinář Claudius Seidl (* 1959).\n\nPo základní vojenské službě absolvoval na Hamburské univerzitě historii a romanistiku. Jako novinář týdeníku Spiegel posléze přispíval pravidelnými články do sloupku s názvem „\"Zwiebelfisch\"“.\n\nV roce 2015 řekl v rozhovoru deníku \"Hannoversche Allgemeine Zeitung\" o němčině v porovnání s angličtinou následující:\n\n\n\n\n"}
{"id": "1160780", "url": "https://cs.wikipedia.org/wiki?curid=1160780", "title": "Ludvík z Enghien", "text": "Ludvík z Enghien\n\nLudvík z Enghien (zemřel 17. března 1394) byl titulárním vévodou z Athén, hraběte z Brienne a pánem z Enghien v letech 1381-1394, hrabětem z Conversana od roku 1356 do své smrti.\n\nLudvík byl čtvrtým synem Waltera III. z Enghien a Isabely z Brienne. Když jeho matka rozdělila dědictví po Ludvíkovu strýci Walterovi VI. z Brienne, zdědil titul vévody z Conversana. V roce 1370, on a jeho bratři, včetně Jana z Enghien, požádali benátského dóžete o pomoc při získávání zpět athénského vévodství od katalánské kompanie, ale pomoci se nedočkali. Po smrti bezdětného synovce Waltera v roce 1381, se Ludvík stal také titulárním athénským vévodou, hrabětem z Brienne a pánem z Enghien.\n\nOženil se s Giovanou ze Sanseverino, která mu dala čtyři dcery: Markétu, Jolandu, Isabelu a Helenu. Po jeho smrti v Conversanu, 17. března 1394, jeho tituly zdědila jeho nejstarší dcera Markéta. Ta se v roce 1380 provdala za Jana Lucemburského, pána z Beauvoir, syna Víta Lucemburského a Mahaut ze Châtillonu, se kterým měla několik dětí, včetně Petra Lucemburského, hraběte ze St. Pol, Brienne a Conversana, a Jana II. Lucemburského, hraběte z Ligny. Petr se ze své vlastní vůle oženil s Markétou z Beaux, se kterou měl devět dětí: mezi nimi jsou Ludvík, hrabě ze St. Pol, Brienne a Conversana (předek Marie Stuartovny) a Jacquetta (matka královny Alžběty Woodvillové).\n"}
{"id": "1160782", "url": "https://cs.wikipedia.org/wiki?curid=1160782", "title": "Zubřina", "text": "Zubřina\n\nZubřina je pravostranný přítok řeky Radbuzy v okrese Domažlice v Plzeňském kraji. Délka říčky činí 33,2 km. Plocha povodí měří 213,7 km².\n\nŘíčka pramení západně od obce Pelechy v nadmořské výšce 552 m. Nejprve teče na severozápad k Pasečnici, kde zadržuje její vody \"Pasečnický rybník\". Od hráze rybníka směřuje tok na sever, protéká přírodním parkem Zelenov. Zhruba na 30 říčním kilometru vtéká do lesa, kde napájí \"Strakovský\" a \"Zelenovský rybník\". Po opuštění lesa a přírodního parku přijímá zleva náhon, který přivádí vody z Teplé Bystřice patřící do povodí Dunaje. Pod ústím náhonu překonává Zubřinu železniční trať č. 180, která odtud sleduje tok říčky až k jejímu ústí do Radbuzy. Po dalším zhruba kilometru protéká Zubřina Havlovicemi, od nichž směřuje na východ k Domažlicím. Od Domažlic teče na severovýchod k osadě Radonice, kde se obrací na severozápad k obci Milavče, od níž se klikatí na sever k Nahošicím a Blížejovu. Od Blížejova proudí převážně severovýchodním směrem. Dále protéká severním okrajem Přívozce, Chotiměří a Osvračínem, v jehož okolí je koryto řeky napřímeno. Na posledních dvou kilometrech říčka vytváří četné zákruty. Do Radbuzy se vlévá na 53,0 říčním kilometru u jihozápadního okraje Staňkova v nadmořské výšce 355 m.\n\n\nPrůměrný průtok Zubřiny u ústí činí 1,18 m³/s.\n\n"}
{"id": "1160784", "url": "https://cs.wikipedia.org/wiki?curid=1160784", "title": "Dagmar Křížková", "text": "Dagmar Křížková\n\nMUDr. Dagmar Křížková (* 21. prosince 1958 Liberec) je česká psychiatrička, sexuoložka a psychoterapeutka\n\nV roce 1978, v necelých 20 letech věku, vstoupila do řádu a přijala řeholní jméno Bernadetta. Jako řeholnice postupně rozkryla své homosexuální zaměření a v roce 1991 požádala o dispens od věčných slibů. Krátce po roce 1991 založila se svou partnerkou Elenou Strupkovou a několika přáteli ekumenický křesťanský spolek Logos Česká republika, jenž si bere za cíl integraci gayů a leseb do společnosti i církví.\n\n\n"}
{"id": "1160786", "url": "https://cs.wikipedia.org/wiki?curid=1160786", "title": "Černouhelné doly ve Valonsku", "text": "Černouhelné doly ve Valonsku\n\nČernouhelné doly ve Valonsku je souhrnný název pro čtyři bývalé černouhelné doly ve valonské části Belgie, které společně ilustrují těžařskou historii (19. a 20. století) tohoto regionu a které jsou od roku 2012 součástí světového kulturního dědictví UNESCO. Tři z nich se nacházejí v okolí města Charleroi v provincii Henegavsko, čtvrtý je lokalizován ve východní části země u města Lutych. \n\n\n"}
{"id": "1160787", "url": "https://cs.wikipedia.org/wiki?curid=1160787", "title": "Markéta z Brienne", "text": "Markéta z Brienne\n\nMarkéta z Brienne nebo Markéta z Enghien, po právu hraběnka z Brienne a Conversana, po právu dědička Enghienu, a paní z Beauvois (narození r. 1365), byla bohatá šlechtična z Hainaultu. Po svém otci 17. března 1394 zdědila hrabství Brienne a Conversano, a panství Enghien. Byla manželkou Jana Lucemburského, pána z Beauvois a matkou Petra Lucemburského, hraběte ze St. Pol, Brienne a Conversana, což po ní zdědil, a Jana II. Lucemburského, hraběte z Ligny.\n\nMarkéta se narodila v roce 1365 jako nejstarší dcera Ludvíka z Enghien, hraběte z Brienne a Conversana, pána z Enghien, titulárního athénského vévody, a Giovani ze Sanseverino. Měla tři mladší sestry, Jolandu, Helenu a Isabelu. Dne 3. května 1384 se Jolanda provdala za Filipa z Baru, který zemřel v tureckém zajetí v roce 1404 poté, co byl zajat po katastrofální bitvě u Nikopole v roce 1396. Markéta měla bratra Antonína, ten však zemřel v šestnácti letech, a tak dědictví připadlo jí, jako nejstarší dceři. Jejími prarodiči z otcovy strany byli Walter III. z Enghien a Isabela z Brienne, a ze strany matčiny Antonio ze Sanseverino, 5. hrabě z Marsico, a Isabela del Balzo.\n\nPoprvé se provdala neznámo kdy, za Petra z Baux, a po jeho smrti, se jejím druhým manželem stal příbuzný její matky, Giacopo ze Sanseverino. Obě tato manželství byla bezdětná. V roce 1380, po Giacopově smrti, se Markéta provdala po třetí, a to za Jana Lucemburského, pána z Beauvois. Byl synem Víta Lucemburského, hraběte ze St. Pol a Mahaut ze Châtillonu. Z tohoto manželství vzešlo pět potomků:\n\n\nMarkéta se po otcově smrti, 17. března 1394, stala \"suo jure\" hraběnkou z Brienne a Conversana, a paní z Enghien. Její manžel Jan se tak stal z práva své manželky hrabětem z Brienne a Conversana.\n\nZemřela někdy po roce 1394. Její závěť byla datována 19. září 1393. Její nejstarší syn Petr zdědil její tituly z Brienne a Conversana.\n\nPřes syna Petra a jeho manželku Markétu, byla předkem královny Alžběty Woodvillové a jejích sourozenců, také krále Jindřicha VIII. Anglického, a krále Francie Jindřicha IV. Každý anglický panovník po roce 1509 je jejím potomkem.\n"}
{"id": "1160789", "url": "https://cs.wikipedia.org/wiki?curid=1160789", "title": "Elena Strupková", "text": "Elena Strupková\n\nElena Strupková (* 30. června 1948 Praha) je česká herečka, režisérka a psychoterapeutka.\n\nHereckou kariéru začala v \"Městském divadle v Příbrami\" v letech 1967–1968. Dále na DAMU, kde v roce 1974 absolvovala studium na loutkářské katedře. Poté opět působila v příbramském divadle v letech 1974–1981 a dále v \"Divadle Jaroslava Průchy\" v Kladně v letech 1981–1991. Po politickém převratu v roce 1989 přijala nabídku od obnoveného Divadla Za branou. V 90. letech 20. století založila uskupení \"Divadelní společnost Petrklíč\", která se specializuje na uvádění her s důrazem na humanismus a křesťanství. Dále se stala ředitelkou pražského divadla Miriam, kde zároveň i hraje. Příležitostně se věnuje i režii. Se svou partnerkou lékařkou Dagmar Křížkovou je spoluzakladatelkou ekumenického křesťanského spolku Logos Česká republika. Kromě herectví se věnuje i malířství a již v roce 1980 se účastnila výstavy \"Herci malují\". Jejím bývalým manželem je tanečník a herec Vlastimil Harapes.\n\nVe filmu se objevila ve filmech:\na dalších\n\n\n"}
{"id": "1160790", "url": "https://cs.wikipedia.org/wiki?curid=1160790", "title": "Cut the Rope", "text": "Cut the Rope\n\nCut the Rope je online hra na android nebo na PC.\n\nOm Nom je hlavní postava této hry. Je to malý zelený mimozemšťan, který má ze všeho nejradši sladké (bonbóny, dortíky, koblihy). Je také zobrazen na ikoně stažené hry.\n\nCíl hry je dostat Om Nomovi do úst danou sladkost pomocí provázků, bublin, bombiček… Ale musí se dávat pozor na překážky (pavouky, řezáky…)!\n\n\n\n\nJako mnoha jiných her má i Cut the Rope svůj příběh. Tento příběh začíná nečekaným objevením se krabice uvnitř s Om Nomem před dveřmi jedné ženy…\n"}
{"id": "1160792", "url": "https://cs.wikipedia.org/wiki?curid=1160792", "title": "Corby Town FC", "text": "Corby Town FC\n\nCorby Town FC (celým názvem: Corby Town Football Club) je anglický fotbalový klub, který sídlí ve městě Corby v nemetropolitním hrabství Northamptonshire. Založen byl v roce 1948. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Steel Park s kapacitou 3 893 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1160793", "url": "https://cs.wikipedia.org/wiki?curid=1160793", "title": "Mistrovství světa juniorů ve sportovním lezení 1998", "text": "Mistrovství světa juniorů ve sportovním lezení 1998\n\nMistrovství světa juniorů ve sportovním lezení 1998 (: \"UIAA World Youth Championship\") se uskutečnilo jako šestý ročník 16. července v Moskvě v lezení na obtížnost. Do průběžného světového rankingu juniorů se bodovalo třicet prvních závodníků v každé kategorii lezců od 14 do 19 let.\n\nNa tomto šampionátu se účastnili pouze tři čeští lezci, v kategorii juniorů 15. Daniel Kadlec z Brna, v kategorii A 10. Šárka Obadalová a v kategorii B na 16. děleném místě Petr Solanský.\n"}
{"id": "1160796", "url": "https://cs.wikipedia.org/wiki?curid=1160796", "title": "Diecéze Doumé–Abong' Mbang", "text": "Diecéze Doumé–Abong' Mbang\n\nDiecéze Doumé–Abong' Mbang je diecéze římskokatolické církve nacházející se v Kamerunu.\n\nDiecéze zahrnuje departement Haut-Nyon ve východní oblasti Kamerunu.\n\nBiskupským sídlem je město Doumé, kde se nachází hlavní chrám katedrála sv. Petra a Pavla.\n\nRozděluje se do 21 farností. K roku 2013 měla 102 000 věřících, 18 diecézních kněží, 8 řeholních kněží, 3 trvalé jáhny, 13 řeholníků a 47 řeholnic.\n\nDne 3. března 1949 byl bulou \"Quo faciliori\" papeže Pia XII. vytvořen z části území apoštolského vikariátu Yaoundé nový apoštolský vikariát Doumé.\n\nDne 14. září 1955 byl vikariát bulou \"Dum tantis\" papeže Pia XII. povýšen na diecézi. Původně byla sufragánnou arcidiecéze Yaoundé.\n\nDne 17. března 1983 byla z části jejího území vytvořena diecéze Bertoua a byla přejmenována na Doumé–Abong' Mbang.\n\nDne 11. listopadu 1994 byla přesunuta do církevní provincie arcidiecéze Bertoua.\n\n\n"}
{"id": "1160800", "url": "https://cs.wikipedia.org/wiki?curid=1160800", "title": "Petr I. Lucemburský", "text": "Petr I. Lucemburský\n\nPetr I. Lucemburský (1390 – 31. srpen 1433) byl synem Jana Lucemburského, pána z Beauvoir, a jeho manželky Markéty z Enghien. Jeho dědictví zahrnovalo hrabství Brienne, Conversano a St. Pol.\n\nPetr byl dědicem svého otce, Jana Lucemburského, pána z Beauvoir, a matky, Markéty z Enghien. Měli vládnout jako hrabě a hraběnka z Brienne v letech 1394-1307.\n\nJan byl čtvrtá generace potomků Walerana I. Lucemburského, hraběte z Ligny, druhého syna Jindřicha V. Lucemburského a Markéty z Baru. Tento Lucemburk vládl v Ligny-en-Barrois. To z Petra dělalo vzdáleného bratrance Jana Lucemburského, otce Karla IV., a Jitky Lucemburské, normandské a akvitánské vévodkyně.\n\nPetr byl šestou generací potomků Jana II. Bretaňského, a jeho manželky Beatrix Anglické, přes jejich dceru, Marii.\n\nBeatrix byla dcerou Jindřicha III. Plantageneta a Eleoonory Provensálské.\n\nJindřich byl synem Jana Bezzemka a Isabely z Angoulême.\n\nPetr byl následníkem své tety Johany Lucemburské, hraběnky ze St. Pol a Ligny. V roce 1430 se tak stal hrabětem ze St. Pol. Jeho mladší bratr Jan, hrabě z Ligny, spojenec angličanů během Stoleté války, obdržel Johanku z Arku jako svou zajatkyni, následně ji vydal angličanůmm za 10 000 livrů.\n\nDne 8. května 1405, se Petr oženil s Markétou z Baux, dcerou Františka z Baux a jeho třetí manželky Suevy Orsini.Petr a Markéta spolu měli několik dětí:\n\n\nVe 14. a 15. století byla velmi známá Černá smrt, smrtící forma dýmějového moru, který se šířil po celém známém světě. Na tuto nemoc Petr 31. srpna 1433 ve věku 43 let, zemřel. Byl pohřben v opatství Cercamp. Jeho manželka zemřela o 36 let později.\n"}
{"id": "1160802", "url": "https://cs.wikipedia.org/wiki?curid=1160802", "title": "Královská irská policie", "text": "Královská irská policie\n\nKrálovská irská policie (, , zkr. RIC) byla ozbrojená policie Spojeného království v Irsku od roku 1836 až do roku 1922. Asi 75 procent členů RIC bylo římskokatolického vyznání a asi 25 procent byli protestanti. Katolíci byli hlavně strážníci a protestanti úředníci. Úspěšný policejní systém RIC ovlivnil ozbrojenou kanadskou Severozápadní jezdeckou policii (předchůdkyně Královské kanadské jízdní policie), viktoriánskou policii v Austrálii a Královská novofundlandská policie Královskou novofundlandskou policii v Newfoundlandu. V důsledku anglo-irské smlouvy byla RIC rozpuštěna v roce 1922 a nahrazena policií organizací Garda Síochána v Irskem svobodném státě a Královskou ulsterskou policií v Severním Irsku.\n"}
{"id": "1160804", "url": "https://cs.wikipedia.org/wiki?curid=1160804", "title": "Fridrich Hesenský", "text": "Fridrich Hesenský\n\nFridrich Hesenský (celým jménem: Friedrich Wilhelm August Victor Leopold Ludwig; 7. října 1870, Darmstadt – 29. května 1873, Darmstadt) byl druhý syn Ludvíka IV., velkovévody Hesenského a jeho manželky princezny Alice Sasko-Koburské, která byla jednou z dcer královny Viktorie. Byl prastrýcem z matčiny strany prince Filipa, vévody z Edinburgu, a to přes Fridrichovu nejstarší sestru princeznu Viktorii Hesensko-Darmstadtskou.\n\nNarodil se 7. října 1870 v Darmstadtu s hemofilií. Rodina ho nazývala \"Frittie\", i přes nemoc byl velmi veselý a temperamentní. Jedno z jeho jmen je Leopold, což ukazuje na matčina hemofilního bratra prince Leopolda, vévodu z Albany, který byl Fridrichův kmotr.\n\nJeho hemofilie byla diagnostikována v únoru 1873. Na konci května 1873 si Fridrich a jeho bratr Arnošt hráli v matčině ložnici. Arnošt běžel do další místnosti a nahlédl oknem na svého mladšího bratra. Alice běžela odstrčit Arnošta od okna. Když odešla z místnosti, Fridrich vylezl na židli a podíval se přes okno na svého bratra. Židle se převrhla a Fridrich z okna vypadl. Zemřel o několik hodin později na krvácení do mozku.\n\nPo jeho smrti se jeho matka často modlila u hrobu. Dvě Fridrichovy sestry Irena a Alix měly hemofilní syny.\n\n"}
{"id": "1160807", "url": "https://cs.wikipedia.org/wiki?curid=1160807", "title": "Jiří Henisch", "text": "Jiří Henisch\n\nJiří Henisch (24. dubna 1549, Bardejov – 31. května 1618, Augsburg, Německo) byl německý lékař, humanistický vzdělanec a polyhistor slovenského původu.\n\nNarodil se 24. dubna 1549 v Bardějově, jeho rodina se pravděpodobně přestěhovala ze Saska do maďarského království. Po studiích na západoevropských univerzitách (Wittenberg, Lipsko, Basilej) byl začas členem lékařského kolegia a děkanem univerzity v Basileji, pak se usadil v Augsburgu, kde působil jako lékař, gymnaziální učitel, resp. ředitel a inspektor městské knihovny. Byl autorem celé řady lékařských, mezi nimi i průkopnických děl, ale i geografických, astronomických a dalších přírodovědných prací. Vydal i jednu elementární aritmetickou příručku-násobilku (1605) a poměrně rozsáhlou, 400 stránkovou učebnici aritmetiky (1609). Zemřel 31. května 1618 v Augsburgu.\n\nHenisch je považován jako jeden z posledních představitelů humanismu a připravil základy pro vědy. Je autorem více než třiceti publikací, včetně překladů.\n\nJe po něm pojmenována Spojená škola Jiřího Henischa v Bardějově, která se skládá ze dvou organizačních složek: gymnázia a střední odborné školy polytechické.\n"}
{"id": "1160808", "url": "https://cs.wikipedia.org/wiki?curid=1160808", "title": "Jan Albin Goetz", "text": "Jan Albin Goetz\n\nJan Albin Goetz, později Jan Goetz Okocimski (18. července 1864 Okocim – 24. dubna 1931 Okocim), byl rakouský podnikatel v pivovarnictví a politik polské národnosti z Haliče, na přelomu 19. a 20. století poslanec Říšské rady.\n\nByl šlechtického původu. Rod Goetzů pocházel z Daugendorfu ve Württembersku. Od 19. století žili na polských územích a identifikovali se s Poláky. Jan Ewangelista Goetz se v polovině 19. století usídlil v Brzesku, kde založil pivovar. Roku 1881 byl povýšen do rytířského stavu. Po smrti Jana Ewangelisty Goetze přešla správa rodového majetku na jeho syna Jana Albina Goetze. Ten nechal v letech 1898–1900 postavit v Okocimi nový velký palác. Roku 1902 byl povýšen na svobodného pána (barona). Roku 1894 mu byl udělen Řád železné koruny III. třídy a Řád svatého Silvestra. Roku 1925 získal Řád Polonia Restituta (komandérský kříž).\n\nV roce 1882 vystudoval vyšší reálnou školu v Krakově a v letech 1883–1885 Vysokou školu zemědělskou ve Vídni. Od roku 1885 byl prokuristou v otcově pivovaru. Pivovar Okocim se po rozšíření stal jedním z největších podniků svého druhu v monarchii.\n\nKromě podnikání v pivovarnictví byl i veřejně a politicky činný. V letech 1890–1919 členem okresní rady v Brzesku. Od roku 1897 zastával funkci okresního starosty (maršálka) v Brzesku. V roce 1919 se stal okresním komisařem. Byl též prezidentem správní rady Haličské obchodní a průmyslové banky a viceprezidentem obchodní a živnostenské komory. Na post viceprezidenta obchodní a živnostenské komory v Krakově byl zvolen roku 1905. Prezidentem správní rady Haličské obchodní a průmyslové banky se stal roku 1907. Roku 1908 se také stal druhým viceprezidentem Haličského automobilového klubu.\n\nJan Albin Goetz zasedal coby poslanec Haličského zemského sněmu. Poslancem zemského sněmu byl v letech 1901–1914. V zemských volbách roku 1913 uspěl v kurii velkostatkářské jako konzervativní kandidát.\n\nByl i poslancem Říšské rady (celostátního parlamentu Předlitavska), kam usedl po volbách do Říšské rady roku 1897 za kurii venkovských obcí v Haliči, obvod Bochnia, Brzesko atd. Do parlamentu se vrátil ve volbách do Říšské rady roku 1911, tentokrát již konaných podle všeobecného a rovného volebního práva. Uspěl za obvod Halič 41. Ve volebním období 1897–1901 se uvádí jako Johann von Götz, majitel pivovaru a velkostatku a okresní starosta, bytem Okocim.\n\nVe volbách roku 1897 je uváděn jako oficiální polský kandidát, tedy kandidát Polského klubu. Za Polský klub zasedal v parlamentu i po volbách roku 1911. Ve volbách roku 1911 je popisován coby polský konzervativec. Od roku 1907 byl členem konzervativní politické strany Stronnictwo Prawicy Narodowej. V lednu 1918 se stal předsedou Polského klubu na Říšské radě. Předtím byl v roce 1917 místopředsedou tohoto poslaneckého klubu.\n\nPo vzniku Polska působil podle některých zdrojů jako poslanec ústavodárného Sejmu. Databáze životopisných profilů poslanců Sejmu ale tuto informaci označuje za chybnou. V letech 1928–1930 byl členem Polského senátu. Do senátu byl zvolen za formaci BBWR (Bezpartyjny Blok Współpracy z Rządem, \"Nestranický blok pro spolupráci s vládou\").\n\nV letech 1923–1930 zastával funkci prezidenta hospodářského spolku v Krakově. Zemřel roku 1931. Pivovar a rodinný majetek pak převzal jeho syn Antoni Jan Goetz.\n"}
{"id": "1160809", "url": "https://cs.wikipedia.org/wiki?curid=1160809", "title": "Miroslav Karela", "text": "Miroslav Karela\n\nMiroslav Karela (* 15. července 1940, Brno) je český tramp a globetrotter zvaný Kami, žijící od roku 1969 ve Švédsku pod jménem Miro Karela. V padesátých a šedesátých letech 20. století se angažoval ve Svazu brněnských osad. Byl také vedoucím redakční rady samizdatového občasníku brněnský Tulák. Procestoval větší část světa, kde mimo jiné hledal obdobu československého trampingu.\n\nPosledních 20 roků před penzí pracoval jako hlavní inženýr, senior manažer a technický poradce převážně v těžkém průmyslu.\n\nJe autorem historie brněnského trampingu od začátků až do konce šedesátých let s názvem \"Z dýmu táboráků\". Psal také povídky a příspěvky s trampskou tematikou, publikované v ostravském Trampu, brněnském Tulákovi, Trampský magazín a na Trampnet.sk.\n\nJe autorem několika povídek, mezi jinými tyto:\n\n\nZároveň je také autorem několika málo trampských písni jako je například Alabama, Vzpomínka, Starý boty, Tam za tou duhou, Vodácká. Je také spoluautorem písně Údolí sosen spolu s brněnským písničkářem a hudebníkem Vladimírem Staňkem-Rolfem. Miroslav Karela zároveň také tvoří skrovnou trampskou poezii.\n\n"}
{"id": "1160811", "url": "https://cs.wikipedia.org/wiki?curid=1160811", "title": "Severín Škultéty", "text": "Severín Škultéty\n\nSeverín Škultéty (1550, Dolná Lehota – 30. červen 1600, Bardejov) byl evangelický kněz, pedagog, náboženský spisovatel.\n\nNarodil se v roce 1550 v Dolní Lehotě. Vzdělání získal v Brezně a v Bardejově. Učitel v Brezně, v Prešově a v Bardějově, rektor školy v Prešově a v Bardějově, tam i farář, senior Pentapolitany (Prešov, Bardejov, Košice, Levoča, Sabinov). Obránce Lutherova učení proti kryptokalvinistům. Pravděpodobný překladatel Lutherova Malého katechismu (do slovenštiny), který vyšel jako první slovenská tištěná kniha v Bardějově (1581). Autor náboženských spisů, více příležitostných latinských veršů i drobnějších prací. Zemřel 30. června 1600 okolo 50. let. \n\n"}
{"id": "1160813", "url": "https://cs.wikipedia.org/wiki?curid=1160813", "title": "Blade: Trinity", "text": "Blade: Trinity\n\nBlade: Trinity je americký akční film z roku 2004, který natočil David S. Goyer podle komiksových příběhů o Bladeovi. Do amerických kin byl film, jehož rozpočet činil 65 milionů dolarů, uveden 8. prosince 2004, přičemž celosvětově utržil 128 905 366 dolarů. Ve snímku si titulní roli zopakoval Wesley Snipes, který hrál i v předchozích filmech \"Blade\" a \"Blade 2\". Na snímek \"Blade: Trinity\" navazuje televizní seriál \"Blade\" z roku 2006, jehož autorem je rovněž David S. Goyer a v němž se v roli Bladea objevil Kirk „Sticky“ Jones.\n\nDrake, známý také jako Drákula, který je genetickým zakladatelem upírského druhu, se s pomocí skupiny upírů dostane ze svého skrytého místa v Sýrii do Spojených států, kde se chystá definitivně porazit lidstvo, čímž by se Země stala rájem pro upíry. V cestě mu stojí lovec upírů Blade a jeho mentor Whistler, na které je ovšem nalíčena past v podobě obvinění ze série brutálních vražd.\n\n\n"}
{"id": "1160818", "url": "https://cs.wikipedia.org/wiki?curid=1160818", "title": "Miloš Návesník", "text": "Miloš Návesník\n\nMiloš Návesník (13. listopadu 1912 Lázně Bělohrad – 17. srpna 1991 Pardubice) byl český urbanista a architekt. \n\nMaturoval na reálném gymnáziu v Hradci Králové a následně studoval Vysokou školu architektury a pozemního stavitelství v Praze (1937). Za války byl totálně nasazen v Berlíně u firmy Siemens. Po návratu začal působit v Pardubicích ve Stavoprojektu (1950-1981). Podílel se na plánech sídliště Dukla včetně návrhu některých bytových domů. Byl hlavním projektantem sídliště Višňovka. Navrhl zimní stadion v Pardubicích. Za jeho éry vznikla nebo začala růst Dubina, Polabiny či Karlovina.\n\nJeho urbanistické práce nese Směrný územní plán Pardubic (1956-1959 spolu s arch. L. Potůčkem a kol., 1969), Podrobný územní plán Polabiny v Pardubicích (1959 přepracováním plánů Krásného), Podrobný územní plán prostoru mezi Veselkou a nádražím Pardubice, Studie přestavby středu města (1969 s L. Drimlem a I. Kňourkem), Územní plán sídelního útvaru Pardubic (1981 s V. Rozehnalem a kol.). \n\nDominantou nové výstavby a protikladem Zelené brány se měla stát osmnáctipatrová budova podniku Geodézie podle návrhu Miloše Návesníka a Lubomíra Drimla z roku 1974 na místě bývalého hotelu Veselka odstřeleného v roce 1972 a bývalých mrazíren.\n"}
{"id": "1160822", "url": "https://cs.wikipedia.org/wiki?curid=1160822", "title": "Školní lesní podnik Masarykův les Křtiny", "text": "Školní lesní podnik Masarykův les Křtiny\n\nŠkolní lesní podnik Masarykův les Křtiny je účelové zařízení Mendelovy univerzity v Brně. Jedná se o lesní komplex o celkové rozloze 10 492 ha (z toho samotné lesní pozemky 10 265 ha). Jeho rozloha je ohraničena přibližně mezi městy, resp. obcemi Brno (Soběšice, Ořešín) na jihu, Vranov (na západě), Blansko a Jedovnice (na severu), Bukovinka a Ochoz u Brna (na východě). Odloučenými pracovišti jsou pak obora v Sokolnicích a bažantnice v Rajhradě. Kromě praktické výuky Lesnické a dřevařské fakulty v oborech lesnictví, krajinářství a dřevařství a vědeckovýzkumné činnosti slouží ŠLP Křtiny i široké veřejnosti rozvíjením estetické a rekreační funkce lesa, údržbou odpočívadel, studánek a průhledů do krajiny, budováním zpevněných cest a naučných tras i vydáváním četných naučných publikací. Umístěny jsou zde také objekty Lesnického Slavína. \n\nLesy ŠLP se nacházejí v nadmořské výšce 210 až 574 m; nejvyšším vrcholem je Proklest v Konické vrchovině, nejnižším koryto Svitavy u Brna. Orograficky spadá do celku Drahanské vrchoviny, tvořené na západě Adamovskou vrchovinou, ve střední části Moravským krasem a na východě Konickou vrchovinou; podloží je tvořeno amfibolickými granodiority a diority, kulmskými drobami a v krasovém území devonskými a karbonskými vápenci, půdy jsou kambizemě a rankery, v nivách vodních toků fluvizemě, na vápencích pak rendziny. Po hydrografické stránce náleží do povodí Dyje, odvodňován je toky Svitavy a Křtinského potoka, Ponávky, Rakovce a Zlatého potoka (Říčky). Klimatická oblast je mírně teplá, na jižních okrajích (Hádecká plošina, Řečkovicko) s přesahy do teplé; průměrná roční teplota je 7,5 °C a průměrné roční srážky 610 mm, přičemž jednotlivé lokality se od sebe mohou velmi lišit. Terén je velmi členitý, s mnoha hlubokými údolími a žleby, stejně jako svahy a náhorními rovinkami, časté jsou teplotní inverze v údolích a velké teplotní rozdíly mezi různě exponovanými stanovišti. \n\nBiogeograficky lesní komplex převážně spadá do středoevropské provincie listnatých lesů, podprovincie hercynské, jemněji rozlišeno pak k bioregionům brněnskému, macošskému a drahanskému; potenciální přirozenou vegetací jsou na většině území listnaté lesy ze třídy \"Carpino-Fagetea\". Převládají zde smíšené porosty (36 % dřeviny jehličnaté a 64 % dřeviny listnaté). Z 63 % převládají stanoviště živná, jen 10 % je kyselých, plná čtvrtina pak spadá mezi stanoviště exponovaná. Zmapováno je 138 lesních typů v 5 lesních vegetačních stupních. Z nich 1. (dubový) stupeň se vyskytuje převážně na jižně orientovaných a teplejších expozicích na jihu území, 2. bukovo-dubový (27 %) řevládá ve střední části území v nadmořských výškách kolem 400 m, nejčastěji zastoupený 3. dubovo-bukový stupeň (cca 523% území) především na severu oblasti do 500 m n. m. 4. bukový stupeň dominuje na podmáčených stanovištích a též ve výškách nad 500 m n. m., ale v inverzních údolích a na severních expozicích svahů zasahuje i níže. 5. jedlo-bukový stupeň je zaznamenáván ojediněle, především ve vyšších polohách severovýchodní části území. \n\nNejdůležitějšími dřevinami jsou smrk, borovice, modřín (adamovská populace), z listnatých dřevin pak buk a dub.\n\nŠLP Křtiny byl zřízen k 1. lednu roku 1923 díky iniciativě vyučujících lesnického odboru tehdejší Vysoké školy zemědělské v Brně, především profesorů Rudolfa Haši, Josefa Konšela, Augusta Bayera a dalších, a to převedením původního lesního velkostatku Adamov ze správy Lichtenštejnů do správy státu, resp. Vysoké školy zemědělské. Prvním vedoucím správního výboru byl zvolen Josef Opletal. V roce 1934 byl podnik přejmenován na Masarykův les na počest prvního prezidenta Československé republiky. Profesor Alois Zlatník zde postupně založil unikátní síť přírodních rezervací. Během druhé světové války se ředitelství podniku přesunulo z Adamova do Brna, od roku 1967 sídlí ve Křtinách. V letech 1948–1989 Masarykovo jméno z názvu muselo zmizet. Roku 2000 se veškeré pozemky staly majetkem univerzity.\n\nOd roku 1997 je ŠLP Křtiny v ČR držitelem ekologického certifikátu FSC, od roku 2003 certifikátu PEFC, dále pak certifikátů C-o-C (od 2005) a IKEA.\n\nDne 22. dubna 2011 byl ŠLP jako druhé území v republice vyhlášen lesnickým parkem, s vizí mj. „\"posilovat polyfunkční poslání lesů, deklarovat mimořádné hodnoty lesních porostů, tyto hodnoty udržovat a rozvíjet je v souladu se zásadami trvale udržitelného hospodářství v lesích (…) s využitím optimálních postupů lesnického hospodaření s cílem zabezpečit dostupnost dřeva jako významné obnovitelné suroviny\"“ a „\"rozvíjet udržitelný mnohostranný turismus, management cestovního ruchu, péči o turistickou infrastrukturu i podporu myslivosti\"“.\n\nTéměř 40 % lesních porostů ŠLP je zařazeno do evropského programu ochrany přírody NATURA 2000.\n\nLesní hospodaření na území ŠLP vychází z přírodě blízkých postupů s minimálními holosečnými prvky a naopak maximálním využitím přirozené obnovy, jež je vědecky sledována a zkoumána a na pozemcích činí kolem 45 %. Jsou zde i pokusy o přechod na les výběrný. V dlouhodobém záměru je redukce zastoupení smrku ztepilého a borovice lesní ve prospěch převážně listnatých dřevin přirozené druhové skladby; z nich v přirozené obnově jednoznačně dominuje buk lesní (75 %), sledován s velikým odstupem habrem, duby (převážně dubem zimním) a smrky. Co se týče stávajícího a cíleného zastoupení, je nejrozšířenější dřevinou opět buk lesní (32 %, cíl 36 %), následuje smrk (19 %, cíl 15,5 %) a duby (14 %, cíl 25 %). Na úrovni 8 % je udržováno zastoupení modřínu opadavého, jenž v oblasti sice není původním druhem, ale jeho adamovská populace vykazuje velmi příznivé hospodářské kvality. Jedle bělokorá dosahuje 1,7 %, což je polovina cílové skladby (ještě koncem 19. století přitom činila až 33 % druhové skladby lesa); obnovována je převážně uměle. V menší míře jsou pěstovány dřeviny jako introdukovaná douglaska tisolistá nebo jedle obrovská, z domácích javor klen a další.\n\nK lesnímu hospodaření slouží ŠLP vlastní pila a školkařské středisko v Olomučanech. Ve středisku lesnické mechanizace v Adamově a na výzkumné stanici ve Křtinách jsou vyvíjeny prostředky lesnické mechanizace jako navijáky, sázecí a školkařské stroje a lesní lanovky. Jako své zázemí podnik spravuje také zámek Křtiny. Univerzitním potřebám slouží několik hájoven (Resslova, Lišky Bystroušky aj.).\n\nModřín, zavedený a pěstovaný na území bílovických lesů, je považován za samostatnou kulturní populaci, označovanou jako adamovský modřín, která se vyznačuje značným vzrůstem (průměrně 42 m) a množstvím i kvalitou budované dřevní hmoty; na území rovněž dobře přirozeně zmlazuje. S největší pravděpodobností vznikl místní hybridizací modřínu provenience sudetské a alpské, pěstovaných zde už od konce 18. století, a převzetím pozitivních vlastností obou z nich. Jeho populace a genofond jsou na území ŠLP kultivovány a výhradně využívány k další přirozené i umělé obnově modřínu v této oblasti.\n\nZ křtinského lesního podniku tradičně pochází každoroční Vánoční strom republiky umístěný na náměstí Svobody v Brně. Tato tradice funguje již od roku 1924 a vztahuje se k události, kdy spisovatel Rudolf Těsnohlídek nalezl v bílovickém polesí odložené děvčátko. Následně na to se rozhodl vztyčit na náměstí strom a uspořádat pod ním humanitární sbírku. Událost připomíná památník při cestě do Bílovic nad Svitavou.\n\nV Masarykově lese Křtiny se nalézají probírkové výzkumné plochy v bukových, smrkových, jedlových a smíšených porostech, provenienční plochy modřínu opadavého, smrku ztepilého, jedle bělokoré a borovice pokroucené, tři genové základny (buk, dub a jedle) a semenné sady modřínu opadavého, borovice lesní, topolu osika a jilmu horského. Výzkumu a výuce slouží též tři arboreta (v Řícmanicích, Habrůvce a ve Křtinách). \n\nPod patronátem ŠLP Křtiny probíhají aktivity lesní pedagogiky určené dětem a mládeži, mj. na lesní škole Jezírko u Brna, kde je zbudována i naučná stezka představující domácí i introdukované dřeviny v okolí.\n\nVzhledem k bezprostřední blízkosti města Brna, na jehož severní až severovýchodní okraj ŠLP navazuje, plní les důležitou úlohu coby rekreační území pro značný počet návštěvníků a jejich turistické, cyklistické a poznávací volnočasové aktivity. Rozvíjena je estetická a rekreační funkce lesaː jsou stavěna a udržována odpočívadla, síť studánek, lesních palouků a průhledů do krajiny, budovány jsou zpevněné cesty a naučné trasy, kolem cest na příhodných místech udržovány výstavky esteticky hodnotných stromů. \n\nLesnický Slavín je soubor památníků a upravených studánek rozmístěných po lesích ŠLP Křtiny. Byl budován od konce 20. let 20. století Vysokou školou zemědělskou v Brně, řada památníků v tomto prostoru je však ještě starší. Mezi nejnavštěvovanější památníky patří Máchův památník či Památník umučených lesníků u Adamova. V současné době se ve Slavíně nachází více než 70 objektů, které kromě své turistické a kulturní hodnoty nezřídka slouží i jako kulisa pro pořádání různých kulturních a společenských akcí (vítání jara, hudební recitály, vzpomínková shromáždění).\n\nÚzemím prochází celá řada značených turistických tras a cyklotras, s přispěním místních samospráv jsou budovány naučné a volnočasové stezky (např. Stezka zdraví HVOZD u Řícmanic, Cesta železa Moravským krasem, 8 březinských zastavení ad.), postupně renovovanou součástí jsou i staré poutní cesty směrem do Vranova a do Křtin. \n\nNa atraktivních místech (paloučky, památníky, rozcestí, odpočívadla, vodní díla) jsou od 20. let 20. století vysazovány různé cizokrajné a okrasné dřeviny. Na 67 lokalitách bylo evidováno téměř 4500 exotů ve více než 80 taxonech, jako je kryptomerie japonská (palouk U Buku), dub červený, smrk sitka, smrk omorika, borovice vejmutovka, metasekvoje tisovcovitá, sekvojovec obrovský, ořechovec bílý, liliovník tulipánokvětý a řada dalších. Evidováno je též 15 stromů památkově chráněných (např. modřín Troják u Habrůvky). \n\nNa území lesnického parku se nachází 19 přírodních rezervací o celkové rozloze 862 ha, což je cca 8 % rozlohy podniku. Budovány byly jako výzkumné objekty převážně z popudu prof. Aloise Zlatníka, a to cíleně tak, aby navržená síť rezervací podchytila veškerou ekologickou rozmanitost podmínek ve všech vegetačních stupních. Vybraná území jsou ponechávána přirozenému vývoji s pouze minimálními zásahy člověka. Přibližně třetina území spadá do CHKO Moravský kras.\n\n\n\n\n"}
{"id": "1160823", "url": "https://cs.wikipedia.org/wiki?curid=1160823", "title": "Jost Bürgi", "text": "Jost Bürgi\n\nJost Bürgi, také Joost nebo Jobst (28. února 1552 Lichtensteig – 31. ledna 1632 Kassel) byl švýcarský matematik, astronom a vynálezce, dvorní hodinář císaře Rudolfa II.\n\nO jeho mládí není známo téměř nic. Protože neuměl latinsky, lze předpokládat, že neměl vyšší školní vzdělání. Snad pracoval ve Štrasburku s bratry Habrechtovými na druhém štrasburském orloji a tam snad získal i své matematické znalosti u Konráda Dasypodia. Je možné, že se vzdělával i v Itálii a jako tovaryš v Německu. V letech 1579-1604 byl dvorním astronomem a hodinářem hraběte Viléma IV. Hesensko-Kasselského na hvězdárně v Kasselu, jedné z prvních stálých institucí toho druhu. Tam se také dvakrát oženil, ale zůstal bezdětný. Mezi roky 1592 a 1594 navštívil poprvé Prahu, kde předal císaři Rudolfovi své hodiny s planetáriem jako dar hraběte Viléma. V letech 1604-1631 byl na vyžádání Rudolfa II. císařským hodinářem a astronomem v Praze, kde v letech 1604-1612 spolupracoval s astronomem Johannem Keplerem a roku 1620 uveřejnil vůbec první logaritmické tabulky. Roku 1631 se vrátil do Kasselu, kde o rok později zemřel.\n\nBürgi byl neobyčejně všestranný a originální vědec, konstruktér i řemeslník. Jeho zachované mechanické glóbusy, které ho nejvíce proslavily, vynikají dokonalým zpracováním i originální konstrukcí. To platí ještě víc pro jeho stolní astronomické hodiny složité prostorové konstrukce s několika ciferníky. Hodiny v křišťálové schránce, vyrobené v Praze (dnes ve Vídni), jsou vůbec první hodiny se sekundovým ukazatelem. Mají také zajímavý stroj se dvěma protiběžnými lihýři a remontoirem, aby se zvýšila přesnost chodu. Bürgi užíval ocelová, silně odlehčená a dokonale vyvážená kola a i dokonalé zpracování a tvar zubů svědčí o vyspělém technickém myšlení. Některé hodiny a glóbusy odpovídají ještě ptolemaiovské astronomii, ale hodiny s vyrovnáváním slunečního času z roku 1591 vycházejí už z koperníkovské, heliocentrické astronomie. V letech 1586-1587 bylo pro Bürgiho, který neuměl latinsky, přeloženo Koperníkovo stěžejní dílo \"De revolutionibus orbium coelestium\". \n\nMezi jeho povinnosti v Kasselu i v Praze patřila údržba měřicích přístrojů, a Bürgi je při této příležitost také různě zdokonaloval a vytvářel nové. Z jeho dílny pochází první kovový sextant, univerzální redukční kružítko pro převod vzdáleností do jiného měřítka, triangulační přístroj na měření vzdáleností a přístroj pro perspektivní kreslení.\n\nNeprávem zůstalo dlouho ve stínu jeho matematické dílo. Bürgi objevil diferenční počet, předchůdce infinitesimálního počtu v oboru celých čísel, který pak používal k výpočtu matematických řad. Tak vznikly po roce 1592 jeho (nezachované) tabulky funkce sinus, odstupňované po dvou úhlových sekundách a na ně patrně navázaly Bürgiho logaritmické tabulky. Podle svědectví Keplerova je vypracoval ještě před rokem 1610, ale publikoval v Praze až roku 1620, a to bez návodu, který byl nalezen a vydán až roku 1856. Primát tak připadl Johnu Napierovi, který tuto metodu publikoval 1614, nicméně teprve Bürgi uveřejnil skutečné tabulky s osmi platnými ciframi, uspořádané ovšem obráceně jako tabulky antilogaritmů. Pražský tisk z roku 1620 má 83 stránek čísel, většina exemplářů se však v následujících válkách ztratila.\n\nNa měsíci je po něm pojmenován kráter Byrgius a v Kasselu Bürgiho ulice. \n\n\n\n"}
{"id": "1160824", "url": "https://cs.wikipedia.org/wiki?curid=1160824", "title": "Marie Kalergi", "text": "Marie Kalergi\n\nMarie Kalergi (16. ledna 1840, Petrohrad – 11. března 1877, Poběžovice) byla polská šlechtična.\n\nNarodila se 16. ledna 1840 v Petrohradu, jako dcera Jana Kalergiho a klavíristky Marie Kalergis. Dne 27. června 1857 se v Paříži vdala za Franze Karla Coudenhoveho a to dalo vzniknout rodině Coudenhove-Kalergi. Spolu měli 6 dětí:\n\nZemřela 11. března 1877 v Poběžovicích.\n\n"}
{"id": "1160825", "url": "https://cs.wikipedia.org/wiki?curid=1160825", "title": "Karlovina", "text": "Karlovina\n\nKarlovina (SZM) je sídliště statutárního města Pardubice, součást městské části Zelené Předměstí v městském obvodu Pardubice I. Nachází se ve středu Pardubic vedle Třídy Míru . Výstavba v této lokalitě započala v roce 1977 a byla složena z panelových domů. V roce 2001 zde trvale žilo 2500 obyvatel. Výstavbu vyšších panelových domů v blízkosti historického centra veřejně kritizovali někteří lidé již záhy po její realizaci.\n\nNyní, s odstupem času, si již většina lidí na tyto domy zvykla. Naopak, je již obyvatelé přijímají a někteří obyvatelé již sdílí názor, že sem domy patří a nijak jim nevadí, ani je neobtěžují či neruší.\n\nNa velké části těchto bytových domů, v minulých několika letech proběhly a stále probíhají rekonstrukce, zejména výměny oken, tepelné izolace obvodových stěn, střech, a další. Tak vzniká větší komfort pro bydlení a domy jsou samozřejmě energeticky úspornější. Při těchto rekonstrukcích je také změněno barevné provedení domů.\n\nAutorem sídliště je uznávaný český architekt a urbanista Ing. arch. Miloš Návesník a jeho kolektiv. Ing. arch. Miloš Návesník, byl také hlavním projektantem pardubického sídliště Višňovka a podílel se na budování sídlišť Dukla, Dubina nebo Polabiny. Navrhoval samozřejmě i mimo území Pardubic a to řadu škol, administrativních budov, hotelů a dalších staveb. Jeho jméno však bohužel není v Pardubicích příliš známé, protože zemřel krátce po revoluci 1989, (zemřel roku 1991). V té době, se řada lidí dívala na stavby z doby minulé s opovržením. Někteří dokonce zastávali názor, že veškeré stavby vystavěné v minulé době, bez ohledu na jejich kvalitu a provedení, by měly být srovnány se zemí. Naštěstí se již tyto názory postupně vytrácejí a lidé si začínají všímat i kvalit staveb z oné doby.\n\nSídliště Karlovina vznikla po zbourání původních přízemních domů a dvorků v bývalé Karlově, Jindřišské, Jiříkovy, Žitné a zaniklé Hostýnské ulici. Tudy od založení města Pardubice vedla hlavní cesta do Chrudimi. Původně vycházela přímo z náměstí jako pokračování ulice Bartolomějské od pardubické tvrze. Od roku 1979 byla Karlova ulice rozdělena na dvě části: severní část se stala ulicí Karla IV. a jižní kolem elektrárny a místa býv. Karlova dvora až na konec Sladkovského ulice ulicí Arnošta z Pardubic. Elektrárnu postavil Ing. František Křižík v roce 1904. Od roku 1929 stojí na začátku ulice reálka dle projektu arch. Machoně, dnes Střední a vyšší škol elektrotechnická.\n\nRealizace výstavby začala již roku 1977 a byla dokončena v roce 1983. Karlovina leží v katastrálním území Pardubice. Výstavbě předcházela přeměna nedaleké elektrárny na teplárnu, asanace více než stovky budov z počátku devatenáctého století. Tyto budovy byly dle pamětníků často ve špatném technickém stavu, a mnohdy neodpovídali již standardním hygienickým předpokladům, například kvůli chybějícím vodovodům v domech, absenci plynofikace, nebo dokonce i chybějícímu napojení na kanalizaci atd. Z původní soutěže na přestavbu městského centra uspořádané v roce 1961 vyšel vítězně návrh Lubomíra Drimla, Jana Třeštíka a Jaroslava Fikara.\n\nPři výstavbě a po dokončení, vznikla v samotném centru sídliště malá obchodní třída (menší prodejny v přízemí bytových domů). Na jihovýchodním okraji, v blízkosti hlavní silnice vedoucí od tehdejšího Okresního národního výboru (nyní krajského úřadu) směrem na rychlodráhu a do podjezdu na Višňovku, vzniklo větší obchodní centrum, v němž byla v přízemí umístěna prodejna Pramen a další menší prodejny, v 1. patře pak byla Kinokavárna.\n\nZároveň byl vystavěn podchod pod čtyřproudovou silnicí která spojuje centrum s rychlodráhou a Višňovkou. Podchod vede od Karloviny směrem k sokolovně a výstavišti Ideon (bývalým městským lázním)\n"}
{"id": "1160826", "url": "https://cs.wikipedia.org/wiki?curid=1160826", "title": "Ivan Hrobelskyj", "text": "Ivan Hrobelskyj\n\nIvan Hrobelskyj, cyrilicí Іван Гробельський, polsky Jan Grobelski (1858 – 16. dubna 1926 Lvov), byl rakouský řeckokatolický duchovní a politik ukrajinské (rusínské) národnosti z Haliče, na konci 19. století poslanec Říšské rady.\n\nPůsobil jako řeckokatolický duchovní. Byl čestným členem rusínského spolku \"Prosvita\".\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Haliči, 15. volební obvod: Kolomyja, Nadvirna, Horodenka atd. Rezignace byla oznámena na schůzi 29. září 1898. Místo něj pak do parlamentu nastoupil Stefan Moysa-Rosochacki. Ve volebním období 1897–1901 se uvádí jako Dr. Johann Grobelski, duchovní řecko-katolické kapituly ve Stanislavově, bytem Stanislavov.\n\nVe volbách roku 1897 se uvádí jako rusínský kandidát. Zasedl do poslaneckého klubu Slovanský křesťansko národní svaz (Der slavische christlichnationale Verband).\n"}
{"id": "1160827", "url": "https://cs.wikipedia.org/wiki?curid=1160827", "title": "Kontinentální buldok", "text": "Kontinentální buldok\n\nKontinentální buldok (anglicky: Continental bulldog) je molossoidní psí plemeno původem ze Švýcarska. Jedná se o plemeno neuznané Mezinárodní kynologickou federací (FCI), avšak 24. ledna 2011 začali švýcarští chovatelé se snahou o uznání plemene. Plemeno se chová i v Česku a zbytku střední Evropy.\n\nHistorie kontinentálního buldoka není příliš dlouhá, jedná se o poměrně nové švýcarské psí plemeno, vzniklé na začátku 21. století. S jeho šlechtěním začala Imelda Angehrnová, dlouholetá chovatelka anglických buldoků. Ta chtěla selektivním křížením anglických buldoků získat nový typ buldoka, který by se povahou podobal tomu anglickému, ale byl by zdravější a fyzicky zdatnější. Podnětem jí ale byla i evropská úmluva o chovu a držení domácích zvířat, která, stejně jako švýcarský zákon na ochranu zvířat, zakazuje „vytvoření a držení zvířat s určitými znaky, zejména abnormalitami v tělesné stavbě a v chování...“, čímž se angličtí buldoci stali ve Švýcarsku téměř ohroženým plemenem. Záhy se však ukázalo, že angličtí buldoci mají své zdravotní problémy hluboko zakódované a úplně je odstranit je téměř nemožné. I proto se rozhodla anglické buldoky křížit se staroanglickými a viktoriánskými buldoky.\n\nV roce 2004 měla Angehrnová předvést švýcarské kynologické federaci svůj postup v křížení a tato organizace shledala, že nové plemeno má dobrý exteriér i povahové vlastnosti, právě toho roku byl založen vůbec první chovatelský klub kontinentálního buldoka.\n\n14. ledna 2011 bylo plemeno provizorně uznáno FCI. V Evropě se tito psi pomalu rozšiřují a stávají se oblíbenými, většinou právě pro svoje zdraví a povahové vlastnosti. Několik chovatelských stanic působí i v Česku.\n\nKontinentální buldok je krátkosrsté, atleticky stavěné a středně velké psí plemeno typu buldok. Na rozdíl od svého předka, anglického buldoka, jsou tito psi aktivní a mají výdrž. Rozdíly mezi pohlavími by měly být patrné především na mohutnosti hlavy, výšce a hmotnosti, ta se pohybuje od 20 do 35 kg. Krycí srst krátká, hustá, lesklá a na dotek hladká. Podsada krátká a hustá, přípustná je ale i úplně chybějící podsada. Barvy mohou být všechny až na modrou, avšak nejpočetnější jsou žíhaní, tmavě hnědí a plaví jedinci. Ocas je hustě osrstěný, ale bez praporu.\n\nHlava je poměrně velká a mohutná, při pohledu zepředu téměř kvadratická. Čelní partie mozkovny jsou ploché až mírně klenuté. Stop vyjádřený. Uši vysoko nasazené, malé, tenké. V klidu jsou polovztyčené. Oči kulaté, daleko od sebe, při pohledu zepředu není vidět bělmo a duhovka je tmavě hnědá. Nosní houba je vždy černá, nozdry dobře otevřené. Předkus povolený pouze do 5 mm, tolerance je až do 10 mm. Krk je silný a krátký s dobře klenutou šíjí a harmonicky zasazený do hřbetu. Hřbet je přiměřeně dlouhý, široký, s klenutými žebry. Břicho mírně vtažené. Ocas nasazený co nejníže, od kořene ke špičce se zužuje. V klidu jej pes nese v rovině hřbetní linie. Nohy jsou poměrně dlouhé, dobře osvalené a se silnými kostmi. Zakončené kulatými, ale mírně protáhlými tlapkami s přednostně černými drápy, vyskytují se ale i bílé.\n\nKontinentální buldok je přátelský, hravý a vždy klidný. Je aktivnější a obecně činorodější než jeho anglický protějšek. Nemá sklony k bázlivosti ani k agresivitě. Kontinentální buldoci nemají vyvinutý lovecký ani ochranářský pud, za svoji rodinu se v případě ohrožení sice postaví, ale vůči majetku žádné ochranářské pudy nemají, nejsou to tedy příliš dobří hlídači. Naopak jsou vůči cizím přátelští a milí. K dětem se chovají přátelsky a vydrží leckteré jejich hrátky. Je sebejistý a dobrodružný. Nebyl nikdy šlechtěn ke psím zápasům a k ostatním psům se chová mile, někteří jedinci dokonce společnost jiných psů sami vyhledávají.\n"}
{"id": "1160829", "url": "https://cs.wikipedia.org/wiki?curid=1160829", "title": "Wenzel Günther", "text": "Wenzel Günther\n\nWenzel Günther (23. února 1851 Mírkov – 17. listopadu 1900 Dolní Mírkov), byl rakouský politik německé národnosti z Čech, na konci 19. století poslanec Říšské rady.\n\nPo víc než patnáct let zasedal v okresním zastupitelstvu a v okresním výboru. Byl viceprezidentem okresní zemědělské společnosti a delegátem zemské zemědělské rady. V domovském Mírkově byl obecním radním.\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Čechách, obvod Litoměřice, Štětí, Ústí atd. Ve volebním období 1897–1901 se uvádí jako Wenzel Günther, zemědělec, bytem Dolní Mírkov (Tittelsbach), pošta Neštědice.\n\nVe volbách roku 1897 se uvádí jako kandidát Německé pokrokové strany. Ve volbách na přelomu let 1900 a 1901 již nehodlal kandidovat.\n\nZemřel v listopadu 1900 ve věku 50 let.\n"}
{"id": "1160830", "url": "https://cs.wikipedia.org/wiki?curid=1160830", "title": "Tour de Ski 2016", "text": "Tour de Ski 2016\n\nTour de Ski 2016 byl 10. ročník série závodů v běhu na lyžích. Zahrnoval osm závodů během deseti dnů od 1. ledna do 10. ledna 2016. Tour de Ski byl součástí Světového poháru v běhu na lyžích. Vítězství obhajovali Norové Martin Johnsrud Sundby a Marit Bjørgenová. Sundby zvítězil již potřetí v řadě a vyrovnal tak Švýcara Daria Colognu, který zvítězil v letech 2009, 2011 a 2012. Sundby měl v cíli náskok tři a čtvrt minuty, a překonal tak rekord Lukáše Bauera z roku 2008, kdy vyhrál s náskokem 2:47 minuty. Při neúčasti Bjørgenové kvůli mateřské dovolené ovládla po dvou letech ženskou kategorii Therese Johaugová, která před poslední etapou ztrácela 39 sekund na vedoucí Ingvild Østbergovou, ale ve stoupání na sjezdovku Alpe Cermis ji nechala za sebou o více než dvě minuty. \n\n Lenzerheide:\n\n\n\n\n"}
{"id": "1160831", "url": "https://cs.wikipedia.org/wiki?curid=1160831", "title": "Roman Jarosevyč", "text": "Roman Jarosevyč\n\nRoman Jarosevyč, cyrilicí Роман Яросевич (1861 Bedrykivci nebo 1862 Moskalivka – 1934 Stanislavov), byl rakouský lékař a politik ukrajinské (rusínské) národnosti z Haliče, na konci 19. století poslanec Říšské rady.\n\nStudoval filozofii na Vídeňské univerzitě, kterou dokončil roku 1884. Pak byl učitelem na gymnáziu v Kolomyji a Krakově. Následně získal roku 1891 titul doktora lékařství na Jagellonské univerzitě. Působil jako lékař v Borščivu a Stanislavově. Byl veřejně a politicky činný. Psal články do vídeňských periodik \"Arbeiter Zeitung\" a \"Die Zeit\".\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii všeobecnou v Haliči, 14. volební obvod: Terebovlja, Husjatyn, Borščiv atd. Ve volebním období 1897–1901 se uvádí jako Dr. lékařství a filozofie Roman Jarossewytsch, městský lékař, bytem Borščiv.\n\nVe volbách roku 1897 se uvádí jako rusínský kandidát. Byl radikálně orientovaný a na Říšské radě byl v roce 1898 hospitantem v klubu sociálních demokratů. Byl členem Ukrajinské sociálně demokratické strany.\n"}
{"id": "1160835", "url": "https://cs.wikipedia.org/wiki?curid=1160835", "title": "Požár dispenzáře ve Voroněžské oblasti", "text": "Požár dispenzáře ve Voroněžské oblasti\n\nPožár léčebného zařízení v Alfjorovce ve Voroněžské oblasti v Rusku začal před půlnocí z 12. na 13. prosince 2015. V tu dobu bylo v léčebně 74 osob, v tom 29 ležících pacientů a 4 členové personálu. Po čtyřech hodinách se podařilo požár lokalizovat.\n\nOheň se rozšířil na plochu 600 m a zcela zničil přízemní budovu rozdělenou dřevěnými příčkami.\n\nUdálost je vyšetřována jako trestný čin, příčiny požáru zůstávají prozatím nejasné. Mezi možné příčiny patří zkrat v elektroinstalaci či nesprávná manipulace s otevřeným ohněm.\n"}
{"id": "1160836", "url": "https://cs.wikipedia.org/wiki?curid=1160836", "title": "Edmund z Lancasteru", "text": "Edmund z Lancasteru\n\nEdmund z Lancasteru (16. leden 1245 – 5. červen 1296), člen rodu Plantagenetů, druhý přeživší syn Jindřicha III. Plantageneta a Eleonory Provensálské. V dětství si dělal nároky na Sicilské království, ale nikdy tam nevládl. V roce 1265 mu byly poskytnuty všechny pozemky Šimona z Montfortu a od roku 1267 byl hrabětem z Leicesteru. V témže roce také začal vládnout v Lancashire, ale do roku 1276 nebyl hrabětem z Lancasteru. V letech 1276 až 1284 řídil Champagne a Brie se svou druhou manželkou, Blankou z Artois, ve jménu její dcery Jany. Jeho přezdívka, \"Crouchback\", odkazuje na jeho účast na Deváté křížové výpravě.\n\nEdmund se narodil v Londýně. Byl mladším bratrem Eduarda I., Markéty Anglické a Beatrix Anglické, a starším bratrem Kateřiny Anglické.\n\nV roce 1255 mu bylo uděleno Sicilské království a Apulie, jménem papeže Inocence IV. Na oplátku se jeho otec zavázal zaplatit papežství 135 541 marek a slíbil, že povede válku proti Manfrédovi Sicilskému, aby království uvolnil. Po Inocencově smrti, nový papež Alexandr IV. potvrdil Edmundovo udělení. Jindřichovi baroni odmítli přispět na to, čemu říkali \"sicilský podnik\" a nakonec byl Jindřich schopný zaplatit pouze 60 000 marek. Steven Runciman říká, že udělení království papež Alexandr IV. zrušil dne 16. prosince 1258. Baines a Harland však uvádějí, že k tomu došlo až roku 1263 papežem Urbanem IV. Edmund se tedy zřekl sicilského království.\n\nEdmund nicméně brzy, 25. října 1265, získal významné majetky a hodnosti, brzy potom, co propadly Šimonovi z Montfortu, přijal tedy hrabství Leicester a později Lancaster. Také získal tituly a majetky pána z Ferrers, které zahrnovaly hrabství Derby, a hrad Hinckley.\n\nV roce 1267 mu bylo uděleno hrabství Builth Wells v opozici vůči tehdejšímu držiteli, Llywelynovi ap Gruffyddovi (poslední princ nezávislého Walesu). Aby mu pomohl dobýt zemi, byla mu poskytnuta panství staršího bratra, Trilateral of Skenfrith, Grosmont a White Castle společně s Monmouthem. Po občanské válce v roce 1267, byl jmenován šerifem z Lancashire. Jindřich III. v roce 1267 udělal ze svého druhého syna hraběte z Leicesteru, a udělil mu čest a výsady tohoto města. Následující rok se stal konstáblem hradu Leicester, královského majetku ve jménu krále. Od této chvíle měl Edmund pověst nemilosrdného a zuřivého válečníka, ale nebyl v Anglii během bojů s Montfortem.\n\nV roce 1271 doprovázel svého staršího bratra Eduarda na devátou křížovou výpravu do Palestiny. Někteří historici, včetně autorů Encyclopædia Britannica, tvrdí, že právě tak Edmund získal svou přezdívku \"Crouchback\".\n\nEdmund zůstal loajální ke svému bratrovi, Eduardovi, který potvrdil Charter grants z roku 1265, 1267, 1268–9, v listině Inspeximus v roce 1284. Edmund častopůsobil jako vyslanec v zahraničí. v roce 1291, byl guvernérem Ponthieu, ve jménu své druhé manželky, Blanky z Artois.\n\nNa zpáteční cestě z křížové výpravy roku 1271–2 zvelebil hrad Grosmont a učinil ho svým domovem. Právě tam se v roce 1281 zřejmě narodil jeho syn Jindřich.\n\nEdmund se poprvé oženil 8. dubna 1269 s Avelin de Forz, dcerou Viléma de Forz, 4. hraběte z Albemarle a Isabely de Fortibus, hraběnky z Devonu. Zemřela pouhé 4 roky po svatbě, ve věku 15 let, a byla pochována ve Westminsterském opatství. Pár neměl žádné děti, i když některé zdroje se domnívají, že mohla zemřít po porodu nebo krátce po potratu.\n\nPodruhé se oženil 3. února 1276 v Paříži s Blankou z Artois, vdovou po Jindřichovi I. Navarrském, dcerou Roberta I. z Artois a Matyldy Brabantské. S Blankou měl tři děti:\n\n"}
{"id": "1160837", "url": "https://cs.wikipedia.org/wiki?curid=1160837", "title": "Modest Karatnyckyj", "text": "Modest Karatnyckyj\n\nModest Karatnyckyj, cyrilicí Модест Каратницький (1858 – 30. listopadu 1940 Lvov), byl rakouský právník a politik ukrajinské (rusínské) národnosti z Haliče, na konci 19. století poslanec Říšské rady.\n\nPůsobil jako právník. Byl též prezidentem zemské hypoteční banky ve Lvově. Vystudoval práva. Působil jako soudce v Kaluši a Kolomyji. Předsedal okresnímu soudu v Berežanech. Angažoval se ve spolku na ochranu dětí. Byl členem řecko-katolického svazu a právnických profesních organizací. Byl i politicky činný. Od roku 1895 do roku 1901 působil coby poslanec Haličského zemského sněmu za kurii venkovských obcí, obvod Kaluš. Na sněmu byl tajemníkem právního výboru.\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Haliči, obvod Sambir, Staremiasto atd. Ve volebním období 1897–1901 se uvádí jako Modest Karatnicki, rada c. k. zemského soudu, prezident okresního soudu, bytem Kaluš.\n\nVe volbách roku 1897 se uvádí jako umírněný rusínský kandidát. Zasedl do poslaneckého klubu Slovanský křesťansko národní svaz (Der slavische christlichnationale Verband).\n"}
{"id": "1160838", "url": "https://cs.wikipedia.org/wiki?curid=1160838", "title": "Mateusz Kijowski", "text": "Mateusz Kijowski\n\nMateusz Kijowski (* 12. prosinec 1968, Varšava) je polský počítačový odborník, aktivista za občanská práva, novinář a blogger.\n\nKijowski studoval jeden semestr matematiku na Varšavské univerzitě a teologii na Institutu studií o rodině při Univerzitě kardinála Stefana Wyszyńského a nakonec žurnalistiku na téže univerzitě. Studia po roce opustil a začal pracovat v textilní společnosti, kde navrhoval spací pytle a bundy. V roce 1991 byl najat v počítačovém oddělení deníku \"Gazeta Wyborcza\".\n\nV roce 1993 vyučoval ve Varšavském počítačovém centru provozovatele počítačové sítě. V roce 2000 absolvoval studia na vysoké škole managementu.\n\nJako aktivista začal Kijowski působit v oblasti cestovního ruchu na své farnosti a v hnutí, které bojuje za práva rozvedených otců. Dále spoluvytvářel kampaň \"stopstopnop\", které polemizuje s odpůrci očkování dětí.\n\nNespokojený s politikou vlády strany Právo a spravedlnost (PiS) založil 20. listopadu 2015 Facebookovou skupinu pod názvem Komitet Obrony Demokracji (česky \"Výbor pro obranu demokracie\", KOD), která již po třech dnech čítala asi 30 000 členů a rychle se vyvinula v celostátní hnutí. 2. prosince 2015 se ve Varšavě konala ustavující schůze KOD. Zde byl přijat statut a byla jmenována prozatímní rada která hnutí řídí. Jejím členem byl zvolen i Kijowski.\n\nBěhem svého působení již obdržel několik výhrůžek smrtí a je pod policejní ochranou.\n\nSám má čtyři děti a byl dvakrát ženatý.\n\n"}
{"id": "1160839", "url": "https://cs.wikipedia.org/wiki?curid=1160839", "title": "Isaac Viciosa", "text": "Isaac Viciosa\n\nIsaac Viciosa (* 26. prosince 1969, Cervatos de la Cueza) je bývalý španělský atlet, běžec na dlouhé tratě, mistr Evropy v běhu na 5 000 metrů z roku 1998.\nJeho prvním úspěchem se stala stříbrná medaile za druhé místo v běhu na 1500 metrů na mistrovství Evropy v roce 1994. Poté, co v následující sezóně na světovém šampionátu v této disciplíně obsadil až dvanácté místo, orientoval se na delší tratě. Na mistrovství Evropy v Budapešti v roce 1998 se stal vítězem v závodu na 5 000 metrů. V této sezóně si také vytvořil osobní rekordy ve většině disciplín.\n\n\n"}
{"id": "1160841", "url": "https://cs.wikipedia.org/wiki?curid=1160841", "title": "Venanzio Ortis", "text": "Venanzio Ortis\n\nVenanzio Ortis (* 29. ledna 1955, Paluzza) je bývalý italský atlet, běžec na dlouhé tratě, mistr Evropy v běhu na 5 000 z roku 1978.\nStartoval na olympiádě v Montrealu v roce 1976, z rozběhu na 5000 metrů však nepostoupil do finále. Nejúspěšnější sezónou byl pro něj rok 1978. Dne 16. srpna vylepšil italský rekord na této trati časem 13:20,82. V posledním srpnovém týdnu se stal mistrem Evropy v běhu na 5 000 metrů a vybojoval rovněž stříbrnou medaili na dvojnásobné trati. Kvůli zranění nestartoval na moskevské olympiádě v roce 1980.\n\n\n"}
{"id": "1160842", "url": "https://cs.wikipedia.org/wiki?curid=1160842", "title": "Jack Buckner", "text": "Jack Buckner\n\nJack Richard Buckner (* 22. září 1961, Wells) je bývalý britský atlet, běžec na dlouhé tratě, mistr Evropy v běhu na 5 000 z roku 1986.\nV roce 1986 se nejprve stal mistrem Velké Británie v běhu na 5000 metrů. Následně na této trati zvítězil na evropském šampionátu ve svém nejlepším výkonu 13:10,15. V následující sezóně vybojoval na mistrovství světa v Římě bronzovou medaili za třetí místo v běhu na 5000 metrů.\n\n"}
{"id": "1160844", "url": "https://cs.wikipedia.org/wiki?curid=1160844", "title": "Henryk Kolischer", "text": "Henryk Kolischer\n\nHenryk Kolischer (31. prosince 1853 Lvov – 9. června 1932 Vídeň) byl rakouský podnikatel a politik židovského původu a polské národnosti z Haliče, na přelomu 19. a 20. století poslanec Říšské rady.\n\nVystudoval na gymnáziu ve Lvově. Pak studoval lékařství na Univerzitě v Göttingenu a práva na Lvovské univerzitě, Vídeňské univerzitě a Lipské univerzitě. Získal titul doktora práv. Pak se usadil na statku Čerljany a provozoval zde papírnu Aerlawich. Zastával funkci prezidenta obchodní a živnostenské komory ve Lvově. Byl členem dozorčí rady Zemské banky ve Lvově. Byl židovského původu. Orientován byl propolsky a zastával asimilační směr.\n\nByl i veřejně a politicky činný. Zasedal coby poslanec Haličského zemského sněmu. Poslancem zemského sněmu byl v letech 1897–1918.\n\nByl také poslancem Říšské rady (celostátního parlamentu Předlitavska), kam usedl po volbách do Říšské rady roku 1897 za kurii městskou v Haliči, obvod Horodok, Přemyšl atd. Mandát obhájil ve volbách do Říšské rady roku 1901, nyní za kurii obchodních a živnostenských komor, obvod Brody. Do parlamentu se dostal i ve volbách do Říšské rady roku 1907, poprvé konaných podle všeobecného a rovného volebního práva. Uspěl za obvod Halič 17. Ve volbách do Říšské rady roku 1911 byl zvolen za obvod Halič 31. Ve volebním období 1897–1901 se uvádí jako Dr. Heinrich Kolischer, statkář, bytem Čerljany. V parlamentu vynikal jako znalec legislativy v dopravě. Udržoval přátelské vztahy s českými poslanci.\n\nVe volbách roku 1897 je uváděn jako oficiální polský kandidát, tedy kandidát Polského klubu. Za Polský klub byl zvolen i roku 1901. Za Polský klub zasedal v parlamentu i po volbách roku 1907 a 1911. Byl členem Polské demokratické strany (Polskie Stronnictwo Demokratyczne).\n\nByl mu udělen Řád železné koruny a Řád Františka Josefa.\n\nPo vzniku Polska působil v letech 1919–1922 jako poslanec ústavodárného Sejmu. V roce 1922 pak neúspěšně kandidoval do Polského senátu za politický subjekt Centrum Mieszczańskie.\n\nVe 20. letech 20. století se přestěhoval do Vídně. Zemřel po dlouhé a těžké nemoci ve vídeňském sanatoriu v červnu 1932.\n"}
{"id": "1160845", "url": "https://cs.wikipedia.org/wiki?curid=1160845", "title": "Chudoba (rozcestník)", "text": "Chudoba (rozcestník)\n\nChudoba může být:\n\n\n\n"}
{"id": "1160846", "url": "https://cs.wikipedia.org/wiki?curid=1160846", "title": "Turné čtyř můstků 2015/2016", "text": "Turné čtyř můstků 2015/2016\n\n64. ročník Turné čtyř můstků začal 29. prosince 2015 v německém Oberstdorfu na můstku Schattenbergschanze HS137. Na Nový rok pokračoval závodem v Garmisch-Partenkirchenu, kde se skákalo na Große Olympiaschanze HS140. Z Německa se turné přesunulo do rakouského Innsbrucku na můstek Bergiselschanze HS130 (3. ledna) a závěr turné obstaral můstek Paul-Ausserleitner-Schanze HS140 v Bischofshofenu 6. ledna 2016.\n\n HS137 Schattenbergschanze, Německo\n29. prosinec 2015\n\n HS140 Große Olympiaschanze, Německo\n1. leden 2016\n\n HS130 Bergiselschanze, Rakousko\n4. leden 2016\n\n HS140 Paul-Ausserleitner-Schanze, Rakousko\n6. leden 2016\n"}
{"id": "1160848", "url": "https://cs.wikipedia.org/wiki?curid=1160848", "title": "Jindřich z Lancasteru", "text": "Jindřich z Lancasteru\n\nJindřich z Lancasteru (1281 – 22. září 1345) byl hrabě z Leicesteru a Lancasteru.\nByl mladším synem Edmunda z Lancasteru, 1. hraběte z Lancasteru, hraběte z Leicesteru, který byl synem krále Jindřicha III. Anglického a jeho manželky Eleonory Provensálské. Jindřichovou matkou byla Blanka z Artois, královna vdova Navarry.\n\nJindřichův starší bratr Tomáš, se stal v roce 1296 otcovým nástupcem, ale Jindřich byl 6. února 1298/99 předvolán před parlament jako \"Henrico de Lancastre nepoti Regis\" (\"Jindřich, synovec krále\", Eduard I.), jednalo se o tom, zda se Jindřich stane baronem z Lancasteru. Podílel se na obléhání hradu Caerlaverock v červenci roku 1300.\n\nV roce 1322 byl Jindřichův bratr Tomáš usvědčen ze zrady za to, že byl dlouhodobým odpůrcem krále Eduarda II. a jeho poradců, včetně dvou otevřených povstání, se kterými byl spojen. Tomáš byl tedy popraven a všechny jeho pozemky a tituly propadly. Jindřich se bratrových povstání nezúčastnil, později požádal o bratrovi pozemky a tituly, a 29. března 1324 se stal hrabětem z Leicesteru. O několik let později, krátce po svém nastoupení v roce 1327, mu král Eduard III. navrátil také hrabství Lancaster, spolu s dalšími panstvími, jako Bowland.\n\nPo královninu návratu do Anglie s Rogerem Mortimerem v září 1326, se Jindřich přidal na její stranu proti králi Eduardovi II., což vedlo k obecné dezerci od krále a převrátil sílu Huga le Despensera a jeho syna Huga Despensera mladšího.\n\nSnažil se chytit krále v Neathu v Jižním Walesu. Byl jmenován pečovatelem o krále a zodpovědným za jeho věznění na hradě Kenilworth.\n\nJindřich byl jmenován \"hlavním poradcem\" nového krále Eduarda III., a byl také jmenován kapitánem-generálem všech královských sil ve skotském pohraničí. V roce 1327 byl jmenován šerifem Lancashire. Pomáhal mladému králi v ukončení Mortimerova regentství a tyranie, a také ho v roce 1330 prohlásil za zrádce a popravili ho.\n\nOkolo roku 1330 oslepl.\n\nPodle Froissarta, měl přezdívku \"Krutihlav\" nebo ve Francii \"Tort-col\", pravděpodobně kvůli jeho zdravotnímu stavu.\n\nHrabětem z Leicesteru a Lancasteru se po něm stal jeho nejstarší syn, Jindřich z Grosmontu, který byl později vévodou z Lancasteru.\n\nNěkdy před 2. březnem 1296/1297 se oženil s Maud de Chaworth.\n\nMěli spolu sedm dětí:\n"}
{"id": "1160849", "url": "https://cs.wikipedia.org/wiki?curid=1160849", "title": "Truancy: The Very Best of Pete Townshend", "text": "Truancy: The Very Best of Pete Townshend\n\nTruancy: The Very Best of Pete Townshend je kompilační album, které obsahuje patnáct nejlepších skladeb Petea Townshenda a dále jeho dvě nové skladby („Guantanamo“ a „How Can I Help You“).\n\n"}
{"id": "1160857", "url": "https://cs.wikipedia.org/wiki?curid=1160857", "title": "Zahořanský potok", "text": "Zahořanský potok\n\nNázev Zahořanský potok má více vodních toků:\n\n"}
{"id": "1160863", "url": "https://cs.wikipedia.org/wiki?curid=1160863", "title": "Římskokatolická farnost Chvalkovice na Hané", "text": "Římskokatolická farnost Chvalkovice na Hané\n\nŘímskokatolická farnost Chvalkovice na Hané je územní společenství římských katolíků s farním kostelem svatého Ferdinanda v děkanátu Vyškov.\nPrvní zmínka o obci pochází z roku 1355. Kostel byl postaven v 17. století původně v gotickém stylu, později upraven do stylu barokního.\n\nAdministrátorem excurrendo je od července 2014 R. D. Mgr. Jaroslav Špargl.\n\nFarnost se pravidelně zapojuje do akce Tříkrálová sbírka. V roce 2018 se při ní ve Chvalkovicích vybralo 13 745 korun.\n\n"}
{"id": "1160865", "url": "https://cs.wikipedia.org/wiki?curid=1160865", "title": "Příměří s Německem", "text": "Příměří s Německem\n\nPříměří s Německem může označovat:\n\n"}
{"id": "1160866", "url": "https://cs.wikipedia.org/wiki?curid=1160866", "title": "Las Cabezas de San Juan", "text": "Las Cabezas de San Juan\n\nLas Cabezas de San Juan je španělská obec v provincii Sevilla v autonomním společenství Andalusie.\n\nV roce 2013 zde žilo 16 589 obyvatel.\n\nObec leží na jihu provincie Sevilla u jejích hranic s provincií Cádiz.\nSousední obce jsou: Espera, Lebrija, La Puebla del Río a Utrera.\n\n"}
{"id": "1160868", "url": "https://cs.wikipedia.org/wiki?curid=1160868", "title": "Hostinec U Kaštanu", "text": "Hostinec U Kaštanu\n\nHostinec U Kaštanu je barokně-klasicistní budova čp. 201 v Břevnově v Praze. Nachází se v ulici Bělohorské, u křižovatky s ulicí Patočkova. Hospoda je chráněna jako kulturní památka.\n\nZájezdní hostinec zbudovaný při staré cestě nedaleko břevnovského kláštera a pivovaru sloužil jako výletní restaurace a místo setkání různých organizací a spolků. Nejvýznamnější byla schůze českých socialistů v čele s Josefem Boleslavem Peckou a Ladislavem Zápotockým dne 7. dubna 1878, kdy zde byla založena Českoslovanská sociálně demokratická strana. K odkazu této strany se hlásila Komunistická strana Československa, za jejíž vlády hostinec prohlášen za národní kulturní památku a krátce po nastoupení Zápotockého syna Antonína do funkce prezidenta zde bylo 7. dubna 1953 k 75. výročí schůze otevřeno Muzeum počátků československého dělnického hnutí. V roce 1955 došlo k ubourání levého křídla budovy kvůli rozšíření ulice Bělohorské.\n\nOd devadesátých let slouží dům jako kulturní centrum Prahy 6, které od roku 2003 spravuje Unijazz, občanské sdružení hlásící se k tradici Jazzové sekce. Nachází se zde divadelní sál pro různé kulturní akce, muzeum populární hudby Popmuzeum, výtvarný výukový ateliér a kavárna. Několik sezón zde hrála šachová ligová družstva oddílu Unichess své domácí zápasy první a druhé ligy. Nedaleko domu se nachází zastávka \"U Kaštanu\" na tramvajové trati z Malostranské na Bílou horu.\n\n"}
{"id": "1160872", "url": "https://cs.wikipedia.org/wiki?curid=1160872", "title": "Sancho VI. Navarrský", "text": "Sancho VI. Navarrský\n\nSancho VI. Navarrský řečený Moudrý ( \"Antso VI.a Nafarroakoa\", \"Sancho VI de Navarra\" zvaný \"el Sabio\"; 1133 – 27. června 1194) byl králem Navarry.\n\nNarodil se jako jediný syn Garcíi Ramíreze a Markéty z Aigle. Navarrský trůn zdědil roku 1150 a 20. července 1153 se oženil se Sanchou, dcerou kastilského krále Alfonse VII. Dějištěm svatebního veselí se stalo Carrión de los Condes.\n\nSancho zavedl používání titulu navarrského krále místo předchozího tradičního titulu krále Pamplony. Jeho vláda byla poznamenána věčnými střety s Kastílií a Aragónií. Jeho tchán Alfons VII. roku 1170 se svým aragonským protějškem Alfonsem II. podepsal v Sahagúnu pakt proti Navaře. Následné bléhání Pamplony bylo skončeno 25. srpna 1176, kdy se na základě dohody protivníci rozhodli postoupit své spory anglickému králi Jindřichovi II., aby rozhodl jejich spor o území Riojy. Rozsudek vzájemné spory nezažehnal.\n\nZemřel 27. června 1194 v Pamploně, kde byl pohřben v místní katedrále.\n"}
{"id": "1160873", "url": "https://cs.wikipedia.org/wiki?curid=1160873", "title": "Římskokatolická farnost Orlovice", "text": "Římskokatolická farnost Orlovice\n\nŘímskokatolická farnost Orlovice je územní společenství římských katolíků s farním kostelem svatého Václava v děkanátu Vyškov.\nPrvní písemná zmínka o obci pochází z roku 1328.Kostel byl vybudován na místě předhradí hradu Orlov v roce 1785. Kdysi na témže místě stávala kaple rytířského řádu johanitů.\n\nAdministrátorem excurrendo je od července 2014 R. D. Mgr. Jaroslav Špargl.\n\nFarnost se pravidelně zapojuje do akce Tříkrálová sbírka. V roce 2018 se při ní ve Orlovicích vybralo 10 503 korun.\n\n"}
{"id": "1160876", "url": "https://cs.wikipedia.org/wiki?curid=1160876", "title": "Adéla Kochanovská", "text": "Adéla Kochanovská\n\nAdéla Kochanovská, pseudonym \"Adéla Kochanovská-Němejcová\" (8. března 1907 ve Slezské Ostravě – 5. července 1985 v Praze) byla česká jaderná fyzička, profesorka, DrSc., členka korespondentka ČSAV (1968), průkopnice rentgenografie, rentgenové strukturní analýzy a radiokrystalografie.\n\nOtec Adély Němejcové byl důlní inženýr. Matka Adély znala několik jazyků. Měla ráda hudbu, sama uměla hrát na klavír a přála si, aby se dcera také věnovala hudbě. Augustin Němejc, akademický malíř a její strýc, ji vedl k malířství. V dětství byla Adéla Němejcová slabé a často nemocné dítě. Největší zálibou jí byla matematika. Nejraději řešila obtížné příklady a úlohy. Těšila ji samostatná práce. \n\nNavštěvovala gymnázium. Rodina se odstěhovala do Plzně, kde Adéla zakončila gymnazijní studia maturitou na reformním gymnáziu. Po maturitě odešla studovat matematiku a fyziku do Prahy. Studovala na Přírodovědecké fakultě Univerzity Karlovy. V průběhu studií ji velmi zajímaly přednášky z rentgenografie Václava Dolejška. Tento obor byl na počátku svého rozvoje. Adéla Němejcová pod vedením Václava Dolejška obhájila dizertační práci zaměřenou na studium záření. Velká světová krize ovlivnila i její vstup do zaměstnání po ukončení studií. \n\nPo svatbě se Adéle Kochanovské–Němejcové narodil syn. Aby se mohla nadále věnovat své profesi musela se přes den starat o chlapce dětská sestra a domácnost vedla hospodyně. Byla u počátků rozvoje rentgenografie. Velmi intenzivně pracovala a experimentovala ve svém oblíbeném oboru. Publikacemi a přednáškovou činností pomáhala přírodní vědy i obory související s rentgenografií budovat a rozvíjet. \n\nV roce 1938 napsala v článku o rentgenových paprscích: \n\n\"„Naše kulturní snažení se stále příliš obrací jen k těm duchovním hodnotám, v nichž nejdůležitějším výrazovým prostředkem je řeč. Snad souvisí s naším dlouhým bojem o svobodný vývoj českého jazyka, že máme mnohem větší zájem o krásnou literaturu a divadlo než o přírodní vědu ... K uvědomění tohoto rozdílného a nespravedlivého chápání a k jeho odstranění je třeba čtenáře srozumitelně informovat, jaké myšlenkové a hmotné bohatství je skryto v pokroku přírodních věd a jak je pro vývoj našeho státu důležité, aby měl dost prostředků na jejich úspěšné pěstování.“\"\n\nAplikacemi rentgenova záření v krystalografii se mezi prvními pracovníky po vzniku Československé republiky v roce 1918 zabýval František Ulrich (1899 -1941). Byl profesorem mineralogie na české univezitě v Praze. \n\nPrvní českou monografii o rentgenovém záření \"Roentgenovy X paprsky\" (1925) napsal Václav Posejpal (1874-1935), profesor experimentální fyziky na české univerzitě v Praze. Profesor Václav Dolejšek (1895 -1945) započal systematicky studovat a zkoumat rentgenovo záření a jeho využití ve fyzikálně-technických aplikacích. Ve Spektroskopickém ústavu české university v Praze bylo zřízeno v roce 1934 ze Spektroskopického ústavu a Škodových závodů společné pracoviště tzv. Fyzikální výzkum Škodových závodů. Zde se vědečtí pracovníci zabývali využitím moderních fyzikálních poznatků a metod k řešení technických problémů ve Škodovce.. Vedoucím Fyzikálního výzkumu a skupiny mikrostrukturní analýzy se stal V. Dolejšek - profesor experimentální fyziky a ředitel Spektroskopického ústavu při české univerzitě v Praze. Při svém studijním pobytu u M. Sieghbana na universitě v Lundu, se proslavil již v r. 1922 objevem N-série v rentgenových spektrech uranu, thoria a vizmutu. Dokázal podnítit zájem o obor i vědecké bádání u Běly Kochanovské a dalších mladých lidí. Spolupráce se Škodovkou dovolila pokračovat ve výzkumu rentgenové difraktografie a nepřerušit ho ani za okupace, ani po uzavření vysokých škol.\n\nV důsledku vypuknutí Velké hospodářské krize, nebylo jednoduché po studiích získat práci. Teprve na přímluvu profesora Viktora Trkala nastoupila Adéla Němejcová místo v patentní kanceláři, jako koncipientka. V pozdějším zaměstnání ve Výpočetním středisku penzijního ústavu měla možnost věnovat se fyzikálním experimentům, zejména v univerzitním Spektroskopickém ústavu. Vznikla nová výzkumná laboratoř, umožňujícím mnoha fyzikům zaměstnání i v době krize.\n\nPo zatčení Václava Dolejška v roce 1944 gestapem pro jeho odbojovou činnost Běla zastávala místo vedoucí rentgenologického oddělení Fyzikálního výzkumného ústavu Škodových závodů.\n\nV této laboratoři pracovala až do roku 1968. Fyzikální výzkumný ústav Škodových závodů byl po válce začleněn do ČSAV a získal jméno Ústav technické fysiky, později změněn na Ústav fyziky pevných látek. Záslužné bylo školení a výchova odborníků, řešení výzkumných úkolů a spolupráce Adély Kochanovské s průmyslovými závody a lékařskými klinikami.\n\nDovedla využít k získání nových poznatků podněty z výroby, což přispělo k dalšímu rozvoji strukturní rentgenografie a experimentální fyziky\n\nAdéla Němejcová publikovala v roce 1943 první českou souhrnnou publikaci v oboru \"Zkoušení jemné struktury materiálu röntgenovými paprsky\". Po druhé světové válce se monografie Adély Němejcové stala základem pro další využití rentgenové analýzy v průmyslu. Vznikaly nové laboratoře a aplikovaná rentgenová spektroskopie se začala přednášet na vysokých školách. Velkou zásluhu na rozvoji oboru měla i Adéla Němejcová, která kromě toho, že pracovala v laboratoři, tak i přednášela na Přírodovědecké fakultě, na Matematicko-fyzikální fakultě Univerzity Karlovy, na Fakultě technické a jaderné fyziky ČVUT a na Vysoké škole technické v Bratislavě. Pro potřeby výuky napsala skripta Radiokrystalografie, která byla první učebnicí pro nově se rodící obor. \n\nA. Kochanovská–Němejcová krom monografií publikovala asi sedmdesát vědeckých statí. \n\nMonografie Adély Němejcové stala základem pro další využití rentgenové analýzy v průmyslu. Nově vznikající laboratoře a využívající aplikace rentgenové spektroskopie vyvolaly potřebu začít přednášet tento obor na vysokých školách. Obor se rozvíjel velkou zásluhou Adély Němejcové, která pracovala v laboratoři a též přednášela na Přírodovědecké fakultě a na Matematicko-fyzikální fakultě Univerzity Karlovy, na Fakultě technické a jaderné fyziky ČVUT a na Vysoké škole technické v Bratislavě. \n\nPro potřeby výuky napsala skripta \"Radiokrystalografie\", která byla první učebnicí pro nový obor. \n\n\nAdéle Kochanovské za dosažené výsledky při studiu romboedrické modifikace grafitu a za vypracování rtg metody stanovení velikosti částic 10^-2 až 10^-4 cm byla v roce 1952 udělena státní cena. \n\nOd roku 1968–1973 vedla katedru inženýrství pevných látek Fakulty jaderné a fyzikálně inženýrské. \n\nV dubnu 1954 založila tzv. Rozhovory o aktuálních otázkách ve strukturní rentgenografii, kterých se účastnili nejen univerzitní vědci, ale i výzkumníci z různých podniků.\n\nDíky svým úspěchům se v roce 1968 stala jednou ze tří prvních členek korespondentek Československé akademie věd. \n\nJako uznání svých zásluh o rentgenoskopii v roce 1968 obdržela jmenování profesorkou fyziky na Fakultě atomové a inženýrské fyziky Vysokého učení technického. \n\nByla jmenována jako první česká žena profesorkou inženýrství.\n\nAdéla Kochanovská-Němejcová zemřela v Praze 5. července 1985. \n\n\n\n"}
{"id": "1160877", "url": "https://cs.wikipedia.org/wiki?curid=1160877", "title": "Svetoslav Dončev Slavčev", "text": "Svetoslav Dončev Slavčev\n\nSvetoslav Dončev Slavčev ( ) (* 18. prosince 1926 – 13. listopadu 2016) byl bulharský lékař a spisovatel.\n\nVystudoval lékařskou akademii v Sofii a od roku 1951 do roku 1958 pracoval jako mikrobiolog. Od roku 1960 je profesionálním spisovatelem. Pracoval ve vydavatelství \"Народна младеж\" a v letech 1967-1989 byl zástupcem šéfredaktora populárně vědeckého časopisu \"Космос\".\n\nJe autorem vědeckofantastických, detektivních a špionážních příběhů. První knihu \"Кръвта на цивилизацията\" (Krev civilizace), zabývající se spory a boji o naftu, vydal roku 1947. Napsal vice než dvacet pět knih, kolem třiceti pěti televizních a rozhlasových her a dva filmové scénáře.\n\n"}
{"id": "1160881", "url": "https://cs.wikipedia.org/wiki?curid=1160881", "title": "Rocko's Modern Life", "text": "Rocko's Modern Life\n\nRocko's Modern Life je americký animovaný televizní seriál, vysílaný v letech 1993–1996 na stanici Nickelodeon, kdy ve čtyřech řadách vzniklo celkem 52 dílů. Jeho autorem je scenárista a animátor Joe Murray, který vytvořil titulní postavu Rocka v 80. letech pro nevydaný komiks. Seriál se zaměřuje na surreálný život antropomorfního australského emigranta klokana Rocka a jeho přátel: nenasytného volka Heffera, neurotické želvy Filburta a Rockova věrného psa Spunkyho. Děj seriálu se odehrává ve fiktivním kalifornském městě O-Town a je plný humoru pro dospělé diváky, vícesmyslů, narážek a satirických sociálních komentářů.\n\nV České republice byl seriál vysílán na kanálu Cable Plus Film.\n\n"}
{"id": "1160882", "url": "https://cs.wikipedia.org/wiki?curid=1160882", "title": "Římskokatolická farnost Ivanovice na Hané", "text": "Římskokatolická farnost Ivanovice na Hané\n\nŘímskokatolická farnost Ivanovice na Hané je územní společenství římských katolíků s farním kostelem svatého Ondřeje v děkanátu Vyškov.\nPrvní nepřímá zmínka o kostele pochází z roku 1183, z roku 1234 pochází už výslovná zmínka.\nNejstarší částí nynějšího chrámu je presbytář (kněžiště), který byl kdysi gotický. Chrámová loď byla vystavěna na začátku 16. století. Od roku 1590 do roku 1624 byl kostel s farou v rukou Českých bratří. V roce, kdy museli opustit Ivanovice, vyhořel kostel, fara, radnice a shořely i všechny farní matriky. Od roku 1624 je kostel definitivně v katolických rukou. Dnešní vnější podobu má kostel od roku 1784. Velká oprava kostela se uskutečnila v roce 1890 a poté po jeho poškození na konci druhé světové války.\n\nPrvním známým duchovním správcem byl Martin Thome v první polovině patnáctého století. Jmenovitý přehled ivanovických farářů je doložen od roku 1624. Současným farářem je od července 2014 R. D. Mgr. Jaroslav Špargl.\n\nFarnost se pravidelně zapojuje do akce Tříkrálová sbírka. V roce 2018 se při ní v Ivanovicích vybralo 53 656 korun.\n\n"}
{"id": "1160883", "url": "https://cs.wikipedia.org/wiki?curid=1160883", "title": "Alice Bretaňská (1243-1288)", "text": "Alice Bretaňská (1243-1288)\n\nAlice Bretaňská ( \"Alix de Bretagne\", 6. června nebo 11. června 1243, hrad Suscinio – 2. srpna 1288, Akkon) byla hraběnka z Blois a Chartres a paní z Avesnes. Uskutečnila jednu z posledních velkých ozbrojených výprav křižácké éry.\n\nNarodila se jako nejstarší dcera bretaňského vévody Jana I. a Blanky, dcery navarrského krále Theobalda a byla pojmenována po své babičce. Roku 1254 byla jako děvčátko provdána za Jana, hraběte z Blois. Z manželství s o osmnáct let starším hrabětem se narodila jediná dcera, kterou roku 1263 zasnoubili s mladším synem krále Ludvíka IX. Zdá se, že manžel byl nemocný. Místo přislíbené účasti na křížové výpravě založil roku 1277 společně s Alicí klášter Guiche a o dva roky později zemřel.\n\nAlice roku 1287 uskutečnila jednu z posledních velkých ozbrojených výprav křižácké éry, když se s větším kontingentem rytířů vydala do Svaté země. Přispěla k posílení městského opevnění Akkonu, poslední významné pevnosti křesťanů a postavila věž pojmenovanou po ní. Zemřela v Akkonu v létě 1288 a její ostatky byly přeneseny k poslednímu odpočinku do kláštera Guiche. Dědičkou se stala dcera Johana.\n"}
{"id": "1160884", "url": "https://cs.wikipedia.org/wiki?curid=1160884", "title": "Německá geopolitická škola", "text": "Německá geopolitická škola\n\nNěmecká geopolitická škola je jednou z klasických geopolitických škol. Myšlenkově vznikala v druhé polovině 19. století a etablovala se po první světové válce. Dominantním cílem německé geopolitické doktríny je sjednotit lid, národ, čas, prostor, geografii, historii, válku a mír do nové vědecké celistvosti. Předmětem zájmu je stát jakožto živoucí organismus nadaný vlastní vůlí, soutěžící s ostatními státy o prostor a přežití. V období mezi světovými válkami byla německá geopolitická doktrína využita nacistickou stranou jako teoretický základ jejich vlastní agendy.\nZáhy po zformulování teorie přirozeného výběru britským biologem Charlesem Darwinem se filosof Herbert Spencer pokusil o její přenesení do oblasti společenských věd (sociální darwinismus), zprvu pouze jako nový teoretický přístup ke zkoumání společenských jevů. Další autoři (Darwinův bratranec Francis Galton, v německém prostředí „německý Darwin“ Ernst Haeckel) ovšem tímto způsobem docházeli k myšlenkám organizovaného zlepšování lidské populace vyřazováním slabších jedinců (eugenika). Tyto myšlenky pak využili teoretici rasismu a rasové hygieny (Arthur de Gobineau, Houston Stewart Chamberlain) při rozvíjení teorií o nadřazenosti árijské rasy.\n\nDo prostředí geografie přenesl biologismus Carl Ritter, jenž geografii chápal jako druh fyziologie. Své stěžejní geografické dílo o 21 svazcích nazval \"Věda o Zemi ve vztahu k přírodě a dějinám lidstva\" a tvrdil, že „struktura každé země je vedoucím elementem v historickém vývoji národa.“ Jeho myšlenky tak vedou ke geografickému determinismu, tedy přesvědčení, že ekonomický a sociální vývoj států odpovídá geografickým vlastnostem jeho území.\n\nToto chápání států jako živoucích organismů tedy umožňuje i na ně aplikovat princip přirozeného výběru. Silnější („životaschopné“) státy pak mohou v tomto pojetí „vyřazovat“ státy slabší („neživotaschopné“) a všechny státy spolu, tak jako jiné organismy, soupeří o „životní prostor“. Těmito stěžejními rysy se tak německá geopolitická škola odlišuje od geopolitiky anglosaské (Alfred T. Mahan, Halford J. Mackinder).\n\nZa hlavního předchůdce německé geopolitické školy je považován německý geograf Friedrich Ratzel (1844-1904). Z jeho prací byla zvláště významná Politická geografie („Politische Geographie“) publikovaná v roce 1897, která ovlivnila kromě geografie i politiku a mezinárodní záležitosti.\n\nRatzel zde v souladu s koncepcí sociálního darwinismu vysvětluje, že státy by měly být chápány jako živé organismy, přičemž některé jsou silnější, jiné slabší, a neustále spolu bojují o přežití a životní prostor. Čím více obyvatel stát má, tím rozlehlejší by měl být. Například Rusko podle něj má prostoru příliš, kdežto Německo nedostatek. Politickogeografického posílení státu je podle něj možné dosáhnout ve dvou krocích – vytvoření národního teritoria „Lebensgebiete“ a stanovení a organizace potřebného prostoru „Lebensraum“. Jedním z cílů státu by měla být snaha zajistit takový prostor, aby byla země v bezpečí před sousedy. Za velmoci potom Ratzel označuje státy, jejichž rozloha je alespoň 5 mil. km².\n\nHranice státu vnímá jako kompromis mezi státem a jeho sousedy. \n\nKromě sociálního darwinismu se Ratzel opírá i o geografický determinismus. Tvrdil například, že ekonomická síla státu je závislá na tom, zda se nachází na geograficky vhodném místě. Za velkou výhodu považoval přístup k moři.\n\nJeho dalším významným dílem je Anthropogeographie.\n\nNa Friedricha Ratzela navázal švédský politolog Rudolf Kjellén (1864-1922), který jako první použil termín „geopolitika“.\n\nStát je podle něj třeba chápat jako politický organismus, který neustále bojuje o přežití a prostor a stejně jako jiné organismy vzniká, roste, vyvíjí se a případně i upadá. Konflikty mezi státy považuje za nevyhnutelné, protože stát by se měl přirozeně snažit bojovat o moc s ostatními státy a války jsou proto normálními procesy, které pomáhají k dosažení určitého pokroku.\n\nKjellén věnoval velkou pozornost oblasti střední Evropy, která byla ohrožena ruskou invazí. Řešením by podle něj bylo spojit Německo, Rakousko-Uhersko a Osmanskou říši do obrovského jednotného celku Německé říše.\n\nNeztotožňoval se s myšlenkami liberalismu a legitimity vlády na základě společenské smlouvy. Prosazoval autoritářský, paternalistický stát s důrazem na národ. Stát by podle něj měl být organizován na základě principů jednoty a vzájemné závislosti 5 základních prvků:\nKjellén zároveň prosazoval pangermánskou myšlenku – střední Evropa se měla stát výhradně německým prostorem.\n\nHalford Mackinder, britský geograf, jeden ze zakladatelů geopolitiky a geostrategie, dělí historii do tří epoch:\nRelativní efektivita pozemní a námořní moci bude dle Mackindera určovat dominantní mocnosti světa. Bude-li rychlejší a efektivnější přesouvat se po moři než po souši, pak budou dominovat námořní mocnosti a války budou rozhodnuty na mořích. \n\nMackinder dále rozděluje svět na:\nPřestože Halford Mackinder nebyl přímým předchůdcem německé geopolitické doktríny, Karl Haushofer jej ve svých pracích často citoval a pojem Heartland přejal jako velmi důležitý pro německou geopolitiku.\n\nKarl Haushofer, bývalý generál, profesor geografie a vojenské historie na Mnichovské univerzitě, byl lídrem německých geopolitiků a zakladatelem Mnichovské školy politické geografie. V roce 1924 začal vydávat měsíčník Zeitschrift für Geopolitik jako platformu pro studium geopolitických myšlenek.\n\nHaushofer geopolitiku vnímal jako vědu, ve které se prolíná geografie s historií. Přestože geopolitika přímo vychází z geografie, liší se od ní v přístupu. Geografie je primárně deskriptivní a zabývá se historickým a faktickým popisem okolností ve státech, které pozoruje ve stavu klidu, zatímco německá geopolitika vnímá státy jako organické, dynamicky se měnící entity. Má normativní aspekt a umožňuje vytváření vědeckých predikcí na základně důkladné znalosti regionu a všech kulturních a historických hledisek.\n\nGeopolitika je dále definovaná jako vědecký návod a nástroj pro uskutečňování politických akcí. Snaží se překlenout propast mezi teorií a praxí poskytnutím návodů pro plnění konkrétních politických cílů. Uvědomuje si, že při rozhodování nikdy není možné znát všechna fakta, ovšem jasně implikuje, že pro co nejlepší predikci je třeba znát absolutní maximum možných informací. Dle Haushofera vyhrává ten nejlépe informovaný, a proto byly v Mnichově uchovány informace o všech státech na planetě a jejich regionech.\n\nNosnou myšlenkou geopolitiky je všudypřítomný konflikt, nevyhnutelný boj států o jejich politické a prostorové přežití. Stát považuje za živoucí organismus. Je-li silný, má tendenci se rozšiřovat na úkor slabších sousedů a zpochybňovat tak vzájemné hranice. Hranice, ať už etnické, geografické, strategické, přirozené, nebo uměle vytvořené nebyly německými geopolitiky považovány za trvalé a všechny měly mít určité nedostatky. Neměly být symbolizovány jako abstraktní linie, nýbrž jako kůže organismu. Pouze stagnující státy měly hledat stabilní hranice a pouze ty v úpadku se bránily opevněními. Mladé a perspektivní národy měly místo pevností stavět cesty. Maginotova linie byla pro německé geopolitiky jasným znakem totálního vyčerpání Francie. Geopolitika měla tudíž sloužit také jako geografické svědomí státu a hlídat jeho perspektivu a úpadek.\n\nByl rozvinut koncept „Raum“ – prostor – ten přitom nelze překládat pouze jako klasický trojdimenzionální prostor, ale je třeba do něj zahrnout i historický aspekt. Nezahrnoval tedy pouze geografické informace o přístupu k moři nebo klimatu, ale také etnické, psychologické, rasové, ekonomické, strategické a historické informace. Na Raum přímo navazuje koncept „Lebensraum“ – životní prostor – vše, co národ potřebuje pro život, pro fyzický, politický, ekonomický a kulturní rozvoj včetně prestiže a historických a geografických nároků. Přelidněné Německo mělo prostoru nedostatek, což vyžadovalo agresivní expanzi. Mírové řešení (jako například emigrace) bylo bráno jako neuspokojivé a válka byla přijímána jako pokračování diplomacie pomocí jiných prostředků. V roce 1934 Haushofer napsal: „Velký národ se musí vymanit z extrémně úzkého, přelidněného prostoru bez čerstvého vzduchu, zúženého a znetvořeného v průběhu posledního tisíce let… Tedy pokud není celá Země otevřena volné imigraci nejlepších a nejschopnějších lidí, nebo pokud neobydlené oblasti nebudou přerozděleny podle předchozích úspěchů a schopností budovat.“ Geopolitika se tak pro Německo stala nástrojem pro „spravedlivější“ přerozdělení světa na základě ekonomických a kulturních úspěchů místo na základě politických dohod. \n\nHaushofer vytvořil pojem „Pan-regiony“ jakožto geografické oblasti rozšířeného politického a kulturního vlivu dominantního státu v každém z pan-regionů. Svět rozdělil na čtyři sféry vlivu: Pan-Amerika kontrolovaná USA, Pan-Evropa společně s Afrikou pod kontrolou Německa, Pan-Rusko pro střední Asii a Pan-Japonsko pro východní Asii. Sever pan-regionu měl být industriálním a kulturním centrem, zatímco na jihu převládalo zemědělství a těžba surovin. \n\nNěmečtí geopolitikové se často zabývali otázkou německé soběstačnosti a omezení závislosti na dovozu, ve snaze zabránit při případném konfliktu vyhladovění jako v případě první světové války. Haushofer prosazoval zabrání co nejširšího prostoru směrem na východ a jihovýchod a ovládnutí svého pan-regionu. Tím by bylo dosaženo získání dostatečného množství lidských i surovinových zdrojů k zajištění nedobytnosti angloamerickou námořní silou. Německo se také mělo vyvarovat příliš brzké invazi směrem k západním mořím, aby neprovokovalo USA.\n\nHaushofer obhajoval politickou separaci Ruska od Evropy, ovšem podporoval ekonomickou a vojenskou spolupráci. Dle jeho názoru Německo s Ruskem v první světové válce bojovalo jen díky proradnosti Velké Británie. V podobném duchu smýšlelo i německé vojenské vedení. Potvrzení této myšlenky přišlo v podobě paktu Ribbentrop-Molotov v roce 1939, který byl brán jako vítězství geopolitiky.\nGeopolitikové, ve snaze dodat co největší množství informací, ve svých pracích využívali značného množství dodatků a map, ukazujících nejen geografické uspořádání, ale například i územní rozmach států zkoumaných regionů. Haushofer mapy považoval za sugestivní, ovlivněné autorem a jeho zkušenostmi.Adekvátní úsudek o nich měl být vytvořen na základě geografických dat interpretovaných pomocí etnologie a psychologie. Přestože kritizoval silně ideologicky upravené nacistické mapy, uznával jejich vliv na lidské masy a sám vytvářel velké množství map zjednodušených tak, aby jim porozuměla široká veřejnost. Haushofer také kritizuje běžné pojetí map té doby s Atlantikem situovaným doprostřed za jejich stagnaci a neschopnost přizpůsobit se tempu geopolitických změn. Například pro USA se stával důležitějším Pacifik atd.\n\nHaushoferovou geografickou specializací byl Dálný východ a speciálně Japonsko, o kterém napsal několik prací. Roku 1924 velmi přesně predikoval v práci Japan und die Japaner vývoj regionu až do druhé světové války včetně sporů s USA, se kterými se Japonsko v Pacifiku utká o světovou nadvládu.\n\nOtto Maul byl profesor geografie na univerzitě ve Frankfurtu a univerzitě v Grazu v Rakousku. Svou práci založil na Ratzelově politické geografii a jeho dvou základních principech – prostoru a pozici. Zdůrazňoval teorii státu jako živoucího organismu a projevoval silné sklony k environmentálnímu determinismu. Při rozvíjení Ratzelových myšlenek rozlišoval mezi státy rozkládajícími se v rovinách nebo v kopcích či horách a klasifikoval státy jako vnitrozemské a přímořské, které mohou ovládat pobřeží, otevřená moře, vnitrozemská moře a oceány. Ve své polemice o politickém a ekonomickém imperialismu tvrdil, že hospodářský průnik na vybrané trhy může být perfektní náhradou za vojenskou dominanci v oblasti.\n\nRozlišoval mezi statickými geografickými mapami a syntetickými mapami, které se snaží popsat stát jako celek, jako žijící a expandující jednotku, která má buď homogenní, nebo polygenní strukturu. To samo o sobě přibližuje sociologickou část geopolitiky, která zdůrazňuje celistvost regionu, která by jinak zůstala skryta.\n\nErich Obst byl profesorem geografie v Hannoveru. Ve svých pracích před druhou světovou válkou se zaměřoval primárně na Afriku. Napsal knihu o upadající moci Britského Impéria, jehož nároky zpochybňuje v Africe Francie a v Asii USA s Japonskem. \n\nPodporoval německo-ruské vztahy. Roku 1925 napsal: „Žádný národ není blíž Rusům než Němci. Pouze Němci porozumí ruské duši. Německo a Rusko byli přátelé po staletí. Jejich ekonomické struktury se doplňují a musí držet spolu.“\n\nV roce 1935 prohlásil, že němečtí geografové viděli nouzi národa a státu a cítili povinnost vložit svou vědu do služeb státu a národní politiky.\n\nRoku 1931 skupina geografů vykročila vstříc národnímu socialismu založením skupiny Arbeitsgemeinschaft für Geopolitik. Do geopolitiky zakomponovala rasovou teorii raženou NSDAP. Haushofer byl už jen z rodinných důvodů proti (jeho manželka byla poloviční židovka). Od roku 1933 byla geopolitika pod drobnohledem vládnoucí strany, podléhala několikanásobné cenzuře a ztrácela část vědeckého přístupu ve prospěch ideologického. Roku 1936 K. Vowinckel, vydavatel Arbeitsgemeinschaft für Geopolitik prohlásil, že geopolitika byla úzce navázána na národní socialismus od jejího samotného počátku. Zároveň byl schopný vyhrožovat svým protivníkům mezi geografy: „Bylo nezbytné a do budoucna pro nás bude nezbytné ještě důraznějším způsobem oponovat jakýmkoli tendencím interpretujícím geopolitiku neslučitelně se základními myšlenkami národního socialismu.“ Tím se z geopolitiky definitivně vytratila vědeckost a skupina kolem Arbeitsgemeinschaft nahradila Haushofera ve vedení geopolitiky. \n\nPříkladem úpadku vědeckého přístupu v geopolitice může být článek Raum ist nicht gleich Raum!, vydaným v červenci 1941 v časopise Zeitschrift für Geopolitik v souvislosti s invazí Německa do Ruska. Článek popisuje změny ve způsobu dopravy od dob Napoleona, ke kterému byl Hitler díky svým krokům přirovnáván, a který reagoval na názory geopolitiků, že by Hitler mohl v Rusku prohrát, stejně jako se to stalo Napoleonovi. Dle článku se náročnost překonávání prostoru od dob Napoleona zmenšila pro pěší jednotky na polovinu, pro motorizované na třetinu a pro zásobovací na desetinu. Pokud Německo dobude Ural, měl by to být pro jeho jednotky ekvivalent Napoleonova tažení k Rýnu.\n\nJe třeba tedy rozlišovat mezi německou geopolitikou v období do roku 1931 a od roku 1931. Ve druhém období jsou stále k nalezení relevantní a kvalitní práce, ovšem je třeba k nim přistupovat s nadhledem a ignorovat nezbytnou ideologickou část.\n\nNa počátku druhé světové války na západě díky probíhajícím událostem (1935 geografie do škol, uzavření paktu Ribbentrop-Molotov, obsazení Sudet, vytvoření osy Berlín-Řím-Tokio) převládalo přesvědčení, že se Haushofer těšil vysoké přízni, nicméně jeho vliv byl v té době již v hlubokém úpadku. Po úprku Rudolfa Hesse do Velké Británie byl pod neustálým dohledem Gestapa a s nepříznivým vývojem války byl v roce 1944 umístěn do koncentračního tábora Dachau.\n\nUltimátním cílem geopolitiky bylo zahrnout pod sebe všechny společenské vědy s politickým aspektem. Vznikaly tak nové vědy navázané na geopolitiku - Geopsychologie, Geomedicína a Geoprávní věda.\n\nGeopsychologie se snaží dokázat, že lidský historický vývoj je jen kombinací milionů individuálních dobrodružství za účelem získáním většího prostoru. Pracuje s pojmy podmanění prostoru, expanze do prostoru, nárok na větší prostor, likvidace a rozdělení prostoru. Osobní pocity a názory jednotlivců nutí muže obsazovat, opouštět, měnit, respektovat, vyhýbat se, zlepšovat nebo zanedbávat určité geografické oblasti. Všechny prostorové problémy současnosti mají být způsobeny trvalou asociací lidí a země. Teorie je velmi podobná národně socialistické ideologii „Blut und Boden.“\n\nGeomedicína se zabývá studiem fyzických a psychických nemocí. Zkoumá oblasti jejich výskytu, původ, příčiny a rozvoj v daných oblastech. Zdůrazňuje vliv přírodního prostředí a klimatu na výskyt lidských nemocí. Odnoží geomedicíny je geoepidemiologie, která byla aplikována v průběhu Druhé světové války pro prevenci vzniku epidemií na územích dobytých Německem.\n\nGeoprávní věda je národně socialistickou teorií mezinárodního práva, založenou na existenci pan-regionů, jejich prostorové čistoty a nevměšování se. Hegemoni pan-regionů měli mít právo vytvořit zákony pro celou oblast své kontroly na základě vlastního právního systému. Za příklad nevměšování se do záležitostí jiných pan-regionů byla dávána Monroeova doktrína. Prostorově čisté právo odmítalo myšlenku univerzálního mezinárodního práva, které vytváří dojem, že všechny státy jsou si rovny, což považuje jen za nástroj západoevropského imperialismu. Geoprávní věda nepopisuje striktně obsah mezinárodního práva (které bude v pan-Japonsku kvůli kulturním odlišnostem jiné než v pan-Americe), pouze stanovuje jeho základní strukturu.\n\nPrvní souvislejší kritika geopolitiky přišla od marxistů. Nevztahovala se přímo na Haushoferovo pojetí geopolitiky, ale na pokusy G. E. Graffa (1924) a J. F. Horrabina (1926) pojmout geopolitiku jako „geografický materialismus,“ spojit ji s „historickým materialismem“ Karla Marxe, a použít to jako základ pro vylepšenou marxistickou doktrínu. Vzhledem k cíli však kritika neměla dlouhodobý efekt.\n\nDalší kritika se objevovala od Karla Wittfogela. Ten mapoval geopolitické teorie až k Montesquieovi. Kritizoval materialistické, ekonomické a sociologické teorie a ke geografii přistupoval z marxistického pojetí. Požadoval, aby geografové ke vztahu mezi člověkem a přírodou přidali pojetí sociální organizace práce a pracovnímu procesu, čemuž geografové veskrze vyhověli. Jakožto člen komunistické strany byl po roce 1933 uvězněn v koncentračním táboře a nemohl svou kritiku dále rozvíjet.\n\nNejsilnější kritika poté přišla z řad francouzské geopolitické školy z rukou Alberta Demangeona a Jacques Ancela. Francouzi Němcům vyčítali nedostatek vědeckých metod, ne vždy na faktech založené politické trendy a usilování o co nejskvělejší efekt skrz nově vzniknuvší slogany. Němečtí geopolitici přijali konkrétní výtky, ovšem odmítli ji brát jako útok na celou geopolitiku. Dílem proto, že Demangeona i Ancela velké množství autorů opomíjelo, dílem však i kvůli tomu, že francouzský přístup byl značně odlišný. Blížil se více politické geografii a byl mnohem méně deterministický. S rostoucím významem společnosti pro ně význam geografie klesal a navíc se příliš nezajímali o velmocenskou politiku.\n\nPo válce Karl Haushofer napsal krátkou obranu geopolitiky Defense of German Geopolitics, po jejímž sepsání spáchal sebevraždu. Vysvětluje v ní, že geopolitika byla nacisty dezinterpretována a zneužita. Od roku 1933 byli všichni geopolitikové pod výrazným tlakem. Jejich práce procházely několikanásobnou cenzurou a míra vědeckého přístupu v pracích se snížila na 60-70% zatímco zbytek byl doplněn ideologií. Haushofer byl vyslýchán v rámci Norimberského procesu ohledně jeho přátelství s Rudolfem Hessem a možného vlivu na Adolfa Hitlera a nacistické vedení. Zároveň byl posuzován, zda by měl být souzen za válečné zločiny, z čehož byl osvobozen. Ve výpovědi uvádí, že nikdy nepodněcoval k dobývání neněmeckých území a byl přesvědčen, že územní zisky Mnichovské dohody zajistí Němcům dostatek Lebensraum na dalších 100 let.\nV roce 1951 byl obnoven časopis Zeitschrift für Geopolitik, s jasně patrnou snahou eliminovat negativně vnímané aspekty předválečné německé geopolitiky. Byl opuštěn koncept expanze do prostoru a živé hranice, a místo nich byla projevena podpora menším státům s odmítnutím imperialismu jakožto zastaralého konceptu. \n\nVětšina autorů vnímala Německo v nebezpečné pozici mezi východem a západem. Obviňovali USA z krátkozrakosti při vojenské porážce Japonska a Německa, která uvolnila prostor pro rozmach SSSR, a také ze zištného přístupu k zemím třetího světa. Přesto si uvědomovali, že v dané situaci není jiné alternativy, než se přiklonit k západu. \n\nZ dlouhodobého hlediska byla prosazována myšlenka silného Německa, nezávislého ani na jedné ze stran, které by tvořilo jádro Evropské federace s vlastní armádou. Takováto silná a spojená Evropa měla být neutrální třetí silou vůči USA a SSSR, která by sama o sobě byla odstrašující proti případné válce, ve které by se přiklonila na stranu napadeného. Za nezbytnou podmínku tohoto postupu byl považován návrat Německa mezi velmoci.\n\nZ hlediska vlivu, množství výtisků, citací, odkazů a věhlasu přispěvatelů se však nový Zeitschrift nemohl rovnat svému předválečnému předchůdci.\n"}
{"id": "1160885", "url": "https://cs.wikipedia.org/wiki?curid=1160885", "title": "Mistrovství světa ve fotbale klubů 2016", "text": "Mistrovství světa ve fotbale klubů 2016\n\nMistrovství světa ve fotbale klubů 2016 (oficiálně FIFA Club World Cup Japan 2016 presented by Alibaba E-Auto, japonsky Alibaba E-Auto プレゼンツ FIFAクラブワールドカップ ジャパン2016) se hrálo v termínu 8. – 18. prosince 2016 v Japonsku. Byl to 13. ročník MS klubů, ve kterém se střetává šest vítězů jednotlivých nejvyšších kontinentálních soutěží a vítěz ligy pořadatelské země. Poprvé v historii soutěžních utkání zavedla FIFA využití videozáznamu pro posouzení sporných situací.\n\nZástupci Evropy (Real Madrid) a Jižní Ameriky (Atlético Nacional) byli nasazeni přímo do semifinále.\nPředchozí ročník 2015 vyhrál španělský klub FC Barcelona z konfederace UEFA. Ročník 2016 vyhrál španělský klub Real Madrid, pro nějž to byl druhý titul v historii turnaje.\n\nPozn.: pokud by Ligu mistrů AFC vyhrál tým z Japonska, na turnaj by se kvalifikoval poražený finalista místo vítěze J. League 1 (aby Japonsko nemělo z konfederace AFC dvojí zastoupení).\n\n\nV červnu 2016 byly vybrány jako dějiště MS klubů 2016 stadiony Suita City Football Stadium ve městě Ósaka a International Stadium Yokohama ve městě Jokohama.\n\nPro vyřazovací zápasy platí:\n\nPro zápasy o 5. a 3. místo platí:\n\nFIFA během turnaje zavedla (poprvé v historii) využití videozáznamu pro posouzení sporných situací (např. platnosti gólů, penaltových faulů, udělení červených karet apod.). Proškolený videoasistent (anglicky VAR – video assistant referee) má v operační místnosti přístup k vysílanému TV signálu a záběrům kamer a v případě potřeby může komunikovat na dálku s hlavním rozhodčím o klíčových verdiktech. Finální rozhodnutí spočívá nadále na hlavním rozhodčím, videoasistent má pomocnou roli jako pomezní a čtvrtý rozhodčí.\nPoprvé pomoc videoasistenta využil na turnaji maďarský rozhodčí Viktor Kassai během semifinálového zápasu mezi týmy Atlético Nacional a Kašima Antlers (0:3), kdy konzultoval sporný zákrok v pokutovém území, za nějž poté nařídil pokutový kop ve prospěch japonského mužstva (Kašima Antlers).\n\nRole videoasistenta v zápasech má být během dvou let nadále testována ve 12 zemích: Austrálii, Brazílii, Belgii, České republice, Francii, Německu, Itálii, Mexiku, Nizozemsku, Portugalsku, Kataru a USA.\n\nUvedené termíny jsou v místním čase Japan Standard Time (). Los proběhl 21. září 2016 v 11:00 SELČ () v sídle FIFA ve švýcarském Curychu.\n\n"}
{"id": "1160886", "url": "https://cs.wikipedia.org/wiki?curid=1160886", "title": "Římskokatolická farnost Studnice u Vyškova", "text": "Římskokatolická farnost Studnice u Vyškova\n\nŘímskokatolická farnost Studnice u Vyškova je územní společenství římských katolíků s farním kostelem sv. Jiljí v děkanátu Vyškov.\n\nKostel byl vybudován v roce 1731. Na věži kostela je umístěn zvon umíráček z roku 1552.\n\nAdministrátorem excurrendo je k září 2018 R. D. Mgr. Jan Plodr.\n\nFarnost se pravidelně zapojuje do akce Tříkrálová sbírka. V roce 2018 se při ní vybralo 13 847 korun.\n\n"}
{"id": "1160887", "url": "https://cs.wikipedia.org/wiki?curid=1160887", "title": "Petr Dohnal", "text": "Petr Dohnal\n\nPetr Dohnal (* 1. února 1971) je český pracovník ve vězeňství, od prosince 2015 generální ředitel Vězeňské služby ČR. V této funkci působil také v letech 2012–2014.\n\nVystudoval psychologii na Filozofické fakultě Univerzity Palackého v Olomouci (získal titul Mgr.). Absolvoval také postgraduální studium forenzní psychologie na Univerzitě Karlově v Praze.\n\nK vězeňské službě nastoupil na počátku 90. let 20. století. Začínal jako strážný v pankrácké věznici, kde postupně prošel řadou výkonných funkcí - vedl například oddělení prevence a stížností. V létě roku 2007 byl nejprve jmenován náměstkem ředitele Vazební věznice Praha-Pankrác a od října 2007 do konce srpna 2008 toto zařízení vedl. Následně byl pověřen výkonem funkce prvního náměstka generálního ředitele Vězeňské služby ČR. Do této pozice byl definitivně řádně jmenován počátkem září 2008.\n\nPetr Dohnal je ženatý a má dvě děti.\n\nNa konci listopadu 2012 jej ministr spravedlnosti ČR Pavel Blažek jmenoval s účinností od 1. prosince 2012 generálním ředitelem Vězeňské služby ČR; nahradil tak Jiřího Treglera, který na funkci rezignoval v polovině listopadu 2012 z osobních důvodů (včetně zdravotních). Vzhledem k Dohnalově služební hodnosti se nemuselo uskutečnit výběrové řízení. V pozici generálního ředitele Vězeňské služby ČR bezproblémově realizoval amnestii prezidenta Václava Klause vyhlášenou v lednu 2013. Dne 28. října 2013 jej prezident Miloš Zeman jmenoval do hodnosti brigádního generála.\n\nV únoru 2014 zahájila krátce po svém nástupu ministryně spravedlnosti ČR Helena Válková s Dohnalem řízení o odvolání z funkce, a to z důvodu nespokojenosti s jeho přístupem k ministerské kontrole. Dne 4. dubna 2014 jej nakonec Válková z funkce odvolala s odůvodněním, že ztratila důvěru v jeho schopnost řádně vykonávat funkci a uskutečnit nezbytnou reformu vězeňství. Krátce nato však Dohnal podal rozklad proti svému odvolání z funkce. Ministryně Válková ani její nástupce Robert Pelikán dlouho o rozkladu nerozhodli, až v květnu 2015 nařídil pražský městský soud Pelikánovi o rozkladu rozhodnout a ten jej o měsíc a půl později zamítl. Dohnal se proti rozhodnutí odvolal k soudu a v červenci 2015 navíc podal další rozklad, tentokrát proti přeřazení do zálohy. Na začátku listopadu 2015 Pelikán druhému rozkladu vyhověl, podřídil se tak názoru rozkladové komise. Dne 18. prosince 2015 zrušil Městský soud v Praze na základě Dohnalovy žaloby, kterou podal po zamítnutí prvního rozkladu, rozhodnutí týkající se odvolání Dohnala z funkce. Ministr spravedlnosti Robert Pelikán následně oznámil, že se Dohnal vrací do své funkce a končí dosavadní šéf Pavel Ondrášek.\n\nJen tři dny po návratu do funkce (tj. 21. prosince 2015) odvolal Dohnal své dva nejbližší podřízené, některá média tento krok označila za „čistku“. Dne 23. prosince 2015 ministr Pelikán zdůraznil, že titul generální ředitel Vězeňské služby ČR používají dva lidé (Dohnal i Ondrášek), ale veškeré pravomoci má pouze Dohnal. Zároveň bylo zahájeno správní řízení, které přezkoumá Ondráškovo jmenování. Dne 19. ledna 2016 bylo Ondráškovo jmenování do funkce zrušeno.\n\nDne 8. května 2017 jej prezident Miloš Zeman jmenoval generálmajorem.\n"}
{"id": "1160890", "url": "https://cs.wikipedia.org/wiki?curid=1160890", "title": "Rudolf Svoboda (historik)", "text": "Rudolf Svoboda (historik)\n\ndoc. ThDr. Rudolf Svoboda, Th.D. (* 5. prosince 1978 Praha) je český historik a teolog. Od akdamického roku 2002/2003 vyučuje zejména historii na Teologické fakultě Jihočeské univerzity v Českých Budějovicích. Na základě volby z 30. března 2016 byl 4. dubna 2016 jmenován děkanem fakulty. Dne 16. září 2017 byl v českobudějovické katedrále svatého Mikuláše vysvěcen biskupem Vlastimilem Kročilem na trvalého jáhna.\n\nNa Jihočeské univerzitě absolvoval magisterské studium teologie na Teologické fakultě a historie na Historickém ústavu JU, později Filosofické fakultě JU.\n\nV letech 2004-2008 absolvoval doktorandskou studijní stáž na Katolické univerzitě v Linci v Horním Rakousku (\"Katholische Privat-Universität Linz\"). Doktorát (Th.D.) získal v roce 2008 na Teologické fakultě Jihočeské univerzity. V roce 2008 také absolvoval rigorózní řízení (ThDr.) na Husitské teologické fakultě Univerzity Karlovy v Praze. V roce 2012 se na Jihočeské univerzitě habilitoval (doc.) s prací \"Arnošt Konstantin Růžička: Josefinista na českobudějovickém biskupském stolci\".\n\nNa Teologické fakultě Jihočeské univerzity v Českých Budějovicích je členem Katedry teologických věd a od 4. 4. 2016 děkanem.\n\nRudolf Svoboda je členem redakční rady odborného historického časopisu \"Cornova\" (vydává FF UK a Česká společnost pro výzkum 18. století), členem \"České společnosti pro výzkum 18. století\" a členem \"České sekce Evropské společnosti pro katolickou teologii\".\n\nBadatelsky se Rudolf Svoboda dlouhodobě věnuje období osvícenství. Ve své habilitační práci se zabýval diferencemi mezi osvícenstvím v Habsburské monarchii a jiných částech Evropy, zejména frankofonních. Na Teologické fakultě Jihočeské univerzity přednáší církevní dějiny české i všeobecné, dějiny charitativní práce a dějiny výchovy a vzdělávání. Vyučuje také práci s prameny duchovních autorů.\n\nPravidelně přednáší na tuzemských i zahraničních konferencích.\n\n\nGranty:\n\n"}
{"id": "1160891", "url": "https://cs.wikipedia.org/wiki?curid=1160891", "title": "Marie Bretaňská", "text": "Marie Bretaňská\n\nMarie Bretaňská či \"Marie z Dreux\" ( \"Marie de Bretagne\",1268 – 5. května 1339) byla hraběnka ze Saint-Pol.\n\nByla dcerou bretaňského vévody Jana II. a Beatrix, dcery anglického krále Jindřicha III. 22. července 1292 byla provdána za Víta, hraběte ze Saint-Pol. Roku 1317 ovdověla, zemřela v květnu 1339 a byla pohřbena po manželově boku v cisterciáckém klášteře Cercamp.\n"}
{"id": "1160893", "url": "https://cs.wikipedia.org/wiki?curid=1160893", "title": "Zacharias Starck", "text": "Zacharias Starck\n\nZacharias Starck (* asi 1535 – † před r. 1612) byl německý právník, historik a humanista.\n\nNarodil se v Senftenbergu v Dolní Lužici. Asi roku 1572 dosáhl hodnosti doktora práv. Působil jako rádce na dvoře saských kurfiřtů. Zemřel v Drážďanech.\n\nRoku 1582 si nechal pořídit tištěný exlibris.\n\nV letech 1579–1580 pobýval v Těšíně, kde pořídil komentovaný soupis dokumentů těšínského zámeckého archivu, který se zachoval v rukopise. Bývá proto řazen k historikům Těšínska.\n\n"}
{"id": "1160894", "url": "https://cs.wikipedia.org/wiki?curid=1160894", "title": "Anita Ešpandrová", "text": "Anita Ešpandrová\n\nAnita Ešpandrová, rozená Nováková (* 28. ledna 1989 Praha) je česká herečka, modelka a lektorka. V letech 2005–2008 studovala na VOŠON a SPŠO v Praze a dále pak v letech 2011–2015 na Univerzitě Karlově v Praze obor Teatrologie. Mimo hereckého působení ať už v oblasti divadelní či filmové a televizní tvorby se příležitostně věnuje modelingu a lektorské činnosti loutkoherectví pro děti. Závodně se věnuje rovněž jízdě na koni a atletice, kde působí i jako trenérka atletické přípravky TJ Sokol Praha Královské Vinohrady. Hovoří anglicky a francouzsky.\n\n"}
{"id": "1160897", "url": "https://cs.wikipedia.org/wiki?curid=1160897", "title": "Michal Murín (policista)", "text": "Michal Murín (policista)\n\nMichal Murín (* 30. června 1962) je český policista, v letech 2015–2015 ředitel Generální inspekce bezpečnostních sborů.\n\nV roce 2002 absolvoval magisterský studijní program Policejní akademie České republiky a v roce 2004 složil rigorózní zkoušku na Akadémii Policajného zboru v Bratislave (získal titul JUDr.).\n\nOd roku 1982 je ve služebním poměru u Policie České republiky. Během své policejní kariéry šéfoval odboru obecné kriminality středočeské policejní správy, vedl kladenskou policii a byl šéfem policejního oddělení Praha-západ. Jako policista se například zabýval případem „lesního vraha“ Viktora Kalivody, který v roce 2005 vraždil v lesích na Brněnsku a Kladensku, nebo sebevraždou skladatele Karla Svobody z roku 2007. Vypracoval se do hodnosti plukovníka a od června 2014 byl náměstkem ředitele Generální inspekce bezpečnostních sborů (GIBS) pro trestní řízení.\n\nMichal Murín je ženatý a má tři děti. V roce 2012 obdržel od tehdejšího policejního prezidenta Petra Lessyho medaili za věrnost za 30 let působení u policie. V 80. letech 20. století byl členem KSČ.\n\nKdyž na konci listopadu 2015 skončil ve vedení Generální inspekce bezpečnostních sborů Ivan Bílek, byl od prosince pověřen jejím vedením. Následně jej dne 4. prosince 2015 představil premiér Bohuslav Sobotka Výboru pro bezpečnost Poslanecké sněmovny PČR jako kandidáta na post nového ředitele GIBS a výbor jeho jmenování jednomyslně podpořil. O tři dny později schválila návrh na jeho jmenování i vláda.\n\nDne 27. února 2018 oznámil, že na něj premiér ČR Andrej Babiš tlačí, aby do konce února 2018 odešel z funkce. Murín to odmítl a dne 15. března 2018 oznámil Andrej Babiš, že jej zprostí výkonu služby. Kvůli vyčerpání z dlouhodobého stresu skončil v polovině dubna 2018 v nemocnici. Objevily se spekulace, že ze zdravotních důvodů na funkci rezignuje. To však sám popřel. Nakonec dne 17. dubna 2018 vydal prohlášení, že na konci dubna na svou pozici přece jen rezignuje, aby předešel útokům na GIBS.\n"}
{"id": "1160898", "url": "https://cs.wikipedia.org/wiki?curid=1160898", "title": "Mistrovství světa juniorů ve sportovním lezení 1999", "text": "Mistrovství světa juniorů ve sportovním lezení 1999\n\nMistrovství světa juniorů ve sportovním lezení 1999 (: \"UIAA World Youth Championship\") se uskutečnilo jako sedmý ročník 3. září v italském Courmayeuru v lezení na obtížnost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nNejlépe si vedl Jakub Hlaváček v kategorii A, který skončil na osmém místě.\n"}
{"id": "1160901", "url": "https://cs.wikipedia.org/wiki?curid=1160901", "title": "Michal Murín", "text": "Michal Murín\n\nJméno a příjmení Michal Murín má více nositelů:\n\n"}
{"id": "1160906", "url": "https://cs.wikipedia.org/wiki?curid=1160906", "title": "Mistrovství světa juniorů ve sportovním lezení 2000", "text": "Mistrovství světa juniorů ve sportovním lezení 2000\n\nMistrovství světa juniorů ve sportovním lezení 2000 (: \"UIAA World Youth Championship\") se uskutečnilo jako osmý ročník 1. září v nizozemském Amsterdamu v lezení na obtížnost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nNejlépe si vedla osmá Lucie Rajfová v kategorii B.\n"}
{"id": "1160908", "url": "https://cs.wikipedia.org/wiki?curid=1160908", "title": "Samir Kuntar", "text": "Samir Kuntar\n\nSamir Kuntar (: , ‎20. července 1962 – 19. prosince 2015) byl libanonský Drúz, představitel militantní skupiny Hizballáh a člen teroristické skupiny Palestinská osvobozenecká fronta, usvědčený z několikanásobné vraždy při teroristickém útoku v izraelské Nahariji v dubnu 1979.\n\nV roce 2008 byl propuštěn v rámci výměny vězňů. Po svém propuštění byl v Sýrii oceněn řádem Za zásluhy a stal se vysoce postaveným členem libanonské islamistické militantní skupiny Hizballáh. Během syrské občanské války měl podle drúzských zdrojů na starosti velení guvernorátu Kunejtra a útoky proti Izraeli, zatímco podle americké vlády měl ve spolupráci se Sýrií a Íránem organizovat posílení teroristické infrastruktury Hizballáhu na Golanských výšinách.\n\nV prosinci 2015 zahynul na předměstí Damašku při údajném izraelském leteckém útoku.\n\nTeroristický útok v Nahariji na severu Izraele vedl Kuntar jako šestnáctiletý ve jménu Palestinské osvobozenecké organizace. Spolu s ním od břehů jiholibanonského města Týros na gumovém člunu s motorem vyplula trojice mužů v noci 22. dubna 1979. Do města, vzdáleného zhruba 10 kilometrů od izraelsko-libanonské hranice, skupina dorazila kolem půlnoci. Nejprve zastřelili 24letého policejního důstojníka Elijahu Šachara. Útočníci poté vnikli do bytového domu s plánem zajmout dvě až tři osoby a odvést je zpět do Libanonu. Při pokusu o násilné vniknutí do jednoho z bytů jeden z místních obyvatel zastřelil jednoho z útočníků. Následně Kuntarova skupina vpadla do bytu rodiny Haranů. Zajali 31letého otce rodiny Dannyho Harana a jeho čtyřletou dceru Ejnat. Manželce Smadar Haranové se podařilo ukrýt do prostoru nad ložnicí spolu s dvouletou dcerou Ja'el a sousedkou.\n\nKuntar a jeho komplici posléze odvlekli Dannyho Harana a dceru Ejnat na pláž, kde vypukla přestřelka mezi nimi, policisty a vojenskou jednotkou z elitního komanda Sajeret Golani, kteří mezitím dorazili. Když skupina zjistila, že byl jejich člun poškozen střelbou, střelil Kuntar z blízka Dannyho Harana do zad před jeho dcerou, a následně jej utopil v moři, aby se ujistil, že je mrtvý. Následně zabil čtyřletou Ejnat tím, že jí rozmlátil hlavu pažbou své zbraně. Smadar Haranová mezitím v bytě nešťastnou náhodou udusila svou dvouletou dceru Ja'el, když se pokoušela utišit její pláč, který by mohl prozradit místo jejich úkrytu. Při přestřelce na pláži byl zabit jeden z útočníků, Kuntar se zbývajícím členem původní čtveřice byl zajat.\n\nKuntar a jeho komplic Ahmed Al-Abras byli izraelským soudem v roce 1980 usvědčeni z vraždy čtyř osob a odsouzeni ke čtyřem doživotním trestům odnětí svobody a dalším 47 letům za způsobená zranění. Události v Nahariji byly v izraelských, amerických, britských a kanadských médiích označeny za jeden z nejbrutálnějších teroristických útoků v dějinách Izraele.\n\nV roce 2003 Izrael zprostředkovaně jednal s Hizballáhem o výměně ostatků tří izraelských vojáků, které libanonské hnutí zajalo v roce 2000 a propuštění Elchanana Tannenbauma, izraelského podnikatele a plukovníka izraelské armády v záloze, kterého uneslo z Dubaje. Ačkoli vůdce Hizballáhu Hasan Nasralláh trval na propuštění Samira Kuntara, izraelský ministr zahraničních věcí Silvan Šalom a premiér Ariel Šaron jej odmítli propustit a prohlásili, že „vražda rodiny je v Izraeli neodpustitelná.“ Nakonec Nasralláh ustoupil a Kuntar v rámci výměny propuštěn nebyl.\n\nKuntar strávil v izraelském vězení téměř třicet let, než byl 16. července 2008 propuštěn v rámci dohody o výměně vězňů mezi Izraelem a Hizballáhem, kterou zprostředkovala německá Spolková zpravodajská služba. Ta zahrnovala předání ostatků izraelských vojáků Ehuda Goldwassera a Eldada Regeva a informací o osudu izraelského navigátora Rona Arada. Izrael naproti tomu předal Hizballáhu zprávu o osudu 4 íránských diplomatů, kteří v roce 1982 zmizeli v Libanonu. Dále pak ostatky 199 padlých příslušníků Hizballáhu z druhé libanonské války v roce 2006.\n\nPo svém propuštění byl v Libanonu veřejností oslavován jako národní hrdina.\nKuntar zahynul 19. prosince 2015 při explozi, která zničila šestipatrovou obytnou budovu v Džaramaně na předměstí Damašku. Spolu s ním zahynulo osm syrských nacionalistů, mezi nimi i polní velitel libanonského hnutí Hizballáh, a množství dalších lidí bylo zraněno. Podle oficiálních syrských zdrojů Kuntar zemřel během „teroristického raketového útoku“. Podle Hizballáhu byla budova zničena leteckým úderem izraelského vojenského letectva. Den po jeho smrti se k útoku přihlásila Svobodná syrská armáda.\n"}
{"id": "1160913", "url": "https://cs.wikipedia.org/wiki?curid=1160913", "title": "Trokavec v Brdech", "text": "Trokavec v Brdech\n\nTrokavec v Brdech je katastrální území vytvořené k 10. únoru 2014 na západním okraji vojenského újezdu Brdy v souvislosti s jeho připravovaným zrušením, k němuž došlo k 1. lednu 2016. Rozloha nového katastrálního území je 0,169004 km², což z něho v rámci tehdejšího vojenského újezdu Brdy činilo vůbec nejmenší ze všech nově zřízených katastrálních území. Jedná se o zcela zalesněné katastrální území, v němž se nenachází žádné budovy. Katastrem protéká Kornatický potok, který je zde vůbec jediným vodním tokem. Nejvyšší vrchol je zde Trokavecká skála (706,3 m. n. m), ležící na samé jižní hranici katastru.\n\nPřed vytvořením vojenského újezdu Brdy roku 1950 bylo celé území moderního k. ú. Trokavec v Brdech součástí katastru obce Trokavec a tento moderní katastr je identický s nejjižnější ze čtyř, do vojenského újezdu, začleněných částí katastru této obce. Roku 1967 byly do vojenského újezdu začleněné části katastrů i nadále samostatných obcí vyčleněny jako samostatná katastrální území, jejichž názvy byly doplněné římskou číslovkou I. Území moderního k. ú. Trokavec v Brdech tak začlo představovat jednu ze čtyř částí katastrálního území Trokavec I. K 31. lednu 2003 bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, přičemž k. ú. Trokavec I bylo začleněno do výrazně rozšířeného k. ú. Kolvín. V rámci příprav na zrušení vojenského újezdu Brdy pak k 10. únoru 2014 bylo k. ú. Kolvín zrušeno a nejjižnější část bývalého k. ú. Trokavec I se stala novým katastrálním územím Trokavec v Brdech. K 1. lednu 2016 se k. ú. Trokavec v Brdech stalo opět součástí území obce Trokavec.\n"}
{"id": "1160916", "url": "https://cs.wikipedia.org/wiki?curid=1160916", "title": "Gliom", "text": "Gliom\n\nGliom je typ tumoru, jenž vzniká v mozku nebo míše. Název gliom je odvozen z glie. Gliomy tvoří cca 30% všech intrakrianiálních tumorů a 80% všech maligních tumorů Mezi gliom se řadí astrocytom, oligodendrogliom, glioblastom, ependymom, gliom mozkového kmene tj. dělení je nikoliv podle lokace vzniku ale podle toho, u kterých typů buněk se příznaky manifestují. \n\nLéčba je odvislá od lokace nádoru a progrese. Nejčastěji jde o kombinaci operace, radiologie a chemoterapie. Z léčiv se uživá Temozolomid (pro schopnost prostoupit hematoencefalickou bariérou) a chemoterapeutika. Obecně gliomy jsou vyléčeny jen zřídka. V USA ročně z 10.000 nově diagnostikovaných pacientů jen polovina přežije první rok a 25% dva roky. Lepší prognóza je u plastických astrocytomů (3 roky), zatímco u glioblastomu je průměrné délka dožití 12 měsíců.\n"}
{"id": "1160918", "url": "https://cs.wikipedia.org/wiki?curid=1160918", "title": "Moderní francouzská fotografie", "text": "Moderní francouzská fotografie\n\nModerní francouzská fotografie je kniha, kterou speciálně pro české prostředí sestavil francouzský historik umění a kritik fotografie Jean-Alphonse Keim (1904-1972). Kniha obsahuje úvodní autorovu studii a šestnáct medailonů předních francouzských fotografek a fotografů počátku druhé poloviny dvacátého století.\n\n"}
{"id": "1160921", "url": "https://cs.wikipedia.org/wiki?curid=1160921", "title": "Astrocytom", "text": "Astrocytom\n\nAstrocytom je typ rakoviny mozku, který vzniká v astrocytu, neboli gliové buňce v cerebru. Tento tumor se nemetastazuje mimo mozek a míchu. Jde o nejčastější formu gliomu, častěji v mozku, zřídka v míše. Formy šíření se dělí na:\n\nAstrocytom se vyskytuje v každém věku, low grade je častější u dětí, u kterých navíc astrocytom tvoří cca 75% všech intrakraniálních tumorů\n\nPro rané (\"low grade\") astrocytomy chirurgické odstranění ložiska znamená poměrně vysokou možnost přežití (90% nad 5 let). Kompletní resekce u pokročilých stádií (\"high grade\") astrocytomů není možná z důvodu difuzního prolínání nádoru do zdravého parenchymu a lze užít jen paliativní medicíny.\n\n"}
{"id": "1160923", "url": "https://cs.wikipedia.org/wiki?curid=1160923", "title": "Glioblastoma multiforme", "text": "Glioblastoma multiforme\n\nGlioblastoma multiforme (GBM, Glioblastom) je nejčastější a nejmalignější gliom mozku. Vzniká i malignizací nižších gradů astrocytomů (WHO grade II – astrocytom s nižším stupněm malignity, WHO grade III – anaplastický astrocytom). Nejčastěji se vyskytuje multiformní glioblastom (WHO gr. IV), méně anaplastický astrocytom (WHO gr. III). Anaplastické oligodendrogliomy a oligoastrocytomy jsou mnohem vzácnější. Přestože se jedná o zhoubný nádor, velice vzácně zakládající metastázy, tedy druhotná nádorová ložiska. Škodí však svým rychlým růstem, který vede ke zvyšování nitrolebního tlaku a samotným útlakem okolních struktur mozku.\n\nGlioblastoma multiforme tvoří přibližně 75 % všech high-grade gliomů. Incidence se popisuje mezi 3–4 případy na 100 000 obyvatel za rok. Typicky postihuje dospělé mezi 45–75 lety (více než 80 % pacientů je starších 50 let).\n\nNejčastějšími příznaky jsou záchvaty, nausea a zvracení, bolest hlavy, poruchy paměti a hemiparéza. Odlišitelným symptomem je progresivní deficit ve funkčních, které přináležejí přednímu a temporálnímu laloku. Progrese může být rapidní i pozvolná. CT vyšetření v případě podezření na mozkový nádor je indikováno při fokálním neurologickém deficitu, po epileptickém záchvatu či při příznacích\nnitrolební hypertenze. Glioblastom se jeví jako hypodenzní ložisko s periferní prstenčitou zónou zesíleného kontrastu a zónou penumbry mozkového edému. Tumor však může vzácně probíhat latentně s následným náhlým – často již neřešitelným – zhoršením stavu při herniaci mozkové tkáně či obstrukci likvorových cest.\n\nPacienti s glioblastomem umírají v průměru do 3 měsíců. Pacienti optimálně léčení (tzn. paliativně chirurgicky, radioterapeuticky a chemoterapeuticky) se dožívají v průměru 12 měsíců, cca 25 % pacientů 2 roky a 10 % pacientů přežívá 5 let.\n"}
{"id": "1160924", "url": "https://cs.wikipedia.org/wiki?curid=1160924", "title": "Son Lux", "text": "Son Lux\n\nSon Lux, vlastním jménem Ryan Lott, je americký zpěvák. Narodil se v Denveru, ale svou kariéru zahájil v New Yorku, kde skládal hudbu pro reklamy. Své první album nazvané \"At War with Walls & Mazes\" vydal v roce 2008 (vydavatelství Anticon) a následovalo několik dalších. V roce 2012 založil skupinu Sisyphus (původně S/S/S), ve které s ním hrají ještě Sufjan Stevens a Serengeti. V roce 2014 se podílel na písni „Troubled World“ z alba \"Winter Spring Summer Fall\" hudebníka Bootse. Spolupracoval například se zpěvačkou Lorde a rovněž se věnoval skládání filmové hudby. Složil například hudbu ke snímku \"Papírová města\" (2015).\n\n"}
{"id": "1160926", "url": "https://cs.wikipedia.org/wiki?curid=1160926", "title": "Oligodendrogliom", "text": "Oligodendrogliom\n\nOligodendrogliom je benigní nádor mozku vycházející z oligodendrocytů. Ve většině případů se manifestuje epileptickými záchvaty. Vyšetření zjistí kalcifikace na RTG. Terapie je chirurgická, co nejradikálnější, adjuvance CHT (prokarbazin, vinkristin), příp. RT. Oproti astrocytomu roste nádor pomaleji. Desetileté přežití je s šancí 10–30 %.\n\n"}
{"id": "1160927", "url": "https://cs.wikipedia.org/wiki?curid=1160927", "title": "Ependymom", "text": "Ependymom\n\nEpendymom je nádor mozku, který se vyskytuje na ependymu a je jedním z typů gliomů. U dětí se vyskytuje v intrakraniálním prostoru a u dospělých v míše. Nejčastěji je napadnuta 4. komora mozková (Ventriculus quartus), zřídka naopak pánevní dutina (cavitas pelvis). Ependymom může způsobit syringomyelii. Ependymom se alternativně nazývá jako neurofibromatóza typu II. \n\nNejčastějším příznakem je bolest hlavy, zvracení, poruchy zraku, plantární reflex, sekundární ospalost a změna chůze. \n"}
{"id": "1160928", "url": "https://cs.wikipedia.org/wiki?curid=1160928", "title": "Héctor Enrique", "text": "Héctor Enrique\n\nHéctor Adolfo Enrique (* 26. duben 1962, Lanús, Argentina) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 11 utkání.\n\nS River Plate Buenos Aires vyhrál roku 1986 jak Pohár osvoboditelů, tak Interkontinentální pohár.\n\nS River Plate se stal též dvakrát mistrem Argentiny.\n"}
{"id": "1160930", "url": "https://cs.wikipedia.org/wiki?curid=1160930", "title": "Oscar Garré", "text": "Oscar Garré\n\nOscar Alfredo Garré (* 9. prosinec 1956, Valentín Alsina, Lanús, Buenos Aires) byl argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 39 utkání.\n\nS klubem Ferro Carril Oeste z Buenos Aires se stal dvakrát mistrem Argentiny (1982, 1984), s Hapoel Kfar-Saba získal izraelský pohár.\n\nPo skončení hráčské kariéry se stal trenérem.\n"}
{"id": "1160932", "url": "https://cs.wikipedia.org/wiki?curid=1160932", "title": "Sergio Almirón", "text": "Sergio Almirón\n\nSergio Omar Almirón (* 18. listopad 1958, Rosario) je bývalý argentinský fotbalista. Nastupoval většinou na postu útočníka.\n\nS argentinskou reprezentací vyhrál mistrovství světa v Mexiku roku 1986. V národním mužstvu odehrál 6 utkání, v nichž vstřelil 4 branky.\n\nS klubem Newell's Old Boys Rosario se stal v sezóně 1987/88 mistrem Argentiny.\n"}
{"id": "1160933", "url": "https://cs.wikipedia.org/wiki?curid=1160933", "title": "Luis Islas", "text": "Luis Islas\n\nLuis Alberto Islas Ranieri (* 22. prosinec 1965, Buenos Aires) byl argentinský fotbalista, brankář.\n\nS argentinskou reprezentací vyhrál mistrovství světa v Mexiku roku 1986.. Zúčastnil se též světového šampionátu v USA roku 1994. Má rovněž zlatou medaili z mistrovství jižní Ameriky (Copa América) 1993.\n\nV národním mužstvu působil v letech 1984-1994 a odehrál 30 utkání.\n\nDvakrát se stal mistrem Argentiny, jednou s Estudiantes de La Plata (1983), podruhé s Independiente Avellaneda (1993/94). Má i jeden titul z Mexika, s klubem Deportivo Toluca (1997/98).\n\nRoku 1992 byl vyhlášen argentinským fotbalistou roku.\n"}
{"id": "1160936", "url": "https://cs.wikipedia.org/wiki?curid=1160936", "title": "Mahdí Lasín", "text": "Mahdí Lasín\n\nMahdí Lasín (Medhi Gregory Giuseppe Lacen; arabsky مدحي لحسن, narozen 15. března 1984, Paříž, Francie) je alžírský fotbalový záložník a reprezentant francouzského původu, který působí od roku 2011 v klubu Getafe CF.\nReprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval 3. března 2010 v přátelském utkání proti Srbsku (porážka 0:3).\n\nZúčastnil se Mistrovství světa 2010 v Jihoafrické republice.\nBosenský trenér Alžírska Vahid Halilhodžić jej vzal na Mistrovství světa 2014 v Brazílii, kde Alžírsko vypadlo v osmifinále s Německem po výsledku 1:2 po prodloužení.\n\n"}
{"id": "1160942", "url": "https://cs.wikipedia.org/wiki?curid=1160942", "title": "Nádory hlavových nervů", "text": "Nádory hlavových nervů\n\nNádory hlavových nervů zkr. PNST jako peripheral nerve sheath tumor jsou tumory nervového systému, které napadají myelin, který obaluje nervová vlákna. Mezi hlavní druhy patří neurinom, neurofibrom a maligní nádory nervových pochev. Jsou odvozeny z nádorově transformované periferní glie (Schwannovy buňky), fibroblastů a buněk perineuria.\n"}
{"id": "1160943", "url": "https://cs.wikipedia.org/wiki?curid=1160943", "title": "Neurofibrom", "text": "Neurofibrom\n\nNeurofibrom je nezhoubný nádor vyrůstající z nervového obalu, podobný neurinomu. Často jím trpí pacienti s neurofibromatózou prvního typu (NF1). Projevuje se širokým rozsahem postižení v oblasti bolesti a kognitivních funkcí. Nemoc vzniká z neomyelinizujích Schwanových buněk, které vykazují neaktivní NF1 gen, který kóduje neurofibromin. Neurofibrom se dělí na dva základní podtypy: dermalní and plexiformní. \n\nVětšinou tvoří dobře ohraničenou neopouzdřenou lézi v submukóze, histologicky sestávající z protáhlých a zvlněných vřetenitých buněk s blandními zašpičatělými jádry. Imunohistochemicky lze prokázat polymorfní složení nádoru ze Schwannových buněk, fibroblastů, axonů a případně i perineurálních buněk. Oba typy se léčí operativním odstraněním.\n"}
{"id": "1160945", "url": "https://cs.wikipedia.org/wiki?curid=1160945", "title": "Astroblastom", "text": "Astroblastom\n\nAstroblastom je vzácná forma tumoru tvořená astroblasty, které patří mezi glie. Astroblastomy jsou podobné spongioblastomům a astrocytomům a vyskytují se převážně v supratentoriální (nad tentorium cerebelli) oblasti mozku, která odpovídá za volní pohyby, ale i ve frontálním, parietálním a okcipitálním laloku. Tumory se nacházejí také v mozečku, zrakovém nervu a v cauda equina a hypothalamu.\n\nHlavním znakem je zvýšený vnitrolební tlak spojený s bolestí hlavy, ospalost, nausea, zhoršené vidění, záchvaty. K léčbě se uživá standarních nástrojů proti rakovině: chemoterapie, radiologie a operace. Nádor má zvýšenou pravděpodobnost opakování.\n\n"}
{"id": "1160947", "url": "https://cs.wikipedia.org/wiki?curid=1160947", "title": "Gliomatosis cerebri", "text": "Gliomatosis cerebri\n\nGliomatosis cerebri, též mozková glimatóza nebo řídč. difuzní astrocytóza je vzácný typ mozkového nádoru. Tato špatně diagnostikovatelná nemoc je typická difuzním rozšířením glií, která působí na různé mozkové laloky. Šíření je rychlé a hluboké do okolní tkáně, což komplikuje fyzické odstranění nádoru operací. Gliomatosis cerebi se jeví jako maligní nádor podobný glioblastomu. \n"}
{"id": "1160948", "url": "https://cs.wikipedia.org/wiki?curid=1160948", "title": "Lee Perry", "text": "Lee Perry\n\nLee „Scratch“ Perry (* 20. března 1936 Kendal) je jamajský zpěvák a hudební producent. Svou kariéru zahájil koncem padesátých let. V šedesátých letech vystupoval se skupinou The Upsetters. V roce 1968 založil hudební vydavatelství Upsetter Records. Během své kariéry vydal několik desítek alb. Spolupracoval s mnoha hudebníky, mezi něž patří například Mad Professor, Adrian Sherwood, Bill Laswell nebo anglické duo The Orb. Svůj hlas také propůjčil diskžokejovi v počítačové hře Grand Theft Auto V.\n\n"}
{"id": "1160949", "url": "https://cs.wikipedia.org/wiki?curid=1160949", "title": "Gangliocytom", "text": "Gangliocytom\n\nGangliocytom je vzácný benigní tumor CNS, který sestává z buněk, které odpovídají zralým gangliovým buňkám. Pokud by šlo o kombinaci s nádorovými gliálními buňkami, pak se jedná o gangliogliom, pod kterým je také někdy uváděn. Gangliocytom a gangliogliom společně reprezentují asi 0,4 % všech nádorů CNS a 1,3 % všech nádorů mozku. Gangliocytom se objevuje v mozku, mozkovém kmeni, mozečku, míše, optických nervech, hypofýze a glandula pinealis. Většina nádorů je supratentoriálních a postihuje temporální lalok. Extrémně raritní dysplastický gangliocytom mozečku se nazývá Lhermitte-Duclosova nemoc. Není jasno, zda léze je neoplastická, či jen hamartogenní\n\nOperativní odstranění vede k úplnému zhojení. Při částečném odstranění přichází recidiva často až po desítkách let.\n"}
{"id": "1160950", "url": "https://cs.wikipedia.org/wiki?curid=1160950", "title": "Gangliogliom", "text": "Gangliogliom\n\nGangliogliom je vzácný benigní tumor CNS, který sestává z buněk, které odpovídají zralým gangliovým a gliálními buňkám. Podobný gangliocytom a gangliogliom společně reprezentují asi 0,4 % všech nádorů CNS a 1,3 % všech nádorů mozku. Gangliogliom se objevuje v mozku, mozkovém kmeni, mozečku, míše, optických nervech, hypofýze a glandula pinealis. Většina nádorů je supratentoriálních a postihuje temporální lalok. Extrémně raritní dysplastický gangliocytom mozečku se nazývá Lhermitte-Duclosova nemoc. Není jasno, zda léze je neoplastická, či jen hamartogenní\n\nOperativní odstranění vede k úplnému zhojení. Při částečném odstranění přichází recidiva často až po desítkách let.\n"}
{"id": "1160951", "url": "https://cs.wikipedia.org/wiki?curid=1160951", "title": "Ricky Nelson", "text": "Ricky Nelson\n\nRicky Nelson (8. května 1940 – 31. prosince 1985) byl americký zpěvák, kytarista a herec. Pocházel z hudební rodiny, jeho otcem byl kapelník Ozzie Nelson, matkou zpěvačka Harriet Nelson. Svou první desku vydal v roce 1957 a v následujících letech vyšla řada dalších. V letech 1952 až 1966 vystupoval se svými rodiči a bratrem Davidem v seriálu \"The Adventures of Ozzie and Harriet\". V roce 1959 hrál ve westernovém filmu \"Rio Bravo\". Zemřel při letecké nehodě ve věku 45 let. V roce 1987 byl uveden do Rock and Roll Hall of Fame.\n\n"}
{"id": "1160953", "url": "https://cs.wikipedia.org/wiki?curid=1160953", "title": "Generální guvernéři Mauricia", "text": "Generální guvernéři Mauricia\n\nSeznam generálních guvernérů Mauricia od roku 1968 do roku 1992.\n\n"}
{"id": "1160954", "url": "https://cs.wikipedia.org/wiki?curid=1160954", "title": "Liberální lidová strana", "text": "Liberální lidová strana\n\nLiberálové (švédsky \"Liberalerna\", zkr. L) je švédská liberální strana, stojící na pravém středu.\n\nStrana vznikla v roce 1902 a zpočátku byl její program orientovaný na prosazování občanských a politických práv. Vedle toho se strana stavěla proti zasahování státu do ekonomiky. V meziválečném období sice švédští liberálové utrpěli rozkol v otázce prohibice, nicméně v roce 1934 došlo k jejich znovusjednocení.\nVzhledem ke spíše pravicové orientaci této strany jí v době nepřetržité vlády sociální demokracie v letech 1932-1976 potkal stejný osud jako např. Umírněnou stranu, která strávila celou dobu v opozici. Až v roce 1976 se stala součástí středopravicové vlády Thorbjörna Fälldina, která ale trvala pouhé dva roky a rozpadla se kvůli odlišným názorům na jadernou energetiku. Koalice stran stojících od středu napravo byla obnovena v roce 1979, nicméně i ona vládla pouhé dva roky. Poté zůstala deset let opět v opozici a od roku 1991 seúčastnila vlády Carla Bildta, což byla první poválečná vláda bez účasti sociálních demokratů, která vydržela celé volební období až do roku 1994. Do vlády se švédští liberálové vrátili v roce 2006, kdy se na osm let stali součástí středopravicového kabinetu Fredrika Reinfeldta.\n\nJedná se o proevropskou stranu, která podporovala vstup země do EU.\n"}
{"id": "1160956", "url": "https://cs.wikipedia.org/wiki?curid=1160956", "title": "Ganglioneurom", "text": "Ganglioneurom\n\nGanglioneurom je vzácný typ benigního tumoru autonomní nervů pocházejících z nediferencovaných buněk neruální lišty sympatika. Samotný ganlioneurom je složen z buněk zcela diferencovaných.\n\nGanglioneuroma se nejčastěji vyskytuje v oblasti břicha, nicméně tento typ nádoru můžeme najít kdekoliv, pokud je zde i vhodná nervová tkáň. Ganglioneuromy jsou typicky bez příznaků, avšak tumor v oblasti hrudníku může způsobovat například dýchací potíže nebo bolest na hrudníku. Naopak nádor v oblasti míchy způsobuje bolesti zad nebo výraznou ztrátu svalové hmoty.\n"}
{"id": "1160957", "url": "https://cs.wikipedia.org/wiki?curid=1160957", "title": "Pinealocytom", "text": "Pinealocytom\n\nPineocytom nebo pinealocytom je benigní, pomalu rostoucí tumor epifýzy.\n\nNález lze určit pouze histologicky z mozkové tkáně. Tlak na kmen v oblasti tekta se projeví Parinaudovým syndromem. Na CT lze nalést hypodenze s kalcifikacemi v oblasti glandula pinealis. Léčba je radiologická a chemoterapie; 75% případů má pětileté přežití. \n"}
{"id": "1160960", "url": "https://cs.wikipedia.org/wiki?curid=1160960", "title": "Mikuláš Szontagh", "text": "Mikuláš Szontagh\n\nMUDr. Mikuláš Szontagh (11. srpna 1843, Dolný Kubín – 2. prosince 1899, Nový Smokovec) byl lékař a botanik, zakladatel Nového Smokovce ve Vysokých Tatrách. Byl průkopníkem celoroční klimatické léčby tuberkulózy a respiračních nemocí ve vysokohorském prostředí v bývalém Uhersku.\n\nJeho předkové přišli do Uher po tatarských vpádech s vlnou saských kolonistů. Po čase se rozdělili na dvě větve, spišsko-gemerskou a oravskou. Oravští Szontaghovci působili především ve státní správě. \n\nMikulášův otec Daniel byl vzděláním právník. Jeho matka Penthesilia byla o deset let mladší než manžel. Pocházela z Dobšiné. Mikuláš byl třetím potomkem z osmi dětí. Byl pokřtěn podle evangelického obřadu. Základní vzdělání získal v rodném městě. Jako banskobystrický, těšínský a šopronský gymnazista si na studia přivydělával doučováním slabších studentů. V letech 1862 - 1868 byl řádným posluchačem lékařské fakulty vídeňské univerzity. Už jako medik publikoval v ročence rakouské zoologicko-botanické společnosti práci o flóře Oravy a v roce 1864 uveřejnil přehled rostlinstva Šopronské stolice. Ve sborníku bratislavské konference uherských lékařů a přírodovědců uveřejnil zprávu o rostlinstvu severozápadních oblastí Gemeru.\n\nPo promoci v roce 1868 získal první zaměstnání v budapešťské veřejné nemocnici. Vedle lékařské činnosti založil a redigoval v letech 1869 - 1873 botanickou rubriku v \"Természettudományi Közlöny\", tiskovém orgánu uherské přírodovědné společnosti. Vlastní lékařské a botanické práce uveřejňoval i v jiných vědeckých časopisech, a na základě této činnosti se stal členem uherské geografické společnosti a mnoha jiných přírodovědných společností doma i v zahraničí. V Budapešti onemocněl plicní tuberkulózou. Když se v Korytnici uvolnilo místo lázeňského lékaře, nemocný Szontagh přivítal možnost pracovat na čerstvém horském vzduchu. Prožil zde dva roky plodné práce, mimo jiné zkoumáním přírodních podmínek okolí Korytnice.\n\nJeho první manželka Ernestína rozená Madarászová zemřela po dvouletém manželství v roce 1871.\n\nPřed letní sezónou 1873 nastoupil Mikuláš Szontagh jako lázeňský lékař ve Starém Smokovci. Lázně byly po smrti nájemců Juraje a Alžběty Reinerových ve špatném stavu. I přesto, že musel vyřešit mnoho pracovních problémů, zůstal. Během následujících tří let v zimní sezóně, kdy lázně byly zavřené, nabýval zkušenosti v přímořských i horských lázních v Německu, Švýcarsku, Francii, Itálii i v balkánských státech, zejména však v Arose, Opatiji a v nově založených léčebnách plicní TBC v severoitalském Meranu a ve švýcarském Davosu.\n\nStarý Smokovec nenabízel Szontagovi příležitost zužitkovat zahraniční zkušenosti. Měl své vlastní představy jak léčit plicní nemoci. Rozhodl se postavit nedaleko Starého Smokovce soukromé sanatorium, ve kterém chtěl své představy klimatické léčby realizovat. Dohodl se s veľkoslavkovskými majiteli zalesněné plochy pod Slavkovským štítem v sousedství Starého Smokovce, aby mu pronajali 20 ha lesa a poskytli mu materiál na stavbu dřevěného objektu. Szontaghovo sanatorium bylo dokončeno 1. července 1876. Poprad v té době již byl spojen košicko-bohumínskou dráhou se světem. Mikuláš Szontagh s tím počítal. Otevřela se cesta pro rychlejší spojení s Vysokými Tatrami a pro příliv lázeňských hostů a pacientů. Problémy však nastaly s budováním přístupové cesty. Nájemci Starého Smokovce viděli v novém sanatoriu konkurenta. Bránili vybudování nové silnice, podněcovali majitele pozemků proti Szontaghovi. Nový Smokovec byl spojen s Popradem jen starou lesní cestou, která obcházela Starý Smokovec. Když mezitím vznikl Dolný Smokovec, župní úřady zasáhly a nařídily vybudovat spojovací cestu mezi Starým a Novým Smokovcem.\n\nMikuláš Szontagh v novém sanatoriu začal uplatňovat na tu dobu nejnovější metody klimatické léčby. Opíraje se o nabyté zkušenosti a praxi, využíval především vysokohorské prostředí a jeho klima i na zimní léčebné pobyty. To bylo v těch časech novinkou. Celoroční provoz sanatorií, která se mezitím rozrostla, dovoloval Szontaghovi naplno rozvinout jeho léčebné metody. Vedle studené vodoléčby ordinoval pneumatickou léčbu, solné, kosodřevinové a eukalyptové inhalace, zástřiky hrtanu a hrdla, elektroterapii. Léčbu doplňoval přírodními minerálkami, výživnou stravou, konzumací mléka, červeného vína a brusinek. Pacienti volný čas trávili na túrách, lyžovali, sáňkovali a bruslili.\nPo roce 1885 v Szontaghovych lázních začali léčit Basedowovu nemoc. Léčili zde i anémii, neurastenii a obecné stavy oslabení.\n\nV roce 1877 se oženil s Elenou (Ilonou) Gillimingovou, která zemřela 9. února 1885 ve věku 26 let. Měl s ní syna Mikuláše, který později pokračoval v léčebných aktivitách svého otce.\n\nVedle práce v sanatoriu se Szontagh věnoval botanice. Byl praktickým ochranářem, měl podíl na tom, že Uherský karpatský spolek si pronajal vysokotatranskou Kvetnici, významnou floristickou lokalitu Velické doliny, aby ji uchránil před pasením. Byl lovcem, ale více než lovu se věnoval ochraně kamzíků. \n\nDevětadvacet let působil jako inspektor podtatranského seniorátu evangelické církve a kurátor veľkoslavkovské církevní obce, v letech 1891 - 1893 byl členem evangelického synodu, v letech 1898 - 1899 byl inspektorem v Potiském distriktu. Od roku 1879 připravoval založení evangelického kostela v Novém Smokovci. Projektoval ho spišskosobotský architekt Gedeon Majunke. Kostel byl vysvěcen 24. července 1887. \n\nNový Smokovec se pod jeho vedením pomalu rozrůstal. K původnímu sanatoriu s 27 pokoji pro pacienty byl roku 1877 přistavěn lázeňský dům se studenou vodoléčbou a z východní strany v roce 1882 přibyla novostavba s 28 pokoji. Postupně vznikla lázeňská promenáda, na které byl v roce 1891 postaven čtyřpodlažní hotel \"Európa\". Měl 60 pokojů, bylo v něm ředitelství lázní, Szontaghova ordinace s chemickou laboratoří, v létě poštovní a telegrafní úřad.\n\nHodně energie Szontagh věnoval turistickým aktivitám. Byl členem Uherského karpatského spolku a po roce 1891 i místopředsedou Maďarského turistického spolku (\"Magyar Turista Egyesület\"). V roce 1882 zorganizoval a vedl zdravotnické, terénní, orientační i lezecké školení pro horské vůdce. Vybavil je základními sanitních potřebami a účastnil se záchranných akcí. Od roku 1873 se věnoval lyžařské turistice a první jezdil na lyžích do Slavkovské a Batizovské doliny a do Gerlachovského kotle. Sám na lyžích v roce 1880 provedl druhý známý zimní výstup na Slavkovský štít. Na jeho počest i na to, aby se nezapomnělo na jeho vysokotatranské aktivity byla ve Slavkovské dolině pojmenována dvě dříve bezejmenná plesa: Szontaghovo pleso a Malé Szontaghovo pliesko.\n\nV roce 1893 koupil pronajatý intravilán a stal se výhradním majitelem historické části Nového Smokovce. V roce 1899, kdy zemřel, bylo v Novém Smokovci 38 budov, z nich 26 vytvářelo komplex léčebné osady. Zbytek tvořila letní sídla.\n\nO Vysokých Tatrách se v periodikách začalo psát už od 18. století, mnoho informací přinesly ročenky Uherského karpatského spolku, ale chyběl speciální časopis věnovaný jen Vysokým Tatrám. Ujal se toho Mikuláš Szontagh. První číslo časopisu \"Tátra-Vidék\" (Tatranský kraj) vyšlo 15. dubna 1883 a poslední 15. června 1885. Szontagh byl vydavatelem i hlavním a jediným redaktorem. \n\nObsah časopisu mělo tvořit: „1. tatroznalectví na základě původních výzkumů, 2. horolezectví a alpinismus v užším slova smyslu, 3. lázeňství a klimatoterapie, 4. turistika jako činnost směřující k poznávání, tělesnému osvěžení a duševnímu pozvednutí, 5. horské podnikání, 6. lázeňství a cestovní ruch z národohospodářského hlediska.“ Časopis vycházel 1. a 15. dne v měsíci, přes letní sezónu týdně. Vyšlo 26 čísel v roce 1883 a 33 čísel v roce 1884. Posledních sedm čísel vyšlo v roce 1885. \n\nNejvíce pozornosti věnoval časopis Novému Smokovci, ale přinášel i články o životě v ostatních tatranských osadách. Szontagh psal články s medicínskou, přírodovědnou, turistickou i speleologickou tematikou. Věnoval se tatranského rostlinstvu, popisoval turistiku jako výborný rehabilitační prostředek při léčbě TBC a respiračních nemocí, věnoval se dějinám Tater a mnoha jiným tatranským tématům. Nevynechal ani společenskou rubriku. S vydáváním časopisu skončil pravděpodobně kvůli smrti jeho mladé druhé ženy, kdy upadl do letargie.\n\n\n"}
{"id": "1160964", "url": "https://cs.wikipedia.org/wiki?curid=1160964", "title": "Margate FC", "text": "Margate FC\n\nMargate FC (celým názvem: Margate Football Club) je anglický fotbalový klub, který sídlí ve městě Margate v nemetropolitním hrabství Kent. Založen byl v roce 1896. Od sezóny 2017/18 hraje v Isthmian League Premier Division (sedmá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu Hartsdown Park s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1160965", "url": "https://cs.wikipedia.org/wiki?curid=1160965", "title": "Louis Adamic", "text": "Louis Adamic\n\nLouis Adamic, původním jménem Alojz (Lojze) Adamič (21. března 1898 Praproče u Grosuplje, Rakousko-Uhersko – 4. září 1951 Milford, New Jersey, USA) byl americký spisovatel slovinského původu.\n\nNarodil se jako nejstarší syn v rolnické rodině. Do základní školy v Lublani začal chodit až v roce 1909 (ve svých zhruba 10 letech).\n\nPro své působení v protirakouském hnutí byl nucen, ve svých 15 letech, roku 1913 emigrovat do USA. Pracoval jako dělník. V první světové válce bojoval v americké armádě. Začínal překlady jugoslávských autorů, ale později se věnoval hlavně vlastní tvorbě. Po válce působil hlavně jako novinář a profesionální spisovatel. \n\nVe svých dílech dával své vzpomínky z dětství, pohled „emigranta“ na Ameriku, ale i pohled na politické dění v USA a Jugoslávii, přičemž se snažil o popularizaci Tita. Po 2. světové válce byl vyšetřován Výborem pro neamerickou činnost. Kvůli zhoršujícímu se zdraví ukončil svůj život sebevraždou, přičemž existují nepotvrzené spekulace, že mohl být zavražděn sovětskými agenty.\n\n"}
{"id": "1160966", "url": "https://cs.wikipedia.org/wiki?curid=1160966", "title": "Tomáš Jurkovič", "text": "Tomáš Jurkovič\n\nTomáš Jurkovič (* 15. března 1976) je český japanolog a překladatel z japonštiny, který se věnuje především dílům Harukiho Murakamiho. Jeho první román přeložil v roce 2002. \n\nNarodil se roku 1976 do česko-slovenské rodiny výtvarníků. V dětství se začal zajímat o japonskou kulturu a tradice. Jedním ze silných impulsů se stala výstava japonské kaligrafie na Pražském hradě. Studoval Gymnázium Jana Nerudy v Hellichově ulici. Na Filozofické fakultě Univerzity Karlovy v Praze absolvoval japanologii. V roce 2017 obhájil disertační práci na téma \"Hledání hrdiny – izanagiovský mýtus jako interpretační klíč k postavám protagonistů Haruki Murakamiho\" a obdržel doktorský titul (Ph.D.). Od roku 2017 působí též na Gymnáziu Evolution jako učitel japonského jazyka. \n\nK překladatelské činnosti knih Harukiho Murakamiho se dostal díky diplomové práci věnované tomuto spisovateli a následné nabídce nakladatelského domu Odeon. První takovou knihou se stalo \"Norské dřevo\" v roce 2002. Překládá i další japonské autory, například Džuničira Tanizakiho.\n\n \n"}
{"id": "1160967", "url": "https://cs.wikipedia.org/wiki?curid=1160967", "title": "Germinom", "text": "Germinom\n\nGerminom je typ maligního nebo benigního tumoru nediferencovaných zárodečných (germálních) buněk. Nejčastěji jde o mozkové tumory histologicky podobné dysgerminomu a seminomu. \n\nNádor se vyskytuje nejčastěji mezi 10-21 rokem věku, dvakrát víc u chlapců a metastazuje v cca 22% případů. Intrakraniální nádory mají prevalenci 0.7/1.000.000 a míra přežití nad 5 let je 90%. Chemoterapie zmenší nádor ale není obecně doporučována, pokud je možné ozařování.\n\n"}
{"id": "1160970", "url": "https://cs.wikipedia.org/wiki?curid=1160970", "title": "Pedro Pasculli", "text": "Pedro Pasculli\n\nPedro Pablo Pasculli (* 17. květen 1960, Santa Fe) byl argentinský fotbalista. Nastupoval většinou na postu útočníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 20 utkání, v nichž vstřelil 5 gólů.\n\nS klubem Argentinos Juniors se stal dvakrát mistrem Argentiny (1984, 1985).\n\nRoku 1984 se stal nejlepším střelcem argentinské ligy.\n\nPo skončení hráčské kariéry se stal trenérem.\n"}
{"id": "1160971", "url": "https://cs.wikipedia.org/wiki?curid=1160971", "title": "Ljudski vrt", "text": "Ljudski vrt\n\nLjudski vrt ( v překladu \"Lidová zahrada\") je multifunkční stadion nacházející se ve slovinském městě Maribor. Stadion leží na levém břehu řeky Dráva, na níž je Maribor rozložen.\n\nNa stadionu hrává své domácí zápasy tým NK Maribor. Aktuální kapacita stadionu je 12 994 míst. Kromě fotbalových zápasů je stadion často využíván pro kulturní akce.\n\nStadion obdržel jméno po veřejném parku \"Volksgarten\", který byl v Mariboru vysazen v roce 1873.\n\nPark se pak proměnil na tréninkové hřiště a v roce 1920 se změnilo na plnohodnotné fotbalové hřiště.\n\nHřiště, jaké známé z nynější doby, bylo postaveno v roce 1952, ale tribuny se dostavěly až v roce 1962, čímž se Ljudski vrt definitivně změnil na stadion. Od té doby prošel stadion čtyřmi rekonstrukcemi. Ta nejvýznamnější se odehrála v roce 2008, kdy byl stadion kompletně rekonstruován, vytvořily se prakticky tři nové tribuny a změnila se kapacita na nynějších 12 435 míst.\n\nDalší rekonstrukce proběhla v roce 2010 u příležitosti 50. výročí klubu NK Maribor. Po této rekonstrukci se kapacita hlediska zvýšila na 13 000 míst.\n\nStadion je primárně určen pro fotbal. Své domácí zápasy zde hraje tým NK Maribor. Stadion je pro tento klub prakticky symbolem. Mimo slovinskou ligu hostil Ljudski vrt např. i domácí zápasy Slovinska v kvalifikaci na mistrovství světa ve fotbale v roce 2010.\n"}
{"id": "1160972", "url": "https://cs.wikipedia.org/wiki?curid=1160972", "title": "Szontaghovo pleso", "text": "Szontaghovo pleso\n\nSzontaghovo pleso ( \"Granacki Staw\", \"Szontagh-tó\", \"Szontaghsee\") je větší z dvou malých ples v horní části Slavkovské doliny ve Vysokých Tatrách na Slovensku. Koncem 19. století bylo z rozhodnutí Uherského karpatského spolku pojmenováno na počest člena spolku, zakladatele Nového Smokovce, lékaře, klimatologa a botanika Dr. Mikuláše Szontagha st. (1843 – 1899). Má rozlohu 0,3300 ha, je 90 m dlouhé a 57 m široké. Dosahuje maximální hloubky 3,8 m a objemu 3727 m³. Leží v nadmořské výšce 2040 m.\n\nNedaleko na západ se nachází Malé Szontaghovo pliesko a nad oběma se tyčí stěny Veľké Granátové veže. Na severozápad stoupá Havrovská dolinka k vrcholům Bradavice a Západné Slavkovské veže. Na východě se nad Slavkovským sedlem tyčí Východná Slavkovská veža.\n\nPleso nemá povrchový přítok ani odtok. Náleží k povodí Slavkovského potoku. Rozměry jezera v průběhu času zachycuje tabulka:\nPleso není turisticky přístupné.\n\n\n"}
{"id": "1160973", "url": "https://cs.wikipedia.org/wiki?curid=1160973", "title": "Truro City FC", "text": "Truro City FC\n\nTruro City FC (celým názvem: Truro City Football Club; kornsky: Klub Peldroes Truru) je anglický fotbalový klub, který sídlí ve městě Truro v nemetropolitním hrabství Cornwall. Založen byl v roce 1889. Od sezóny 2015/16 hraje v National League South (6. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Treyew Road s kapacitou 3 800 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1160974", "url": "https://cs.wikipedia.org/wiki?curid=1160974", "title": "Ivan Grohar", "text": "Ivan Grohar\n\nIvan Grohar (15. června 1867, Spodnja Sorica, Slovinsko – 19. dubna 1911, Lublaň) byl slovinský impresionistický malíř.\n\nZájem o umění projevil v mladém věku, byl povzbuzován místním vikářem. Pracovat začal v malířském studiu ve městě Kranj a později v Záhřebu. Koncem století se stal renomovaným malířem náboženských obrazů a získal několik prestižních komisí. Po přestěhování do Mnichova se začal zajímat o impresionismus, kde ho v roce 1899 Rihard Jakopič představil Antonínovi těžbě. Zde se poznal i s takovými osobnostmi jako Matija Jama a Matej Sternen. Navzdory svým složitým sociálním podmínkám se účastnil výstavách ve Vídni, Bělehradě, Berlíně, Londýně, Sofii, Terstu, Varšavě a Krakově. V roce 1909 měl část výstavy, kde slavil 80 let vizuálního umění na slovinském území v Jakopičově pavilonu v Lublani.\n"}
{"id": "1160977", "url": "https://cs.wikipedia.org/wiki?curid=1160977", "title": "Teratom", "text": "Teratom\n\nTeratom je nádor složený z různých tkání, které v daném místě normálně nebývají a které vznikly z embryonální tkáně. Často bývá v pohlavních žlázách. Má různý stupeň zralosti a podle toho i stupeň zhoubnosti teratokarcinom. Teratomy mají obvykle podobu vaku různé velikosti, které v sobě obsahují známé tkáně či orgány např. zuby, vlasy, kost, vzácně i oko.\n\nNádor se odstraňuje chirurgicky. U maligních případů následuje také chemoterapie. Ta se též pobírá i před chirurgickým zákrokem u teratomů složitých, pravděpodobně maligních (kvůli opožděné diagnóze nebo léčbě), nebo v chirurgicky obtížně dostupných místech. Následná vyšetření po zákroku zahrnují tělesné prohlídky, zobrazovací metody (MRI, CT nebo ultrazvuk) a měření hladin α-fetoproteinu a/nebo β-choriogonadotropinu (pohlavní hormon, který vylučují i některé teratomy).\n\n"}
{"id": "1160978", "url": "https://cs.wikipedia.org/wiki?curid=1160978", "title": "Henrietta Nasavsko-Weilburská", "text": "Henrietta Nasavsko-Weilburská\n\nHenrietta Nasavsko-Weilburská, počeštěle také Jindřiška Nasavsko-Weilburská (22. dubna 1780, Kirchheimbolanden – 2. ledna 1857, Kirchheim), byla rodem princezna Nasavsko-Weilburská a sňatkem s Ludvíkem Fridrichem i württemberská vévodkyně.\n\nPrincezna Henrietta byla nejmladší dcerou Karla Kristiána Nasavsko-Weilburského, prvního knížete Nasavsko-Weilburského, a jeho manželky Karolíny Oranžsko-Nasavské, princezny oranžské. Henriettinými prarodiči z otcovy strany byli Karel August Nasavsko-Weilburský a Augusta Bedřiška Vilemína Nasavsko-Idsteinská, zatímco z matčiny strany to byli Vilém IV. Oranžský a Anna Hannoverská.\n\nPoté, co Henrietta v dětském věku ztratila oba rodiče, vyrůstala v péči svého nejstaršího bratra Fridricha Viléma. Dne 28. ledna 1797 si v Hermitage vzala Ludvíka Fridricha, syna Fridricha II. Evžena Württemberského a jeho manželky, princezny Bedřišky. Podle dobových záznamů bylo manželství Ludvíka a Henrietty velmi šťastné. Sám Ludvík byl první důstojník pruské armády a od roku 1800 i generál, proto s ním musela často Henrietta cestovat. I díky cestování se jejich pět dětí narodilo v různých místech Evropy.\n\nNěkolik let po sňatku měl ale Ludvík velké dluhy a byl nucen začít bydlet na zámku jeho staršího bratra Fridricha I. Viléma Württemberského. Na tomto zámku, zvaném Kirchheim, nakonec Ludvík i zemřel. Po smrti manžela si vyvinula Henrietta silný vztah k městu přilehlému Kirchheim. Sama povolala Alberta Knappa, velkého zastánce pietismu, aby v tomto město sloužil jako pastor. Dalšími památkami po jejím působení zde je i mateřská školka (1838), nemocnice (1840) nebo sbor dobrovolných hasičů. Při 150. výročí její smrtí v roce 2007 zde byly velké oslavy a výstava.\n\nHenrietta Nasavsko-Weilburská zemřela 2. ledna 1857 v šestasedmdesáti letech přirozenou smrtí. Dědicem Ludvíka se stal jejich syn Alexandr, avšak nejznámější z Henriettiných potomků se stala Pavlína, která si vzala krále Viléma I. Württemberského.\n\nZ jejího manželství s Ludvíkem vzešlo pět dětí:\n"}
{"id": "1160981", "url": "https://cs.wikipedia.org/wiki?curid=1160981", "title": "Ludvík Lucemburský ze Saint-Pol", "text": "Ludvík Lucemburský ze Saint-Pol\n\nLudvík Lucemburský ze Saint-Pol (1418 – 19. prosinec 1475) byl hraběte ze Saint-Pol, Brienne, Ligny a Conversana, a konstáblem Francie. Patřil k větvi Ligny rodu Lucemburků.\n\nLudvík byl nejstarším synem Petra Lucemburského a Markéty z Baux. Jeho starší sestra Jacqueline, známější jako Jacquetta Lucemburská, se provdala za Jana z Bedfordu, Ludvík byl zpočátku ve Stoleté válce na straně Lancasterů.\n\nVychovával ho jeho strýc Jan, jehož se stal poté dědicem. Nicméně, král Karel VII. Francouzský po Janově smrti v roce 1441 pozemky zabavil. Následně se Ludvík snažil sblížit s králem, aby mu pozemky vrátil. Nicméně, hrabství Guise si nárokoval Karel, hrabě z Maine. Záležitost byla urovnána sňatkem Ludvíkovy sestry Isabely s Karlem z Maine, který hrabství přijal jako její věno.\n\nLudvík se stal blízkým přítelem dauphina Ludvíka, budoucího krále Ludvíka XI. a bojoval s ním ve Flandrech a Normandii. Nicméně, v roce 1465 se Ludvík se svým přítelem rozešel a spojil se s královým bratrem, Karlem ze Berry v Lize veřejného blaha. V bitvě u Montlhéry, velel předvoji Karla Smělého, později se stal francouzským konstáblem Ludvíka XI. Válku ukončila smlouva Conflans, zatímco Saint-Pol získal ruku královy švagrové, Marie Savojské.\n\nPotom byl opakovaně neloajální vůči králi, spojil se s Karlem, hrabětem z Charolais, a anglickým králem Eduardem IV., manželem jeho neteře. Konečná zrada přišla v roce 1474, kdy se Saint-Pol spojil s Karlem Smělým, burgundským vévodou, který již vstoupil do spojenectví s králem Eduardem IV., aby si po Stoleté válce rozdělili Francii. Plánovali vraždu krále Ludvíka a rozdělení Francie mezi Saint-Pola, vévodu Burgundska, Bretaně, Bourbonu a Namouru, hraběte z Maine a krále Eduarda. Saint-Pol se pak snažil ke spiknutí přitáhnout více velmožů.\n\nCelá záležitost se začala vyjasnila poté, co král Ludvík s králem Eduardem v srpnu 1475 uzavřeli smlouvu Picquigny. Rozhněvaný Saint-Pol dost nerozumně napsal králi Eduardovi, že je \"zbabělý, hanebný a bídný král\". Eduard dopis neprodleně předal králi Ludvíkovi, který teď měl důkazy, které potřeboval. Ke spiklenci byl poslán posel, který ho informoval, že král \"potřebuje hlavu, jako je ta jeho\". V září 1475 byl zatčen, a později uvězněn v Bastile. V prosinci proběhla poprava. Filip de Commynes, hlavní kronikář Ludvíkovy vlády, napsal, že Saint-Pol byl \"opuštěný Bohem, protože se ze všech sil snažil prodloužit nepřátelství mezi králem a burgundským vévodou.\"\n\nV letech 1468 až 1472 byl jeho kaplanem známý překladatel, autor a písař, Jean Miélot.\n\nLudvík ze Saint-Pol byl dvakrát ženatý, jeho první manželkou byla Johana z Baru, hraběnka z Marle a Soissons, a druhou byla Marie Savojská. Měl alespoň devět manželských potomků, včetně:\n\n"}
{"id": "1160984", "url": "https://cs.wikipedia.org/wiki?curid=1160984", "title": "Klemen Bauer", "text": "Klemen Bauer\n\nKlemen Bauer (* 9. ledna 1986 Lublaň) je slovinský reprezentant v biatlonu. \n\nProfesionálně se začal věnovat biatlonu v roce 1996 a od roku 2000 je členem reprezentačního družstva. Povoláním je vojenský instruktor a mezi jeho záliby patří snowboarding a paragliding. Jeho osobním trenérem je Tomaš Kos a týmovým Uroš Velepec. Současně je také členem slovinského lyžařského klubu SK Ihan. \n\nDoposud dokázal na vrcholných akcích vybojovat jednu stříbrnou medaili jako člen smíšené štafety MS v biatlonu 2012.\n\nNejlepší umístění v rámci celkového hodnocení světového poháru dosáhl v sezóně 2009/10, když se v konečném pořadí umístil na 20. místě.\nZatím se zúčastnil 2 olympijských her a jeho nejlepším výsledkem je 4. místo ze závodů sprintu na 10 km ze ZOH 2010.\n"}
{"id": "1160986", "url": "https://cs.wikipedia.org/wiki?curid=1160986", "title": "Cominotto", "text": "Cominotto\n\nCominotto, maltsky \"Kemmunett\", je neobydlený ostrov ležící u severního pobřeží souostroví Malta ve Středozemním moři a geopoliticky je součástí republiky Malta. Má rozlohu pouze 0,25 km² a leží pouze přibližně 100 m severozápadně od ostrova Comino.\n\nMezi Cominem a Cominottem leží průhledné, modrozelené vody Modré laguny (maltsky \"Bejn il-Kmiemen\", doslova \"Mezi Cominos\"), která je navštěvována velkým množstvím turistů a výletních lodí každý den. Modrá laguna je velice fotogenickou lokalitou s malebnou zátokou a zářivě bílým písečným dnem. Pro bohatý podmořský život je současně oblíbeným cílem potápěčů a šnorchlerů.\n\n"}
{"id": "1160987", "url": "https://cs.wikipedia.org/wiki?curid=1160987", "title": "Goodbye to Gravity", "text": "Goodbye to Gravity\n\nGoodbye to Gravity byla metalcorová kapela z Bukurešti, která byla založena v roce 2011. Kapela vznikla spojením několika členů skupiny Thunderstorm a vítěze pěvecké soutěže \"Megastar\" z roku 2008. Jejími členy byli: Andrei Găluț (zpěv), Alex Pascu (basa), Bogdan Lavinius Enache (bicí), Mihai Alexandru (kytara) a Vlad Țelea (kytara). Jejich debutové album s názvem \"Goodbye to Gravity\" bylo vydáno v roce 2012. Toto album bylo v Rumunsku oceněno jako „Nejlepší album roku 2012“. Kapela samotná pak získala ocenění coby „Největší objev roku 2012“. Ve stejném roce skupina vystoupila např. na Summer Breeze Open Air v Německu. V následujících letech skupina vystupovala převážně v Rumunsku.\n\nV roce 2015 vydala kapela své druhé album pod názvem \"Mantras of War\". Křest alba měl proběhnout 30. října 2015 v bukurešťském klubu Colectiv. Po několika prvních odehraných písních se od použité pyrotechniky vznítila zvuková izolce na jednom z nosných sloupů. Zpěvák ještě stačil požádat o hasicí přístroj, ale oheň se rozšířil během necelých 30 sekund po celém stropě. V důsledku požáru zemřelo na místě a v následujících týdnech a měsících 64 lidí. Dalších 163 bylo vážně zraněno. Téměř o dva roky později počet obětí stoupl na 65. Obviněni byli spolumajitelé klubu, úředníci, kteří klubu vydali povolení, i firma provozující pyrotechniku.\n\nKytaristé Vlad Țelea a Mihai Alexandru zahynuli na místě. Bubeník Bogdan Enache svým zranění podlehl 8. listopadu 2015, stejně jako basista a lídr kapely Alex Pascu, který zemřel 11. listopadu 2015. Zpěvák Andrei Găluț byl hospitalizován s vážnými popáleninami na 45% těla. Je jediným členem kapely, který požár nakonec přežil.\n\nV roce 2016 vyšlo album \"Back To Life - Tribute To Godbye To Gravity\", které obsahuje songy kapely GTG v podání řady rumunských i zahraničních kapel. Je věnováno památce zesnulých muzikantů i fanoušků. Výtěžek z jeho prodeje, stejně jako výtěžek z prodeje alba \"Mantras Of War\" je věnován rodinám členů GTG a zraněným. \n\n\n"}
{"id": "1160993", "url": "https://cs.wikipedia.org/wiki?curid=1160993", "title": "Petr II. Lucemburský", "text": "Petr II. Lucemburský\n\nPetr II. Lucemburský (1440 – 25. říjen 1482) byl hrabětem ze Saint-Pol, Brienne, Marle a Soissons.\n\nV roce 1478 se Petr stal rytířem řádu zlatého rouna.\n\nByl druhým nejstarším synem Ludvíka Lucemburského ze Saint-Pol a Johany z Baru. Někdy po 29. lednu 1464 se oženil s Markétou Savojskou. Měli pět potomků, z nichž se dospělosti dožily pouze dvě dcery:\n\n"}
{"id": "1160994", "url": "https://cs.wikipedia.org/wiki?curid=1160994", "title": "Kolvín", "text": "Kolvín\n\nKolvín je zbořená zemědělská horská obec na jihozápadě území bývalého vojenského újezdu Brdy, zároveň zrušené katastrální území a též označení moderního sídelního útvaru, později vzniklého jihozápadně od původní obce. Zástavba obce se rozkládala pod brdskou horou Palcířem.\n\nPrvní písemná zmínka o vsi Kolvínu, založené ve 14. století pochází z roku 1381. Je v ní zmiňován jistý Nechval, řečený Kolvín z Kolvína, nejspíše majitel první usedlosti. Ve středověku se v katastru obce nacházel hrad Dršťka, který byl v polovině 16. století již pustý. V blízkosti hradu se nacházela další vesnice s několika rybníky. \n\nKatastrální území obce mělo rozlohu 1561 hektarů. Za první republiky se v obci nacházela kaple, škola, konzum a hasičská zbrojnice, působil zde Sokol a Dělnická tělovýchovná jednota. Podle sčítání lidu z 15. února 1921 měla obec 75 domů, v nichž žilo 393 obyvatel, z nichž 392 mělo československou národnost. Podle sčítání z 1. prosince 1930 měla obec 77 domů, v nichž žilo 374 obyvatel vesměs československé národnosti. V roce 1941 bylo nařízeno vysídlení obce, poblíž byl zřízen pracovní tábor, kam byli svezeni totálně nasazení občané z celého území Protektorátu Čechy a Morava, mající za úkol likvidovat lesní kalamitu, k níž tehdy došlo. Po skončení druhé světové války se obyvatelstvo do obce vrátilo. Počátkem roku 1948 však měla obec již jen 128 obyvatel.\n\n7. ledna 1952 bylo rozhodnuto začlenit obec Kolvín do vojenského újezdu Brdy. Obyvatelstvo bylo následně vystěhováno a obec zbořena. Katastr obce byl do vojenského újezdu začleněn beze zbytku. Později vznikl severozápadně od zástavby zbořené obce moderní sídelní útvar Kolvín, zahrnující několik domů.\n\nK 31. lednu 2003 pak bylo dosavadní katastrální členění území vojenského újezdu Brdy zrušeno a nahrazeno pěti většími katastrálními územími, z nichž jedním bylo i nadále katastrální území Kolvín, na jihu sice nepatrně zmenšené (tato okrajová část se stala součástí nově vymezeného k. ú. Záběhlá), ale jinak výrazně rozšířené o celá nyní rušená katastrální území Borovno I, Číčov I, Dobřív I, Hořice I, Mirošov I, Skořice I, Štítov I, Trokavec I, části nyní rušených katastrálních území Padrť, Strašice I, Věšín I a část původního, ale i nadále existujícího k. ú. Záběhlá, včetně části zbořené zástavby stejnojmenné obce. V rámci příprav na zrušení vojenského újezdu Brdy pak k 10. únoru 2014 bylo k. ú. Kolvín zrušeno a v prostoru k. ú. Kolvín z let 2003-2014 byla částečně podle historického katastrálního členění vytvořena celá nová k. ú. Borovno v Brdech, Číčov v Brdech, Dobřív v Brdech, Mirošov v Brdech, Míšov v Brdech, Štítov v Brdech a Trokavec v Brdech. Části území rozšířeného k. ú. Kolvín se dále staly částmi dalších nově vytvořených k. ú. Skořice v Brdech, Strašice v Brdech a Věšín v Brdech. Samotné historické k. ú. Kolvín \"(to jest katastrální území v hranicích z doby před rokem 2003)\" připadlo z největší části k nově vytvořenému k. ú. Skořice v Brdech, jehož součástí se stal i intravilán samotné vsi, moderní sídelní útvar Kolvín, jakož i areál zříceniny hradu Dršťka. Okrajová, východní část historického katastru byla nově začleněna do k. ú. Strašice v Brdech - jedná se o tyto moderní parcely: 906, 907, 908, 909, 910, 911, 912 a 913. K 1. lednu 2016 se k. ú. Skořice v Brdech stalo součástí území obce Skořice, zatímco k. ú. Strašice v Brdech se stalo součástí území obce Strašice.\n\n"}
{"id": "1160998", "url": "https://cs.wikipedia.org/wiki?curid=1160998", "title": "Seznam prezidentů Ázerbájdžánu", "text": "Seznam prezidentů Ázerbájdžánu\n\nSeznam prezidentů Ázerbájdžánu je seznam prezidentů současné Ázerbájdžánu od roku 1990 dosud.\n\n"}
{"id": "1160999", "url": "https://cs.wikipedia.org/wiki?curid=1160999", "title": "Filfla", "text": "Filfla\n\nFilfla je malý, skalnatý, neobydlený ostrůvek ležící asi 5 km jižně od souostroví Malta ve Středozemním moři. Geopoliticky je součástí republiky Malta. Je nejjižnějším bodem Maltské republiky. Má se za to, že jméno pochází z arabského slova \"filfel\", které znamená černý pepř.\nFilfla má rozlohu pouhých 6 ha a je to vlastně 60 m vysoká, rozpadající se vápencová plošina obklopená skalnatými útesy. Trvale zde hnízdí tři druhy mořských ptáků - buřňáček malý v počtu 5 000 - 8 000 párů, buřňák šedý severoatlantský v počtu asi 200 párů a racek středomořský v počtu přibližně 130 párů. Ostrov tak získal ochranný status Významné ptačí území. Žijí zde také endemické ještěrky druhu ještěrka maltská \"(Podarcis filfolensis)\" a hlemýždi \"(Lampedusa imitatrix gattoi)\". Nalezneme zde také divoce rostoucí pórek vysoký až 2 m. Přístup na ostrov je proto možný pouze pro vzdělávací nebo vědecké účely a návštěvníci musí předem získat povolení od ministerstva odpovědného za životní prostředí.\n\nJedinou známou trvalou stavbou na ostrově byla kaple postavená uvnitř jeskyně v roce 1343, která však byla zničena zemětřesením v roce 1856, kdy se také potopila část ostrova. Mapa Malty datovaná před rok 1798 ukazuje pevnost, maják a klášter s kaplí.\n\nAž do roku 1971 používalo ostrov britské Královské námořnictvo a letectvo Royal Air Force jako cvičný terč. Ostrov se stal ptačí rezervací v roce 1980, vyhlášení rezervace bylo spojeno se zákazem rybolovu do vzdálenosti 1 námořní míle od pobřeží, a to i pro možné nebezpečí nálezu nevybuchlé munice z předchozího období. Tento zákaz byl odvolán v roce 1990.\n\n\n"}
{"id": "1161000", "url": "https://cs.wikipedia.org/wiki?curid=1161000", "title": "TJ KOTVA Braník", "text": "TJ KOTVA Braník\n\nTJ KOTVA Braník je jeden z nejstarších vodáckých klubů v ČR. Tělovýchovná jednota je registrována jako občanské sdružení a v současné době sdružuje čtyři oddíly.\n\nPředchůdcem byl Kroužek vodních turistů v rámci Pražského odboru KČST, který vznikl na ustavující schůzi 17. dubna 1925. TJ svůj vznik datuje k otevření své první loděnice na 18. 9. 1926. První loděnice měla boxy pro 80 lodí a brzy byla kapacita zvýšena na 100 lodí. Mezi členy KVT byli průkopníci vodní turistiky s podstatným vlivem na organizaci akcí, kilometráž řek i stavbu lodí. Závodníci z řad KVT dosahovali čelných umístění na celorepublikové, evropské i světové úrovni.\n\nV roce 1942 musela být loděnice přestěhována na druhou stranu laguny Akciových ledáren. Přes ztížené podmínky válečného hospodářství byla nová loděnice větší a účelnější. Součástí loděnice je vedle klubovny, dílny, bytu kustoda a sociálního zařízení i skromná ubytovací část pro mimopražské vodáky. V této době KVT poskytl i útočiště skautským oddílům Němci zakázaného Junáka. To se ukázalo jako významný přínos pro členskou základnu.\n\nNa začátku 60. let byl otevřen na louce pod loděnicí autokemp. Výnosy z provozování kempu, přestože většina peněz se musela odevzdávat ČSTV, umožnila postavit v 70. letech novou loděnici na místě staré, včetně tělocvičny, zvýšené kapacity ubytovny, sociálního zařízení kempu a restaurace.\n\n\n\nVedle oddílových programů je TJ KOTVA Braník organizátorem akcí otevřených pro vodáckou veřejnost.\n\n"}
{"id": "1161003", "url": "https://cs.wikipedia.org/wiki?curid=1161003", "title": "Zeleni Slovenije", "text": "Zeleni Slovenije\n\nZeleni Slovenije je politická strana na Slovinsku.\n\nStrana vznikla dne 11. června 1989, v průběhu revoluce roku 1989, kdy bylo Slovinsko ještě součástí Jugoslávie. V prvních svobodných voleb ve Slovinsku, Strana zelených získala 8,8% hlasů a získala 8 míst v zákonodárném Národním shromáždění. V roce 1992 po parlamentních volbách strana získala 3,7% hlasů, ztrátila 3 mandáty v parlamentu. Vzhledem k tomu, že v roce 1996 byla určena volební klauzule na 4 procenta, tak se strana do parlamentu již nedostala.\n\nV roce 2008 se strana znovu nedokázala dostat do parlamentu. V roce 2011 strana získala ve volbách přesně 4 000 hlasů, což činilo 0,36%, a dostala tak nejméně hlasů od roku 1990. V roce 2014 strana získala 0,5% a znovu se nedokázala dostat do parlamentu.\n\n"}
{"id": "1161004", "url": "https://cs.wikipedia.org/wiki?curid=1161004", "title": "Diablo Range", "text": "Diablo Range\n\nDiablo Range je pohoří ve středozápadní části Kalifornie ve Spojených státech amerických. Leží přibližně 140 km jihovýchodně od San Francisca. Je součástí Kalifornského pobřežního pásma. Nejvyšším vrcholem pohoří je \"San Benito Mountain\" (1 597 m).\n\nRozkládá se ze severozápadu směrem na jihovýchod. Na sever od Diablo Range leží Sanfranciský záliv, západně leží \"Salinas Valley\", respektive Santa Lucia Range, jižně leží Temblor Range a východně San Joaquin Valley, jižní část Velkého kalifornského údolí.\nHorské pásmo má průměrnou nadmořskou výšku 910 m. \n\nZ rostlin zde nejvíce rostou porosty keřů, travin a nižší duby. Nejčastěji zastoupenými stromy jsou stálezelené duby (\"Quercus agrifolia\") a duby modré (\"Quercus douglasii\"), dále pak jírovec kalifornský (\"Aesculus californica\") a dub černý (\"Quercus kelloggii\"). Z fauny zde žijí draví ptáci, například orel skalní nebo káně rudoocasé. Ze savců například v Kalifornii endemický druh jelena wapiti (\"Cervus canadensis nannodes\"), hojně je zastoupený poddruh jelence ušatého (\"Odocoileus hemionus columbianus\").\n"}
{"id": "1161005", "url": "https://cs.wikipedia.org/wiki?curid=1161005", "title": "Subependymom", "text": "Subependymom\n\nSubependymom je typ benigního mozkového tumoru, resp. řídká forma ependymomu s lepší vyhlídkou na uzdravení. Pochází přeměnou z neuroglie ze stěny mozkových komor, nejčastěji ve čtvrté komoře mozkové. \n\nDiagnostika probíhá histologicky odebráním tkáně (biopsie), kde je patrné typické formování klasterů jader. Síť je houbovitá. Na řezu je bílý, častá je značná kalcifikace. \n"}
{"id": "1161010", "url": "https://cs.wikipedia.org/wiki?curid=1161010", "title": "Gliosarkom", "text": "Gliosarkom\n\nGliosarkom je vzácný typ vysoce progresivního maligního gliomu, tumoru mozku nebo míchy pocházející z glie, podpůrné mozkové buňky. Obsahují také mezenchymální komponenty. Na rozdíl od většiny gliomů, u kterých se vyskytujé metastáze mimo mozek jen zřídka, gliosarkom metastazuje běžně do plic, žaludku, jater a lymfatických uzlin. Cca pouze 2% Glioblastomů tvoří gliosarkomy.\n\nLéčba zahrnuje operaci, radiologii a chemoterapii, nicméně zpravidla během 13 měsíců dochází k reemisi. \n"}
{"id": "1161011", "url": "https://cs.wikipedia.org/wiki?curid=1161011", "title": "Janoš", "text": "Janoš\n\nNositelé příjmení Janoš:\n\n"}
{"id": "1161012", "url": "https://cs.wikipedia.org/wiki?curid=1161012", "title": "Lajos Szentgali", "text": "Lajos Szentgali\n\nLajos Szentgali (* 7. června 1932, Budapešť – 2. listopadu 2005 tamtéž) byl maďarský atlet, běžec, který se věnoval středním tratím, mistr Evropy v běhu na 800 metrů z roku 1954.\n\nCelkem šestkrát se stal mistrem Maďarska v běhu na 800 metrů. Jeho největším úspěchem byl titul mistry Evropy na této trati z roku 1954. Ve finále si vytvořil osobní rekord časem 1:47,1. Zúčastnil se dvou olympiád (v roce 1952 a 1956 bez medailového umístění).\n\n"}
{"id": "1161014", "url": "https://cs.wikipedia.org/wiki?curid=1161014", "title": "Tim Bendzko", "text": "Tim Bendzko\n\nTim Bendzko (* 9. duben 1985, východní Berlín) je německý zpěvák a textař.\nNarodil se v roce 1985 ve východním Berlíně, vyrůstal v městské čtvrti Köpenickauf. Nejprve studoval sportovní gymnázium, zajímal se především o fotbal. Ve fotbalovém klubu 1. FC Union Berlin se postupně dostal až do B skupiny - mladšího dorostu.\n\nVe svých 12 letech se začal učit na kytaru a v 16 letech napsal své první texty. Po maturitě začal studovat na Svobodné univerzitě v Berlíně evangelickou teologii, kterou po 5. semestrech opustil. Poté krátký čas obchodoval s automobily.\n\nV roce 2009 zvítězil v soutěži talentů Synové hledají syny Manheimu. Účinkoval tehdy před 20 000 diváky na jednom z největších evropských koncertních místech, na berlínské Waldbühne. Bezprostředně na to podepsal smlouvu na natočení svého prvního alba u Sony Music Entertainment. Od té doby se věnuje výhradně hudbě.\n\nPrůlom v jeho hudební kariéře nastal v červnu 2011 s jeho prvním albem \"\"Wenn Worte meine Sprache wären\"\" \"(Kdyby slova byla moje řeč)\", které se umístilo na čtvrtém místě nejoblíbenějších hitů německého trhu. Skladba \"\"Nur noch kurz die Welt retten\"\" \"(Jen rychle zachránit svět)\" vydržela na nejvyšších místech německých žebříčků celkem 47 týdnů - píseň a později i celé album bylo oceněno platinovou deskou.\n\nV lednu 2012 zahájil své první velké turné v Offenbachu nad Mohanem. V témže roce byl oceněn v kategorii \"\"mezinárodní začátečník\"\" cenou Echo a reprezentoval Německo na soutěži MTV Europe Music Awards 2012, kde byl vyhlášen \"nejlepším německým počinem\" roku 2012. Platinovou desku obdržel i ve Švýcarsku za prodej více než 450 000 prodaných nosičů, Zlatou deskou byl oceněn v Rakousku. Jeho hudební videoklipy byly vydány produkcí Hagen Decker v Los Angeles.\n\nTom Bendzko se také stal součástí německého turné Eltona Johna, když svými vystoupeními otevíral jeho koncerty například v Kolíně nad Rýnem a v Lipsku.\n\nV prosinci 2013 rozšířil svůj repertoár o druhé album s dvanácti písněmi s názvem \"\"Am seidenen Faden\"\".\n\nAlbum:\n\nPísně:\n\"(aktuální hodnoty: listopad 2017)\"\n"}
{"id": "1161015", "url": "https://cs.wikipedia.org/wiki?curid=1161015", "title": "Nádory míchy", "text": "Nádory míchy\n\nNádory míchy nebo též spinální nádory jsou neoplasmy v míše, převážně v extradurálním prostoru. Intradurální se rozlišují na intramedulární a častější extramedulární, tj. pod durou mater ale ne přímo v míše jako např. meningeom, schwannom, ependymom, haemangioblastom. Extradurální nádory jsou zpravidla tvořeny metastázemi nádorů z jiných oblastí (prostata, játra). \n\nDiagnóza je složitá, protože míšní nádory napodobují benigní nádory mozku. Léčba kromě chemoterapie, operace a radioterapie zahrnuje i steroidy, které snižují kompresi míchy. \n"}
{"id": "1161017", "url": "https://cs.wikipedia.org/wiki?curid=1161017", "title": "Jiří Janoš", "text": "Jiří Janoš\n\nJiří Janoš (* 4. června 1942, Praha) je český japanolog, koreanista, publicista a spisovatel.\n\nV letech 1969-1975 vystudoval japanologii a koreanistiku na Filozofické fakultě Univerzity Karlovy a roku 1977 zde získal obhajobou rigorózní práce \"Problémy aktuálního členění v moderní japonštině\" titul PhDr. (doktor filozofie). Od roku 1979 do roku 1990 pracoval jako překladatel a redaktor v Redakci obrazového zpravodajství Československé tiskové kanceláře, zároveň se věnoval popularizaci zejména japonských dějin. Od roku 1991 působí jako nezávislý publicista, překladatel a spisovatel. Je autorem několika knih a velkého množství článků v různých časopisech.\n\n"}
{"id": "1161018", "url": "https://cs.wikipedia.org/wiki?curid=1161018", "title": "Mistrovství světa juniorů ve sportovním lezení 2002", "text": "Mistrovství světa juniorů ve sportovním lezení 2002\n\nMistrovství světa juniorů ve sportovním lezení 2002 (: \"UIAA World Youth Championship\") se uskutečnilo podesáté 27.-28. září v Canteleu v lezení na obtížnost a rychlost. Bylo to druhé Mistrovství světa juniorů, kde čeští závodníci získali medaile.\n\nŠtěpán Stráník získal stříbrnou medaili v lezení na obtížnost v kategorii B, ve stejné kategorii získala bronz Eliška Karešová v lezení na rychlost.\nV kategorii A skončily nejlépe 9. Lucie Rajfová v lezení na obtížnost a 5. Petra Melicharová v lezení na rychlost.\nV kategorii B v lezení na obtížnost byli dále nejúspěšnější 5. Pavel Solanský a 9.-10. Tereza Kysilková.\n"}
{"id": "1161021", "url": "https://cs.wikipedia.org/wiki?curid=1161021", "title": "Neuroblastom", "text": "Neuroblastom\n\nNeuroblastom zkr. NB je nejčastější mimolebeční pevný tumor v dětském věku (v USA/UK/CZ 650/100/25 ročně), z toho v 50% do 2 let a 90% do 10 let věku.. Neuroblastom metastazuje přes hematom i lymfu a u 65 % dětí jsou metastázy přítomny v době diagnózy. Nejčastější lokalizací metastáz jsou játra a kostní dřeň. \n\nUžívá se chirurgické léčby, tj. odstranění nádoru, chemoterapie, příp. transplantace kostní dřeně. Pětileté Dožití závisí na progresi tumoru a jeho a malignitě od 35% do 95% \n"}
{"id": "1161024", "url": "https://cs.wikipedia.org/wiki?curid=1161024", "title": "Marie Lucemburská (1547)", "text": "Marie Lucemburská (1547)\n\nMarie Lucemburská (1472 - 1. dubna 1547) byla hraběnka ze Soissons, Saint-Pol a Vendôme z francouzské větve rodu Lucemburků\n\nNarodila se jako starší dcera a dědička Petra II. Lucemburského, hraběte ze Saint-Pol a Markéty, dcery savojského vévody Ludvíka I. Roku 1484 byla provdána za svého strýce Jakuba Savojského, hraběte z Romontu. V létě 1486 ovodověla. Z kratičkého manželství se narodila jediná dcera a roku 1487 byla Marie opět provdána. Druhým manželem se stal její vrstevník František Bourbonský, hrabě z Vendôme. Zúčastnil se králova tažení do Itálie, kde také na podzim 1495 zemřel. Marie spravovala za nezletilého syna panství,\npřestavěla kostel Svatého Martina a rozšířila kostel sv. Jiří ve Vendôme, kde byla také po svém skonu pohřbena.\n"}
{"id": "1161025", "url": "https://cs.wikipedia.org/wiki?curid=1161025", "title": "James B. Donovan", "text": "James B. Donovan\n\nJames Britt Donovan (29. února 1916, New York – 19. ledna 1970, tamtéž) byl americký právník, důstojník námořnictva Spojených států a politický vyjednávač. Mezi jeho největší úspěchy patří vyjednání výměny sestřeleného amerického pilota Francise Garyho Powerse za sovětského špiona Rudolfa Abela z roku 1962 a propuštění 1163 vězňů zadržovaných na Kubě po neúspěšné invazi v zátoce Sviní z téhož roku. Za svou činnost obdržel Medaili za vynikající službu ve zpravodajství.\n\nV roce 2015 byl uveden film Most špionů, ve kterém je Donovan v podání Toma Hankse zástupcem chyceného sovětského špiona a vyjednává jeho výměnu za amerického letce v SSSR.\n"}
{"id": "1161027", "url": "https://cs.wikipedia.org/wiki?curid=1161027", "title": "Meduloepiteliom", "text": "Meduloepiteliom\n\nMeduloepiteliom je vzácný primitivní a rychle rostoucí maligní mozkový tumor, o němž se soudí, že pochází z buněk embryonální medulární dutiny. Tumory pocházející z řasnatého tělíska lidského oka se nazývají embryonální meduloepiteliomy nebo diktyomy.\n\nNádor se vyskytuje v kostech, chrupavce i ve svalech. Protože jde o rychle rostoucí nádor časného dětství, i přes radioterapii, chemoterapii a chirurgické odstranění většina dětí s tímto nádorem zemře v průběhu 1 roku. U dospělých existuje i zcela benigní varianta.\n"}
{"id": "1161028", "url": "https://cs.wikipedia.org/wiki?curid=1161028", "title": "Mistrovství světa juniorů ve sportovním lezení 2003", "text": "Mistrovství světa juniorů ve sportovním lezení 2003\n\nMistrovství světa juniorů ve sportovním lezení 2003 (: \"UIAA World Youth Championship\") se uskutečnilo jako jedenáctý ročník 19.—21. září v bulharském městě Veliko Tarnovo v lezení na obtížnost. Po dvou předchozích letech se tentokrát nelezlo na rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nByl to třetí ročník těchto závodů (po sobě) kdy Češi získali medaili, navíc druhou zlatou. V lezení na obtížnost v kategorii B se stala juniorskou mistryní světa Silvie Rajfová.\n"}
{"id": "1161030", "url": "https://cs.wikipedia.org/wiki?curid=1161030", "title": "Strana středu (Švédsko)", "text": "Strana středu (Švédsko)\n\nStrana středu (švédsky Centerpartiet, zkr. Cp) je švédská centristická liberální strana s kořeny v agrarismu.\n\nJádro stranického programu tvoří svoboda jednotlivce, tržní ekonomika, decentralizace i environmentální prvky. Oficiálně se sice strana profiluje jako proevropská a zastává pozitivní postoj ke členství země v EU, nicméně vnitřně je v této otázce strana rozdělená. Na evropské úrovni je členem Aliance liberálů a demokratů pro Evropu.\n\nNynější Strana středu vznikla v roce 1910 jako Rolnický svaz (švédsky Bondeförbundet, Bf) a původně hájila především zájmy švédského venkova. Důsledkem snížení významu zemědělského elektorátu a obecně poklesu důležitosti konfliktní linie město-vemkov si však strana změnila v roce 1957 svůj nynější název na Strana středu.\n\nOd ostatních nelevicových stran ve Švédsku se liší tím, že v minulostí byla schopná spolupracovat od třicátých let minulého století na vládní úrovni i se sociální demokracií. Od sedmdesátých let se však strana posunula blíže středu, čímž se jí otevřel prostor pro spolupráci s pravicovými stranami. Její předseda Thorbjörn Fälldin byl v letech 1976–1978 a 1979–1982 prvním švédským poválečným předsedou vlády, který nepocházel z řad sociální demokracie. V 90. letech 20. století i na počátku století 21. se podílela na všech dalších středopravicových vládách.\n"}
