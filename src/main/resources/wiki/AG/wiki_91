{"id": "1156178", "url": "https://cs.wikipedia.org/wiki?curid=1156178", "title": "Žurnalnyj zal", "text": "Žurnalnyj zal\n\nŽurnalnyj zal (z ruštiny, azbukou Журнальный зал, česky volně přeloženo \"Časopisový portál\") je ruský internetový literární portál, který prezentuje činnost tzv. „tlustých žurnálů“, tedy literárních a literárněvědných časopisů vycházejících v Rusku i v zahraničí.\n\nČasopisový portál nabízí on-line prohlížení časopisů „Arion“, „Volha“, „Přátelství národů“ («Дружба народов»), „Zahraniční zápisky“ («Зарубежные записки»), „Prapor“ («Знамя»), „Zahraniční literatura“ («Иностранная литература»), „Něva“, „Nová Mládež“ («Новая Юность»), „Nový literární přehled“ («Новое литературное обозрение»), „Nový svět“ («Новый мир»), „Říjen“ («Октябрь»), „Ural“ a další.\n\nNěkteré časopisy mají také své vlastní webové stránky. Časopisový portál navíc prostřednictvím sestaveného síťového katalogu poskytuje přístup k časopisům, které do projektu nebyly zařazeny. Dostupné jsou zde rovněž odkazy na webové stránky několika literárních ocenění, s nimiž některé časopisy vedené v portálu spolupracují. Jsou zde k dispozici i odkazy na webové stránky vybraných autorů.\n\nKurátorem Časopisového portálu je Sergej Kostyrko. Manažerkou projektu byla do června 2013 Tatiana Tichonova.\n\nNa Internetu začal Časopisový portál fungovat v roce 1996. Nejprve byl uveden na webových stránkách společnosti „Agama“ («Агама»). Od roku 1998 do roku 2000 byl veden na stránkách „Info-Art“ («Инфо-Арт»), poté v letech 2000–2001 na webu „Rusko-on-line“ («Россия-он-лайн») a od roku 2001 na webových stránkách „Ruský žurnál“ («Русский журнал»).\n\nNa webových stránkách projektu se uvádí:\n\n\"\"Časopisový portál byl zakládán v letech 1995–1999. Jednalo se o jistý druh on-line federace několika tlustých literárních časopisů, jejichž vedení se dohodla, že budou na Internetu vystupovat společně. V počátcích fungování Časopisového portálu se vyjasnila koncepce webu. Ta spočívala v představení fenoménu ruské literatury tlustých časopisů v jeho současné podobě, tedy jako fenoménu především estetického.\"\"\n\nSpisovatelka a šéfredaktorka on-line časopisu „Mléko“ («Молоко») Lidija Sičeva se domnívá, že Časopisový portál byl vytvořen s cílem rozdělit spisovatele na „vlastní“ a „cizí“. Podle ní šlo také o to, aby „liberálové“ vytěsnili „vlastence“ z literárního světa (časopisy „Moskva“, „Náš současník“ («Наш современник»), „Časopis románů“ («Роман-газета») a řada dalších místních časopisů totiž v Časopisovém portálu zastoupena není).\n\nVydavatele Jevgenij Stěpanov říká:\n\n\"\"V literatuře dodnes existuje vlastní nomenklatura publikací (i autorů) a vlastní samizdat. K této nomenklatuře, která pevně dodržuje svůj stanovený řád, bych zařadil časopisy publikované v Časopisovém portále, a časopisy, které jsou dotovány státem (i takové stále existují). K samizdatu pak samofinancující se časopisy, které nepravidelně vydávají podobně smýšlející spisovatelé („Časopis básníků“ («Журнал поэтов»), „Akt. Samizdatová literatura“ («Акт. Литературный самиздат»), „Slovolov“, „Orfej“, „Vasilisk“, internetové publikace „TextOnly“ a „Druhá hemisféra“ («Другое полушарие»)).\"\"\n\nNezávislý publicista Leonid Levinzon, který se přehledu tlustých časopisů věnuje na svém blogu, vysvětluje vyhraněný zájem Časopisového portálu o určité publikace (tedy o stěžejní časopisy z hlavního města a časopisy regionální bez zahrnutí nových a zahraničních) tím, že ostatní časopisy „bez ohledu na jejich kvalitu, v žádném případě nemají vliv na literární dění v metropoli“. Levinzon se zabývá časopisy „Volha“, „Den a noc“, „Přátelství národů“, „Hvězda“ («Звезда»), „Prapor“, „Něva“, „Nový svět“, „Říjen“, „Sibiřské ohně“ («Сибирские огни») a „Ural“.\n\nDo Časopisového portálu bylo zpočátku možné vstoupit cestou podání přihlášky. Ta dále podléhala posouzení Radou portálu, kterou tvořili šéfredaktoři všech časopisů zařazených do projektu.\n\nV sekci „Novinky v Časopisovém portálu“ jsou vedeny časopisy „Zrcadlo“ («Зеркало», Tel Aviv), „Svaz spisovatelů“ («©оюз писателей», Charkov), „Den a noc“ (Krasnojarsk), „Děti Ra“ («Дети Ра», Moskva), „Jeruzalémský časopis“ («Иерусалимский журнал»), „Intěrpoezija“ («Интерпоэзия», New York), „Kreščatik“ («Крещатик», Korbach), „Nový břeh“ («Новый берег», Kodaň), „Sibiřské ohně“ (Novosibirsk). V této sekci bylo možné najít také časopis „Ateliér“ («Студия», Berlín) a stejně tak časopis „Slovo/Word“ («Слово\\Word», New York). V roce 2013 a 2014 byly však oba tyto časopisy přesunuty do sekce „Archiv“.\n\nJedním z nejdiskutovanějších témat v literárních kruzích se pak v březnu 2007 stalo rozhodnutí vedení Časopisového portálu o zamítnutí členství časopisu „Vzduch“ («Воздух», Moskva) v tomto projektu.\n\nKomentáře spisovatelů:\n\n\"\"Časopisový portál není věstník všech publikací na světě. Jedná se o nezávislý projekt s vlastním estetickým postojem a vnitřním řádem. O tom, zda bude nový časopis přijat do portálu, má rozhodnout většina hlasů redaktorů časopisů vedených v Časopisovém portálu. Estetický posudek může být vždy zpochybněn. Odráží však určité množství názorů. O zamítnutí časopisu „Vzduch“ rozhodla většina hlasů, což tedy není v rozporu s řádem projektu. V tomto případě však byly posudky odlišné.\" /Alexej Aljochin, šéfredaktor časopisu „Arion“/\"\n\n\"\"Domnívám se, že v tomto případě jde o polemické rubriky časopisu „Vzduch“. Odezva je objasnitelná v systémovém pojetí komunálky: „Nebylo třeba tolik namítat“. Myslím si, že jako kulturní reakce je takový do jisté míry „demokratický“ zákaz něco opravdu hloupého a nedůstojného. Takové nesmyslné stanovisko ponouká k prověření celého mechanismu, který se zdál být racionálním. Jako by byl orientován na malé, nové publikace typu (fantazíruji) „Galaxie“ («Галактика», Tver). Rada expertů se dohaduje, zdali úspěch nepřebral časopis „Galaxie“. Hurá, pokud ano. Ouvej, pokud ještě ne. Jestliže je však umělecká úroveň kandidáta („Vzduch“) viditelně nižší než u sudích („Nová Mládež“), mechanismus se stává čistě politickým а neobjektivním. Teď už, co se týče tverské publikace, neuvěřím takové radě ani já. Systém v podstatě fungoval, dokud nedošlo k prvnímu selhání. První selhání je evidentní. Je nezbytné dát tento systém do pořádku.\" /Leonid Kostjukov, prozaik, kritik/\"\n\nV roce 2009 bylo bez udání důvodu zamítnuto začlenění časopisu „Literární studie“ («Литературная учёба») do Časopisového portálu:\n\n\"Na konci roku 2008 redakce časopisu „Literární studie“ požádala vedení Časopisového portálu o zařazení do projektu. Čtenářská pozornost věnovaná webovým stránkám časopisu (www.lych.ru) byla pro nás v té době neuspokojivá. Byli jsme si plně vědomi toho, že se s žádostí o pomoc obracíme k jednotlivým osobám, jejichž ideologické a estetické hodnoty se od těch našich liší. Potenciální úspěch jsme přitom viděli ve vzájemně výhodné spolupráci, jelikož jsme se domnívali, že časopis „Literární studie“ by jako jeden z nejstarších časopisů v zemi mohl přilákat pozornost i k samotnému Časopisovému portálu. Navzdory ohlášenému a platnému „moratoriu“ jsme nebyli odmítnuti okamžitě. Vypadalo to, že je tato pomlka v jistém smyslu namířena proti nám. Samozřejmě však netvrdím, že to tak skutečně bylo. Naposledy jsme situaci v Časopisovém portálu mapovali loni na podzim. Pro nás však bez pozitivního výsledku. /Maxim Lavrentěv, šéfredaktor časopisu „Literární studie“/\"\n\nSe žádostí o začlenění do projektu se na vedení portálu velmi dlouho obracela také redakce ufimského časopisu „Bělskije prostory“ («Бельские просторы»). V březnu 2010 vyšlo najevo, že i tomuto časopisu portálu žádost bez vysvětlení zamítl. V blozích a literárních médiích vypukl skandál. Někteří spisovatelé byli nespravedlností a lhostejností vedení portálu pobouřeni. Na přijetí časopisu „Bělskije prostory“ do projektu trvali Světlana Vasiljenko, Alexandr Karasev, Andrej Rudalev, členové petrohradského poetického sdružení „Piitěr“ a další.\n\nPodle slov Sergeje Kostyrkova:\n\n\"\"…odpůrci Časopisového portálu projednávali na Internetu návrh na podání náležité žádosti prezidentovi a vládě. Literární veřejnost se k nim obracela s prosbou znárodnit Časopisový portál a na jeho místě vytvořit souhrnnou on-line knihovnu “tlustých” časopisů, kam by mohli být zařazeni všichni zájemci. Na Internetu visí texty s titulky jako: „Jak dlouho bude Časopisový portál soukromým vlastnictvím?“, „Šovinismus tlustých časopisů“ a tak dále <…> právě takovým stylem protlačování časopisu „Bělskije prostory“ do Časopisového portálu se tento skandál stal další public relations společností.\" \"\n\nPo tomto skandálu došlo ke změně pravidel. Podávání přihlášek bylo zrušeno a nové časopisy nyní Časopisový portál přizývá sám podle svého uvážení. Tímto způsobem byl v roce 2010 do projektu místo časopisu „Bělskije prostory“ přijat ukrajinský časopis „Svaz spisovatelů“.\n\nV momentě, kdy je časopis z projektu vyřazen, přesouvá se do sekce „Archiv“ a přestává být dále aktualizován. Důvody vyřazení časopisu Časopisový portál nezveřejňuje. Ví se, že časopis „Volha – XXI. století“ byl z portálu vyloučen po kontroverzním vystřídání jeho redakce. Předchozí redakce obnovila časopis „Volha“ a vedení Časopisového portálu se rozhodlo spolupracovat pouze s tímto časopisem.\n\nV sekci „Archiv“ jsou dostupné tyto časopisy: „Starý literární přehled“ («Старое литературное обозрение») od roku 2001, „Nová ruská kniha“ («Новая русская книга») a „Nový LUK“ («Новый ЛИК») od roku 2002, „Novinky z Uralu“ («Уральская новь») od roku 2004, „Kritičeskaja massa“ («Критическая масса») a „Logos“ («Логос») od roku 2006, „Volha – XXI. století“ od roku 2008. V roce 2013 byly vyřazeny dva časopisy: „Zahraniční zápisky“ a „Ateliér“, v roce 2014 to byl pouze jeden – „Slovo/Word“.\n\nSoučasně však do archivu nebyl zařazen „Kontinent“ («Континент»), který se začal vydávat on-line a v portálu přestal být aktualizován od roku 2013. Po sporné výměně šéfredaktora upadl do zapomnění také časopis „Sibiřské ohně\", který sice nepřešel do archivu, ale aktualizován není od ledna 2014.\n"}
{"id": "1156180", "url": "https://cs.wikipedia.org/wiki?curid=1156180", "title": "Petrovice u Sušice (hrad)", "text": "Petrovice u Sušice (hrad)\n\nPetrovice jsou zaniklý hrad, na jehož místě stojí kostel svatého Petra a Pavla, v Petrovicích u Sušice v okrese Klatovy. Kromě části kostelního zdiva se se z něj dochovaly jen drobné terénní relikty staveb. Kostel je od roku 1958 chráněn jako kulturní památka ČR.\n\nHrad stál u obchodní cesty, po které se do Čech dopravovala sůl. První a jediná písemná zmínka o něm pochází z roku 1319, kdy na něm byl zajat \"Albert ze Schonšteina.\" Brzy poté zřejmě zanikl, protože jeho kaple se od roku 1363 uvádí jako farní kostel. Později Petrovice a jejich okolí patřily převážně k panství hradu Velhartice.\n\nTomáš Durdík vyslovil domněnku, že petrovický hrad vznikl v době, kdy bylo Sušicko v roce 1121 dočasně odtrženo jako věno Přemyslovny Svatavy od českého knížectví a patřilo rodu hrabat z Bogenu. Po nich přešlo na Wittelsbachy, kteří jsou možnými zakladateli hradu. Jeho protiváhou snad byl nedaleký královský hrad pod Hrnčířem. Po připojení Sušicka zpět ke koruně v roce 1273 oba hrady postupně zanikly.\n\nPůdorys jednodílného hradu byl oválný. Areál byl protažený přibližně od severu k jihu. V jeho jižní části stávala okrouhlá věž odkrytá v roce 1859 při stavbě vodojemu a na severu hradní kaple. Kostelní věž vznikla současně s lodí, k níž je připojen čtvercový presbytář zaklenutý křížovou klenbou, která byla datovaná do doby okolo poloviny 13. století. Na východní straně se dochoval valovitý pozůstatek obvodové hradby, který směřuje přímo k jednomu z opěráků kostela. Dochovaná gotická hradba okolo kostela je mladšího původu.\n\nOkolí kostela se zbytky hradu se nachází ve středu vesnice a jsou volně přístupné.\n\n\n"}
{"id": "1156183", "url": "https://cs.wikipedia.org/wiki?curid=1156183", "title": "Hrad pod Hrnčířem", "text": "Hrad pod Hrnčířem\n\nHrad pod Hrnčířem je středověký hrad neznámého jména nedaleko Petrovic u Sušice v okrese Klatovy. Nachází se na skalnatém výběžku z východního úbočí vrchu \"Hrnčíř\" v nadmořské výšce asi 575 metrů. Dochovaly se z něj terénní pozůstatky opevnění. Lokalitou prochází hranice katastrálních území Petrovic a Jiřičné. Od roku 1976 je chráněn jako kulturní památka.\n\nNeznáme žádné písemné prameny, které by se k hradu vztahovaly. Archeologické nálezy datují existenci hradu do poloviny 13. století. Tomáš Durdík vyslovil domněnku, že petrovický hrad vznikl v době, kdy bylo Sušicko v roce 1121 dočasně odtrženo jako věno Přemyslovny Svatavy od českého knížectví a patřilo rodu hrabat z Bogenu. Po nich přešlo na Wittelsbachy, kteří jsou možnými zakladateli hradu v Petrovicích. Hrad pod Hrnčířem potom vznikl jako jeho protiváha a mocenská opora panovníka. Po připojení Sušicka zpět ke koruně v roce 1273 oba hrady brzy zanikly.\n\nSvou podobou se řadí mezi hrady přechodného typu. Staveniště převážně dřevěného hradu bylo dvojdílné. Přístupovou západní stranu chránil široký šíjový příkop, za kterým se nacházela první část, na jejíž jižní straně se dochoval pozůstatek po budově v podobě jámy. Hradní jádro bez zjevných pozůstatků zástavby chránil další šíjový příkop.\n\nZbytky hradu jsou volně přístupné, ale nevede k nim žádná turisticky značená cesta. Nejsnazší přístup vede přímo ze silnice II/145 z míst, kde překonává potok Volšovku.\n\n"}
{"id": "1156190", "url": "https://cs.wikipedia.org/wiki?curid=1156190", "title": "Pietrosul Rodnei", "text": "Pietrosul Rodnei\n\nPietrosul Rodnei ( , 2303 m n. m.) je hora v pohoří Rodna v severním Rumunsku. Nachází se na území župy Maramureš asi 7 km jižně od obce Borșa. Leží v rozsoše vybíhající severním směrem z hory Rebra (2119 m n. m.). Vrchol je místem dalekého rozhledu. Pietrosul je nejvyšším místem celé Rodny.\n\nNa vrchol lze vystoupit po značené turistické cestě z obce Borșa, nebo odbočit z hlavního hřebene.\n"}
{"id": "1156191", "url": "https://cs.wikipedia.org/wiki?curid=1156191", "title": "Ettore Vernazza", "text": "Ettore Vernazza\n\nEttore Vernazza (1470 Janov – 27. června 1524 Janov) byl italský notář a filantrop. V současné době probíhá proces jeho blahořečení a náleží mu titul Služebník Boží.\n\nNásledoval Caterinu Fieschi Adorno více známou jako svatá Kateřina Janovská.\n\nNarodil se roku 1470 v Janově. Ví se o něm, že byl notářem. Roku 1497 založil \"Compagnia del Mandiletto\", společnost která byla určena ke sběru almužen pro chudé. Podle ligurského jazyka slovo \"mandiletto\" znamená malý kapesník. Je znám hlavně jako zakladatel hospice pro nevyléčitelné a chronické choroby, jehož první stanovy byly schváleny Senátem republiky Janova dne 27. listopadu 1500. S podporou dóžete Ottaviana Fregosa dále založil konzervatoř \"Dcer svatého Josefa pro vzdělávání chudých dívek\".\n\nProstřednictvím \"Společnosti božské lásky\" založil dvě nemocnice v Neapoli a v Římě. Ovdovělý, odešel do své nemocnice. Zemřel 27. června 1524.\n\nProces svatořečení byl zahájen 8. září 2007 kdy byl Kongregací pro blahořečení a svatořečení vydán nihil obstat, což znamená, že nic nebrání v započetí procesu. Proces probíhá v Janovské arcidiecézi.\n\n"}
{"id": "1156193", "url": "https://cs.wikipedia.org/wiki?curid=1156193", "title": "Vanessa Hinzová", "text": "Vanessa Hinzová\n\nVanessa Hinzová (* 24. března 1992, Mnichov) je německá biatlonistka, trojnásobná mistryně světa a vítězka ženské štafety na juniorském šampionátu v rakouském Obertilliachu. Jejím dosavadním největším úspěchem jsou dvě zlaté medaile z ženské štafety na Mistrovství světa v biatlonu 2015 ve finském Kontiolahti a na Mistrovství světa v biatlonu 2017 v rakouském Hochfilzenu, kde triumfovala i se smíšenou štafetou.\n\nVe světovém poháru zvítězila jednou v závodu s hromadným startem v Kontiolahti v sezóně 2017/18.\nMnohokrát také dokázala zvítězit s německou štafetou.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n"}
{"id": "1156194", "url": "https://cs.wikipedia.org/wiki?curid=1156194", "title": "Konopice polní", "text": "Konopice polní\n\nKonopice polní (\"Galeopsis tetrahit\") je planě rostoucí rostlina vyskytující se na orné i ladem ležící půdě téměř v celé České republice. Tato statná, bíle, světle nachově nebo žlutavě kvetoucí bylina je druh z nevelkého rodu konopice. V české přírodě je původní a bývá považována jak za polní plevel, tak i za léčivou rostlinu.\n\nJe rozšířena téměř v celé Evropě až po Ural na východě, neroste jen na jihu okolo Středozemního a Černého moře. Druhotně byla zavlečena do Severní a Jižní Ameriky a také na Nový Zéland.\nRostlina má poměrně velké nároky na slunce a průměrné na vlhkost půdy. Roste v lehčích, sušších půdách po okrajích lesů, podél komunikací, na rumištích, poblíž lidských sídel, běžně od nížin až po nadmořskou výšku 1500 m; bývá jednou z prvých rostlin na neobdělávané půdě. Je rozšířeným plevelem, často se objevuje na mezích a v polích, kde zapleveluje jarní obilí, len, okopaniny (hlavně brambory) a další zahradní plodiny. Kvete od července do září.\n\nJednoletá rostlina s mírně hranatou, přímou a větvenou lodyhou dorůstající do výše 40 až 100 cm, která vyrůstá z krátkého, větveného kořene. Štětinatě chlupatá, pod uzlinami napuchlá lodyha je porostlá vstřícnými, dlouze řapíkatými, až 10 cm dlouhými a 5 cm širokými listy. Jejich kalně zelené čepele jsou kopinaté až vejčité, u báze klínovitě uťaté, po obvodě hrubě pilovité s pěti až deseti páry zubů, na vrcholu jsou špičaté a oboustranně chlupaté.\n\nPřisedlé květy, rostoucí v šesti až desetičetných lichopřeslenech v úžlabí horních listů, vytvářejí přerušovaný lichoklas. Lichopřeslenů vyrůstá až osm nad sebou, spodní jsou od sebe vzdálenější a horní k sobě bližší. Jejich krátké listence jsou po odkvětu tuhé a pichlavé. Dvoupyské, oboupohlavné květy mají zvonkovitý kalich s pěti žilnatými, chlupatými a výrazně pichlavými lístky stejně dlouhými jako korunní trubka. Jemně chlupatá koruna, asi 1,5 cm dlouhá, je červenofialová až růžová či žlutavě bílá. Její široký střední lalok dolního pysku je čtvercový se dvěma dutými výstupky, na konci je uťatý a nevykrojený, na bázi má žlutou skvrnu a po obvodě světlý lem, v barvě koruny je druh dost variabilní. V koruně jsou sblížené čtyři nestejně dlouhé tyčinky ve dvou řadách a čnělka rozdělená ve dvě blizny. Rozkvétá od července do září, opylení zajišťují hlavně včely a čmeláci nacházející ve spodní části korunní trubky nektar. Ploidie druhu je 2n = 32.\n\nPlodem je tvrdka tvořená čtyřmi, asi 3 mm velkými, hranatými, lehce zploštělými plůdky přisedlými v misce suchého kalichu.\n\nKonopice polní se rozmnožuje výhradně semeny (plůdky), kterých na rostlině dozrává i několik tisíc. Semena často dozrají a vypadají ještě před sklizní plodiny a zůstávají v půdě. Klíčí nejlépe z povrchu půdy, semena uložená hluboko si podržují klíčivost i deset let. Vzcházejí hromadně z jara a pak jednotlivě po celou vegetační sezonu; semenáčky jsou choulostivá i na slabý mráz. Do jiných oblastí se šíří osivem nebo statkovým hnojem, snášejí i průchod zažívacím traktem mnoha zvířat.\n\nV rámci čeledi hluchavkovitých je řazena do podčeledi \"Lamioideae\". Do agregátu (skupiny blízce příbuzných druhů) konopice polní (\"Galeopsis tetrahit\" agg.) dále patří podobná konopice Pernhofferova (\"Galeopsis pernhofferi\"), konopice dvouklaná (\"Galeopsis bifida\") lišící se jemně rozeklaným spodním pyskem květní koruny a kříženec \"Galeopsis x ludwigii\".\n\nKonopice polní má velkou konkurenční schopnost a je považována za poměrně nebezpečný plevel. Mimo běžného stínění a odnímání živin užitkovým rostlinám způsobuje také při zkrmování silně zaplevelené píce onemocnění dobytka. Neúčinnějším způsobem, jak se této plevelné rostliny zbavit, je nedovolit jí se po několik let vysemenit.\n\nObsahuje kyselinu křemičitou, křemičitany, saponiny, třísloviny, glykosidy, pektin i éterické oleje. Odvar z její kvetoucí natě se používá při zánětech horních cest dýchacích a dalších plicních onemocněních, při regeneraci vazivových tkání a pokožky, také napomáhá k rozpadu močových kamenů. Ve formě obkladů se aplikuje na špatně se hojící rány.\n\n"}
{"id": "1156199", "url": "https://cs.wikipedia.org/wiki?curid=1156199", "title": "Tony Lochhead", "text": "Tony Lochhead\n\nTony James Lochhead (* 12. ledna 1982, Tauranga, Severní ostrov, Nový Zéland) je novozélandský fotbalový obránce a reprezentant, od roku 2015 bez angažmá.\n\n\nV A-mužstvu Nového Zélandu debutoval v roce 2003.\nZúčastnil se MS 2010 v Jihoafrické republice.\n\n"}
{"id": "1156201", "url": "https://cs.wikipedia.org/wiki?curid=1156201", "title": "Jižní aš-Šarkíja", "text": "Jižní aš-Šarkíja\n\nJižní aš-Šarkíja (: ) je ománský guvernorát nacházející se na východě země. Společně s guvernorátem Severní aš-Šarkíja vznikl v roce 2011 rozdělením regionu aš-Šarkíja. Sousedí s guvernoráty Maskat, Severní aš-Šarkíja a Al-Wusta. Sestává z pěti provincií (vilájetů): al-Kamíl val-Vafí, Džalan Baní Bú Ali, Džalan Baní Bú Hasan, Masíra, Súr.\n"}
{"id": "1156209", "url": "https://cs.wikipedia.org/wiki?curid=1156209", "title": "Uplisciche", "text": "Uplisciche\n\nUplisciche () je pevnost a současně jeskynní město v regionu Šida Kartli v Gruzii. Leží 10 km od města Gori na skalní plošině na řece Kura.\n\nSkalní plošina byla lidmi osídlena již v době bronzové. Skalní město bylo založeno v 6. století př. n. l., a rozrostlo se na obchodní centrum na hedvábné stezce s asi pěti tisíci obyvateli. V 1. století bylo poprvé historicky zdokumetováno. Pokusy o dobytí města byly neúspěšné až do 13. století, kdy se mongolskému chánovi Ögedejovi podařilo město dobýt a rozbořit.\n\nUplisciche disponuje mohutným opevněním. Na nejvyšším místě se tyčí kostel z 10. století s freskami v interieru. Největší budovou je \"Tamaris Darbasi\", velká skalní hala se dvěma mohutnými sloupy.\n\nJako kulturní památka byla roku 1993 navržena na seznam světového dědictví UNESCO.\n"}
{"id": "1156212", "url": "https://cs.wikipedia.org/wiki?curid=1156212", "title": "Winston Reid", "text": "Winston Reid\n\nWinston Wiremu Reid (* 3. července 1982, Auckland, Nový Zéland) je novozélandský fotbalový obránce a reprezentant, od roku 2010 hráč anglického klubu West Ham United FC. V mládežnických kategoriích reprezentoval Dánsko.\n\n\nNastupoval za dánské mládežnické reprezentace U19, U20 a U21.\n\nV A-mužstvu Nového Zélandu debutoval v roce 2010.\nZúčastnil se MS 2010 v Jihoafrické republice. V základní skupině F zařídil svému týmu gólem hlavou v nastaveném čase bod za remízu 1:1 proti Slovensku. Pro novozélandskou reprezentaci to byl historicky první bod na mistrovství světa ve fotbale.\n\n"}
{"id": "1156232", "url": "https://cs.wikipedia.org/wiki?curid=1156232", "title": "DEL (znak)", "text": "DEL (znak)\n\nZnak DEL ( výmaz, , někdy též ) je v kódování ASCII znak s nejvyšším kódem – 127 desítkově nebo 7F šestnáctkově. Jedná se o řídicí znak, který normálně není tisknutelný; ve stříškové notaci se zapisuje codice_1, v Unicode má grafickou reprezentaci ␡ (protože všechny řídicí znaky v ASCII mají grafickou reprezentaci), ve znakové sadě počítačů IBM PC má tento kód znak „domeček“ .\n\nNeexistuje jednotný způsob, jak tento znak zadat na moderních klávesnicích, ale jeho kód může v některých prostředích generovat klávesa (např. v unixových systémech) nebo kombinace + (např. v programu Poznámkový blok).\n\nZnak DEL byl původně používán pro vymazání znaků na sedmistopé děrné pásce, protože vyděrováním všech otvorů lze libovolný znak změnit na s tímto kódem. Pokud byl nějaký znak vyděrován chybně, předěrováním všech sedmi otvorů se změnil na znak Delete, který má být ignorován. V sedmibitovém kódu má tuto vlastnost znak s kódem 7F šestnáctkově, v osmibitovém znak s kódem FF.\n\nU dálnopisů jako Teletype Model 33 se řádky obvykle zakončovaly třemi znaky CR, LF a rubout, což poskytovalo čas pro přesun tiskového mechanismu na levý okraj.\n\nNa terminálech kompatibilních s VT100, generuje tento kód klávesa označená Delete; na VT510 a kompatibilních terminálech, je tento znak generovaný klávesou označenou .\n\nNa klávesnicích moderních osobních počítačů je obvykle klávesa Backspace, která neodpovídá klávese „Delete“.\n\nUnixové operační systémy používají znak DEL jako řídicí znak codice_2, tj. pro vymazání předchozího znaku v řádkovém režimu. Tímto použitím se odlišuje od původní funkce, kde znak DEL sloužil k (fyzickému) přepsání znaků na děrné pásce.\n\nSystémy DOS/Windows tento znak nikdy nijak nepoužívaly; pro mazání předchozího znaku používaly backspace (0x08 nebo Ctrl-H). Fonty pro textové režimy kompatibilní s EGA/VGA fonty i fonty používané v Win32 konzole obvykle mají symbol „domů“ s kódem 127 (0x7F), viz Kódová stránka 437.\n\n"}
{"id": "1156236", "url": "https://cs.wikipedia.org/wiki?curid=1156236", "title": "Různé technické symboly", "text": "Různé technické symboly\n\nRůzné technické symboly ( ) je jméno blok Unicode s kódy U+2300 až U+23FF, který obsahuje různé symboly používané pro technické účely, v programovacích jazycích a v akademických oborech.\n\n\nTento blok obsahuje většinu neobvyklých symbolů používaných v programovacím jazyce APL.\n\nV Unicode jsou \"různé technické\" symboly umístěné v intervalu 0x2300 až 0x23FF šestnáctkově (desítkově 8960–9215), jak je popsáno níže.\n\n\n"}
{"id": "1156237", "url": "https://cs.wikipedia.org/wiki?curid=1156237", "title": "Wallsee-Sindelburg", "text": "Wallsee-Sindelburg\n\nWallsee-Sindelburg je město v okresu Amstetten v kraji Dolní Rakousy v Rakousku. Žije zde obyvatel.\n\nWallsee-Sindelburg se nachází v severozápadní části Mostviertelu v Dolních Rakousích, jižně od západní dálnice na Dunaji. Zhruba 26 procent území města je zalesněno.\n\n"}
{"id": "1156240", "url": "https://cs.wikipedia.org/wiki?curid=1156240", "title": "Charakteristická funkce (teorie pravděpodobnosti)", "text": "Charakteristická funkce (teorie pravděpodobnosti)\n\nCharakteristická funkce je v teorii pravděpodobnosti a matematické statistice jedna z funkcí náhodné veličiny. Využívá se (mimo jiné) pro charakterizaci a určování vlastností náhodných veličin a při zkoumání limitního chování a limitních vět náhodných veličin.\n\nCharakteristická funkce zcela určuje rozdělení pravděpodobnosti náhodné veličiny. Pokud existuje hustota pravděpodobnosti náhodné veličiny, pak je charakteristická funkce Fourierovou transformací této hustoty. \n\nKaždá náhodná veličina má svou charakteristickou funkci, tedy jinak řečeno – charakteristická funkce náhodné veličiny existuje vždy. V tom se liší například od momentové vytvořující funkce, která není definována pro všechny náhodné veličiny. \n\nNechť formula_1 je náhodná proměnná a nechť formula_2 je její distribuční funkce. Komplexní funkce reálné proměnné formula_3 definovanou vztahem:\n\nje charakteristická funkcí náhodné veličiny formula_1.\n\nV uvedeném vztahu písmeno formula_6 označuje tzv. imaginární jednotku komplexního čísla formula_7, formula_8 je množina reálných čísel, formula_9 je množina komplexních čísel a formula_10. Pro imaginární jednotku uvedenou v definici platí známý vztah: formula_11. Ve výrazu v závorce na konci vztahu označuje symbol formula_12 hustotu náhodné veličiny. Poslední rovnost ovšem platí pouze v tom případě, pokud existuje hustota náhodné veličiny (pokud neexistuje, pak samozřejmě nemůžeme charakteristickou funkci pomocí ní vyjádřit).\n\nDále můžeme definovat vztah pro formula_13 následovně:\n\nA díky tomuto vztahu můžeme psát:\n\nPokud je uvažována náhodná veličina formula_1 diskrétní, pak platí:\n\nPředchozí definice se dá zobecnit i pro složitější (jiné než jednorozměrné) náhodné veličiny.\n\n\n\n\n\n\nV předchozím značení použité symboly vyjadřují:\n\nV závislosti na literatury se používá různé označení (různými řeckými písmeny), např:\n\nCharakteristická funkce má několik důležitých vlastností. Jednou z těchto vlastností je, že charakteristická funkce v bodě 0 je rovna 1, tedy matematicky zapsáno: formula_44. \n\nPlatnost této rovnosti se dá ukázat následujícím postupem:\n\nDalší vlastností je, že charakteristická funkce je ohraničena, tedy: formula_46 pro všechny formula_10.\n\nPro charakteristickou funkci ze záporného argumentu zase platí následující: formula_48 pro všechny formula_49, kde formula_50 vyjadřuje komplexně sdružené číslo k číslu formula_42\n\nCharakteristická funkce formula_42 je stejnoměrně spojitá na množině reálných čísel formula_8\n\nCharakteristická funkce formula_42 je také pozitivně semidefinitní, tedy platí:\n\nExistuje vztah mezi charakteristickými funkcemi náhodných proměnných a distribučními funkcemi náhodných proměnných. Tedy pokud máme dvě náhodné proměnné formula_61 a formula_62, pak platí následující:\n\nPokud existuje hustota formula_64 náhodné veličiny formula_1,\npřičemž tato náhodná veličina má distribuční funkci formula_2, pak lze\ncharakteristickou funkci této náhodné veličiny vyjádřit i v následujícím tvaru:\n\nPro charakteristickou funkci součtu náhodných veličin, tedy pro takovou náhodnou veličinu formula_68, která je součtem formula_69 nezávislých náhodných veličin: formula_70 platí vztah:\n\nPro náhodnou veličinu následujícího tvaru: formula_72 zase platí:\n\nPomocí charakteristické funkce se dají poměrně jednoduše vypočítat i momenty náhodných veličin (pokud tyto samozřejmě existují). Předpokládejme, že pro formula_74 , formula_75 je formula_76. Pak víme, že \"k\"-té derivace, které označíme formula_77 funkce formula_78 existují a platí pro ně následující vztah:\n\nKaždá náhodná veličina má svou charakteristickou funkci, tedy jinak řečeno – charakteristická funkce náhodné veličiny existuje vždy. V tom se liší například od momentové vytvořující funkce, která není definována pro všechny náhodné veličiny. \n\nPokud tedy máme libovolnou náhodnou veličinu formula_1 a formula_10, pak určitě víme, že pro každé formula_10 platí (např. Pro funkci kosinus), že: formula_83 (analogicky pro funkci sinus) . Tedy určitě víme, že funkce formula_84, formula_85 a formula_86 jsou spojité a ohraničené na množině formula_8. Z toho tedy dostáváme následující:\n\nTedy Lebesgueovy-Stieltjesovy integrály existují a jsou konečné, ohraničené.\n\nPro konkrétní rozdělení pravděpodobnosti má charakteristická funkce následující vyjádření:\n</math>\n\n"}
{"id": "1156241", "url": "https://cs.wikipedia.org/wiki?curid=1156241", "title": "SMS spoofing", "text": "SMS spoofing\n\nSMS spoofing ( ) je relativně nová technologie, která znežívá službu SMS dostupnou na většině mobilních telefonů a PDA pro rozesílání nevyžádaných zpráv. SMS zprávy jsou odesílány s podvrženým číslem odesilatele, nebo textového identifikátoru SMS.\n\nSMS Spoofing znamená, že odesilatel manipuluje s adresní informací. To se často provádí pro nastavení správné identity uživatele, který roamuje v cizí síti a odesílá zprávy do domovské sítě. Často jsou tyto zprávy adresovány cílům mimo domovskou síť – s „upraveným“ domovským SMSC, aby bylo možné posílat zprávy do jiných sítí. \n\nVliv této aktivity je trojí:\n\n\nK legitimním případům použití SMS spoofingu patří:\n\n\nSMS spoofing bývá odhalen kvůli zvýšenému počtu SMS chyb, které se objevují během zpracování účtů za telefonní poplatky. Tyto chyby jsou způsobené falešnými účastnickými identitami. Operátoři mohou reagovat blokováním různých zdrojových adres na svých Gateway-MSC, ale útočníci mohou jednoduše měnit adresy, aby tato opatření obešli. Pokud útočníci používají zdrojové adresy ze sítě velkého propojeného partnera, může být neproveditelné blokovat tyto adresy, kvůli potenciálnímu vlivu na normální propojovací služby.\n\nV roce 2007 britský regulátor prémiových cen PhonepayPlus (dříve ICSTIS) uskutečnil veřejnou konzultaci o anonymních SMS, ve které uvedl, že by nebyl proti provozování takové služby. V roce 2008 pak PhonePayPlus zavedl nová pravidla pokrývající anonymní SMS, která vyžadují, aby poskytovatelé anonymních SMS služeb posílali příjemci následně zprávu, která uvádí, že jim byla doručena SMS s pozměněnými informacemi, a zprovoznil telefonní linku pro přijímání stížností.\n\nV Austrálii je posílání anonymních SMS zpráv nezákonné.\n\n\n"}
{"id": "1156242", "url": "https://cs.wikipedia.org/wiki?curid=1156242", "title": "ANSI escape kód", "text": "ANSI escape kód\n\nANSI escape kódy ( ) (nebo escape posloupnosti) je metoda pro řízení formátování, barev a dalších vlastností výstupu na obrazovkové textové terminály pomocí signalizace v přenosovém kanálu ( ). Pro zakódování formátovacích informací se do textu vkládají určité posloupnosti bytů, které terminál neinterpretuje jako kódy znaků, ale jako příkazy.\n\nANSI kódy byly vytvořeny v 70. letech 20. století a do začátku 80. let 20. století se rozšířily v oblasti minipočítačů a sálových počítačů. K jejich dalšímu rozšíření přispěly vznikající BBS, které je využívaly ke zlepšení ovládání displeje oproti dřívějším systémům, které obvykle postrádaly schopnost pohybovat kurzorem.\n\nPřestože hardwarové textové terminály téměř vymizely, ANSI escape kódy se používají i v 21. století, protože většina terminálových emulátorů při výstupu textu interpretuje alespoň část ANSI escape posloupností. \n\nMS Windows znovu podporují ANSI od verze 10 (Build 1511), pro předchozí verze lze použít celou škálu utilit interpretujících ANSI kódy (jako např. Ansicon). Tyto lze metodou BIN2HEX (např. program BHX) přibalit do scriptu a ten následně redistribuovat. V roce 2019 MS vydal Windows Terminal (ten má v budoucnu nahradit Windows consoli) a který obsahuje vylepšenou podporu ANSI sekvencí, jako třeba 16bit barvy. To je umožněno díky grafickému módu ktery WT používá, namísto textového který používá původní Windows console.\n\nVětšina výrobců obrazovkových terminálů vyvinula proprietární escape posloupnosti pro ovládání terminálů pomocí operací, které umožňovaly např. umístit kurzor na libovolné místo na obrazovce. Např. terminál VT52 přesune kurzor na pozici x,y, pokud se na něj odešle znak codice_1 následovaný znakem codice_2 a dvěma znaky s kódy x+32 nebo y+32 (přičtením 32 se zabrání, aby escape sekvence obsahovala řídicí znaky).\n\nProtože různé terminály používaly různé posloupnosti, byly vytvořeny komplikované knihovny jako například termcap, které vytvářejí jednotné API pro ovládání libovolného terminálu. Většina těchto knihoven vyžadovala, aby se čísla (např. číslo řádku a sloupce) odesílala jako binární hodnoty znaků; pro některé programovací jazyky a pro systémy, které nepoužívaly interně ASCII, bylo často obtížné nebo nemožné převést číslo na správný znak.\n\nANSI standard usiloval o vyřešení těchto problémů vytvořením sady příkazů, které by používaly všechny terminály, a u nichž by všechny číselné informace byly přenášeny v textovém tvaru. Prvním takovým standardem byl ECMA-48, přijatý v roce 1976, který navazoval na řadu standardů pro kódování znaků, z nichž první byl ECMA-6 z roku 1961, 7bitový standard, který inspiroval kódování ASCII. Název „ANSI escape posloupnosti“ pochází z roku 1981, kdy ANSI převzalo ECMA-48 jako vlastní standard ANSI X3.64 (který platil do roku 1997).\n\nPrvní oblíbený videoterminál, který podporoval tyto posloupnosti, byl VT100 firmy Digital představený v roce 1978. Tento model se velmi dobře prodával, což vedlo ke vzniku množství jeho klonů, z nichž k prvním a nejoblíbenějším patřil mnohem levnější Zenith Z-19 z roku 1979. Oblíbenost těchto terminálů vedla k tomu, že stále více a více softwaru (zvláště systémy BBS) předpokládalo, že escape posloupnosti fungují, což vedlo k tomu, že je podporovaly téměř všechny nové terminály a emulátory.\n\nStandard ECMA-48 byl několikrát aktualizován a aktuálně je v pátém vydání z roku 1991. ECMA-48 převzala ISO a IEC jako standard ISO/IEC 6429.\n\nVelkého rozšíření ANSI díky systémům BBS a online službám vedlo k téměř univerzální platformní podpoře do poloviny 80. let 20. století. Ve většině případů měla podpora formu terminálového emulátoru (jako například xterm na Unixu nebo OS X Terminal nebo ZTerm na MacOSu a mnoho komunikačních programů pro IBM PC), ale na mnoha operačních systémech se zlepšovala i podpora ve standardním textovém výstupu.\n\nUnix a AmigaOS obsahovaly podporu ANSI sekvencí v systému, takže ji používalo mnoho programů běžících na těchto platformách. Na unixových operačních systémech jsou k dispozici knihovny, jako například termcap a curses, které používání ANSI kódů umožňují. Tyto knihovny by měly podporovat i neANSI terminály, ale tato podpora se v současnosti testuje jenom zřídka, takže je pravděpodobné, že nebude bezchybná. Mnoho her a shellových skriptů (jako například barevné systémové nápovědy) přímo vypisují ANSI posloupnosti a proto je nelze používat na terminálech, které je neumějí interpretovat.\n\nAmigaOS interpretuje ANSI escape posloupnosti nejen v textovém výstupu na obrazovku, ale ovladače tiskáren je (včetně rozšíření proprietárních pro AmigaOS) převádí na kódy pro konkrétní připojenou tiskárnu.\n\nPřes svou oblíbenost nebyly ANSI kódy univerzálně podporované. Podpora nebyla součástí původního „klasického“ Mac OS, Atari ST používalo řídicí posloupnosti převzaté z VT52 s některými rozšířeními pro podporu barev.\n\nMS-DOS 1.x žádnou podporu ANSI ani jiných escape posloupností neobsahoval. Podkladový BIOS interpretoval pouze několik řídicích znaků (BEL, CR, LF, BS), což téměř znemožňovalo vytváření celoobrazovkových aplikací. Pro jakékoli obrazovkové efekty bylo nutné požít BIOS, což bylo velmi pomalé, nebo přímo hardware IBM PC.\n\nDOS 2.0 umožňuje instalovat ovladače zařízení a obsahuje ovladač pro ANSI escape posloupnosti – \"de facto\" standardem je ANSI.SYS, ale existují další (výrazně rychlejší, protože obcházejí BIOS) jako ANSI.COM, NANSI.SYS a ANSIPLUS.EXE. Protože standardní ovladač byl velmi pomalý a nebyl nainstalován implicitně, používalo ANSI sekvence jen velmi málo programů; většina programů přímo přistupovala k hardwaru videokarty, aby dosáhla požadovaných efektů při textovém výstupu. ANSI.SYS a podobné ovladače byly dostupné ve Windows 9x až Windows Me i v prostředí pro 16bitové starší programy prováděné pod NTVDM v systémech vycházejících z Windows NT.\n\nWindows ANSI escape sekvence od verze 10 opět podporují, dokonce s 24bitovými barvami. Toho je dosaženo tím, že terminálový program [connhost.exe] byl převeden z textového módu do grafického, což umožňuje full-screen provoz konzole.\n\nNěkteré programy ANSI escape posloupnosti ve výstupních textech interně interpretují a převádějí je na volání služeb, které manipulují s barvami a pozicí kurzoru v okně pro výstup příkazů, což usnadňuje portování softwaru používajícího ANSI na Windows.\n\nEscape posloupnosti začínají znakem codice_3 (ASCII desítkově codice_4/šestnáctkově codice_5/osmičkově codice_6). Ve dvouznakových posloupnostech je druhý znak z intervalu ASCII kódů codice_7–codice_8 (codice_9 až codice_10).\n\nVětšina posloupností je však tvořena více než dvěma znaky a začínají znaky codice_1 a codice_12 (levou hranatou závorkou). Tato posloupnost se nazývá CSI ( ). Poslední znak těchto posloupností je ASCII znak z intervalu codice_7–codice_14 (codice_9 až codice_16).\n\nExistuje i jednoznakové CSI (codice_17/codice_18 /codice_19 viz řídicí sada C1), ale dvouznaková posloupnost codice_20 se používá častěji.\n\nZařízeními, které podporují pouze ASCII (7bitové byty), rozpoznávají pouze dvouznakové CSI, stejně jako zařízení, které sice podporují 8bitové byty, ale interval řídicích znaků codice_21–codice_22 používají pro jiné účely. Na terminálech, které používají kódování UTF-8, oba tvary zabírají 2 byty (CSI v UTF-8 je codice_23, codice_18), ale posloupnost codice_25 je jasnější.\n\nPřestože některá kódování používají více bytů na znak, následující diskuze je omezená na ASCII znaky a tedy předpokládají jeden byte pro každý znak.\n\nPoznámka: jiné kódy z řídicí sady C0 než ESC – obvykle BEL, BS, CR, LF, FF, TAB, VT, SO a SI – mohou produkovat podobné nebo stejné efekty jako některé řídicí posloupnosti.\n\n\nPoznámka: stisknutí speciálních kláves na klávesnici nebo vypsání různých CSI, DCS nebo OSC posloupností v xtermu často produkuje CSI, DCS nebo OSC posloupnost.\n\nObecná struktura většiny ANSI escape posloupností je codice_26. Koncový znak je písmeno určující příkaz, který může být modifikován znaky pro soukromý režim a středovými znaky. Čísla jsou nepovinné parametry; pokud jsou vynechány, implicitní hodnota závisí na příkazu; obvykle je 1 nebo 0. Jsou-li parametry vynechané, lze vynechat i následující středník.\n\nKoncový znak je technicky libovolný znak z intervalu codice_7–codice_14 (šestnáctkově codice_29–codice_30, ASCII codice_9 až codice_16) a může být modifikován středovými znaky z intervalu codice_33 až codice_34 (hex codice_35–codice_36, ASCII codice_37 až codice_38).\n\nDvojtečka (codice_39, hex codice_40) je jediným znakem, který není částí žádné obecné escape sekvence. Byl ponechán pro budoucí standardizaci, takže všechny escape sekvence, které obsahují dvojtečku, musí být ignorovány.\n\nPřestože je povoleno více znaků pro soukromý režim i středových znaků, není známo, že by byly používány.\n\nPokud posloupnost začíná nějakým znakem pro soukromý režim, tělo posloupnosti teoreticky může obsahovat libovolnou posloupnost znaků z intervalu codice_41–codice_42 (hex codice_43–codice_44, ASCII 0 až codice_45) místo dobře utvořených seznamů čísel oddělených středníky, ale všechny známé terminály se chovají slušně a používají znaky z tohoto intervalu jiné než číslice pouze jako příznaky.\nPosloupnosti, jejichž poslední byte je z intervalu codice_46–codice_14 (hex codice_48–codice_30, ASCII codice_50–codice_16) jsou také soukromé.\n\nMezi soukromé escape kódy patří DECTCEM (DEC text cursor enable mode) popsaný dále, který se objevil u videoterminálů řady VT-300.\n\nPokud CSI posloupnost obsahuje libovolný znak mimo interval codice_33 až codice_14 (hex codice_35–codice_30, ASCII codice_37–codice_16) není chování terminálu definované. Tyto nepovolené znaky jsou buď řídicí znaky z řídicí sady C0 (z intervalu codice_58–codice_59, hex codice_60–codice_61), znak codice_62 (hex codice_63, ASCII codice_64), anebo rozšířené ASCII znaky (intervalu codice_65–codice_66, hex codice_21–codice_68).\n\nExistuje několik možností, jak zpracovávat nepovolené znaky v CSI posloupnostech:\n\n\nBarvu textu (obecně SGR parametry) lze nastavit posloupností codice_75, kde codice_76, codice_77, … jsou parametry SGR uvedené výše. Pomocí kódů codice_78 se mění barva textu, pomocí codice_79 barva pozadí, přičemž codice_80 je číslo požadované barvy v následující tabulce.\n\nNa unixových systémech lze následující příklady vypsat příkazem codice_81, kde codice_82 implementuje CSI: Kód codice_83 změní barvu písma na černou; kód codice_84 na červenou; pro přepnutí na šedou pomocí parametru „bold“ lze použít codice_85; pro jasně červenou codice_86. Pro opětovné nastavení barev na implicitní hodnoty lze použít codice_87 (což není podporováno na všech terminálech) nebo codice_88 (zrušení všech atributů).\n\nExistují dva další standardy pro barvy: Standardní barvy pro CSS/HTML a X Window, který standardizují jak jména barev tak hodnoty RGB složek, ale standard pro escape posloupnosti určuje pouze jména barev, ne RGB hodnoty. V následující tabulce jsou shrnuty implicitní RGB hodnoty barev v některých rozšířených terminálových programech, spolu s hodnotami barev pro Kaskádové styly (CSS) a X Window System.\n\nSloupec „Standardní VGA barvy“ obsahuje barvy, které jsou nastaveny při startu osobního počítače a jsou obvykle k dispozici v klasickém textovém režim 80×25. V grafických režimech EGA/VGA jsou barvy odlišné.\n\nV červnu 2004 byly změněny odstíny modré barvy v xtermu, RGB (0,0,205) → (0,0,238) pro normální modrou a (0,0,255) → (92,92,255) pro jasnější. Ještě v roce 2010 však byla na mnoha počítačích nainstalována stará verze xtermu.\n\nXterm, GNOME Terminal a Konsole v KDE podporuje 24bitové nastavení barev písma (popředí) a pozadí podle ISO-8613-3. Ze zdrojových textů lze zjistit následující sekvence:\n\nV režimu s 256 barvami (codice_91 a codice_92) se používají následující barevné kódy:\nTaké xterm umožňuje změnit implicitní barvu písma a pozadí pomocí\nkde codice_97 a codice_98 jsou jména barev v X11 a BEL je ASCII znak BEL (s kódem 7). Použití pravé hranaté závorky místo levé ukazuje, že se jedná o řídicí příkazy operačního systému.\n\ncodice_99 – Vymaže obrazovku a na některých zařízeních umístí kurzor na pozici y,x = 1,1 (do levého horního rohu).\n\ncodice_100 – Přepne na zelený text. V MS-DOSu je normální zelená mdlá a tmavá, takže je vhodnější pomocí posloupnosti codice_101 přepnout na vyšší jas nebo použít kombinaci codice_102, což dává jasně zelenou. MS-DOS ANSI.SYS používá stav Bold pro zobrazení jasnějších znaků; lze také zapnout stav blikání (pomocí codice_103), který v některých případech zobrazí pozadí v jasněji. MS-DOS ANSI.SYS SGR kódy 90–97 a 100–107 přímo nepodporoval.\n\ncodice_104 – Přeprogramuje klávesu F10, aby posílala do bufferu klávesnice řetězec „DIR“ a kód klávesy Enter, což v příkazovém řádku DOSu vypíše obsah aktuálního adresáře (pouze MS-DOS ANSI.SYS). Tato posloupnost byla někdy používána pro ANSI bomby. Jedná se o proprietární kód (indikovaný písmenem p), který umožňuje pomocí nestandardních rozšíření zadat řetězcové parametry. Podle standardu by posloupnost měla končit písmenem D.\n\ncodice_105 – Uloží pozici kurzoru. Posloupnost codice_106 pozici kurzoru obnoví. Aktuální pozice kurzoru může být např. 7(y), 10(x). Posloupnost codice_105 tato dvě čísla uloží. Pak je možné přesunout kurzor na jinou pozici, například 20(y) a 3(x), pomocí posloupnosti codice_108 nebo codice_109. Pak lze posloupností codice_106 vrátit kurzor na pozici 7(y), 10(x). Na některých terminálech je třeba použít DEC posloupnosti codice_111 a codice_112, které jsou více podporované.\n\nUnixové terminály často používají ANSI escape kódy pro zvýrazňování syntaxe. Například následující příkaz zobrazí na kompatibilních terminálech jména souborů a adresářů různými barvami podle typu souboru.\n\ncodice_113\n\nUživatelé mohou používat escape kódy ve svých skriptech jejich začleněním do \"standardního výstup\" nebo \"standardního chybového výstupu\". Například následující příkaz pro \"sed\" zvýrazní výstup příkazu \"make\" zobrazením řádků obsahujících slova začínající (malá a velká písmena se nerozlišují) „WARN“ použitím inverzního videa a slova začínající „ERR“ světle žlutým písmem na tmavě červeném pozadí. Reprezentace kódů jsou zvýrazněny.\n\nNásledující funkce shellu rozbliká terminál (střídavým posíláním kódů pro inverzní a normální videorežim) dokud uživatel nestiskne klávesu.\nTo lze použít pro upozornění programátora, že příkaz, jehož provedení trvá dlouho, již skončil, jako například codice_114 .\n\n\n\n"}
{"id": "1156243", "url": "https://cs.wikipedia.org/wiki?curid=1156243", "title": "Superstore", "text": "Superstore\n\nSuperstore je americký televizní sitcom, který je vysílán na stanici NBC od 30. listopadu 2015. Tvůrcem seriálu a exkluzivním producentem je Justin Spitzer. Hlavní role hrají America Ferrera, Ben Feldman, Lauren Ash, Colton Dunn, Nico Santos, Nichole Bloom a Mark McKinney.\n\nDne 14. února stanice objednala třetí řadu, která měla premiéru 28. září 2017. Čtvrtá řada měla premiéru 4. října 2018. Dne 4. března 2019 byla stanicí objednána pátá řada. Ta měla premiéru dne 26. září 2019.\n\nSeriál se soustředí na Amy (America Ferrera), nejvíce oddanou zaměstnankyní obchodního řetězce Cloud 9 a Jonaha (Ben Feldmen), nováčka, naivního snílka, který je odhodlaný dokázet, že práce nemusí být nudná. Jejich kolegové jsou Garret (Colton Dunn) a ambiciózní Mateo (Nico Santos) a sladká těhotná puberťačka Cheyenne (Nichole Bloom). Bezradným vedoucím obchodu je Glenn (Mark McKinney) a agresivní asistentkou je Dina (Lauren Ash), která žije podle velmi specifického kódu – příručkou zaměstnance obchodu.\n\n\n\nSeriál byl jeden ze tří pilotů, které stanice NBC vybrala 14. ledna 2015, společně se seriálem \"Crowded\", dostal seriál zelenou. Seriál byl prvním projektem pro Rubenovo Fleischerovo nově vytvořenou společnost The District, která má dvouletou smlouvy s Universal, a tak se zrežíroval pilotní epizodu.\n\nLauren Ash byla první obsazena v únoru, následovali Colton Dunn, Mark McKinney, Nico Santos, Nichole Bloom a Ben Feldmen v březnu. 16. března 2015 byla America Ferrera připojena k obsazení, která také v seriálu slouží jako producentka. Herečka se tak po pěti letech vrací do televizního seriálu (po Ošklivce Betty)\n"}
{"id": "1156247", "url": "https://cs.wikipedia.org/wiki?curid=1156247", "title": "Textový rámeček", "text": "Textový rámeček\n\nTextový rámeček je často používaným prvkem textového uživatelského rozhraní. Jedná se o pseudografický prvek, kdy jsou na obrazovce rámečky vykreslovány nikoli pomocí libovolných čar, ale pomocí znaků majících vhodnou podobu. V grafickém uživatelském rozhraní se víceméně nepoužívají, protože v něm je snazší vykreslit čáry přímo a navíc podmínkou fungování textových rámečků je použití neproporcionálního písma, ovšem v grafickém rozhraní bývá běžné používat písma s proměnlivou šířkou.\n\nZnaky pro tvorbu textových rámečků jsou poměrně běžnou součástí znakových sad už od 70. let 20. století, ovšem k improvizovanému vykreslení rámečků stačí i „+“ (\"znaménko plus\") pro rohy, „-“ (\"znaménko mínus\") nebo „_“ (\"podtržítko\") pro vodorovné čáry a znaménko \"|\" (\"svislá čára\") pro svislé čáry.\n\nDo jisté míry by bylo možné řadit textové rámečky pod ASCII art, ovšem zatímco obecné kreslení obrázků pomocí znaků bylo vždy spíše součástí výtvarného umění, textové rámečky byly a jsou nedílnou součástí seriózních negrafických počítačových aplikací a jejich užití přímo podporovaly či podporují zavedené knihovny pro práci s textovým uživatelským rozhraním, například Turbo Vision nebo ncurses.\n"}
{"id": "1156251", "url": "https://cs.wikipedia.org/wiki?curid=1156251", "title": "Hrot křivky", "text": "Hrot křivky\n\nHrot křivky (také označovaný bod vratu nebo bod úvratu) je v geometrii takový bod křivky, kde je, neformálně řečeno, křivka špičatá – označení „bod vratu“ odpovídá tomu, že pokud by byla křivka kreslena perem, tak se pero v daném bodě zastaví a pak se vydá směrem zpět.\n\nZ formálního hlediska se jedná o jeden ze singulárních bodů, tedy bodů, kde křivka není vyjádřitelná hladkou funkcí, ovšem má v něm v tomto případě tečnu (dokonce v určitém smyslu dvojnásobnou).\n"}
{"id": "1156258", "url": "https://cs.wikipedia.org/wiki?curid=1156258", "title": "Knihovní zákon 1959", "text": "Knihovní zákon 1959\n\nZákon o jednotné soustavě knihoven č. 53/1959 Sb. je knihovní zákon, pro který bylo charakteristické: hierarchické sítě s ústřední knihovnou sítí, spolupráce mezi sítěmi. Dalším rysem tohoto knihovního zákona byla odpovědnost resortů a povinnosti zřizovatele. Tento zákon byl zrušen ke dni 1. ledna 2002 novým zákonem. \n\nJaké byly cíle jednotné soustavy knihoven?\n\nDůležité je také hmotné zajištění knihoven.\n\nÚkoly Státní knihovny (dnes Národní knihovna ČR):\n\nSíť knihoven tvořily knihovny lidové, školní, vědecké, technické, knihovny akademií věd, zdravotnické knihovny atd. Lidové knihovny se dělily na místní, okresní, krajské a byly základem jednotné soustavy.\n\nNa řízení a koordinaci knihoven se podílely:\n\nÚkoly knihovníka:\n\nTento knihovní zákon byl v mnohém přínosný navzdory jeho ideologickému charakteru. Jeho přínos spočívá především ve společenském zvýraznění významu veřejných knihoven, v jejich vzájemném funkčním propojení do podoby jednotné soustavy, v zabezpečování potřeb čtenářů zvláště prostřednictvím meziknihovní výpůjční služby aj. Hlavním pozitivem bylo i propracování vzdělávání knihovníků a péče o zabezpečení vhodných prostorů pro práci knihoven. Na druhé straně hlavní nevýhody starého knihovního zákona byla přílišná svázanost, ideologie, mnoho prováděcích předpisů a nebyl tu prostor pro tvořivost. A proto bylo nutné nahradit tento starý Knihovní zákon novým, moderním a skutečně funkčním knihovnickým zákonem.\n\n1. knihovnický zákon je apolitický a 2. knihovnický zákon má socialistický charakter a programovou stranickost. 1. knihovnický zákon se zabýval problematikou jen jednoho druhu knihoven (lidovými-veřejnými knihovnami) a 2. knihovnický zákon se dotýká všech typů a druhu knihoven. 1. knihovnický zákon upravoval i konkrétní organizační a pracovní otázky a 2. knihovnický zákon řeší jen zásadní ideové a organizační otázky, společné všem existujícím československým knihovnám.\n\n"}
{"id": "1156264", "url": "https://cs.wikipedia.org/wiki?curid=1156264", "title": "Luciana Littizzetto", "text": "Luciana Littizzetto\n\nLuciana Littizzetto (29. října 1964, Turín, Piedmont) je italská komediální filmová herečka, protagonistka kabaretních pořadů a spisovatelka, původním povoláním učitelka hry na klavír.\n\nVyrůstala v turínské čtvrti San Donato, kde měli její rodiče obchod s mlékem a sýry. V roce 1984 absolvovala konzervatoř v Turíně v oboru hry na klavír a začala vyučovat tento obor na střední škole na předměstí. Později obdržela bakalářský titul na turínské univerzitě (Università degli Studi di Torino) v oboru literatura. V letech 1988 – 1990 navštěvovala kurzy recitace při Uměleckém studiu ve městě Moncalieri.\n\nPostupně začala uplatňovat komediální a herecký talent v místních divadlech v Turíně i okolí. Úspěšné vystoupení v show Maurizia Costanza přispělo k jejínu rozhodnutí vzdát se učitelské kariéry a soustředit se na své nadání bavit publikum. V roce 1993 vystupovala v TV show \"Celito Lindo\" v roli Sabriny.\n\nLuciana Littizzetto je v Itálii velmi populární pro její zlehčující gagy, v nichž paroduje ministry vlády, politiky, církevní hodnostáře a další. Ve své filmové, televizní i divadelní kariéře vytvořila řadu charakteristických rolí, kterými baví italskou veřejnost; kromě toho vydala i řadu humorných literárních děl. Spolu s moderátorem Fabiem Faziem v televizní show \"Che tempo che fa\" obrací pozornost diváků ke kulturním, sociálním a politickým událostem a potvrzuje tak svoji společenskou roli moderní italské ženy. V roce 2013 a 2014 moderovala spolu s Fabiem Faziem 63. a 64. ročník Festivalu Sanremo. V létě roku 2014 bylo oznámeno, že bude zasedat v porotě soutěže „Italia's Got Talent“, vysílané v roce 2015. \n\nJe autorkou několika nejvíce prodávaných knih v Itálii a sama sebe popisuje jako milovnici zvířat. Od roku 1997 je jejím partnerem hudebník Davide Graziano, spolu mají dvě děti v pěstounské péči.\n\n\n\n\n\n"}
{"id": "1156265", "url": "https://cs.wikipedia.org/wiki?curid=1156265", "title": "Angličan v New Yorku", "text": "Angličan v New Yorku\n\nAngličan v New Yorku (\"An Englishman in New York\") je britský hraný film z roku 2009, který režíroval Richard Laxton. Film zachycuje život britského spisovatele a herce Quentina Crispa v New Yorku. Snímek měl světovou premiéru na Mezinárodním filmovém festivalu Berlinale 7. února 2009.\n\nV roce 1979 byl v Americe uveden životopisný televizní film \"Obnažený státní úředník\" pojednávající o osudech svobodomyslného homosexuálního spisovatele Quentina Crispa v konzervativní Anglii. V Americe získal film proslulost a Crisp je pozván na turné. Crisp se rozhodne ve svobodomyslném New Yorku zůstat. Využívá své popularity a v divadlech vystupuje se svou one man show s názvem \"How to Be Happy\", ve které ironicky odpovídá na dotazy z publika. Rovněž začne psát filmové kritiky do časopisu \"The Village Voice\", který vydává Phillip Steele. Z obou mužů se stanou dlouholetí přátelé.\n\nNa jednom z představení se Quentin Crisp vyjádří o rozmáhající se nemoci AIDS, že se jedná jen o další módní vlnu. Získá si tím mezi homosexuály velké množství nepřátel. Jeho plánovaná vystoupení jsou odřeknuta, jeho turné k nové knize odloženo. Stále osamělejší Quentin Crisp je jednoho dne v kavárně osloven mladým umělcem Patrickem Angusem. Obdivuje Crispa a chtěl by znát názor na jeho malby. Crisp se s Angusem během doby sblíží. Quentin se mu snaží dohodnout výstavu v galerii, což se nedaří. Nicméně přemluví Phillipa Steela, aby některé kresby publikoval ve svém časopise. Tím se podaří Agnusovy malby proslavit a konečně najít galerii, která je vystaví. Nicméně Patrick krátce na to umírá na AIDS.\n\nV 90. letech začne Quentin Crisp opět vystupovat před publikem spolu s umělkyní Penny Arcade. Quentin Crisp umírá v roce 1999 během svého pobytu v Anglii. Jeho popel je rozprášen v jeho oblíbeném New Yorku.\n\n"}
{"id": "1156276", "url": "https://cs.wikipedia.org/wiki?curid=1156276", "title": "František Hodonský", "text": "František Hodonský\n\nFrantišek Hodonský (*19. února 1945, Moravský Písek) je český malíř, grafik, sochař, básník a vysokoškolský pedagog.\n\nFrantišek Hodonský se narodil v rodině malíře-krajináře a grafika Františka Hodonského st. (1925-1999) a základům malby se učil u svého otce. Během dětství, které strávil v Podyjí, si vytvořil trvalý vztah ke krajině Jižní Moravy, lužním lesům i k vodnímu živlu tůní a slepých ramen řek.\n\nV letech 1959-1963 navštěvoval Střední uměleckoprůmyslovou školu v Uherském Hradišti, obor propagace a dekorace (prof. Vladimír Hroch). Od roku 1963 studoval na Akademii výtvarných umění v Praze v ateliéru krajinářské a figurální malby u prof. Františka Jiroudka. Absolvoval také kursy grafických technik u prof. Ladislava Čepeláka (1963-1964). Studia ukončil roku 1969 a nastoupil jako propagační výtvarník v n.p. Výstavnictví Praha. Od roku 1975 byl odborným pracovníkem propagace v Ústředním kulturním domě železničářů v Praze. V letech 1980-1981 pracoval jako tapetář Pozemních staveb Praha. Poté byl do roku 1987 restaurátorem Státních restaurátorských ateliérů v Praze a pak do roku 1989 restaurátorem Českého fondu výtvarných umění. Po celou dobu studia i během zaměstnání v různých profesích se věnoval vlastní volné tvorbě. Poprvé vystavoval roku 1968 na společné výstavě studentů Akademie v Galerii výtvarného umění v Litoměřicích, samostatně vystavuje od roku 1976.\n\nRoku 1990 byl jmenován docentem a vedoucím ateliéru krajinářské a figurální malby na Akademii výtvarných umění v Praze v Praze, v letech 1991-1997 zde působil jako profesor malby. Od roku 1998 byl profesorem a vedoucím ateliéru současné malby na Akadémii umenia v Banské Bystrici.\nJe členem Umělecké besedy (1992) a SČUG Hollar (1996). Žije a pracuje v Praze a Holostřevech.\n\nJeho mladší bratr Ivan Hodonský je keramik.\nTvorba Františka Hodonského je řazena do linie českých imaginativních krajinářů, počínající Josefem Šímou, Jiřímu Johnem a Bohdanem Lacinou, kteří proměnili tradiční krajinomalbu v obrazné přemýšlení o krajině jako tajemném projevu moci přírody. Má také blízký vztah k dílům svých generačních druhů, zejména Ivana Ouhela, Vladimíra Nováka, Petra Šmahy nebo Pavla Mühlbauera. Jeho věčným tématem jsou proměny krajiny lužního lesa, kde chybí horizont a světlo pronikající shora vytváří lokální akordy barevnosti a zvýrazňuje přírodní struktury. Inspiraci nachází během toulek krajinou a bohatství podnětů zaznamenává v kresbách a pastelech.\n\nHodonský je zejména spontánní kolorista a jeho barvy, které mají svůj původ v zeleni porostů a modři vod, se v obraze mění v bohatou souhru barevné kompozice, ze které někdy zasvítí ohnivá červeň. Hodonský staví barvu na první místo, nad kompozici a kresbu, dokonce nad obraz. Jeho erbovní barvou je smaragdová zeleň. Při koncipování obrazů vychází více z materiální než optické kvality barvy. Hmotná podstata barvy je jím chápána ve své primární síle a projevuje se ve vědomě drsné robustnosti a agresivnosti. Barva má na obrazech svůj vlastní život, bohatý významem, asociacemi a evokacemi, rozrušuje formy a realitu rozvádí na symboly a znaky. Forma se podřizuje hmotné podstatě barvy a může se jevit jako více či méně abstraktní.\n\nProstor obrazů je někdy neutrální nebo mizí a substituuje za sebe čas. Jindy je aditivní a jednotlivé předmětné symboly řadí vedle sebe nebo pod sebe, či iluzivní s reálnými tvary, které prostřednictvím barvy vedou vnímání k podstatným obsahům. V řadě na sebe navazujících obrazů se prostor proměňuje a tím jak se jednotlivé tvary rozlévají v ploše, je čas problematizován a může být i zvratný.\nRaná tvorba Františka Hodonského, která vznikala ještě na střední výtvarné škole, osobitým způsobem reflektuje lidovou poetiku (\"Sváteční venkov\", 1962-1963, \"Strážnické slavnosti\", 1963). V uvolněné kompozici je patrný vliv fantazijní malby Marca Chagalla, ale kontrastní barevnost a plošnost již předznamenávají pozdější abstraktní, převážně krajinářské dílo. Počátkem 60. let přestávala být tabuizována předválečná moderna a bylo možné navazovat na její objevy a díla krajinářů Rady, Rabase a Pruchy. Profesor Hroch podněcoval koloristické cítění svých žáků. František Hodonský se v té době věnoval převážně zátiším a krajinomalbě v plenéru. V jeho raných portrétech a autoportrétech převažují studené tóny, pastózní nános barev, potemnělost a vážnost (\"Autoportrét\", 1962-1963).\n\nBěhem studia na Akademii vznikla převážně figurativní díla podle modelu (\"Josefína na červené dece\", 1969) a krajiny malované v plenéru. V obrazech rozvíjí kontrastní barevnost ploch a přiznává výtvarnou inspiraci díly expresionistů, Gaugina nebo Kees van Dongena (\"Ležící\", 1969). Pro příští Hodonského tvorbu byly důležité jeho mimoškolní práce, inspirované četbou a vlastní fantazií (Údolí Charlese Baudleira, 1966-1967), ve kterých volně navazuje na Preislera a Šímu.\n\nV sedmdesátých letech byl Hodonský zaměstnán jako propagační výtvarník a pravděpodobně tím byla ovlivněna i jeho privátní tvorba, v níž se posunul až k radikální abstrakci krajiny do formy barevných znaků a volně pojednaných barevných ploch (\"Černý rybník\", 1972, \"Přílet ptáků\", 1981). Jeho první samostatná výstava roku 1976 představila převážně expresivně laděné obrazy. Ve druhé polovině 70. let se ustálil jeho malířský styl i barevnost s převahou zelených a smaragdových tónů. Hodonský hledá tvary a barevnost v krajině, vyzdvihuje hmotnost a kompaktnost jednotlivých prvků a podřizuje je celkovému rytmu obrazové kompozice.\n\nDíla z 80. let shrnují a zobecňují předchozí úsilí. Předobraz přírody je podán jako soubor silně abstrahovaných tvarů ve formě výtvarného znaku. Názvy obrazů nasvědčují, že předlohou byly krajinné motivy (\"Zarůstající ostrov\", 1982, \"Jarní krajina\", 1984, \"Z ptačí rezervace\", 1980, 1987), ale jejich interpretace respektuje pouze základní schéma krajinných prvků a malíř volně zachází s řazením prostorových plánů (\"Plovoucí ostrov\", 1985, \"Hnízda nad rybníkem\", 1988). Dominantní roli v prvotním vjemu hraje barva (\"Z Průhonic\", 1982) nebo kontrasty několika ohraničených barevných ploch (\"Proplouvání\", 1985). Díla \"více vztažená k přírodě\" se vyznačují expresivním podáním a výrazným výtvarným prvkem se stává struktura vysokého pastózního nánosu barvy (\"Plovoucí rostliny\", 1982).\n\nV 90. letech se Hodonský vrací k radikální výtvarné zkratce až na pomezí geometrické abstrakce (\"Průtok\", \"Architektura proudů\", 1997) a soustřeďuje se na interpretaci jednotlivých přírodních fenoménů (\"Vodní světlo\", 1991, \"Lužní světlo\", 1996). Některé obrazy jsou v monochromní zeleni, prozářené lazurou. Souhrnný syntetický tvar je výrazem symbiózy vodního živlu, vzduchu a vše pronikajícího světla. Hodonského krajiny nemají horizont a jsou spíše interpretací jejich vnitřního prožívání a abstrakcí reality (\"Z Benátek\", 1991, \"Krajina z Walesu\", 1994). Překotné přírodní jevy interpretuje expresivní skladbou vlnících se linií a dramatickým kontrastem barevných ploch (\"Povodeň\", 1994).\n\nDalší vývoj Hodonského malířské tvorby předznamenal obraz \"Krajiny lazury\" z roku 1996. Mizí statické linie ohraničující plochy barev a kompozice obrazu podaná volnou štětcovou malbou vyjadřuje dynamický pohyb (\"Jarní vítr\", 2007). Obrazy vystavěné z barevných skvrn (\"Z lužního lesa\", 2001) jsou protějškem dřevořezů, kterými se Hodonský začal intenzivně zabývat od roku 1997. Jemně stavěné plány, pečlivé vyvážení emotivních barev, náznak světel a temných hlubin a pohyb vodní hladiny rozčeřené vanutím větru sbližují Hodonského tvorbu s Claude Monetem (\"Vodní vítr\", 2008). Grafické tvorbě se Hodonský intenzivně věnoval mezi lety 2002-2007 a návrat k malbě znamenal předěl a přechod k mnohobarevným kompozicím. Obrazy z poslední doby se vyznačují až fauvisticky nespoutanou barevností s převahou teplých barev a světlých zelení (\"Růžové předjaří\", \"Podzimní\", 2016).\n\nFrantišek Hodonský se linořezem zabýval už za středoškolského studia a během pobytu na Akademii vyzkoušel i další techniky, včetně suché jehly, leptu nebo akvatinty. Jeho výtvarnému cítění však nejlépe vyhovoval linořez, ve kterém zaznamenal stejné motivy jako v malbě (\"Plovoucí rostliny\", 1983, \"Z darů moře\", 1986). Od linorytů 60. let, které ještě souvisejí s jeho figurálními malbami, dospěl v sedmdesátých a osmdesátých letech postupným propojením s dynamikou přírodních forem k abstrahovanému tvaru. Linoryty představují oproštěnější monumentální plochy (\"Noční monument\", 1989). Je v nich vidět postupný formální a technický vývoj během celého desetiletí, který vyústil až ve velkou sérii dřevořezů, které vznikly převážně po roce 2002.\n\nHodonský používá techniku litografie od roku 1985. Umožňuje mu svou zářivou barevností zaznamenat expresivní a malířsky uvolněnou obraznost (\"Červencová krajina\", 1985). Jeho litografie se vyznačují živou kresebnou linií a průzračným vrstvením barvy.\nHodonskému slouží jako matrice převážně dřevotřískové desky o rozměru 70 x 100 cm, výjimečně i velký formát 110 x 150 cm, ze kterých tiskne sám, pouze ručním tlakem kosticí nebo hladkým kamenem. Vícebarevné tisky v nákladech do deseti kusů vznikají soutiskem čtyř až šesti barev z jedné postupně odrývané desky. Nepoužívá speciální rydla, ale hrubá sochařská dláta, a při práci s dřevotřískou svou roli hrají i drobné nepřesnosti nebo náhoda. Technika vyžaduje soustředěnost a jasnou představu celku, protože opravy a retuše jsou nemožné. Na druhé straně tento způsob práce zachovává a zvýrazňuje bezprostřední gesto a osobitý rytmus a dynamiku. Výsledek tisku je svou strukturou blízký gestické malbě. Rukopis autora je nezaměnitelný a vyniká šťavnatou razancí převážně zelených, smaragdových a teplých zemitých tónů.\n\nTématem dřevořezů jsou osobně prožité krajiny lužních lesů, podané jako ornamentálně působící grafické a barevné rytmy, záznamy podzimu a nočních zahrad, sluneční paprsky prodírající se korunami stromů, hra záblesků a stínů, odlesky světel na roztříštěné vodní hladině - struktury jedinečných, náhodně uspořádaných a nikdy neuchopitelných přírodních událostí (\"Lužní\", 2001). Po přelomu tisíciletí vytvořil touto technikou i několik portrétů (\"Autoportrét\", 2002) a abstraktní kompozice inspirované hudbou (\"Antonín Dvořák: Symfonie č. 2 B dur, op. 4\", 2004). Autorovy vícebarevné dřevořezy a stejně originální \"matrice-skulptury\" představují vrcholný výtvarný výkon nejen v kontextu jeho tvorby, ale i v rámci celého spektra současného umění.\nSochy Františka Hodonského jsou obvykle řezané z lipového dřeva a polychromované. Některé jeho rané figurální sochy, jejichž zjednodušené tvary navazují na moravské lidové řezby, působí groteskně svou objemností a křiklavou barevností (\"Slavnostně namalovaná dívka\", 1972). Pozdější plastiky jsou monochromní, redukované na geometrické formy s výraznou strukturou dřeva (\"Vodní rostliny\", 1980), nebo ztvárňují barevné plochy jeho obrazů jako třírozměrnou prostorovou formu (\"Rostlina ráno\", \"Rostlina večer\", 1981) nebo reliéfní asambláž (\"Paprsky nad hladinou\", 1989). Některé sochy, kombinující dřevo s dráty a jutovou tkaninou, jsou vystavěné jako soustava vzájemně se prostupujících plošných plánů (\"Vodní rostliny\", 1988). Autor používá i polychromovaný šamot (\"Přílet ptáků\", 2003), papírovinu (\"Pocta Šímovi\", 2003, \"Cypřiš\", 2008) a některé sochy odlévá v bronzu (\"Keř\", 1978, \"Průtok\", 2003).\n\nVztah Hodonského ke dřevu se projevil i v jeho grafické tvorbě, když začal využívat jako matrice rozměrné dřevotřískové desky k několikabarevnému tisku z výšky a později vystavil tyto matrice jako působivé samostatné reliéfní objekty. Reliéfy svou polychromií nemusí mít přímý vztah ke grafickému listu a strukturou evokují hladkost i drsnost, pevnost i křehkost přírodních prvků.\n\nV roce 2008 byly matrice vybrány pro Mezinárodní trienále současného umění v Národní galerii a symbolicky tak byla potvrzena jejich umělecká svébytnost. \nBásně Františka Hodonského se úzce vztahují k jeho malbě a barevnému cítění a doprovázejí jeho díla jako součást autorských katalogů. V roce 1994 vydal sbírku Krajiny – lazury (nakl. Gema Art)\n\n\n"}
{"id": "1156277", "url": "https://cs.wikipedia.org/wiki?curid=1156277", "title": "První italská válka za nezávislost", "text": "První italská válka za nezávislost\n\nPrvní italská válka za nezávislost mezi Rakouským císařstvím a Sardinským královstvím, podporovaným italskými nacionalisty z hnutí risorgimento, byla vedena v severní Itálii od března 1848 do března 1849. Válka byla součástí revoluce v roce 1848 a skončila vítězstvím Rakušanů vedených maršálem Radeckým. To mělo za následek, že severoitalské državy Rakousku zůstaly v původním rozsahu až do druhé italské války za nezávislost o deset let později. \nPrvní italská válka za nezávislost začala povstáním Italů v Miláně (pět dnů milánských a ustavení prozatímní vlády) a Benátkách (vyhlášení Republiky svatého Marka). Sardinský král Karel Albert byl povzbuzen úspěchem obou povstání a jeho stát vyhlásil 23. března válku Rakousku. Opíral se přitom o podporu Papežského státu a Království obojí Sicílie. Po počátečních úspěších Italů se rakouské armádě podařilo obrátit vývoj války ve svůj prospěch: Radecký zvítězil nejprve 10. června v bitvě u Vicenzy, kde se hrdinsky vyznamenal znojemský rodák a plukovník 10. praporu polních myslivců Karel Kopal, ještě přesvědčivěji pak v bitvě u Custozy 25. července a ovládl Milán 6. srpna. Válku pak přerušilo několikaměsíční příměří uzavřené 9. srpna 1848. 13. března 1849 Karel Albert příměří vypověděl a Rakušané pak postupovali Itálií dál směrem k jeho hlavnímu městu. Bitva u Novary 23. března 1849 pak válku uzavřela rakouským vítězstvím. Téhož dne 23. března proto Karel Albert abdikoval ve prospěch svého syna Viktora Emanuela II. a válka byla ukončena mírovou smlouvou.\n\n"}
{"id": "1156279", "url": "https://cs.wikipedia.org/wiki?curid=1156279", "title": "Karel Novák (1930)", "text": "Karel Novák (1930)\n\nKarel Novák (9. října 1930 Česká Skalice – 6. října 1980 Praha) byl český herec. Věnoval se převážně divadelní činnosti.\n\nVystudoval Odbornou školu umělecko-průmyslovou v Jablonci nad Nisou. Po studiu získal angažmá jako loutkoherec v Krajském loutkovém studiu v Liberci. Odtud odešel do Naivního divadla Liberec, ze kterého následně vzniklo Studio Ypsilon, kde působil až do své tragické smrti. Spáchal sebevraždu několik dní před padesátými narozeninami. Celý jeho dospělý věk údajně provázely problémy s alkoholem.\n\n\n\n"}
{"id": "1156283", "url": "https://cs.wikipedia.org/wiki?curid=1156283", "title": "Jean Baptiste Dusart", "text": "Jean Baptiste Dusart\n\nJean Baptiste Dusart (kolem 1640 - po 1702) (psáno také Dieussard) byl francouzský sochař. Byl považován za realistického, střízlivého barokního sochaře.\n\nHistorik Ludvík Páleníček (1904–1991) se domníval, že se jedná o francouzsko - švédského sochaře, který byl činný ve Švédsku kolem roku 1660, který\nrealizoval sochařskou výzdobu na stavbách barokního architekta francouzského původu působícího ve Švédsku Jeana de la Vallée, například sochy na střeše Rytířského domu (Riddarhuset) ve Stockholmu, \nsochařskou výzdobu kláštera Varnhem, pro švédského generála Magnuse Gebriela De la Gardie manžela Marie Falcké, \npřestavbu hradu Läckö a kašnu s drakem a skaliskem se sousoším Persea a Andromedy v zámeckém parku Ulriksdal (sousoší se nedochovalo).\nHistorik Bohumír Indra (1912–2003) uvádí, že vzhledem k doloženým časovým údajům v kroměřížských matrikách nelze tyto osoby ztotožnit.\nPo působení ve Vídní přišel počátkem devadesátých let 17. století do Kroměříže. Na objednávku biskupa Karla z Lichtenštejna zde dekoroval na způsob grott dva prostory saly terreny v kroměřížském zámku. Patrně až v Kroměříži se oženil s Dorotou, se kterou 1. července 1695 ve zdejším farním kostele pokřtili syna Pavla Antonína. Kmotrem dítěte byl významný italský malíř Paolo Antonio Pagani, který zahájil svůj tříletý moravský pobyt (1692-1695) malířskou výzdobou sala terreny.\nV roce 1696 vytesal pro zástupce mincmistra biskupské mincovny Šimona Ondřeje Sinapiho žijícího v měšťanském domě u kroměřížské radnice sousoší Zvěstování Panny Marie a sousoší Loučení Krista s Pannou Marií, které mu objednatel nikdy nezaplatil. \n\nPoslední písemná zmínka je o něm z let 1701 a 1702, kdy se marně ucházel o přijetí do biskupských služeb za biskupa Karla Josefa Lotrinského jako \"hofstuccator, grottist und bildhauer\" se stálým platem. \n\nSousoší stávalo původně v Kroměříži na Komenského náměstí. Dnes je umístěno v ulici Na Kopečku před budovou bývalého arcibiskupského pivovaru () a je chráněno jako nemovitá kulturní památka České republiky pod číslem 31654/7-6019. V horní části podstavce je uveden nápis \"OPRAVENO A PŘENESENO NA TOTO MÍSTO R. 1952\". Ve středu podstavce je kartuš s nápisem rozděleným na dvě části.\nText v horní části kartuše:\nDA DVE DEN ENGEL REIN SIHET MARIA GRVSSEN \nSTEH STILL MEIN CHRISTENMENSCH V FALL ZV FVSSEN \nDER GROSSEN KŐNIGIN HIMMELS VND ERDEN \nLEG IHR AVCH AB DEN GRVS VND WIRD DIER WERDEN \nZV EINER SCHVTZERIN AVF WEEG VND STRASSEN \nDICH AVF DER TODES STRAS AVCH NI(CH)T VERLASEN \n\"Když toho anděla čistého uvidíš Marii zdravit, zastav pokojně můj křesťane, \nklekni a spočni před touto velkou královnou nebes a země. \nSlož jí také ty svůj pozdrav a stane se i tobě ochránkyni na stezkách a cestách tvých, na smrti cestě pak \nnebudeš opuštěný.\"\nText v dolní části kartuše (ve středu přerušen znakem donátora Ondřeje Sinapiho):\nAVS SONDERBARER ANDACHT VND VEREHRVNG DER \nVNBEFLECKTEN GOTTES GEBAHRERIN MARIAE HAT \n       DIESE ZWEI STEIN       (.)       ERVE STATVEN\n            AVFRICHTEN LASSEN        (...)       DER EDLE VND KVNST\n       REICHE HER SIMON       (...)       ANDREAS SINAPI\n   HOCHFVRSTLICHER     (...)     MVNTZ GVARA\nDIENER VND BERGW   (...)   ERKS INSPEC\n  TOR ANNO 1696   (.)   DEN 5. NO \n        VENBRIS\n\"S obzvláštní pobožnosti a úcty k neposkvrněné rodičce Boží Marii \ndal postaviti tyto dvě kamenné sochy urozený a v umění dovedný \npan Šimon Ondřej Sinapi knížecí vardejn a důlní inspektor \nroku 1696, 5. listopadu\"\n\nSousoší Loučení Krista s Pannou Marií stávalo původně v Kroměříži na Tovačovského ulici v místech nynější zastávky MHD - Tovačovského, Dům kultury. Dnes stojí v ulicí Chobot na trávníku u zdi bývalého arcipiskupského pivovaru () a je chráněno jako nemovitá kulturní památka České republiky pod číslem 29519/7-6020.\nVe středu podstavce je kartuš s nápisem rozděleným na dvě části.\nText v horní části kartuše:\nBEDENCKE O SVNDER MEIN WAS GROSSE SCHMERTEN \nMARIA EMPFUNDEN HAB IN IHREN HERTZEN \nDA VON IHR TRET IHR SOHN SCHMERTZHAFT ABSCHEIDEN \nEILEN ZVM CREUTZES TOD VND BITERN LEIDEN \nIN DIESEN SCHMERTZEN AVCH DEINE ARME SEELE \nWAN SIE AB SCHEIDEN WIR D HERTZLICH BEFEHLE \nAVCH DENEN DIE BEREITS SCHON ABGESCHIEDEN \nWVNSCHE DIE HIMLISCHE RVH UND EWIGEN FRIEDEN\n\"Považ hříšníku můj, co velké bolesti Marie pocítila ve svém srdci, \nkdyž od ní Syn zarmoucený skonat odešel, kráčel ke křížům smrti a vstříc utrpení. \nDo této bolesti také své zubožené duše spěcháme i my, srdečně přej také těm, kteří již zemřeli přání \nnebeského klidu a věčného pokoje.\" \n\nV dolní části kartuše je umístěn text shodný s textem u sousoší Zvěstování Panny Marie, opět ve středu přerušený znakem donátora Ondřeje Sinapiho. \n\nDalším jeho dílem vytvořeným do roku 1701 je pět štukových figur v kapli svatého Isodora v Křenově nedaleko biskupských Svitav. Kaple sv. Isidora () je chráněna jako nemovitá kulturní památka České republiky pod číslem 31654/7-6019.\n\n\n"}
{"id": "1156284", "url": "https://cs.wikipedia.org/wiki?curid=1156284", "title": "John Brendan Kelly", "text": "John Brendan Kelly\n\nJohn Brendan Kelly (také Jack Kelly, 4. října 1889 Filadelfie — 20. června 1960 Filadelfie) byl americký veslař, který získal tři zlaté olympijské medaile a vyhrál 126 závodů v řadě.\n\nPocházel z početné rodiny irských přistěhovalců, pracoval od mládí jako zedník, bojoval v první světové válce. Věnoval se veslování na řece Schuylkill River, boxu i americkému fotbalu. Pro svůj původ se obtížně prosazoval, neboť veslování bylo tehdy pokládáno za sport pro elitu — nebyla mu například povolena účast na prestižní regatě v britském Henley. Závodil za klub Vesper Boat Club, pro který od roku 1916 opakovaně získal titul mistra USA ve skifu, v roce 1920 vyhrál na domácí trati první ročník závodu Philadelphia Gold Cup Challenge. Na olympiádě 1920 zvítězil v soutěži skifařů a spolu s bratrancem Paulem Costellem získal zlato i na dvojskifu; je jediným veslařem v historii, který vyhrál dvě disciplíny na jediné olympiádě. V roce 1924 dvojskif Kelly—Costello olympijské prvenství obhájil, Kelly tak jako první veslař historie získal tři zlaté medaile.\n\nSportovní kariéru ukončil, aby se mohl věnovat své stavební firmě. Díky poválečnému stavebnímu rozmachu, schopnostem tvrdého vyjednavače a sňatku s bohatou dědičkou se stal multimilionářem. Angažoval se rovněž v politice, roku 1935 neúspěšně kandidoval za demokraty na starostu Filadelfie. Stal se předsedou amerického veslařského svazu, také byl zvolen do United States Olympic Hall of Fame. Po jeho smrti byla na břehu Schuylkill River odhalena jeho bronzová socha.\n\nMěl čtyři děti, syn John Brendan Kelly mladší se rovněž stal veslařem, na olympiádě 1956 získal bronzovou medaili na skifu, po skončení aktivní kariéry byl předsedou Amateur Athletic Union. Dcera Grace Kellyová se proslavila jako hollywoodská herečka (roku 1954 získala Oscara za roli ve filmu \"The Country Girl\"), roku 1956 se provdala za monackého knížete Rainiera III. a získala šlechtický titul.\n\n"}
{"id": "1156286", "url": "https://cs.wikipedia.org/wiki?curid=1156286", "title": "Komunitní knihovna", "text": "Komunitní knihovna\n\nKomunitní knihovna (od slova komunita z latinského „communitas“, skupina či spolek lidí žijící v téže lokalitě ) je knihovnické zařízení, v němž jsou způsobem zaručujícím rovný přístup všem bez rozdílu poskytovány veřejné knihovnické a informační služby vymezené knihovním zákonem. Nejčastěji je jím veřejná knihovna, která navíc aktivně vstupuje do života místní komunity a pomáhá jí v jejím rozvoji. Neomezuje se jen na své registrované čtenáře, ale plánovitě a systematicky oslovuje celou komunitu místa, své služby rozvíjí tak, aby mohla pružně reagovat na potřeby všech skupin lidí v místě, tzn. reaguje na potřeby komunity. Komunitu v souvislosti s veřejnými knihovnami vymezujeme geograficky a v tomto smyslu je tedy tvořená lidmi, kteří patří k určitému místu a vytvářejí mezi sebou nějaké vztahy.\n\nMezi role komunitní knihovny patří například:\n\n\nAktivity komunitní knihovny neomezující se pouze na pravidelné čtenáře jsou pro dosažení cílového efektu klíčové. Základem komunitní práce veřejných knihoven je rozšiřování stávajících služeb ve snaze vytvořit komplexní nabídku napříč cílovými skupinami obyvatel. Pro efektivní zacílení těchto oslovovaných skupin je třeba vzít na vědomí faktory jako je např. věk, pohlaví nebo vzdělání. Jedním z jejích hlavních cílů je prolínání cílových skupin, tedy setkávání se lidí různého pohlaví, věku, profesí, zájmů, etnického původu nebo sociálního postavení.\n\nKomunitní knihovny proto pořádají například:\n\n\nKomunitní knihovny mají za cíl při zachování kvalitních knihovnických a informačních služeb povzbudit místní obyvatele k aktivní účasti na životě své obce například:\n\n\nABZ Slovník cizích slov [online]. 2015 [cit. 2015-11-16]. Dostupné z: www.slovnik-cizich-slov.abz.cz\n\nEVJÁKOVÁ, Michaela. Komunitní funkce veřejných knihoven jako jedna z cest získávání potenciálních čtenářů. Praha, 2013. Bakalářská práce (Bc.) Karlova Univerzita, Filozofická fakulta, Ústav informačních studií a knihovnictví.\n\nJEŽKOVÁ, Zuzana. Knihovna tzv. komunitní. Knihovnicko-informační zpravodaj U Nás [online]. 2001, 16(1) [cit. 2015-11-16].Dostupné z: www.svkhk.cz/SVKHK/u-nas-pdf_archiv/667.pdf.\n\nJEŽKOVÁ, Zuzana. Cesta ke komunitní knihovně. Duha [online]. 2015, roč. 29, č. 3 [cit. 2015-11-16]. ISSN 1804-4255. Dostupné z: www.duha.mzk.cz/clanky/cesta-ke-komunitni-knihovne.\n\nKomunitní knihovna. Svaz knihovníků a informačních pracovníků České republiky [online]. 2004 [cit. 2015-11-16]. Dostupné z: www.skip.nkp.cz/akcKom.htm.\n\nZákon č. 257 ze dne 29. června 2001 o knihovnách a podmínkách provozování veřejných knihoven a informačních služeb (knihovní zákon). In: Sbírka zákonů České republiky. 2001. Dostupné z:www.ipk.nkp.cz/legislativa/01_LegPod/knihovni-zakon-257-2001-sb.-a-navazne-provadeci-prepisy/Zakon257.htm.\n"}
{"id": "1156288", "url": "https://cs.wikipedia.org/wiki?curid=1156288", "title": "Ladislav Juhász (fotbalista)", "text": "Ladislav Juhász (fotbalista)\n\nLadislav Juhász [ladislau juhás] (* 2. května 1953) je bývalý slovenský fotbalista (útočník a obránce). \nV československé lize hrál za VSS Košice a Inter Bratislava. Dal 2 ligové góly. Ve druhé lize hrál za Slavoj Poľnohospodár Trebišov.\n\n"}
{"id": "1156289", "url": "https://cs.wikipedia.org/wiki?curid=1156289", "title": "Ivan Kružliak", "text": "Ivan Kružliak\n\nIvan Kružliak (* 26. listopadu 1959) je bývalý slovenský fotbalový brankář.\n\nV československé lize chytal za Inter Bratislava v 8 utkáních na jaře 1978.\n\n\n"}
{"id": "1156290", "url": "https://cs.wikipedia.org/wiki?curid=1156290", "title": "Ján Baranec", "text": "Ján Baranec\n\nJán Baranec [ján baraněc] (* 29. března 1949) je bývalý slovenský fotbalový brankář.\n\nV československé lize hrál za VSS Košice. Začínal ve Spartaku Tlmače, v sezoně 1973/74 chytal za třetiligový ŽSNP Žiar nad Hronom.\n\n\n"}
{"id": "1156296", "url": "https://cs.wikipedia.org/wiki?curid=1156296", "title": "Petr Marčík", "text": "Petr Marčík\n\nIng. Petr Marčík (* 3. ledna 1959) je bývalý český fotbalista.\n\nV československé lize hrál za Zbrojovku Brno. Nastoupil v 8 ligových utkáních. Dal 1 ligový gól. Ve druhé lize hrál za TJ Gottwaldov a Královopolskou Brno.\n\nV sezoně 1993/94 vyhrál s Trnavou (Trnava na Zlínsku) Středomoravský župní přebor. V sezonách 1994/95 – 1997/98 nastupoval za tentýž klub v Moravsko-Slezské divizi sk. D, poté hrál divizi za FC Slušovice Na jaře 2000 hostoval v Sokole Veselá, naposled hrál mezi lety 2001 – 2003 v TJ Zádveřice.\n\n"}
{"id": "1156299", "url": "https://cs.wikipedia.org/wiki?curid=1156299", "title": "Richard Pokorný", "text": "Richard Pokorný\n\nRichard Pokorný (* 7. června 1979 Rychnov nad Kněžnou) je český paleontolog, speleolog, cestovatel a popularizátor vědy.\n\nPo absolvování sedmiletého oboru Gymnázia F. M. Pelcla v Rychnově nad Kněžnou studoval na VOŠ a SZeŠ v Táboře a poté na Fakultě životního prostředí Univerzity J. E. Purkyně v Ústí nad Labem.\nOd roku 2004 pracuje na Fakultě životního prostředí UJEP jako asistent, později jako odborný asistent, v roce 2015 vykonával na přechodnou dobu funkci proděkana pro studium. Od roku 2019 vede katedru životního prostředí. Na univerzitě vyučuje předměty související s neživou přírodou, většinu času věnuje řešení projektů a vědecko-výzkumné činnosti a kurátorství fakultních geologických sbírek. Žije v Ústí nad Labem a má dva syny.\n\nJiž od gymnazijních let se věnoval sběru minerálů a fosilií v okolí svého bydliště. Svou profesní kariéru zahájil výzkumem fosilií a fosilních stop ve východní části české křídové pánve. Ve svých publikacích prosazuje pro tento region pojem \"podorlická křída\". Od roku 2008 se zabývá studiem fosilních společenstev v Arktidě a Subarktidě. Na Islandu nalezl a popsal několik desítek ichnotaxonů, na Faerských ostrovech identifikoval dosud jediné známé fosilní stopy, které jsou zároveň jedinými doklady o přítomnosti třetihorní fosilní fauny na tomto souostroví. Významným přínosem je popis dvou, pro vědu nových, ichnotaxonů - ichnorodu \"Funalichnus\" POKORNÝ, 2008 spolu s typovým druhem \"Funalichnus strangulatus\" a ichnodruhu \"Sedilichnus smiley\" POKORNÝ, 2016.\n\nDlouhodobým zájmem R. Pokorného je speleologie. Věnuje se především průzkumu regionů České republiky, které dosud stály na okraji zájmu jeskyňářů (např. Orlické hory, České středohoří). K největším úspěchům patří objev Jeskyně skřítků poblíž Děčína, považované speleology za zaniklou, či objev bohatého naleziště kostí pleistocenních obratlovců nad Jeskyní na Radobýlu. Usiluje o popularizaci speleologie a jeskyně prezentuje veřejnosti formou knih i online videí..\n\nS vědeckou činností Richarda Pokorného je úzce spojen jeho hlavní koníček, kterým je cestování. Každoročně tráví několik týdnů na Islandu, výzkumy prováděl také na Faerských ostrovech, v Argentině, Grónsku, Tunisku, ve Švédsku a ve Vietnamu. Na Fakultě životního prostředí UJEP založil „\"Institut Julia von Payera pro výzkum Arktidy a Subarktidy\"“, sdružující specialisty napříč UJEP s profesním vztahem k biotopům v chladných oblastech Země.\n\nV roce 2006 vedl expedici \"Baobab 2006\" (17.8.-18.9.2006), věnující se studiu živé i neživé přírody středního a sz. Madagaskaru. Tato expedice drží neoficiální český rekord jakožto nejpočetnější a zároveň s průměrem 22,6 let nejmladší tým, který kdy Madagaskar navštívil. Exponáty shromážděné během expedice prezentoval, spolu s dalšími členy expedice, na výstavě v Národním muzeu. Řada dalších ukázek geologických přírodnin pocházejících z výzkumů R. Pokorného byla také představena veřejnosti na výstavě k 25. výročí Fakulty životního prostředí UJEP v Muzeu města Ústí nad Labem, další vzorky dlouhodobě zapůjčil Muzeu a galerii Orlických hor v Rychnově nad Kněžnou v Rychnově nad Kněžnou.\n\n\nRichard Pokorný publikuje výsledky své práce v řadě českých i zahraničních periodik (např. Vesmír, Živa, Antarctic Science aj.). K roku 2015 má na svém kontě více než 40 odborných článků, je členem redakční rady sborníků \"Acta Musei Richnoviensis\" a \"Orlické hory a Podorlicko\".\n"}
{"id": "1156300", "url": "https://cs.wikipedia.org/wiki?curid=1156300", "title": "Obyvatelstvo Andorry", "text": "Obyvatelstvo Andorry\n\nTento článek se zabývá tématem obyvatel Andorry\n\nV roce 2007 bylo 36,6 % obyvatel andorrské národnosti (jedná se o etnické Katalánce), 33,0 % španělské národnosti, 16,3 % purtugalské národnosti, 6,3 % francouzské národnosti a 7,8 % bylo jiné národnosti než předchozí.\n\nZe státních zdrojů:\n"}
{"id": "1156302", "url": "https://cs.wikipedia.org/wiki?curid=1156302", "title": "Neuvěřitelný život Ethana Greena", "text": "Neuvěřitelný život Ethana Greena\n\nNeuvěřitelný život Ethana Greena (\"The Mostly Unfabulous Social Life of Ethan Green\") je americký hraný film z roku 2005, který režíroval George Bamber. Film popisuje osudy mladíka, který nemůže najít vztah s tím pravým. Snímek vyšel v ČR na DVD v roce 2009.\n\nEthan Green se náhodou seznámí s Kylem Underhillem, který je bývalý hráč baseballu a právě se vyoutoval. Ethan se domnívá, že on by mohl být tím pravým, se kterým chce žít. Ethanova spolubydlící Charlotte je k jeho vztahu skeptická, stejně jako jeho matka, nemluvě o Ethanovu bývalém příteli Leovi, se kterým se rozešel už před dvěma lety. Situace se navíc zkomplikuje, když se objeví republikán Chester Baer a realitní agent Punch Epstein. Ethanovi chvíli trvá, než si uvědomí, koho doopravdy miluje.\n"}
{"id": "1156314", "url": "https://cs.wikipedia.org/wiki?curid=1156314", "title": "MOS", "text": "MOS\n\nMOS může znamenat: \n"}
{"id": "1156317", "url": "https://cs.wikipedia.org/wiki?curid=1156317", "title": "Alessandro Luzzago", "text": "Alessandro Luzzago\n\nAlessandro Luzzago (říjen 1551, Brescia – 7. května 1602, Brescia) byl italský teolog, filozof a vzdělavatel. V současné době probíhá jeho proces blahořečení a náleží mu titul Ctihodný.\n\nNarodil se v říjnu 1551 v Brescii jako syn Girolama a Paoly Peschiery. Od dětství byl vzdělaný a oddaný do praxe apoštolátu.\n\nOd roku 1570 začal v jezuitském konventu studovat filosofii. V letech 1578-1582 s pomocí svatého kardinála Karla Boromejského se zúčastňoval kurzů teologie jezuitů v Milánu. Roku 1586 absolvoval Padovskou univerzitu.\n\nByl horlivý připojit se k Tovaryšstvu Ježíšovu ale ekonomické potíže rodiny mu v tom zabránily.\n\nRoku 1595 byl jmenován správcem zastavárny a roku 1597 byl zvolen patronem \"Compagnia delle Dimesse di S. Orsola\" a dalších dvou charitativních organizací v Brescii. Reorganizoval a dal nový impuls k zřízení instituce, která byla založena po Tridentském koncilu: Školu křesťanského učení. Pro studenty založil kongregaci svaté Kateřiny Sienské. Dále založil kongregaci Ducha Svatého. Jeho charitativní charakter se objevil obzvláště když se roku 1584 stal součástí městské rady, kde byl schopný harmonizovat vládní struktury a orgány kanovníků.\n\nPři jedné cestě do Říma se seznámil se svatým Filipem Nerim a poznával jeho způsob charity.\n\nZemřel 7. května 1602 v Brescii. Jeho tělo bylo pohřbeno v kostele svatého Barnabáše v jeho rodném městě. Roku 1878 byly jeho pozůstatky přeneseny do kostela Santa Maria della Pace, kde jsou dodnes.\n\nProces byl zahájen v 17. století v diecézi Brescia. Dne 2. července 1889 papež Lev XIII. uznal jeho hrdinské ctnosti a prohlásil jej Ctihodným.\n\n"}
{"id": "1156321", "url": "https://cs.wikipedia.org/wiki?curid=1156321", "title": "Mica Paris", "text": "Mica Paris\n\nMica Paris (* 27. dubna 1969) je anglická zpěvačka. Narodila se v londýnském Islingtonu a zpěvu se věnovala již od dětství. Své první album nazvané \"So Good\" vydala v roce 1988. Nahrávka byla ve Spojeném království oceněna platinovou deskou. Později vydala několik dalších alb. V roce 2001 spolupracovala s kytaristou Davidem Gilmourem na coververzi písně „I Put a Spell on You“, která vyšla na albu \"Small World Big Band\". Ve dnech 30. a 31. května 2006 vystoupila jako host při Gilmourově koncertu v rámci jeho turné On an Island Tour (zpívala v písni „The Great Gig in the Sky“). Rovněž se podílela na jeho albu \"Rattle That Lock\" z roku 2015.\n\n\n"}
{"id": "1156322", "url": "https://cs.wikipedia.org/wiki?curid=1156322", "title": "Mikuláš Tomek", "text": "Mikuláš Tomek\n\nMikuláš Tomek (6. prosince 1791, Nekoř – 11. července 1871, Praha) byl kněz a spisovatel. Studoval gymnázium v Rychnově nad Kněžnou a Moravské Třebové, filosofii v Litomyšli a v Praze. ThDr. Mikuláš Tomek se stal roku 1828 kanovníkem u sv. Víta v Praze a kapitulním děkanem a proboštem, od císaře obdržel řád Železné koruny 2. tř. včetně titulu barona.\n\n\n"}
{"id": "1156326", "url": "https://cs.wikipedia.org/wiki?curid=1156326", "title": "Třetí italská válka za nezávislost", "text": "Třetí italská válka za nezávislost\n\nTřetí italská válka za nezávislost se vedla mezi Italským královstvím a Rakouským císařstvím v severní Itálii mezi 20. červnem a 12. srpnem 1866 jako vedlejší konflikt prusko-rakouské války. I když Italové v této válce nedokázali Rakušany vojensky ohrozit, stali se díky spojenectví s Prusy vítěznou stranou a získali území Benátek.\n\nItalové do války vstoupili jako spojenci Pruského království - pruský kancléř Otto von Bismarck Itálii za účast v protirakouské koalici nabídl Benátsko. Smlouva, jíž asistoval francouzský císař Napoleon III., byla podepsána 8. dubna 1866. Úkolem Italů, jejichž armádu vedl Alfonso Ferrero La Marmora, bylo zaútočit na Rakousko z jihu a zároveň mělo italské loďstvo napadnout z moře Dalmácii.\n\nPrusko válku zahájilo 16. června vstupem do Saska. Italové vyhlásili Rakousku válku o několik dní později, ráno 23. června překročili hraniční řeku Mincio a postupovali směrem k Veroně. Velitel početně slabší rakouské Jižní armády, arcivévoda Albrecht spolu se svým náčelníkem štábu generálem von John rozhodli, že neustoupí, nýbrž na postupujícího nepřítele zaútočí. O den později, 24. června, tedy v kopcovité krajině nedaleko Gardského jezera došlo k bitvě, která vešla ve známost jako bitva u Custozy. (Byla to už druhá bitva toho jména, bitva u Custozy v roce 1848 skončila vítězstvím maršála Radeckého nad sardinským králem.) Italská armáda vedená králem Viktorem Emanuelem II. a generálem La Marmorou byla poražena. Arcivévoda však ustupující italskou armádu prozíravě nepronásledoval. Jednak jeho jednotky utrpěly velké ztráty a cíle zastrašit Italy a ukázat jim svou sílu bylo dosaženo, a jednak se armáda brzy měla začít přesouvat na sever, kde útočili mnohem nebezpečnější Prusové.\n\nItalové se pokusili zlepšit svou pozici na očekávaných mírových jednáních alespoň útokem na válčišti, kde byly jejich šance na úspěch mnohem větší – na moři. Výsledkem byla bitva o ostrov Vis (Lissa) svedená 18. až 20. července. Italská flotila doprovázená armádními invazními jednotkami se při ní pokusila obsadit strategicky významný ostrov Vis, neuspěla však a 20. července 1866 na místo dorazila rakouská flotila kontradmirála Tegetthoffa. Následovala druhá největší námořní bitva 19. století (po bitvě u Trafalgaru) a první větší bitva pancéřovaných parolodí. Slabší Rakušané díky neortodoxní Tegetthoffově taktice a neschopnosti italského admirála Persana nečekaně zvítězili. Italové ztratili dvě moderní obrněné parolodi i pracně budovanou pověst námořní mocnosti a jejich námořnictvo se už po zbytek války nezmohlo na žádnou větší akci.\n\nPříměří bylo na jižním bojišti podepsáno 12. srpna 1866 v Cormóns a vzápětí začalo Rakousko vyklízet Benátsko, které se mělo stát součástí Italského království. Formálně bylo předáno Francii, a ta je pak postoupila Itálii.\n\n"}
{"id": "1156329", "url": "https://cs.wikipedia.org/wiki?curid=1156329", "title": "Amazoňan jamajský", "text": "Amazoňan jamajský\n\nAmazoňan jamajský (\"Amazona collaria\") je chráněný druh středně velkého ptáka z čeledi papouškovitých, z rodu amazoňan. Jedná se o endemita Jamajky.\n\nDruh amazoňan jamajský poprvé popsal Carl Linné v jeho publikaci \"Systema Naturae\" v roce 1758 pod latinským názvem \"Psittacus collarius\". Popsaný vzorek pocházel z Jamajky a je pravděpodobné, že v té době se amazoňané jamajští vyskytovali i v kontinentální Jižní Americe. Tento druh netvoří žádné poddruhy.\n\nNejbližšími příbuznými tohoto druhu je amazoňan kubánský (\"Amazona leucocephala\") a amazoňan haitský (\"Amazona ventralis\"). Někteří biologové dokonce tyto druhy slučují v jeden, oficiálně se ale jedná o tři různé druhy.\n\nRodové jméno je odvozeno z francouzského slova \"Amazone\", které označuje různé druhy tropických amerických papoušků. Druhové jméno pochází z latinského slova \"collarium\" a může znamenat znamenat \"límec, krček\".\n\nTito papoušci mají na délku až 28 cm. Pohlavní dimorfismus je nevýrazný nebo téměř žádný. Jejich peří je většinou zelené, hrdlo a krk jsou růžové. Na koncích zelených křídel se ve výjimkách může vyskytnout i několik modrých per. Oblast kolem očí a ozobí jsou bílé. Samotné oko je kulaté, velké a celočerné. Okraje peří na krku mohou být tmavé až černé. Peří na ocase je většinou zelené, místo je i několik tmavě červených per. Zobák žlutý a nohy světle růžové. Mladí jedinci jsou podobní dospělým, ale horní část zobáků může být šedá.\nAmazoňan jamajský se vyskytuje především ve vlhkých místech Jamajky. Nejpočetnější populace najdeme na Cockpit Country, u Mount Diablo a také u John Crow Mountains. Dávají přednost vlhkým lesům na vápencovité zemi nebo na svazích o nadmořské výšce až 1200 m. Normálně nelétají na velké dálky, ale v případě hledání potravy jsou schopni uletět i velké dálky až na plantáže.\n\nNa konci 20. století se rozsah amazoňanů jamajských značně snížil. V současné době se jejich populace odhaduje na 5-8 000 chovných párů. Celkový počet jedinců je asi 10-19 tisíc, z nichž dospělí tvoří 6-15 tisíc. Populace ptáků klesá hlavně kvůli ztrátě vhodného přirozeného prostředí, především pak kácení stromů.\n\nIUCN klasifikovala tento druh jako druh zranitelný (VU). Od té doby se jedná o chránění druh, jehož vývoz z přirozeného prostředí jinam je zakázaný a trestný.\n\nAmazoňani jamajští se živí ovocem, semeny, květy, pupeny a listy rostlin, obzvláště oblíbenými rostlinami jsou jarumy, fíkovníky, anony, citroníky a ostružiníky. Mimo jiné se živí i plody, které jsou pěstovány na plantážích a nejsou včas sklizeny.\n\nObdobí hnízdění probíhá od března do srpna a amazoňané jamajští si stavějí hnízda v dutinách stromů nebo skalních štěrbinách. Obzvláště často je můžeme vidět ve stromových dutinách vytvořených místními druhy datlů. Do dutiny samice naklade 3 až 4 vejce, která inkubuje po dobu 24-25 dní. Deset týdnů po vylíhnutí již mláďata vypadají jako dospělí.\n\nAmazoňan jamajský je v Evropě chován jen v sedmi zoo. V rámci Evropské asociace zoologických zahrad a akvárií (EAZA) se pak ještě jedná o Loro Parque na Tenerife, které fyzicko-geograficky patří k Africe (byť administrativně spadá pod Španělsko). V Česku chovaly tento druh na počátku roku 2018 tři zoo, což je nejvíce v Evropě. Jedná se o tyto zoologické zahrady:\n\n\nNa Slovensku tento druh nechová žádná zoo. Úspěšně odchovávat se tyto amazoňany daří jen v Zoo Praha (2008: prvoodchov ve světových zoo), zmíněném areálu Loro Parque a v roce 2015 se povedl odchov v německém Tierparku Berlin. Evropskou plemennou knihu vede Zoo Praha.\n\nZoo Praha chová tento druh od roku 2005, kdy byli zabaveni tři jedinci pocházející z nelegálního obchodu a transportu s nimi. Od té doby, resp. od roku 2008, kdy se začali úspěšně množit, se podařilo odchovat přes čtyři desítky mláďat. To je nejvíce ze světových zoo. Zoo Praha také proto vede Evropskou plemennou knihu (ESB). Na počátku roku 2018 byli chováni dva samci a jedna samice. Stejný početní stav byl i na konci roku 2018. V červnu 2019 byly přivezeny tři samice z vídeňské Tiergarten Schönbrunn.\n\nOd 28. září 2019 je tento druh k vidění v novém Rákosově pavilonu pro exotické ptáky v dolní části zoo – jde o klíčový druh expozice Jamajka. \n\n"}
{"id": "1156331", "url": "https://cs.wikipedia.org/wiki?curid=1156331", "title": "Palu", "text": "Palu\n\nPalu může označovat:\n\n\n\n\n"}
{"id": "1156336", "url": "https://cs.wikipedia.org/wiki?curid=1156336", "title": "Lambaréné", "text": "Lambaréné\n\nLambaréné je město v Gabonu. Leží 250 km jihovýchodně od hlavního města Libreville a 75 km jižně od rovníku a je správním centrem provincie Moyen-Ogooué. S 26 998 obyvateli je sedmým největším městem země.\n\nCentrum města s tržnicí se nachází na říčním ostrově \"Île Lambaréné\", předměstí leží na obou březích řeky Ogooué a jsou obklopena deštným pralesem. Podnebí je tropické, průměrná roční teplota činí 27 °C, ročně spadne 1981 mm srážek, většina z nich v deštivém období od října do června. Většinu obyvatel tvoří Fangové, Pahuinové a Eširové. Lambaréné je významným říčním přístavem, má i vlastní letiště. Hlavními odvětvími ekonomiky jsou rybolov a těžba a zpracování dřeva, produkuje se zde také palmový olej. Rozvíjí se turistika: v okolí se nachází chráněná oblast Wonga Wongué a jezera Zilé a Onangué s množstvím vodních živočichů.\n\nNázev Lambaréné znamená v domorodém jazyce galoa „zkusme to“. Pro Evropany objevil toto místo roku 1876 Pierre Savorgnan de Brazza a založil zde malou misijní stanici. V roce 1913 do ní přišel alsaský teolog Albert Schweitzer a když viděl životní podmínky domorodců, rozhodl se pro ně zřídit z vlastních prostředků nemocnici, která se stala díky léčbě malárie a lepry proslulou po celé Africe. V roce 1968 se vypravila československá studentská Expedice Lambaréné, aby do této nemocnice doručila zdravotnický materiál, vzhledem k napjatým vztahům mezi Gabonem a státy sovětského bloku ji však úřady odmítly vpustit do země. V roce 1981 byl vybudován severozápadně od Lambaréné moderní Hôpital Albert-Schweitzer, spravovaný neziskovou nadací, která podle jeho vzoru vybudovala nemocnice v dalších rozvojových zemích. Původní nemocnice byla přebudována na Schweitzerovo muzeum a roku 2009 byla zapsána na seznam Světového dědictví.\n\n"}
{"id": "1156337", "url": "https://cs.wikipedia.org/wiki?curid=1156337", "title": "Jeremy Reed", "text": "Jeremy Reed\n\nJeremy Reed (* 1951) je britský spisovatel. Vydal několik desítek básnických sbírek, řadu románů a několik biografických knih. Na počátku své kariéry své básně publikoval v různých časopisech. Roku 1994 vydal životopis amerického hudebníka Lou Reeda (později vyšel v aktualizované verzi), později napsal například knihy o hudebníkovi Brianu Jonesovi, spisovatelce Anně Kavan či spisovateli Jeanu Genetovi. Rovněž se věnoval překladatelské činnosti (Eugenio Montale, Jean Cocteau, Friedrich Hölderlin). Za svou tvorbu získal řadu ocenění.\n\n"}
{"id": "1156345", "url": "https://cs.wikipedia.org/wiki?curid=1156345", "title": "Vasyl Voljan", "text": "Vasyl Voljan\n\nVasyl Voljan, německy Basil Wolan, cyrilicí Василь Волян (1. března 1832 Nienowice – 28. října 1899 Vídeň), byl rakouský vysokoškolský pedagog a politik rusínské (ukrajinské) národnosti z Bukoviny, na konci 19. století poslanec Říšské rady.\n\nNarodil se v Haliči. Profesí byl doktorem soudního lékařství. Byl též univerzitním profesorem a ředitelem všeobecné nemocnice v Černovicích. Na doktora lékařství studoval v letech 1849–1856 na Vídeňské univerzitě, kde byl také promován. Do roku 1866 byl lékařem v uherském Bardějově (Bartfeld). V letech 1866–1886 působil coby vrchní lékař městské nemocnice. Od roku 1884 byl ředitelem zemské nemocnice a léčebny v Černovicích. Od roku 1874 rovněž vyučoval na Černovické univerzitě. Působil ve funkci zdravotního rady, ředitele černovické nemocnice a mimořádného profesora soudního lékařství.\n\nByl i veřejně a politicky činný. Zpočátku se profiloval jako ukrajinský národovec, později byl zastáncem proruské (rusofilské) orientace. Byl poslancem Bukovinského zemského sněmu. V roce 1890 zastával funkci náměstka zemského hejtmana (tedy místopředsedy zemského sněmu). Poté, co se roku 1892 sněm po nových volbách opětovně sešel, měl Voljan opět ambici stát se náměstkem zemského hejtmana, což se mu nepodařilo. Uzavřel pak spojenectví s rumunskými poslanci na sněmu a tato rusínsko-rumunská aliance znemožnila, aby na sněmu převládla provídeňská liberální levice.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí, obvod Vyžnycja, Kicmaň atd. Mandát zde obhájil ve volbách roku 1897. V poslanecké sněmovně setrval do své smrti roku 1899. Ve volebním období 1891–1897 se uvádí jako Dr. Basil Wolan, univerzitní profesor, bytem Černovice.\n\nVe volbách roku 1891 se uvádí jako rusínský kandidát. Připojil se ke konzervativnímu a federalistickému Hohenwartově klubu. Ve volbách roku 1897 byl zmiňován coby starorusínský kandidát. Zasedl do poslaneckého klubu Slovanský křesťansko národní svaz. Podle údajů z nekrologu z konce roku 1899 nebyl členem žádného poslaneckého klubu.\n\nZískal Řád Františka Josefa a byl členem-korespondentem Říšského geologického ústavu ve Vídni. Svůj majetek odkázal ve prospěch ukrajinských řemeslníků v Černovicích. Zemřel v říjnu 1899 ve vídeňském Löwově sanatoriu.\n"}
{"id": "1156350", "url": "https://cs.wikipedia.org/wiki?curid=1156350", "title": "Římskokatolická farnost Zdíkovec", "text": "Římskokatolická farnost Zdíkovec\n\nŘímskokatolická farnost Zdíkovec je územním společenstvím římských katolíků v rámci prachatického vikariátu českobudějovické diecéze.\n\nPlebánie ve Zdíkovci byla zřízena v roce 1370. Od roku 1648 se jednalo o filiálku farnosti Vacov. Roku 1782 ustavena lokálie, povýšená o šest let později na samostatnou farnost. Od druhé poloviny 20. století je farnost administrována ex currendo z Vimperka.\n\n"}
{"id": "1156357", "url": "https://cs.wikipedia.org/wiki?curid=1156357", "title": "Amazoňan rudooký", "text": "Amazoňan rudooký\n\nAmazoňan rudooký (\"Amazona rhodocorytha\") je druh středně velkého ptáka z čeledi papouškovití, z rodu amazoňan. Je endemický pro Atlantický les, což je oblast na východě Brazílie, dělící se na dvě oblasti: jihovýchodní část a Pobřeží objevů. Amazoňan rudooký se vyskytuje v obou dvou oblastech.\n\nAmazoňan rudooký je druh endemický pro tropické lesy ve východní Brazílii. Dříve byl rozšířen po celém regionu, v současnosti již ale existuje jen několik různé roztroušených populací. Nejpočetnější kolonie bychom našli v Espírito Santo, jihovýchodní Bahii, Riu de Janeiru a Minas Gerais. Další populace jsou na severu států São Paulo a Alagoas. Amazoňana bychom také našli na Havajských ostrovech.\n\nPopulace tohoto druhu dříve bývala hojná nejen v Brazílii, ale v poslední době se značně snížila. Asi 2300 jedinců byly napočítáno v Espírito Santo během průzkumu provedeného mezi lety 2004 a 2006, plus několik menších koloniích se nacházelo na ostrově Ilha Grande, v Sooretama a nedalekém Linhares. Hlavní hrozbě, které tento druh čelí je ničení tropických deštných lesů. Ty jsou ničeny, aby na jejich místech mohly vyrůst plantáže. Další hrozbou je nezákonný odchyt ptáků a jejich prodávání, především chovatelům a sběratelům. I díky těchto dvou faktorů je amazoňan rudooký zapsaný na červeném seznamu ohrožených zvířat jako ohrožený.\nAmazoňan rudooký je světle zeleně zbarvený pták s pestře zbarvenou hlavou. Ta je tvořena světlou modrou, žlutou a červenou, která přechází až do purpurové. Tváře a hrdlo jsou modré, peří na zadní straně krku může být tmavě zelené. Na křídlech se výjimečně vyskytují i černé a červené skvrny. Ocasní pera jsou zelená jako těla, konce jednotlivých per jsou ale žlutaví. Zobák a nohy jsou šedé, duhovka oka je oranžovo-hnědá.\n\nAmazoňan rudooký žije v menších skupinkách a živí se ovocem, semeny a pupeny, které lze najít v deštném pralese. Významnou součástí jejcih jídelníčku jsou i plodiny pěstované na plantážích poblíž pralesů.\n\nHnízdění probíhá od září do listopadu. V tomto období jsou amazoňané vysoce agresivní, nejen vůči lidem, ale i vůči vlastnímu druhu. Pár chrání široké okolí svého hnízda, které je schované ve stromové dutině nebo sklaní štěrbině. Jedno a to samé místo pár vyhledává každý rok a každý rok zde hnízdí. Samice do hnízda naklade 3-4 vejce, která jsou posléze inkubována po dobu asi 24 dní a za dalších 34 dní jsou mladí dostatečně staří na první let.\n\nNěkteří biologové označují amazoňana rudookého za poddruh amazoňana modrolícého, oficiálně se ale jedná o samostatný druh. Netvoří žádné poddruhy. Tento druh poprvé popsal Salvadori v roce 1890 a pravděpodobně se jednalo o vzorek ze severu Brazílie.\n\n"}
{"id": "1156358", "url": "https://cs.wikipedia.org/wiki?curid=1156358", "title": "Michael Lang (promotér)", "text": "Michael Lang (promotér)\n\nMichael Lang (* 12. prosince 1944 Brooklyn) je americký koncertní promotér. V šedesátých letech studoval na Newyorské univerzitě. Později žil na Floridě, kde v květnu 1968 organizoval Miamský popový festival. Později se vrátil do New Yorku. Byl jedním z organizátorů hudebního festivalu Woodstock, který se konal v srpnu roku 1969. Později byl například jedním z organizátorů festivalu v Altamontu. V roce 1971 založil hudební vydavatelství Just Sunshine Records, které vydávalo nahrávky řady různých hudebníků (například Betty Davis). Společnost zanikla v roce 1974. V roce 2009 vydal knihu \"\" (česky vyšla jako \"Woodstock: Příběh zrodu legendárního festivalu míru a hudby\").\n"}
{"id": "1156359", "url": "https://cs.wikipedia.org/wiki?curid=1156359", "title": "Michael Lang", "text": "Michael Lang\n\nMichael Lang může být:\n\n"}
{"id": "1156362", "url": "https://cs.wikipedia.org/wiki?curid=1156362", "title": "Mše (Bernstein)", "text": "Mše (Bernstein)\n\nMše, celým názvem Mše, divadelní kus pro zpěváky, hráče a tanečníky (v anglickém originále , resp. ), je hudebně divadelní dílo amerického skladatele Leonarda Bernsteina. Text k ní napsal sám Bernstein spolu s libretistou Stephenem Schwartzem a s využitím pasáží z římskokatolické mše. Jde o monumentální kus téměř dvouhodinové délky a vyžadující účast bezmála tří set interpretů. Premiérově byla uvedena v září 1971 při otevření Kennedyho centra ve Washingtonu. V Česku měla svou scénickou premiéru v srpnu 1997.\n\nJiž padesátiletý Bernstein \"Mši\" složil jako své vrcholné dílo, a to na výzvu Jacqueline Kennedyové, vdovy po zavražděném prezidentovi J. F. Kennedym. Premiérově byla uvedena 8. září 1971 u příležitosti otevření Kennedyho centra ve Washingtonu. Bernstein na projektu pracoval s přestávkami tři roky. Několik posledních částí autor dokončil pouhé dva dny před první zkouškou. \n\nBernstein byl v té době jednou z největších osobností americké hudební kultury, první ryze americký šéfdirigent Newyorské filharmonie a autor klasických muzikálů i díla symfonického. Duchovní problematice se věnoval už v předešlých dílech, například své starozákonní 3. symfonii Kadiš, jejíž uvádění bylo v Izraeli původně zakázáno, neboť mnohé věřící na první poslech pohoršoval způsob „hádání se s Hospodinem“. Tentokrát použil formu tradičního obřadu římské mše, kterou však pojal jako velkolepou muzikálově dramatickou show, v níž jednotlivé mešní pasáže doplnil vlastními texty, které sepsal ve spolupráci s mladým libretistou Stephenem Schwartzem. Mešní části libreta jsou psané v latině, vložené části v angličtině.\n\nBernsteinovu manažerovi Schuyleru Chapinovi i režisérovi inscenace Gordonu Davidsonovi se dílo jevilo příliš dlouhé, a tak autora přesvědčili k jejímu zkrácení, pouze však na předpremiéru, zatímco další představení včetně premiéry již byla hrána v plné délce.\n\nPremiéru řídil dirigent Maurice Peress, do hlavní role Kněze byl obsazen barytonista Alan Titus. Uvedení díla vzbudilo silné emoce a rozporná hodnocení. Bernsteinova biografka Meryl Secrestová píše o \"Mši\" jako o „snad nejspornější Bernsteinově skladbě“. Např. Paul Hume z \"Washington Postu\" psal o „největší hudbě, jakou kdy Bernstein napsal“, zatímco John Simon měl dílo za „nepůvodní a pozérský žvást“ a kritizoval zejména „prostoduché, okázalé, banální“ libreto. Pobouření vyvolala především scéna Kněze tančícího na oltáři, považovaná některými až za svatokrádežnou.\n\nI přes nejednoznačné recenze byla ještě v roce 1971 vydána nahrávka a objevil se zájem o vytvoření méně nákladné verze, jemuž Bernstein posléze vyhověl. Na léto 1972 se připravovalo představení v Cincinnati, přičemž místní arcibiskup vydal pastýřský list, v němž lidem zakazoval jít na představení. Na uvedení \"Mše\" v britské veřejnoprávní BBC Two reagovala s odporem tamní organizace katolických kněží. Na pozvání papeže Pavla VI. však Bernstein přijel v létě 1973 do Vatikánu řídit koncert zahrnující i jeho vlastní hebrejsky zpívané \"Chichesterské žalmy\" a rozruch kolem \"Mše\" s tím v podstatě utichl.\n\nÚstřední postavou je mladý kytarista, který začíná zpívat Bohu prostou písničku („Sing God a simple song…“) a vydává se, plný víry a odhodlání, na kněžskou dráhu. Na ní však postupně podléhá rozporům současného světa a neúspěchům ve svém kněžském poslání. Street chorus muzikálových sólistů vnáší zdánlivé sebevědomí a cynismus spolu s nejistotou a úzkostí mladé generace, Kazatel hlásá konzumní morálku. Kněz pak pozbývá svou víru a ve vrcholném okamžiku obřadu propadne zoufalství („Things Get Broken“). Po druhém Zjevení (ve formě sóla pro příčnou flétnu) vstoupí chlapecký hlas jako ztělesnění čistoty a nevinnosti (s obměněnou „Sing God a secret song…“) a Kněz nakonec přece jen dospěje k poznání, že rozporuplnost moderního světa dokáže překonat prostá víra. Celé představení tak končí sjednocujícím sborovým a cappella hymnem k Bohu („Almighty Father“) a sdělením: „The Mass is ended; go in Peace.“ („Mše skončila; jděte v pokoji.“)\n\nSkladba se dělí do 17 základních částí (český překlad dle uvedení na Moravském podzimu 2001):\n\nV České republice byla \"Mše\" kompletně scénicky uvedena až po autorově smrti. V roce 1997 ji nastudoval brněnský tým se stálým hostujícím dirigentem Státní filharmonie Brno Casparem Richterem (ten již předtím s filharmonií řídil její koncertní uvedení v Rakousku). Obsazení o 278 účinkujících zahrnovalo kromě sólistů, brněnské filharmonie, Českého filharmonického sboru také chlapecký sbor Pueri gaudentes, Dechový orchestr brněnské konzervatoře, jazzband a rockovou kapelu Kryštofa Marka. Dne 28. srpna 1997 se uskutečnila veřejná generální zkouška a v následujících dvou dnech dvě hlavní představení na nádvoří Pražského hradu před katedrálou sv. Víta.\n\nDruhé provedení následovalo téměř přesně 30 let po světové premiéře, a to 19. září 2001 v Brně jako zahajovací koncert 36. Mezinárodního hudebního festivalu Moravský podzim. V hale Rondo \"Mši\" uvedl režisér Stanislav Moša s dirigentem Milošem Machkem. Státní filharmonii Brno a Český filharmonický sbor Brno tentokrát doplnil Bratislavský chlapecký sbor, Posádková hudba Brno a opět rocková kapela s jazzovým triem Kryštofa Marka. Street chorus se rekrutoval z muzikálových herců Městského divadla Brno, Kněze ztvárnil Richard Morris a Kazatele Frank Odjidja. Záznam z představení uvedla Česká televize na programu ČT2 29. září téhož roku.\n\nZvláštností brněnské inscenace byla vlastní úprava textů, které zaznívají jako součásti Epištoly. Ta je v originále proložena čtyřmi přímluvami či čtenými úryvky z dopisů: nejprve dvou mladých mužů, poté staršího muže a mladé dívky. V českém znění se v nich vystřídaly dva mužské a dva ženské hlasy, přičemž první dva texty byly volnými překlady originálu do češtiny, zatímco druhé dva byly vyměněny za nové úryvky. Ty reagovaly na aktuální události, kdy pouhý týden před brněnským uvedením \"Mše\" došlo k newyorským útokům na Světové obchodní centrum:\n\nV roce 2012 Bernsteinovu \"Mši\" uvedl také Mezinárodní hudební festival Petera Dvorského v Jaroměřicích nad Rokytnou, ovšem jen jako multimediální projekt s projekcí jejího záznamu.\n\nDalší plnohodnotné scénické uvedení bylo ohlášeno na rok 45. výročí skladby, a to v režii bratrů Michala a Šimona Cabanových a nastudování slovenského dirigenta Oskara Rózsy. Hlavní role Kněze/Celebranta se ujal Vojta Dyk, který účinkoval jako dvanáctiletý už v inscenaci z poloviny 90. let v roli Chlapce. Dále byli obsazeni např. Tereza Černochová, Ondřej Ruml či David Uličník. Sborový zpěv připadl tělesům Czech Ensemble Baroque a Pueri gaudentes, instrumentální složku doplnili členové B-Side Bandu. Jde o samým Bernsteinem upravenou verzi díla, která je obsahem stejná, klade však nižší nároky na rozsah ansámblu, takže v její inscenaci účinkuje jen asi 100 osob. Premiéra byla naplánována na 6. března 2016 v Olomouci, poté mají během března následovat představení v Českých Budějovicích, Brně, Ostravě, Praze, v září pak v Hradci Králové.\n\n"}
{"id": "1156365", "url": "https://cs.wikipedia.org/wiki?curid=1156365", "title": "Ann Ronell", "text": "Ann Ronell\n\nAnn Ronell, původně Rosenblatt, (28. prosince 1906 nebo 1908 – 25. prosince 1993) byla americká hudební skladatelka a textařka. Narodila se v Omaze a hudbu studovala u Waltera Pistona. V roce 1942 složila hudbu k broadwayskému muzikálu \"\". Rovněž napsala písně do různých filmů. Roku 1932 napsala píseň „Willow Weep for Me“, kterou hráli například Thelonious Monk, Diana Krall a Frank Sinatra.\n\n"}
{"id": "1156383", "url": "https://cs.wikipedia.org/wiki?curid=1156383", "title": "Northrop Grumman RQ-4 Global Hawk", "text": "Northrop Grumman RQ-4 Global Hawk\n\nNorthrop Grumman RQ-4 Global Hawk je vojenský bezpilotní letoun operující za každého počasí během dne i noci. Global Hawk je zařazen do amerického letectva a plní podobnou roli jako Lockheed U-2. Téměř v reálném čase dokáže poskytovat snímky rozsáhlých zeměpisných oblastí ve vysokém rozlišení. Během průzkumné mise dokáže zmapovat 100 000 km² terénu denně. \n\nByl vyvinut společností Ryan Aeronautical, která je nyní součástí firmy Northrop Grumman. Informace poskytované letadly Global Hawk umožňují lepší zaměření pozemních cílů a větší ochranu vlastních jednotek působících v dané oblasti. \n\nPůvod Global Hawk sahá do roku 1995, kdy byl agenturou DARPA iniciován program výškového bezpilotního letounu s velkou výdrží. Global Hawk vzlétl poprvé 28. února 1998 na základně Edwards v Kalifornii. Náklady na výzkum a vývoj RQ-4 se vyšplhaly na 3,78 miliardy amerických dolarů, čímž se stal nejdražším dodnes vyvinutým bezpilotním prostředkem. \n\nKřídla s rozpětím 39,9 m jsou zhotovena z kompozitů na bázi uhlíkového vlákna a v jejich nitru jsou ukryty palivové nádrže. Další palivová nádrž se nachází v trupu letadla.\n\nSadu senzorů nejmodernější verze RQ-4B Block 40 tvoří AESA radiolokátor (radar s aktivním vychylováním paprsku), elektrooptické a infračervené systémy. \n\nVe spodní části trupu za šachtou přední podvozkové nohy se nachází radar MP-RTIP, pracující v pásmu X ve dvou režimech – v režimu s vysokou rozlišovací schopností SAR (Synthetic Aperture Radar) nebo v režimu indikace pohyblivých cílů MTI (Moving Target Indication).\nDalší průzkumné vybavení – elektrooptický a infračervený senzor se nachází ve stabilizovaném modulu v přední spodní části letadla. Stabilizovaný modul se může pohybovat v horizontální rovině ± 80° a ve vertikální rovině v rozsahu ± 15°. \n\nPrůzkumné údaje získané senzory je možné přenášet prostřednictvím výkonného datového spoje a satelitního komunikačního systému do pozemního řídícího a vyhodnocovacího střediska.\n\nPro zlepšení schopnosti přežití je Global Hawk vybaven obranným systémem, který se skládá z laserového výstražného přijímače, radarového varovného přijímače a rušícího systému. K oklamání nepřátelské protiletecké obrany slouží vlečená návnada ALE-50, která působí jako přednostní cíl, lákající nepřátelské rakety pryč od letadla.\n\nPohonnou jednotku tvoří dvouproudový motor Rolls-Royce F137-RR-100 s maximálním tahem 34 kN. Je umístěn v horní zadní části trupu mezi dvěma ocasními plochami ve tvaru písmene \"V\".\n\nKrátce po teroristických útocích z 11. září 2001 byly letouny Global Hawk nasazeny v zámoří. Od listopadu 2001 se tyto bezpilotní prostředky zapojily do operace Trvalá svoboda. Letadla Global Hawk byla vyslána na 60 průzkumných misí, v rámci kterých nalétala 1 200 hodin a poskytla v reálném čase 17 000 snímků.\n\nBěhem operace Irácká svoboda, provedl Global Hawk pouze 5 % průzkumných letů ve velkých výškách, které však poskytly více než 55 % snímků, sloužících na podporu bombardování pozemních cílů.\n\nV květnu 2014 byl americký Global Hawk spolu s letadlem MC-13 zapojen do pátrání po unesených školačkách v Nigérii.\n\nV říjnu 2014 začala operace Bytostné odhodlání, do které se zapojily také bezpilotní letouny Global Hawk. Ty pomáhají identifikovat přátelské i nepřátelské síly, sledují přesuny nepřítele a všechny zjištěné informace poskytují pozemnímu řídícímu středisku.\n\nOd roku 2015 tyto letouny provádějí průzkumné operace na východě Ukrajiny. Létají v nízkých výškách, aby ztížily zachycení radary. Během letu se pohybují jen nad územím, ovládaným vládními silami, vyhýbají se Krymu a oblastem kontrolovaným proruskými separatisty. \n\n\n\n\n\n\n"}
{"id": "1156384", "url": "https://cs.wikipedia.org/wiki?curid=1156384", "title": "Dodo Kopold", "text": "Dodo Kopold\n\nDodo Kopold, vlastním jménem Jozef, (* 6. února 1980 Bratislava) je slovenský horolezec. V roce 2002 a znovu v letech 2003, 2005, 2006 a 2007 byl označen za slovenského horolezce roku. Později se stal předmětem kontroverzí, když při jeho výstupech na osmitisícovky Šiša Pangma a Broad Peak zahynuli jeho spolulezci. V roce 2006 se neúspěšně snažil zdolat argentinskou horu Cerro Torre, avšak skončil sto metrů pod vrcholem. Lezl na různých dalších místech po celém světě (Alpy, Yosemity).\n\n"}
{"id": "1156387", "url": "https://cs.wikipedia.org/wiki?curid=1156387", "title": "K2 Black Panther", "text": "K2 Black Panther\n\nK2 Black Panther (Hangul: K2 '흑표'; Hanča: K2 '黒豹') je jihokorejský hlavní bojový tank, kterým bude nahrazena většina tanků M48 Patton a tanků série K1, které jsou v současnosti ve výzbroji Korejské republiky. Společnost Hyundai Rotem zahájila výrobu v roce 2013 a první tanky K2 byly ozbrojeným složkám dodány v červnu 2014. Jeden tank K2 stojí přes 8,8 milionů amerických dolarů.\n\nHlavní zbraní tanku je 120mm kanon Rheinmetall L55 s hladkým vývrtem hlavně, který se v Jižní Koreji licenčně vyrábí. Dá se z něj střílet i protitankovými střelami KSTAM (Korean Smart Top-Attack Munition) s technologií „vystřel a zapomeň“. Sekundární výzbroj představují kulomety ráže 12,7 a 7,62 mm.\n\nPohon Black Pantheru obstarává dvanáctiválcový diesel o výkonu 1500 k, který mu dovoluje jízdu až 70kilometrovou rychlostí.\n\nVelitel a střelec mají k dispozici modernizované zobrazovací systémy z tanků řady K1. Bezpečnost osádky zajišťuje vrstvené pancéřování, s možností přidat reaktivní pancéřování, a to buď výbušné nebo nevýbušné.\n\nNa věži je namontován systém varování před přibližujícími se řízenými střelami (MAWS), spolu s přístroji pro rušení radaru a varovnými přijímači radarového (RWR) a laserového signálu (LWR). Šanci na přežití osádky dále zvyšuje palubní systém pro potlačování požáru.\n\n"}
{"id": "1156388", "url": "https://cs.wikipedia.org/wiki?curid=1156388", "title": "207 (číslo)", "text": "207 (číslo)\n\nDvě stě sedm je přirozené číslo, které následuje po čísle dvě stě šest a předchází číslu dvě stě osm. Římskými číslicemi se zapisuje CCVII.\n\n\n\nSilnice II/207 je česká silnice II. třídy vedoucí na trase Toužim – Borek\n\n\n"}
{"id": "1156389", "url": "https://cs.wikipedia.org/wiki?curid=1156389", "title": "Fausto Rossi", "text": "Fausto Rossi\n\nFausto Rossi nebo také Faust'O (* 2. ledna 1954 Sacile, region Furlánsko-Julské Benátsko) je italský zpěvák a kytarista. Mezi jeho vzory patřily například skupiny The Velvet Underground a MC5. Později studoval etnomuzikologii a začal se zajímat o jiný druh hudby. Své první album nazvané \"Suicidio\" vydal v roce 1978 pod jménem Faust'O. Pod tímto jménem vydal pět dalších alb. V roce se vrátil k původnímu jménu a vydal desku \"Cambiano le cose\". Později následovala řada dalších alb. Na své album \"L'Erba\" z roku 1995 zařadil vedle několika autorských písní také coververzi písně „Close Watch“ od velšského hudebníka Johna Calea.\n"}
{"id": "1156391", "url": "https://cs.wikipedia.org/wiki?curid=1156391", "title": "208 (číslo)", "text": "208 (číslo)\n\nDvě stě osm je přirozené číslo, které následuje po čísle dvě stě sedm a předchází číslu dvě stě devět. Římskými číslicemi se zapisuje CCVIII.\n\n\n\nSilnice II/208 je česká silnice II. třídy vedoucí na trase II/210 – Bečov nad Teplou – Javorná – Bochov\n\n\n"}
{"id": "1156393", "url": "https://cs.wikipedia.org/wiki?curid=1156393", "title": "Vilém ze Sully", "text": "Vilém ze Sully\n\nVilém, hrabě ze Sully, také známý jako Vilém Prostý (c. 1085 – c. 1150) byl hrabětem z Blois a Chartres v letech 1102-1107 a jure uxoris hrabětem ze Sully. Vilém byl nejstarší syn Štěpána, hraběte z Blois a Adély, dcery Viléma Dobyvatele. Byl starším bratrem Theobalda, hraběte ze Champagne, krále Anglie Štěpána a Jindřicha, biskupa z Winchesteru.\n\nDíky tomu, že anglický král Jindřich I. Anglický neměl mužského potomka, byl Vilém nejstarším mužským dědicem Viléma Dobyvatele. Byl by tak úhlavním nepřítelem Jindřichovy dcery Matyldy, která chtěla trůn svého otce pro sebe. Nicméně, Vilém nebyl považován za kandidáta na anglický trůn. Někteří historikové jsou toho názoru, že byl z nástupnictví vynechám z důvodu duševní poruchy, kvůli které má také přezdívku \"Vilém Prostý\" či \"Jednoduchý\".\n\nVilém měl být hrabětem z Blois a Chartres, kterým byl jmenován krátce před odjezdem svého otce na jeho druhou křížovou výpravu. Nicméně jeho matka nad ním měla veškerou kontrolu a odpovědnost, protože byl velmi nevyrovnaný. Jednou napadl a vyhrožoval zabitím biskupovi ze Chartres během jurisdikčního sporu. A tak, když jeho bratr Theobald v roce 1107 dosáhl věku, aby se ujal vlády, donutila matka Viléma odejít do země jeho manželky do Sully.\n\nV roce 1104 se Vilém oženil s Anežkou ze Sully, dědičkou panství Sully-sur-Loire, ženou obdivuhodné krásy, která byla u dvora Vilémovy matky. Manželství Viléma a Anežky bylo šťastné a narodilo se z něho několik dětí:\n\n"}
{"id": "1156395", "url": "https://cs.wikipedia.org/wiki?curid=1156395", "title": "Michal Hubínek", "text": "Michal Hubínek\n\nMichal Hubínek (* 10. listopadu 1994) je český fotbalový záložník a bývalý mládežnický reprezentant, od září 2017 hráč klubu FK Mladá Boleslav.\n\nPremiéru v nejvyšší české lize absolvoval v dresu Bohemians 1905 23. května 2015 proti hostující Viktorii Plzeň, když v poslední minutě nahradil střídajícího Matúše Mikuše. Od sezony 2015/2016 se začal častěji prosazovat do základní sestavy. V 10. kole v domácím utkání s Brnem vstřelil svůj první ligový gól, kterým v 78. minutě vyrovnával na konečných 1:1. Po zbytek sezóny se stal stabilním hráčem základní sestavy.\nNa jaře roku 2017 po příchodu trenéra Martina Haška vypadl ze sestavy a do zápasů se dostával pouze jako střídající hráč. Během letní pauzy projevil zájem o odchod z klubu, který ho vyřadil z kádru \"A\" mužstva.\n\nNa začátku září 2017 přestoupil do mužstva FK Mladá Boleslav, kde podepsal čtyřletou smlouvu.\n\nHubínek nastupoval v letech 2016–2017 v českém reprezentačním týmu do 21 let, debutoval 25. 3. 2016 proti Lotyšsku (výhra 2:1).\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku, kde český tým obsadil se třemi body 4. místo v základní skupině C.\n\n"}
{"id": "1156396", "url": "https://cs.wikipedia.org/wiki?curid=1156396", "title": "Ba-ta-clan", "text": "Ba-ta-clan\n\nBa-ta-clan, též psáno Ba-Ta-Clan, je hudební číniáda („chinoiserie musicale“) o jednom dějství francouzského skladatele Jacquese Offenbacha na libreto Ludovica Halévyho z roku 1855.\n\n\"Ba-ta-clan\" patří mezi raná jevištní díla Jacquese Offenbacha. Vznikl k příležitosti inaugurace nového působiště Offenbachova divadla Théâtre des Bouffes-Parisiens, které se po působení v maličkém, ale v době světové výstavy 1855 výhodně položeném sále Lacaze v prosinci 1855 přestěhovalo do nových prostor v pasáži Choiseul (kde sídlí dodnes). Po několika krátkých odkladech bylo nové divadlo zahájeno představením dne 29. prosince 1855, ve kterém Offenbach využil co nejšíře všech rozšíření své značně omezené licence, která nedlouho předtím obdržel. Komponovaný večer se skládal z předehry složené Offenbachem, pantomimy \"Alcadovy sochy\" (\"Les statues de l'Alcade\") na hudbu Augusta Pilatiho, veršovaného prologu \"Po létě\" (\"Après l'été\") Josepha Méryho, operety \"Na sopce\" (\"Sur un volcan\") na Méryho text s hudbou Ernesta L'Épina, \"Ba-ta-clanu\" a závěrečného baletního pas-de-cinq \"La Hongroise\". Ne všechna čísla měla u obecenstva stejný ohlas (opereta \"Na sopce\" byla vypískána a vzápětí stažena), ale \"Ba-ta-clan\" se ukázal být novým triumfem mladého divadla.\n\nMezi zmíněná rozšíření Offenbachova divadelního privilegia patřilo zvýšení počtu osob, které mohly vystupovat v mluvených či zpívaných komediálních kusech, ze tří na čtyři, a proto je \"Ba-ta-clan\" také první operetou Bouffes-Parisiens se čtyřmi zpívajícími postavami (nemluvící statisty státní správa tolerovala). Rozsahem, formou i celkovým laděním patří mezi díla, která sám Offenbach později nazýval operetami, avšak díky svému bizarnímu svérázu získal \"Ba-ta-clan\" své zvláštní žárové označení. Text k dílu napsal jednadvacetiletý Ludovic Halévy, syn známého dramatika Léona Halévyho a synovec skladatele Jacquese Fromentala Halévyho. Ludovic Halévy nastoupil do státní správy a svou divadelní prvotinu napsal zprvu pod pseudonymem Jules Servières, aby své kariéře neuškodil, ale s ohledem na obrovský úspěch se dal již od 12. ledna 1856 uvádět na plakátech pod vlastním jménem.\n\n\"Ba-ta-clan\" se stal senzací zimní sezóny. Jeho titulní píseň vícero kritiků přirovnalo k Marseillaise; G. Héque ji popsal jako „Marseillaisu nového typu, v níž směšnost nabývá olbřímích rozměrů“ a autoři sami ji později v tištěné partituře označili za „čínskou Marseillaisu“. Opereta se hrála o svého uvedení každý den od 29. prosince 1855 do 31. března, tedy 67krát za sebou, a přerušení této řady si vynutil jen odchod jednoho z představitelů, komika Jeana Bertheliera, do Théâtre de l'Opéra-Comique. Brzy jej však účinně nahradil Gustave Gerpré, s nímž \"Ba-ta-clan\" dosáhl 2. listopadu 1856 stého představení a byl odložen až po 141. repríze 30. září 1858. K těmto představením lze připočítat zvláštní představení pro diplomatické zplnomocněnce účastnící se mírové konference po krymské válce, které soubor Bouffes provedl 29. února 1856 u vévody de Mornyho, nevlastního bratra Napoleona III.\n\n20. května 1857 programem, jehož součástí byl i \"Ba-ta-clan\", zahájily Bouffes-Parisiens své turné v Londýně, totiž v St James's Theatre. Konkrétně čínské prostředí \"Ba-ta-clanu\" se setkalo s nevolí u publika, které bylo naladěno protičínsky kvůli probíhající druhé opiové válce, ale turné bylo velmi úspěšné, jeho trvání se postupně prodloužilo na trojnásobek původně plánované doby a \"Ba-ta-clan\" se hrál celkem pětkrát. Počátkem června 1857 zhlédla \"Ba-ta-clan\" i královna Viktorie a princ Albert. Podle zpráv v pařížských novinách \"Revue et Gazette musicale de Paris\" „se celý dvůr upřímně připojil k neutuchajícímu smíchu vznešené mocnářky“.\n\nV roce 1865 jej pak poprvé uvedlo v angličtině londýnské divadlo St. George's Theatre. \"Ba-ta-clan\" pro tuto příležitost přeložil a přepracoval William Brough a hudbu upravil skladatel a divadelní podnikatel Thomas German Reed. Pod novým názvem \"Ching-Chow-Hi\" (později hráno s poditulem \"A Crancked Piece of China\") se dílo rozšířilo vzápětí přes New York do Spojených států amerických, 10. ledna 1880 dorazilo do australského Sydney. Broughovo a Reedovo přepracování operetu zasadilo do anglo-americké tradice burlesky a extravaganzy; lokální narážky přitom byly přirozeně změněny, satira ustoupila prosté zábavě, hrdinové byli Angličané či Američané namísto Francouzů a rovněž počet účinkujících vzrostl podle možností provozovatelů.\n\nZatím byl 6. února 1863 \"Ba-ta-clan\" uveden v Bouffes-Parisiens v nové verzi. Jelikož dřívější omezení divadelní licence byla mezitím zrušena, byla tato verze nemálo rozšířena o nové účinkující – role Fé-an-nich-ton byla rozdělena mezi dvě představitelky a dopsány nové ženské role, připsána „čínská polka“ kombinovaná s kankánem apod. Tato verze se však hrála jen 12krát (plus několik představení v červnu a červenci 1863 v letním působišti souboru – lázních Bad Ems) a pro další uvádění z ní přežil sbor spiklenců, o který byl obohacen úvodní kvartet. Už předtím se však stal \"Ba-ta-clan\" oblíbeným kusem hraných v salónech a v menších provinčních i amatérských divadlech.\nDo střední Evropy se \"Ba-ta-clan\" dostával obezřetněji, i tentokrát přes Vídeň, tradiční odrazový můstek Offenbachových děl v tomto prostoru. Ředitel Divadla na Vídeňce Alois Pokorny vyjadřoval skepsi k připravenosti německého publika i herců a zpěváků na satiricko-groteskní humor některých triumfů Bouffes-Parisiens a žádal Offenbacha, aby mu neposílal hry typu \"Ba-ta-clanu\" a \"Chrupželeza\". Výzvy se ujala oblíbená dvojice vídeňských komiků, Johann Nepomuk Nestroy a Carl Treumann, kteří tehdy působili v divadle Carltheater. Nestroy Halévyho předlohu značně přepracoval. Některé změny byly prostou lokalizací námětu (Pařížané byli změněni na Vídeňany), jiné byly dány volnějšími inscenačními podmínkami divadla (možnost využití většího počtu postav, sboru a tanečníků). Satirické prvky díla byly důsledně odstraněny, namísto nich byl doplněn oblíbený motiv lsti s „hvězdnými blíženci“ a jakýsi konkurs odalisek, který umožnil inscenátorům dát na odiv půvab mladých členek divadla a současně dal původně čínskému prostředí spíše Vídeňanům známější „turecký“ ráz. Partituru požadavkům nové inscenace přizpůsobil kapelník Karl Binder.\n\nPremiéra Nestroyovy úpravy se konala 13. října 1860 a znamenala velký úspěch. Obecenstvo – které se o něco dříve týž večer nerozpakovalo vypískat Nestroye v činoherní novince \"Eine Greißlerei\" od Alexandra Bergena – bylo „v mimořádně veselé náladě a mělo takovou chuť aplaudovat, že se téměř každé číslo muselo opakovat. Offenbachovy půvabné, tak oblíbené melodie se ani včera neminuly účinkem; a když si k tomu člověk přimyslí Nestroyovu velekomickou hru, jeho bránici trhající \"sedmasedmdesát rákoskou\", znamenité figury Treumanna a Groise, plný serail dráždivých odalisek, skvostnou výpravu s nádhernými dekoracemi od Lehmanna, tak lehce pochopí obrovský úspěch novinky,“ psaly noviny \"Fremdenblatt\". Zvláštní úspěch měla „kočičina“, koncert všech postav na dětské nástroje, kterou však připsal kapelník Eduard Stolz. Odbornou hudební kritiku přirozeně neuspokojil. Jestliže \"Neue Wiener Musik-Zeitung\" ve své příznivé noticce považuje \"Tschin-Tschin\" za „zábavný singspiel“, jenž vděčí za úspěch „velmi pikantní hudbě“ \"Blätter für Musik, Theater und Kunst\" v obsáhlém referátu psal: „Offenbach nazývá \"Tschin-Tschin\", který je burleskou v nejtroufalejším smyslu slova, hudební činérií. Kam se řadí tato nová hudební forma? Má tento neobvyklý titul popisovat nicotnost textu nebo fraškovitost hudby? Pan Offenbach si je zdá se vědom ceny svého díla a domnívá se, že svrchu uvedeným označením dosáhl jisté \"captatio benevolentiae\", která ho kryje před kritikou. Text k \"Tschin-Tschin\" patří k tomu nejslabšímu a nejnenápaditějšímu a hudba k němu je na stejné úrovni.“\n\n\"Tschin-Tschin\" byl poslední významnou novinkou obou osobností v divadle Carltheater; již koncem téhož měsíce, po jedenáctém představení \"Tschin-Tschin\", Nestroy z divadla odešel a novému žánru operety či „offenbachiády“ – pro jejíž vídeňské začátky měl velký význam – se přestal věnovat. Současně odešel i Carl Treumann, ale s opačným úmyslem: společně s nemalou částí souboru Carltheatru založil nové Divadlo na nábřeží Františka Josefa (Theater am Franz-Josefs-Kai, zvané též Kaitheater nebo Treumanntheater), které se až do zániku při požáru roku 1863 věnovalo převážně operetě, zejména právě Offenbachovu dílu. Zahájilo činnost 1. listopadu 1860 právě premiérou \"Tschin-Tschin\", která se projevila na novém působišti ještě větším triumfem. Za dobu trvání divadla se hrál 46krát, a byl tak jeho třetím nejúspěšnějším kusem.\n\nVídeňská úprava byla pak základem i pro první provedení v českých zemích. Dne 11. března 1862 měl \"Tschin-Tschin\" premiéru v Městském divadle v Brně. Stejná verze byla hrána i v Uhersku, poprvé v němčině v Německém městském divadle v Pešti 1. března 1862. Až 26. března 1870 následovala premiéra v maďarském jazyce, a to v překladu Endreho Latabára pod názvem \"Csin-Csin\" v Národním divadle v Košicích. V Polsku se však hrála originálu bližší verze; premiéru měl \"Ba-ta-clan\" premiéru ve varšavském divadle Arkadia. V Dánsku uvedlo \"Ba-Ta-Clan\" v překladu Augusta Zincka kodaňské Lidové divadlo (Folketeatret) 6. března 1877, ale po pouhých třech reprízách byl stažen. \n\nV současnosti se \"Ba-ta-clan\" hraje poměrně často v Evropě a Severní Americe. Z inscenací v 21. století lze zmínit inscenaci Opéra de Lyon (2003), inscenaci pařížského Le Cabaret des Fous (2003), Offenbachův festival v Bad Ems (1985, 2006), Annandale-on-Hudson v roce 2006 (festival Bard SummerScape), putovní produkce Centre lyrique d’Auvergne (2006, premiéra v Néris-les-Bains), Hannover (2007), Illkirch (2007), Festival operety v Aix-les-Bains(2007), Vídeň (Kammeroper) 2009, inscenace společnosti Compagnie des Brigands hraná v letech 2016–2018 v Le-Perreux-sur-Marne, Remeši, Dunkerku aj., Buenos Aires (2017), Spoleto (2018).\n\nOffenbachův \"Ba-ta-clan\" nejen dálněvýchodním prostředím, ale i celkovým pojetím inspiroval řadu následovníků. Patří mezi ně například první velký úspěch pozdějšího Offenbachova hlavního konkurenta Charlese Lecocqa, opereta \"Čajový kvítek\" (\"Fleur-du-thé\", 1868), ale i hlavní klasické dílo anglické operety, \"Mikado\" Gilberta a Sullivana z roku 1885. Citát z písně \"Ba-ta-clan\" má v titulu i nedokončená opereta \"Fisch-Ton-Khan\" Emmanuela Chabriera na libreto Paula Verlaina.\n\nV letech 1863–1864 postavil Charles Duval v Paříži na boulevard Voltaire budovu v čínském stylu určenou pro café-concert, která přijala podle Offenbachovy operety jméno „Ba-Ta-Clan“, později zjednodušené na „Bataclan“, dosud fungující jako koncertní scéna, která se stala dějištěm teroristického útoku roku 2015.\n\nDvě flétny (1 střídá jako pikola), hoboj, dva klarinety, fagot; dva lesní rohy, dvě trubky, pozoun; tympány, dvě bicí soupravy; smyčcové nástroje (první a druhé housle, violy, violoncella, kontrabasy).\n\nNa jeviště nejprve vpochoduje sbor dvořanů-spiklenců (čínský pochod a sbor \"Cloc clock moc mock\"). Pak se objeví jejich vůdce, velitel vládcovy osobní stráže Ko-ko-ri-ko, po něm mandarinka Fé-an-nich-ton a mandarín Ké-ki-ka-ko; nakonec i císař Fé-ni-han. Všichni mají fantaskní čínské kostýmy a hudební nástroje. Fé-ni-han má vážný rozhovor s Fé-an-nich-ton a Ké-ki-ka-kem; pak odejde se spiklenci v patách (čínský kvartet \"Maxalla chapallaxa\"; celá scéna s nesrozumitelným textem dává prostor režijní i herecké improvizaci).\n\nKé-ki-ka-ko a Fé-an-nich-ton zůstanou na místě. Chvíli si čtou, až na sebe pohlédnou a s překvapením pozorují, že dívka čte román Paula de Kocka a mladík čte poslední vydání žurnálu \"La Partie\" – tedy že oba hovoří francouzsky, ba co více, že jsou oba nikoli Číňané – za něž se doposud navzájem považovali – ale Francouzi. Ké-ki-ka-ko je ve skutečosti vikomt Alfred de Cérisy a vypráví svůj příběh. Býval známým elegánem pařížských bulvárů, ale po bankrotu společnosti, jíž se účastnil, musel utéci do Činy, kde jej kdosi přepadl a unesl do paláce Fé-ni-hana, kde z něj udělali mandarína. Fé-an-nich-ton je zase mademoiselle Virginie Durand, „zpěvačka v lehkém oboru“, a ve svých kupletech vzpomíná na dobu, kdy byla miláčkem celé Paříže, nebo přinejmenším její mužské poloviny (\"J'étais aimable, élégante\"). Na turné se svou divadelní společností seznamovala Říši nebes s klenoty francouzského divadelnictví od \"Faidry\" a \"Hugenotů\" po \"Dámu s kaméliemi\" a \"Radovánky po půlnoci\". I ji unesly stráže Fé-ni-hana a donutily ji k tomu, aby zaujala místo u císařova dvora. Oba Pařížané v exilu si vyměňují vzpomínky na své město plné zábavy, tance, hudby a šampaňského (duet \"Te souviens-tu de la Maison Dorée\") a končí hymnou na veselí a proti trudnomyslnosti – Florettiným rondem (\"Êtes-vous pauvre et plein d'ardeur?\"). Rozhodují se ihned z paláce uprchnout a vrátit se domů, jenže na útěku je lapí Ko-ko-ri-kova stráž.\n\nFé-ni-han se vrací. Ko-ko-ri-ko a spiklenci na něj dorážejí, ale křikem „rac, rac“ a bafáním se mu je podaří zahnat. V monologu si císař stěžuje na svůj osud. Není totiž žádný Číňan, ale Francouz, rodák z Brives-la-Gaillarde jménem Anastase Nourisson. Jeho panování bylo donedávna jednoduché, spočívalo ve válení se na polštářích a krmení zlatých rybiček. Jenže od nedávna se proti němu všichni spikli do tajného spolku Ba-ta-clan a každou chvíli zpívají jeho hymnu, jejíž melodie je tak strhující, že se on sám, terč celého spiknutí, nemůže udržet, aby si ji tu a tam nezazpíval. Přitom svým poddaným pořád nerozumí ani slovo…\n\nVchází Ko-ko-ri-ko, a jak Fé-ni-han předvídá, zase bude žádat o něčí popravu, a to „v italštině na čínská slova“. A má pravdu, dnešními nešťastníky jsou Fé-an-nich-ton a Ké-ki-ka-ko (italský duet \"O Fé-ni-han, Ké-ko-ka-ko, Fé-an-nich-ton, morto, morto!\"). Císař dává rezignovaně svolení a jde krmit své zlaté rybičky. Předvedení mladí lidé se loučí se životem tím, že hrdinsky zanotují Florettino rondo (kvartet \"Morto! – Les affreuses grimaces!\"). Císař se tak dozvídá, že i oni dva jsou Francouzi, vykáže Ko-ko-ri-ka a spiklence a oslavuje shledání s krajany (tercet \"Je suis Français!\"). Vypráví svou vlastní historii: před osmi lety jej dovlekl před tehdejšího císaře Fé-ni-ha-na, který mu marseilleským přízvukem dal na vybranou: buď převezme jeho funkci, nebo bude nabodnut na kůl. Proto Anastase převzal vládu, polštáře i rybičky a lid s ním byl spokojen. Jenže před čtvrt rokem mu jeho hodnostáři předvedli jakýchsi pět mužů a strašně křičeli. Protože Anastase nerozuměl, co chtějí, dal předvedené nabodnout na kůl, jenže se ukázalo, že šlo o zvlášť zasloužilé občany navržené na vyznamenání. Od té doby se proti němu všech jeho 47 poddaných bouří.\n\nNyní je Anastase nadšen tím, že se shledává s vikomtem de Cérisy, protože se chce trůnu zbavit, a tak staví mladíka před stejnou volbu, jakou měl kdysi on: kůl je stále připraven. Ale Ké-ko-ka-ko nechce na nabídku přistoupit, přidává se k povstalcům a pěje jejich hymnu; připojuje se i Fé-an-nich-ton a – aby nezůstal pozadu – i Fé-ni-han samotný (finále-tercet \"Le chapeau chinois, le trombone… Ba-ta-clan!\"). Jejich zpěv přivolává povstalce a císař už tuší svou brzkou smrt (chorál z \"Hugenotů\"). Jeden ze spiklenců přináší císařovi dopis – je ve francouzštině a ukazuje, že vůdce spiklenců Ko-ko-ri-ko je rovněž Francouz – z pařížské rue Mouffetard – a zná nyní Fé-ni-hanovo tajemství. Mohl by je všechny tři udat jako podvodníky a čekalo by je nabodnutí na kůl, ale on sám si přeje stát se novým Fé-ni-hanem. Proto je ochoten nechat své tři krajany tajně uprchnout v poštovním dostavníku, který má zaručené návazné spojení z Pekingu až do Pantinu. Všichni se chopí opět svých nástrojů a na signál Ko-ko-ri-kova velkého bubnu Anastase, Albert a Virginie směřují do Francie za zpěvu „Ba-ta-clanu“.\n\n(Zahrada Tsching-Tschingova paláce) V zahradě guvernéra se potkávají první pěchovač dýmky Sik-i-lak a správce harému eunuch Mos-ta-don. Sdělují si, že se guvernér rozhodl uspořádat v zahradě audienci spojenou s děkovnou obětí za to, že provincie při noční dnešní bouři neutrpěla vážnější škody. Oba si přitom stěžují na strasti svého povolání. Ve velkém a barvitém procesí přichází na místo Tsching-Tsching s hodnostáři, dívkami z harému a hudbou.\n\nTsching-Tsching v rozhovoru s vrchním obětníkem Ko-ko-ri-kem doufá, že dnešní obětiny božstvo na nějakou dobu uspokojí, ale Ko-ko-ri-ko podtrhuje nutnost častých obřadů (které tvoří zdroj jeho příjmů). Tsching-Tsching si nechá nacpat dýmku a poté si dává předvést na přehlídku nové potenciální přírůstky svého harému: odalisky Na-na-nich, O-si-si, Du-du-du, zcela nepřijatelnou Ui-je-je a nakonec i poslední kandidátku, Evropanku Je-sas-nu. Je-sas-na se ale zpěčuje stát se ženou starého páprdy, a ještě k tomu ne jedinou. Tsching-Tsching jí dává na vybranou: buď se do 24 hodin rozhodne pro vstup do jeho harému, nebo ji dá hodit do moře na pospas žralokům. Aby ho obměkčila, předvádí mu Je-sas-na „evropský koncert“, při kterém zpěvem prosí guvernéra o svobodu, zatímco tři ostatní kandidátky naopak o to, aby jim dal přednost. Před čím dál energičtějším naléháním odalisek nakonec Tsching-Tsching prchá a na místě zůstane jen Je-sas-na, která vzpomíná na rodnou Vídeň.\n\nSluhové na nosítkách přinášejí vyčerpaného trosečníka, kterého po noční bouři vyvrhlo moře. Zatímco Mos-ta-don a Sik-i-lak jdou nález ohlásit guvernérovi, Je-sas-na mladíka křísí. Je to kormidelník evropské fregaty jménem Fritz Gix a ukáže se, že je také Vídeňák. Je-sas-na a Fritz se rozhodují ještě dnes v noci uprchnout do rodného města. Radostí ze shledání tancují, ale v tom je přistihne Ko-ko-ri-ko, který v jejich tanci spatřuje znesvěcení obětiště. Za to hrozí oběma smrt na hranici. Ale ukáže se, že i Ko-ko-ri-ko je vlastně rodák z Vídně, který se sem dostal jako ztroskotavší kuchtík. Už si v Číně příliš zvykl, než aby se vracel domů, ale svým krajanům hodlá pomoci.\n\nV novém procesí přichází Tsching-Tschingova suita. Guvernér se ihned ptá na opovážlivého vetřelce, o kterém dostal hlášení. Chce ho hned potrestat upálením, ale Ko-ko-ri-ko ho zadržuje. Prý mu božstvo zjevilo vladařův horoskop, podle kterého bude Tsching-Tsching žít dlouho a šťastně, ale cizinec je jeho „hvězdný bratr“ – vše, co se přihodí jemu, pocítí Tsching-Tsching na vlastní kůži. Za těchto okolností je Tsching-Tsching ovšem ochoten ponechat Fritzovi život.\n\nFritz v guvernérovi navíc poznává polykače nožů z vídeňského divadla a toto své evropské turné by Tsching-Tsching rád udržel před svým lidem v tajnosti. Nechce se vzdát Je-sas-ny, ale když Fritz hrozí, že si vezme život strašným způsobem, pokud dívku nedostane – a tím přivodí i smrt guvernéra – musí se Tsching-Tsching své odalisky zříci. Je-sas-na a Fritz tedy odplouvají zpátky do Vídně a Je-sas-na vládci slibuje že bude o Fritze pečovat, aby se měl jako v bavlnce – on i jeho „hvězdný bratr“.\n\n\n"}
{"id": "1156401", "url": "https://cs.wikipedia.org/wiki?curid=1156401", "title": "Konopice", "text": "Konopice\n\nKonopice (\"Galeopsis\") je rod jednoletých bylin až metr vysokých, které rozkvétají hustými lichopřesleny s červenofialovými, růžovými, žlutými nebo bílými květy. Tento euroasijský rod z čeledě hluchavkovitých je tvořen asi deseti druhy původními hlavně v Evropě a částečně i v Asii. Jejich semena byla lidmi zanesena do obou Amerik i na Nový Zéland.\n\nJednoletá, heliofytní rostlina vyrůstající z nedlouhého a větveného kořene. Její hranatá lodyha je přímá, rozvětvená a celá porostlá chlupy. Listy s řapíky jsou vstřícné a křižmostojné, jejich vejčité až kopinaté čepele jsou celistvé, na bázi srdčité či uťaté, po obvodě tupě pilovité, na vrcholu zahrocené a celé chlupaté.\n\nOboupohlavné, přisedlé květy jsou uspořádané do mnohokvětých lichopřeslenů, kterých může být nad sebou až deset. Kalich s pěti ostrými zuby je trubkovitého až zvonkovitého tvaru. Dvoupyská koruna bývá červenofialová, růžová, žlutá nebo bílá a má široce rozšířené korunní hrdlo. Dolní pysk je trojlaločný, má dva duté hrbolky a u báze dva kuželovité výrůstky. V koruně pod horním pyskem jsou čtyři dvoumocné tyčinky s brvitými prašníky. Dlouhá čnělka svrchního semeníku je rozeklána ve dvě blizny. Okolo pestíku vyrůstají medové žlázky. Květy jsou opylovány hmyzem. Ploidie rodu je 2n = 16 nebo 2n = 32.\n\nPlody jsou trojhranné, obvejčité tvrdky, kterých na rostlinách dozrává velké množství. Tvrdky obsahující po čtyřech plůdcích (semenech), pomoci nichž se konopice rozmnožují.\n\nV České republice jsou některé druhy, např. konopice pýřitá nebo konopice polní, považovány zemědělci za plevele, ale léčiteli za léčivky.\n\nV české přírodě se trvale nebo příležitostně vyskytuje těchto osm druhů konopice:\n\nNěkteré druhy konopice se mezi sebou samovolně kříží a v české floře byly zjištěny tyto hybridy:\n\n\n \n"}
{"id": "1156404", "url": "https://cs.wikipedia.org/wiki?curid=1156404", "title": "Norcia", "text": "Norcia\n\nNorcia (česky Nursie) je město ve střední Itálii v provincii Perugia, podle oficiálních údajů k 1. 1. 2016 s 4 957 obyvateli.\n\nPrvní osídlení je datováno do neolitu. První písemná zmínka je z roku 268 př. n. l., kdy město dobyli Římané. Ve městě se narodil svatý Benedikt z Nursie (480-540), zakladatel benediktínského řádu, a jeho sestra svatá Scholastika. Sv. Benedikt je i patronem města, jeho svátek se slaví 21. března.\n\nV říjnu 2016 zasáhla Norcii série silných zemětřesení o síle až 6.2 stupně Richterovy stupnice, při nichž se zřítily stropy obou kostelů.\n\n\n"}
{"id": "1156407", "url": "https://cs.wikipedia.org/wiki?curid=1156407", "title": "Římskokatolická farnost Svatá Maří", "text": "Římskokatolická farnost Svatá Maří\n\nŘímskokatolická farnost Svatá Maří je územním společenstvím římských katolíků v rámci prachatického vikariátu českobudějovické diecéze.\n\nPlebánie ve Svaté Maří byla zřízena v roce 1360, v pozdější době však zanikla. V roce 1667 je ves uváděna jako filiální k farnosti Malenice. Roku 1735 byla farnost obnovena a zároveň začaly být vedeny samostatné matriky. Ve 20. století přestal být do farnosti ustanovován sídelní kněz. Je součástí kollatury farnosti Vimperk, odkud je obstarávána její duchovní správa.\n\n"}
{"id": "1156416", "url": "https://cs.wikipedia.org/wiki?curid=1156416", "title": "Lars Helge Birkeland", "text": "Lars Helge Birkeland\n\nLars Helge Birkeland (* 11. února 1988, Tønsberg) je norský biatlonista, držitel stříbrné olympijské medaile ze štafety mužů na Zimních olympijských hrách 2018 v Pchjongčchangu.\n\nV světovém poháru vybojoval sedm vítězství v týmových disciplínách, poprvé v Hochfilzenu v sezóně 2012/13. V individuálních závodech obsadil nejlépe čtvrté místo.\n\n9. prosince 2012 zvítězil s Norskou štafetou ve složení Lars Helge Birkeland, Ole Einar Bjørndalen, Vetle Sjåstad Christiansen a Henrik L'Abée-Lund před Francií (Vincent Jay, Jean-Guillaume Béatrix, Alexis Bœuf a Martin Fourcade) a Ruskem (Anton Šipulin, Andrej Makovjev, Jevgenij Usťugov a Dmitrij Malyško). 13. února 2016 zvítězil s Norskou štafetou ve složení Lars Helge Birkeland, Erlend Bjøntegaard, Johannes Thingnes Bø a Tarjei Bø před Francií (Simon Fourcade, Quentin Fillon Maillet, Simon Desthieux a Jean-Guillaume Béatrix) a Německem (Erik Lesser, Andreas Birnbacher, Daniel Böhm a Benedikt Doll). 10. prosince 2017 zvítězil s Norskou štafetou ve složení Ole Einar Bjørndalen, Henrik L'Abée-Lund, Erlend Bjøntegaard a Lars Helge Birkeland před Německem (Erik Lesser, Benedikt Doll, Arnd Peiffer a Simon Schempp) a (Jean-Guillaume Béatrix, Simon Desthieux, Emilien Jacquelin a Quentin Fillon Maillet). 13. ledna 2018 zvítězil s Norskou štafetou ve složení Lars Helge Birkeland, Tarjei Bø, Emil Hegle Svendsen a Johannes Thingnes Bø před Francií (Simon Desthieux, Quentin Fillon Maillet, Martin Fourcade a Antonin Guigonnat) a Ruskem (Alexej Volkov, Maxim Cvetkov, Anton Babikov a Anton Šipulin). 18. března 2018 zvítězil s Norskou štafetou ve složení Lars Helge Birkeland, Henrik L'Abée-Lund, Tarjei Bø a Johannes Thingnes Bø před Rakouskem (Dominik Landertinger, Felix Leitner, Simon Eder a Julian Eberhard) a Ruskem (Maxim Cvetkov, Anton Babikov, Dmitrij Malyško a Anton Šipulin). 18. ledna 2019 zvítězil s Norskou štafetou ve složení Lars Helge Birkeland, Vetle Christiansen, Tarjei Bø a Johannes Thingnes Bø před (Roman Rees, Johannes Kühn, Arnd Peiffer a Benedikt Doll) a Francií (Emilien Jacquelin, Martin Fourcade, Quentin Fillon Maillet a Simon Desthieux). 8. února 2019 zvítězil s Norskou štafetou ve složení Lars Helge Birkeland, Vetle Christiansen, Erlend Bjøntegaard a Johannes Thingnes Bø před Francií (Antonin Guigonnat, Emilien Jacquelin, Simon Fourcade a Quentin Fillon Maillet) a Ruskem (Jevgenij Garaničev, Eduard Latypov, Alexandr Loginov a Alexandr Povarnicyn).\n\n29. listopadu 2015 zvítězil s Norskou štafetou v sestavě Kaia Wøien Nicolaisenová a Lars Helge Birkeland před Kanadou (Rosanna Crawfordová a Nathan Smith) a Německem (Maren Hammerschmidtová a Daniel Böhm). 2. prosince 2018 zvítězil s Norskou štafetou v sestavě Thekla Brunnová-Lieová a Lars Helge Birkeland před Rakouskem (Lisa Hauserová a Simon Eder) a Ukrajinou (Anastasija Merkušinová a Artem Tyšenko).\n\nV srpnu 2015 vstoupil do svazku manželského s norskou biatlonistou Fanny Hornovou, se kterou tvořil pár od roku 2010.\n\nBirkeland je trojnásobným účastníkem Mistrovství světa v biatlonu. Jeho nejlepším výsledkem v závodech jednotlivců je 9. místo z vytrvalostního závodu z rakouského Hochfilzenu v roce 2017.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\nZúčastnil se jednoho juniorského šampionátu v biatlonu, a to v kanadském Canmore v roce 2009. Jeho nejlepším individuálním umístěním z toho mistrovství je 12. pozice ze stíhacího závodu. S norskou štafetou se umístil na 6. místě.\n"}
{"id": "1156419", "url": "https://cs.wikipedia.org/wiki?curid=1156419", "title": "Lee Millerová", "text": "Lee Millerová\n\nElizabeth „Lee“ Millerová, lady Penroseová (23. dubna 1907 Poughkeepsie, USA – 21. června 1977, Chiddingly, Velká Británie) byla americká fotografka. Ve dvacátých letech úspěšně působila v New York City jako modelka, poté se přestěhovala do Paříže, kde se prosadila jako módní a výtvarná fotografka. Během druhé světové války působila jako uznávaná válečná korespondentka pro časopis \"Vogue\", pro nějž informovala o událostech jako bombardování Londýna, osvobození Paříže a později o koncentračních táborech Buchenwald a Dachau.\n\nRodiči Elizabeth Millerové byli Theodore Miller a Florence Millerová (rozená MacDonaldová). Otec byl německého původu, matka měla předky kanadské, skotské a irské. Elizabeth měla dva bratry, Erika a Johna. Její otec ji měl v oblibě, učil ji fotografovat a také ji užíval jako model pro své amatérské fotografie. V osmi letech se během pobytu u rodinného přítele v Brooklynu stala obětí znásilnění a byla nakažena kapavkou.\n\nOtec seznámil Lee i její bratry s fotografií v raném věku. Učil je techniku fotografie a Lee mu také stála modelem – v době jejího dospívání s ní pořídil také řadu stereoskopických aktů. V devatenácti letech se náhodně seznámila s vydavatelem časopisu \"Vogue\" Condé Montrose Nastem, což odstartovalo její kariéru modelky: objevila se na obálce vydání z 15. března 1927 v ilustraci George Lepapea. Po dva následující roky patřila k nejvyhledávanějším modelkám v New Yorku, fotografovali ji přední módní fotografové jako Edward Steichen, Arnold Genthe, Nickolas Muray či George Hoyningen-Huene. Steichenova fotografie Millerové použitá v reklamě na menstruační vložky Kotex však vyvolala skandál a prakticky její kariéru modelky ukončila.\n\nRoku 1929 odjela Millerová do Paříže s úmyslem učit se fotografii u surrealistického výtvarníka a fotografa Man Raye. Ten zpočátku odmítal, záhy se však Millerová stala jeho modelem a spolupracovnicí, a také jeho milenkou a múzou. Během pobytu v Paříži si otevřela vlastní fotografické studio a často přebírala Man Rayovy módní zakázky, aby se mohl soustředit na malování. Mnohé z fotografií z tohoto období, připisovaných Man Rayovi, zřejmě ve skutečnosti pořídila Millerová. Společně s ním znovuobjevila techniku solarizace, která pak hrála v jeho práci významnou roli. Byla také aktivní účastnicí surrealistického hnutí jako autorka vtipných kreseb. Přátelila se mj. s Pablem Picassem, Paulem Éluardem a Jeanem Cocteauem – jako probouzející se socha se také objevila v Cocteauově filmu \"Krev básníkova\" (1930, fr. Le Sang d’un Poète).\n\nRoku 1932 opustila Man Raye i Paříž, vrátila se do New Yorku a otevřela si tam studio portrétní a komerční fotografie. Její bratr Erik v něm pracoval jako laborant v temné komoře. Téhož roku se její práce objevila na výstavě Moderní evropská fotografie v newyorské galerii Juliena Levyho. V téže galerii jí Levy v roce 1933 uspořádal jedinou samostatnou výstavu za jejího života. Portrétovala například surrealistu Josepha Cornella, herečky Lilian Harveyovou a Gertrude Lawrenceovou nebo afroamerické herecké obsazení opery Virgila Thomsona a Gertrude Steinové \"Four Saints in Three Acts\" (1934).\n\nRoku 1934 své studio opustila a vdala se za egyptského obchodníka Azize Eloui Beye. Ač v Egyptě nepracovala jako fotografka, snímky, které tam pořídila, jsou považovány za jedny z jejích nejpůsobivějších surrealistických prací. Roku 1937 ji však život v Káhiře začal nudit a Millerová se vrátila do Paříže, kde se seznámila s britským surrealistickým malířem a kurátorem Rolandem Penrosem, za nějž se o mnoho později provdala.\n\nV roce 1937 strávila dovolenou v domě Pabla Picassa a Dory Maarové v Mougins, Alpes-Maritimes, společně s Paulem Éluardem, Nuschem, Rolandem Penrosem a Eileen Agarovou, kterou fotografovala.\n\nNa výstavě se její fotografie znovu objevily až v roce 1955, kdy byly vystaveny na slavné výstavě \"Lidská rodina\", jejímž kurátorem byl Edward Steichen, tehdy ředitel fotografického oddělení Muzea moderního umění (MOMA) v New Yorku.\n\nKdyž začalo bombardování Londýna, žila Millerová s Rolandem Penrosem v tamní čtvrti Hampstead. Navzdory přemlouvání přátel a rodiny, aby se vrátila do Spojených států, se Millerová vydala na novou dráhu fotografické reportérky jako oficiální válečná fotografka časopisu \"Vogue\", pro nějž dokumentovala londýnský Blitz. Od prosince 1942 byla akreditována u Armády USA jako válečná dopisovatelka pro Condé Nast Publications. Pro řadu témat vytvořila tým s americkým fotografem Davidem E. Schermanem, korespondentem časopisu \"Life\". Necelý měsíc po Dni D se Millerová vydala do Francie a zdokumentovala první užití napalmu při obléhání St. Malo, a také osvobození Paříže, bitvu o Alsasko či hrůzy nacistických koncentračních táborů Buchenwald a Dachau. Ikonou partnerství Schermana a Millerové je Schermanova fotografie Millerové ve vaně Hitlerova bytu v Mnichově.\n\nMillerová v poválečném období fotografovala také umírající děti ve vídeňské nemocnici, venkovský život v poválečném Maďarsku a posléze popravu bývalého maďarského premiéra László Bárdossyho. Později pokračovala další dva roky v práci pro \"Vogue\", kde fotografovala módu a celebrity.\n\nKdyž se vrátila ze střední Evropy do Británie, projevilo se u ní několik záchvatů deprese a stavu později známého jako posttraumatická stresová porucha. Hodně pila alkohol a pociťovala nejistotu z budoucnosti. V roce 1946 odcestovala s Rolandem Penrosem do USA a v Kalifornii navštívili také Man Raye. Když zjistila, že čeká s Penrosem svého jediného syna, rozvedla se s Beyem a 3. května 1947 se provdala za Penrose. Syn Antony Penrose se jim narodil v září 1947.\n\nRoku 1949 si manželé zakoupili venkovský dům Farley Farm ve východním Sussexu. Ten v 50. a 60. letech hojně navštěvovali umělci jako Picasso, Man Ray, Henry Moore, Eileen Agar, Jean Dubuffet, Dorothea Tanningová či Max Ernst. Millerová sice nadále příležitostně fotografovala pro \"Vogue\", ale stala se také úspěšnou kuchařkou a gourmetkou. Pořídila také fotografie pro životopisné knihy, které napsal Roland o Picassovi a Antoni Tàpiesovi. Vzpomínky na válečné zážitky, zejména ty z koncentračních táborů, ji však pronásledovaly stále a její stav se zhoršoval. Její deprese možná urychlil i dlouhodobý románek jejího manžela s artistkou Diane Deriazovou.\n\nVe 40. a 50. letech Millerovou vyšetřovala britská tajná služba MI5 kvůli podezření, že by mohla být sovětskou agentkou.\n\nLee Millerová zemřela na rakovinu ve věku 70 let doma ve Farley Farm House v Chiddingly ve východním Sussexu.\n\n"}
{"id": "1156424", "url": "https://cs.wikipedia.org/wiki?curid=1156424", "title": "Matylda Korutanská", "text": "Matylda Korutanská\n\nMatylda Korutanská († 13. prosince 1160/1161) byla hraběnka z Blois, Champagne a Chartres z dynastie Sponheimů.\n\nNarodila se jako jediná dcera korutanského vévody Engelberta a Uty Pasovské. Roku 1123 byla provdána za Theobalda IV. z Blois, vzpurného leníka Ludvíka VI. Společně s manželem založili roku 1151 klášter Pommeraie.\n"}
{"id": "1156425", "url": "https://cs.wikipedia.org/wiki?curid=1156425", "title": "Pomník Františka Palackého", "text": "Pomník Františka Palackého\n\nPomník Františka Palackého z roku 1912 je dominantou Palackého náměstí na severním předmostí Palackého mostu v Praze 2. V době svého vzniku symbolizoval úspěšnou emancipaci českého národa a jeho cestu k vlastní státnosti. Devítimetrový monument je dílem sochařů Stanislava Suchardy a architekta Aloise Dryáka.\n\nÚmysl postavit pomník Františku Palackému vznikl již v roce jeho smrti 1876. Palackého most byl postaven roku 1878 a přilehlé Palackého náměstí bylo vytvořeno po velké povodni roku 1890 zasypáním Podskalského přívozu, asanací starého Podskalí a zvýšením nábřeží roku 1896. \n\nSoutěže na stavbu pomníku, vypsané roku 1897, se zúčastnilo celkem 14 sochařů a roku 1901 vybrala porota ze dvou finálních návrhů dvojici Stanislav Sucharda – Alois Dryák. Na druhém místě skončil návrh Ladislava Šalouna a Aloise Dlabače. Základní kámen pomníku u paty mostu byl položen ve výročí stých narozenin Františka Palackého 1898, ale sochaři vytvářeli koncepci pro dosud neexistující prostor. Současná podoba náměstí byla dokončena až během První republiky a monumentu, který byl určen pro volné prostranství (zvažovalo se i umístění uprostřed dnešního Palachova náměstí před Rudolfinem), uškodila také nedávná výsadba stromů. Pomníku také konkurovala čtyři monumentální sousoší J. V. Myslbeka, osazená v letech 1889-1897 na čtyřech nárožích Palackého mostu. Dvě z nich byla poškozena bombardováním v roce 1945 a poté byly všechny Myslbekovy plastiky přemístěny na Vyšehrad.\n\nStanislav Sucharda pracoval na modelech pomníku šest let a na konečné podobě plastik se podíleli také sochaři Josef Mařatka, Josef Drahoňovský, Vojtěch Sucharda, a Suchardovi žáci Josef Bambas a Rudolf Čermák. Sochy odlila firma Bohdana Tomáše Srpka z Brandýsa nad Labem.\n\nPomník byl budován od roku 1901 a slavnostně odhalen 1. července 1912. Za německé okupace byl roku 1942 rozebrán a sochy měly být zničeny, ale díky osobní statečnosti správce Obecního dvora na Invalidovně Břetislava Zemana a jeho pomocníků se sochy podařilo ukrýt v odlehlé ohradě mezi plevelem a po válce mohly být opraveny a znovu instalovány (1947–1950).\n\nZáklad pomníku tvoří 111 čtyřmetrových železobetonových pilot a centrální železobetonová konstrukce obložená deskami z hladce opracované světlé žuly. Podkovovitý podstavec vrcholí ve středu vysokým kónickým soklem s kamennou korunou ozdobenou bronzovými listy. Před ním je na samostatném soklu sedící kamenná postava Františka Palackého, vytvořená Stanislavem Suchardou. Socha je sestavena z dvanácti kvádrů žuly. Spodní část pomníku je postavena ze žuly čelně neopracované a vpředu doplněna konvexním dvoustupňovým kamenným stylobatem. Nad sochou Františka Palackého je vytesán nápis: SVÉMU / BUDITELI A VŮDCI / VZKŘÍŠENÝ NÁROD.\n\nSkupiny figur na čele podkovovitých zakončení modeloval Josef Mařatka. Na levé straně alegorická mužská postava, představující okřídlené dvouhlavé zlo a pobělohorský útisk, leží na zemdlelém jinochovi. Pod ní je vytesán nápis: ZE MDLOBY ÚTISKU. Protějškovou pravou stranou je sousoší dvou mladíků, z nichž jeden vzhlíží k nebi. Pod nimi je vytesán nápis: K NOVÉMU ŽITÍ BUDIL´S LID. \n\nCentrální mnohafigurové sousoší představuje alegorii \"Génia historie\" a \"Hlasy dějin\", kterým Palacký naslouchá. Na vrcholu stojí ženská postava (Čechie) hlásající vzkříšení národa, s vlajícím šatem, vztyčenou levicí a pravicí objímající mladíka ve venkovském oblečení. Je doprovázena další ženskou postavou a třemi letícími postavami Géniů – dvěma ženskými a mužskou postavou s rukama přiloženýma k ústům.\nNa zadní straně pomníku, znázorňující \"Historii\", je dominantní figurou vysoká postava stařeny s dolů skloněnou hlavou a širokým pláštěm, doprovázená nahou letící dívkou a dvěma postavami nahých mužů. Je zde vytesán nápis: NEZBÝVÁ MI NEŽ / TOUŽEBNÉ PŘÁNÍ / ABY BŮH RÁČIL / POŽEHNAT DÍLU MÉMU / ABY HOJNĚ POSLOUŽILO / NÁRODU KU POZNÁNÍ / SEBE SAMÉHO A K / UVĚDOMĚNÍ SE V TOM / ČÍM JEST A ČÍM BÝTI / MÁ ….\n\nPo levé straně soklu je ležící nahá ženská postava s křídly (Anděl?), na pravé straně nahý muž a dívka.\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 40076/1-1209.\n\n\nČlánek byl sestaven s využitím podkladů NPÚ.\n\n\n"}
{"id": "1156435", "url": "https://cs.wikipedia.org/wiki?curid=1156435", "title": "Black Range", "text": "Black Range\n\nBlack Range je pohoří na jihozápadě Nového Mexika, ve Spojených státech amerických. Nachází se v okresech Sierra, Grant a Catron County.\nNejvyšší horou je \"McKnight Mountain\" (3 098 m).\nPo celém hřebeni pohoří vede turistická trasa.\n\nPohoří Black Range se rozkládá ze severu k jihu, má délku přes 120 km a šířku okolo 80 km. Pohoří je tvořeno magmatickými horninami. Z jižní části pohoří jsou známé archeologické nálezy po původních obyvatelích oblasti, lidech tzv. \"mogollonské kultury\", z let 200 před naším letopočtem až z 15. století.\nKe konci 19. století byly některé oblasti pohoří Black Range známé těžbou stříbra. \n"}
{"id": "1156438", "url": "https://cs.wikipedia.org/wiki?curid=1156438", "title": "Štěpán I. ze Sancerre", "text": "Štěpán I. ze Sancerre\n\nŠtěpán I. (1133 - 1190 Acre) byl třetím synem Theobalda IV. z Blois, v letech 1151-1190 první hrabě ze Sancerre. Sancerre zdědil po smrti svého otce. Jeho starší bratr Jindřich zdědil Champagne, Theobald zdědil Blois. Štěpánovo Sancerre bylo rozlohou nejmenší. Nejmladší z bratrů Vilém, neobdržel žádné pozemky, protože vstoupil do kláštera. Štěpán a Theobald slíbili věrnost nejstaršímu bratrovi Jindřichovi.\n\nV roce 1169 přijela do Francie delegace arcibiskupa Frederika de la Roche, aby našla manžela pro Sibylu Jeruzalémskou, dceru krále Amauryho I. Jeruzlémského. Štěpán nabídku přijal a v roce 1170 společně s mladým burgundským vévodou Hugem III. odcestoval ke králi, kterému přivezl peněžní prostředky získané daní Ludvíka VII. z roku 1166, která byla vybírána po čtyři či pět let. Předpokládalo se, že po sňatku s dcerou krále by mohl být Štěpán zvolen králem, protože Amauryho jediný syn Balduin byl malomocný. Haute Cour z Jeruzaléma pozval Štěpána k rozhodování při dělení pozůstalosti Jindřicha Buvola mezi jeho tři dcery. Štěpán ji rozdělil rovným dílem, ale nařídil mladším dvěma složit lenní hold té nejstarší. Po několika měsících si Štěpán odmítl Sibylu vzít a vrátil se domů.\n\nV Sancerre, Štěpán postavil hrad na místním kopci a posílil opevnění samotného města Sancerre. V roce 1153 si vzal za ženu dceru Geodfreyho z Donzy, Adélu, Alici nebo Matyldu. V roce 1155 udělil clo obchodníkům města Lorris a pravděpodobně sedmi dalším. Štěpán byl de facto vůdcem skupiny mocných baronů, kteří se vzbouřili proti králi Filipovi II. mezi lety 1181-1185. V roce 1184 byli on i skupina brabantských žoldáků králem Filipem poraženi a jeho Confrères de la Paix, organizací bojovníků vytvořené v roce 1182 v Le Puy-en-Velay, která se věnovala omezení feudálního válčení. V roce 1190 zahájil zrušení nevolnictví ve svých doménách, což byl rodinný trend, jeho synovec Ludvík z Blois udělal v roce 1196 totéž.\n\nOn a jeho bratři přišli do Orientu (on již podruhé) během Třetí křížové výpravy v roce 1190. Štěpán zemřel před 21. říjnem 1190 při oblehání Akka, bratr Theobald zemřel o několik měsíců později v lednu 1191. Jeho syn Vilém I. ze Sancerre se stal jeho nástupcem.\n"}
{"id": "1156440", "url": "https://cs.wikipedia.org/wiki?curid=1156440", "title": "Letiště Lyon-Saint Exupéry", "text": "Letiště Lyon-Saint Exupéry\n\nLetiště Lyon-Saint Exupéry ( nebo Letiště Lyon Satolas, IATA: LYS, ICAO: LFLL) je jedním ze dvou letišť umístěných na území aglomerace Lyonu ve Francii, od kterého se nachází asi 25 km na východ. Letiště bylo v roce 2000 pojmenované na počest stého výročí narození francouzského spisovatele a pilota Antoine de Saint-Exupéry, rodáka z Lyonu.\n\nLetiště se nachází u obce Colombier-Saugnieu, která je vzdálena 20 kilometrů od centra Lyonu. Obě jeho dráhy jsou orientovány na sever-jih a je to důležitý dopravní uzel pro celý region Rhône-Alpes. Kyvadlová doprava spojuje letiště s centrem Lyonu a dalšími městy, včetně Chambéry a Grenoble.\n\nŽelezniční doprava v podobě Rhônexpress započala v srpnu 2010 a moderní TGV vlaky spojují železniční stanici \"Lyon Part-Dieu\" se stanicí \"Gare de Lyon Saint-Exupéry\" v době méně než 30 minut.\n\nSlavnostní otevření se uskutečnilo 12. dubna 1975 za účasti prezidenta Valéry Giscard d'Estaing. Pro cestující bylo letiště otevřeno o týden později. Navrženo je tak, aby nahradilo staré letiště Lyon-Bron, které nemohlo být rozšířeno, protože se nachází v městské oblasti.\n\nLetiště se původně jmenovalo Lyon Satolas, ale v roce 2000 bylo letiště a přilehlá vlakové nádraží přejmenována na počest průkopníka letectví a spisovatele Antoine de Saint-Exupéry, který zemřel během druhé světové války v letadle.\n\nSvůj hub si zde v roce 1997 otevřela největší francouzská letecká společnost Air France.\n\nV roce 2012 letiště přepravilo 8 451 039 cestujících, čímž se stalo čtvrtým nejvyužívanějším francouzským letištěm po letišti Charlese de Gaulla a Orly v Paříži a po letišti Côte d'Azur v Nice.\n"}
{"id": "1156443", "url": "https://cs.wikipedia.org/wiki?curid=1156443", "title": "Ioan Ţurcan", "text": "Ioan Ţurcan\n\nIoan Ţurcan [\"Curkan\"], přepisováno též Ioan Zurkan nebo Ioan Zurcan, německy Johann Zurkan (19. dubna 1818 Chreščatyk – 19. května 1902 Černovice), byl rakouský pravoslavný duchovní a politik rumunské národnosti z Bukoviny, na konci 19. století poslanec Říšské rady.\n\nNarodil se roku 1818 v obci Chreščatyk, německy Kryczzatek v Bukovině. Profesí byl konzistorním radou. V roce 1843 byl vysvěcen na kněze. Od roku 1845 působil jako farář v Alt-Mamajestie. V roce 1848 se stal konzistorním profesorem, od roku 1866 byl konzistorním radou a od roku 1874 protopresbyterem. V roce 1884 se stal archipresbyterem. V roce 1898 odešel do penze. Až do své smrti zastával funkci předsedy jednoty pravoslavných kněží Bukoviny. Měl titul doktora teologie.\n\nByl veřejně a politicky aktivní. Zasedal coby poslanec Bukovinského zemského sněmu. Dlouhodobě byl členem obecní rady v Černovicích.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou, I. volič. sbor. Mandát zde obhájil ve volbách roku 1897. V poslanecké sněmovně setrval do své smrti roku 1899. Ve volebním období 1891–1897 se uvádí jako Dr. Johann Zurkan, konzistorní rada, bytem Černovice.\n\nPo volbách roku 1891 se uvádí jako kandidát konzervativního a federalistického Hohenwartova klubu. Patřil ke konzervativní rumunské straně. Coby nejstarší člen sněmovny byl dvakrát při zahájení zasedání Říšské rady jejím dočasným předsedou.\n\nZemřel v květnu 1902.\n"}
{"id": "1156450", "url": "https://cs.wikipedia.org/wiki?curid=1156450", "title": "Letiště Ankara-Esenboğa", "text": "Letiště Ankara-Esenboğa\n\nMezinárodní letiště Ankara-Esenboga (IATA:ESB, ICAO:LTAC), ( ), je mezinárodní letiště v Ankaře, hlavním městě Turecka. Letiště funguje od roku 1955. Název letiště pochází z názvu obce \"Esenboğa\", který v překladu znamená \"zdravý býk\". Letiště Esenboğa bylo i jedním z bezpečnostních míst pro přistání raketoplánů NASA\n\nLetiště se nachází severovýchodně od města Ankara, 28 km od centra. Doprava na letiště je možná pomocí taxíků (kolem 45 lir za jednu cestu) a pomocí autobusů Havas (nejvíce 11 lir za cestu). Cesta mezi letištěm a ankarským obchvatem byla dobudována v létě roku 2006, čímž se zkrátil čas potřebný na jízdu mezi městem a letištěm o mnoho minut.\n\nKombinovaný terminál pro domácí i zahraniční lety byl nedávno, v říjnu 2006, po dvou letech konstrukčních prací otevřený.\n\nNové domácí a zahraniční terminály mají v sobě zahrnuty:\n\n\n\n"}
{"id": "1156452", "url": "https://cs.wikipedia.org/wiki?curid=1156452", "title": "Four (album, One Direction)", "text": "Four (album, One Direction)\n\nFour je čtvrté studiové album anglicko-irské chlapecké skupiny One Direction. Vydáno bylo 17. listopadu 2014 ve vydavatelstvích Columbia Records a Syco Music. Z alba vyšly dva singly, „Steal My Girl“ (v USA zlatá deska) a „Night Changes“ (v USA platinová deska), které se staly v britské hitparádě desátou a jedenáctou písní One Direction, jež se umístily v top ten.\n\nAlbum získalo od hudebních kritiků převážně pozitivní recenze. V hudebních žebříčcích se umístilo na prvním místě v 18 zemích, včetně Velké Británie, Austrálie a Spojených států. Jedná se také o poslední album, na kterém se podílel Zayn Malik, který oznámil, že v březnu 2015 odchází z kapely.\n\nPři příležitosti vydání alba \"Four\" se od jara do podzimu 2015 uskutečnilo turné On the Road Again Tour.\n\n\nBonusové skladby na deluxe edici:\n"}
{"id": "1156457", "url": "https://cs.wikipedia.org/wiki?curid=1156457", "title": "Scholastika ze Champagne", "text": "Scholastika ze Champagne\n\nScholastika ze Champagne ( \"Scholastique de Champagne\", 1172 – 1219) byla hraběnka z Mâconu a Vienne z dynastie Blois.\n\nNarodila se jako dcera Jindřicha I. ze Champagne a Marie, dcery francouzského krále Ludvíka VII. a Eleonory Akvitánské. Stala se druhou manželkou Viléma IV. z Mâconu.\nZemřela v roce 1219 a byla pohřbena v cisterciáckém klášteře Miroir. Její socha byla také na náhrobku v kolegiátním kostele sv. Štěpána v Troyes.\n"}
{"id": "1156459", "url": "https://cs.wikipedia.org/wiki?curid=1156459", "title": "Noordzee, Texas", "text": "Noordzee, Texas\n\nNoordzee, Texas je belgický hraný film z roku 2011, který režíroval Bavo Defurne podle vlastního scénáře na základě románu \"Nooit gaat dit over\" Andrého Sollie. Film popisuje osudy mladíka Pima, který je zamilovaný do svého kamaráda Gina.\n\n15letý Pim žije se svou matkou Yvette na pobřeží Severního moře. Yvette pracuje v místní hospodě \"Texas\" jako hráčka na akordeon. V sousedství bydlí o dva roky starší Gino se svou matkou Marcellou a sestrou Sabrinou. Když jednoho dne Yvette a její přítel Etienne jedou na koncert, zůstane Pim u sousedů. Gino navrhne, aby oba přespali ve stanu na pláži. Zde mají spolu poprvé sex. Když je Ginovi 18, koupí si motorku, na které Pima pravidelně vozí. Po nějaké době začne Gino jezdit pravidelně do De Panne a mezi chlapci dojde k jistému odcizení. Když se Pim dozví, že Gino nyní bydlí se svou přítelkyní Françoise v Dunkerku, propadne pocitu osamění. Sabrina náhodou zjistí, jaké city má Pim vůči jejímu bratrovi a začne se chovat nepřátelsky.\n\nMezitím Yvette opustí svého partnera Etienna a když se po letech objeví Zoltan, který přicestoval s cirkusem, pronajme mu pokoj. Pimovi už skoro 17 let a přemýšlí, že by odjel s cirkusem, aby byl Zoltanovi na blízku. Yvette však Zolatana vyhodí z domu, neboť se pro ni stal přítěží.\n\nPim nechce bydlet doma a Marcella mu nabídne, že může pobývat v bývalém Ginově pokoji, k velké nelibosti Sabriny. Po čase musí vážně nemocná Marcella do nemocnice, kde umírá. Po její smrti žijí Pim a Sabrina společně v domě a opět se spřátelí. Jednoho dne se nečekaně objeví Gino.\n\n"}
{"id": "1156461", "url": "https://cs.wikipedia.org/wiki?curid=1156461", "title": "Obsazení Říma", "text": "Obsazení Říma\n\nObsazení Říma (italsky ) italskou armádou 20. září 1870 znamenalo zánik Papežského státu a zároveň symbolický vrchol procesu sjednocení Itálie (\"risorgimenta\"), která tak získala své tradiční hlavní město Řím. Zároveň tím byl předčasně ukončen probíhající první vatikánský koncil a papežové byli až do lateránských smluv s Mussolinim (1929) zbaveni výsostného území a postavení faktických hlav států.\n\n„Římská otázka“ byla předmětem úsilí Italů již mnoho let dříve, ale papežský stát byl pod ochranou Francie. Giuseppe Garibaldi na Řím vyrazil v čele armády dobrovolníků v srpnu 1862, ale Francie donutila diplomatickým tlakem Itálii, aby proti dobrovolníkům vyslala vojsko. To postup garibaldiovců zastavilo bitvou u Aspromonte 29. srpna 1862 a Garibaldi byl zraněn a zajat. Záříjovou úmluvou z roku 1864 dosáhla Itálie stažení francouzských jednotek z Říma a zavázala se, že bude papežský stát chránit sama. Když se však Garibaldi v roce 1867 znovu pokusil Řím obsadit, Francie tam opět své vojsko umístila a 3. listopadu u Mentany italské dobrovolníky rozprášila.\n\nNakonec k získání Říma Italům pomohla porážka Francie v prusko-francouzské válce. Porážka u Sedanu 1. září 1870 a zajetí Napoleona III. Němci Italům ukázalo, že se ze strany Francie již není třeba ničeho obávat. Král Viktor Emanuel II. nejprve poslal k papeži Piovi IX. vyslance Gustava Ponzu di San Martino s návrhem, aby papež dobrovolně postoupil většinu Říma a okolí Itálii s tím, že by Papežský stát zůstal formálně zachován v podobě římské čtvrti uvnitř Leonských hradeb a Itálie by papežům trvale vyplácela roční náhradu. Pius IX. návrh 10. září zamítl. 11. září tak překročila hranice Papežského státu italská armáda, v jejímž čele stál generál Raffaele Cadorna, a pomalu postupovala k Římu s nadějí, že se ještě podaří vyjednat mírové převzetí města.\n\nPapež měl na svou obranu 13 157 mužů, zatímco Cadorna velel asi 50 000 Italů. Papežskou armádu vedl generál Hermann Kanzler a sestávala ze Švýcarské gardy a dobrovolníků („zuávů“) z katolických zemí. Pius IX. věděl, že bez francouzské pomoci Řím podlehne, avšak přesto nařídil, aby bylo město aspoň nějakou dobu bráněno – chtěl, aby bylo zřejmé, že k jeho obsazení došlo násilím.\n\nItalové dorazili k Aurelianovým hradbám Říma 19. září. Následujícího dne tříhodinovou dělostřelbou hradbu prorazili poblíž brány Porta Pia a vstoupili do města. Padlo celkem 49 italských a 19 papežských vojáků. Celý Řím byl obsazen 21. září a po plebiscitu byl spolu s Laziem připojen k Italskému království. Ulice Via Pia, která vedla od brány Porta Pia, byla přejmenována na Ulici 20. září () a podobně byly pojmenovány důležité ulice v řadě italských měst.\n"}
{"id": "1156464", "url": "https://cs.wikipedia.org/wiki?curid=1156464", "title": "Zdounečanka", "text": "Zdounečanka\n\nZdounečanka je kapela dechové hudby ze Zdounek u Kroměříže. Vznikla v roce 1976 a pod tímto názvem vystupuje od roku 1978. Od roku 1984, kdy vyhrála Zlatou křídlovku, účinkuje v rozhlase a televizi a koncertuje i v zahraničí. V jejím vedení se jako kapelníci vystřídali Antonín Kadlec, Jiří Vrána (v letech 1979 až 1990), po něm nakrátko Miroslav Gloza, dále Richard Plachý, v letech 1998 až 2015 Miroslav Nauč a po jeho náhlém úmrtí Rudolf Foltýn. \n\n\n"}
{"id": "1156465", "url": "https://cs.wikipedia.org/wiki?curid=1156465", "title": "Sokolka", "text": "Sokolka\n\nSokolka může být\n\n"}
{"id": "1156466", "url": "https://cs.wikipedia.org/wiki?curid=1156466", "title": "Revenant Zmrtvýchvstání", "text": "Revenant Zmrtvýchvstání\n\nREVENANT Zmrtvýchvstání (v anglickém originále The Revenant) je americký film režiséra Alejandra Gonzála Iñárritu. Snímek je založen na stejnojmenné knize z roku 2002 od Michaela Punke a je inspirován životem hraničáře Hugha Glasse, žijícího v letech 1780 až 1833, kterého v hlavní roli ztvárnil Leonardo DiCaprio. Světová premiéra proběhla 8. ledna 2016.\n\nFilm vydělal 183,6 milionů dolarů v Severní Americe a 349,3 milionů dolarů v ostatních oblastech, celkově tak vydělal 533 milionů dolarů po celém světě. Rozpočet filmu činil 135 milionů dolarů. V Severní Americe byl oficiálně uveden 25. prosince 2015. Za první víkend docílil vydělal 474 560 dolarů ze čtyř kin, ve kterých se pouze promítal.8. ledna 2016 se film začal promítat ve 3 371 kinech a za první víkend získal 14,4 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 302 započtených recenzí 82 procent s průměrným ratingem 7,9 bodů z deseti. Na serveru Metacritic snímek získal z 50 recenzí 76 bodů ze sta. Na Česko-Slovenské filmové databázi snímek získal 80% a aktuálně je na 299. místě v žebříčku nejoblíbenějších filmů.\n\nSnímek obdržel více jak sto nominací na nejrůznější filmové ceny. Mimo jiné byl film oceněn čtyřmi cenami BAFTA a celkově osmi nominacemi; třemi Zlatými glóby a celkově čtyřmi nominacemi, a dvanácti nominacemi na ceny Akademie.\n\nFrancouzsko-kanadský herec Roy Dupuis odmítl roli ve filmu, protože film je podle jeho názoru historicky nepřesný a podporuje protifrancouzské předsudky tím, že zobrazuje francouzské Kanaďany ve filmu jako vrahy a znásilňovače.\n\n"}
{"id": "1156469", "url": "https://cs.wikipedia.org/wiki?curid=1156469", "title": "Letiště Nice", "text": "Letiště Nice\n\nLetiště Nice Côte d'Azur ( nebo Letiště Nice, (IATA:NCE, ICAO: LFMN) se nachází 5,9 km jihozápadně od města Nice ve francouzském regionu Provence-Alpes-Côte d'Azur. Vzdálenost letiště od centra města je 7 km na západ a je to hlavní brána pro cestující do oblasti Côte d'Azur. Letiště je třetí nejvytíženější ve Francii po letištích Charlese de Gaulla a Orly v Paříž i. Nachází se na západním konci promenády \"Camin deis Anglés\", nedaleko l'Arénas a má dva terminály. Vzhledem ke krátké vzdálenosti od Monackého knížectví je to pro něj i státní letiště. Letiště a Monako spojuje vrtulníková doprava.\n\nV roce 2011 přepravilo letiště 11 222 042 cestujících, což představuje více než 7% nárůst oproti roku 2011, kdy letištěm prošlo 10 455 640 cestujících. Své základny na letišti mají společnosti Air France a easyJet.\n\nOba terminály jsou propojeny bezplatnou autobusovou dopravou, která spojuje i parkoviště s terminály. Business centrum se nachází v Terminálu 1 a obsahuje osm místností a konferenčních místností s kapacitou 250 osob. Na letišti je devět parkovišť. Autobusy jezdí mezi letištěm a vlakovým nádražím v Nice. Vlakové nádraží \"Nice-Saint-Augustin\" se nachází v blízkosti letiště (asi 15 minut pěšky).\n\nLetiště se rozkládá na ploše více než 3,70 km z toho 2,70 km jsou dvě paralelní dráhy a dva terminály pro cestující a nákladní terminál. Jeho kapacita je 13 milionů cestujících.\n\n\n\n\n"}
{"id": "1156470", "url": "https://cs.wikipedia.org/wiki?curid=1156470", "title": "Filipa ze Champagne", "text": "Filipa ze Champagne\n\nFilipa ze Champagne, paní z Rameruptu a z Venizy (1197-20. prosinec 1250) byla třetí dcerou královny Isabely Jeruzalémské a Jindřicha II., hraběte ze Champagne. Jejím manželem byl Erard z Brienne-Ramerupt, který ji povzbudil k uplatnění nároku na hrabství Champagne, které patřilo jejímu bratranci Theobaldovi IV., který byl ještě nezletilý. To vyvolalo konflikt s Theobaldovou matkou, regentkou, Blankou Navarrskou, který vypukl v otevřenou válku známou jako Válka o dědictví champagneské. Blančin syn Theobald, který byl podporován francouzským králem Filipem II., Fridrichem II., císařem Svaté říše římské a Odou III. Burgundským, nakonec zvítězil. Filipa se v dubnu 1222 svých nároků vzdala, ale Theobald byl nucen Erardovi a Filipě zaplatit velkou peněžní částku a udělit jim práva v kraji.\n\nSpolečně měla Filipa s Erardem sedm dcer a dva syny.\n\nFilipa se narodila okolo roku 1197 jako nejmladší dcera Jindřicha II., hraběte ze Champagne a Isabely I. Jeruzalémské. Jejími prarodiči z otcovy strany byli hrabě Jindřich I. ze Champagne a Marie Francouzská, dcera krále Ludvíka VII. a Eleonory Akvitánské, a z matčiny strany král Amaury I. Jeruzalémský a Marie Komnenavna. Měla dvě starší sestry, Markétu ze Champagne (zemřela v dětství) a Alice ze Champagne, která byla manželkou Huga I. Kyperského a měla s ním potomky. Filipa měla také starší nevlastní sestru Marii z Montferratu z matčina druhého manželství s Konrádem z Montferratu. Když bal Filipě jeden rok, zemřel jí otec pádem z okna prvního patra v Akkonu. Kraj Champagne po něm zdědil jeho mladší bratr Theobald III. ze Champagne. Po Jindřichově smrti se Isabela počtvrté provdala, a to za Amauryho II. Jeruzalémského. Z manželství vzešli tři potomci, Filipinini další nevlastní sourozenci: Sibyla, Melisenda a Amaury. V roce 1205 její matka, nevlastní otec i malý nevlastní bratr zemřeli a tak v osmi letech Filipa zcela osiřela. Nevlastní sestra Marie z Montferratu se stala novou jeruzalémskou královnou.\n\n15. srpna 1214 se Filipa stala druhou manželkou Erarda I. z Brienne, pána z Rameruptu a Vénizy, mocného šlechtice ze Champagne ve Francii. Pár se vzal tajně, papež Inocenc III. totiž manželství z důvodu blízkého příbuzenství zakázal. Papež Inocenc byl podnícen machinacemi Filipininy tety Blanky Navarrské, která se chopila Erardova léna. Krátce po svatbě Erard Filipu povzbudil v nárocích na hrabství Champagne, které zdědil její bratranec, nezletilý Theobald IV. ze Champagne. Jeho matka, regentka Blanka Navarrská prudce bránila synova práva, což brzy vedlo k otevřenému válčení. Na začátku roku 1216 se Erard s Filipou vrátili do Francie. Většina baronů v Champagne se shromáždila kolem Erarda a Filipy, nicméně na stranu Theobalda se postavil francouzský král Filip II., Fridrich II. Štaufský, císař Svaté říše římské a burgundský vévoda Odo. Příznivci Blanky a Theobalda přesvědčili papeže o tom, že rozvod královny Isabely s jejím prvním manželem, Homfroiem IV. z Toronu je neplatný, čímž jsou Filipa a její sestra Alice nelegitimní. Avšak platnosti rozvodu bylo nakonec vyhověno. Válka nakonec skončila v dubnu 1222, kdy Theobald dosáhl plnoletosti a Filipa byla nucena se svých nároků vzdát. Theobald byl však nucen zaplatit Erardovi, Filipě a Alici velké peněžní náhrady. Vedle štědrého finančního vypořádání byli Erard s Filipou osvobozeni od veškerého placení pohledávek exkomunikace. Alice i Filipa se poté plně vzdaly svých nároků na Champagne.\n\nErard s Filipou měli společně devět dětí:\n\n\nFilipa zemřela 20. prosince 1250, něco málo přes šest let po svém manželovi. Bylo jí padesát pět let.\n"}
{"id": "1156471", "url": "https://cs.wikipedia.org/wiki?curid=1156471", "title": "Eugeniusz Abrahamowicz", "text": "Eugeniusz Abrahamowicz\n\nEugeniusz Abrahamowicz (1851 Hlyboka – 5. ledna 1905 Stryj) byl rakouský šlechtic, právník a politik polské národnosti z Haliče, na přelomu 19. a 20. století poslanec Říšské rady.\n\nJeho bratrancem byl politik Dawid Abrahamowicz. Eugeniusz vystudoval práva na Lvovské univerzitě a nastoupil pak do státní služby. Postupně postoupil až k vrchnímu zemskému soudu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Mandát zde obhájil ve volbách roku 1897 a volbách roku 1901 . V poslanecké sněmovně setrval do své smrti roku 1905. Pak ho nahradil Włodzimierz Kozłowski-Bolesta. Ve volebním období 1891–1897 se uvádí jako rytíř Eugen von Abrahamowicz, rada c. k. zemského soudu, bytem Chodoriv. Od roku 1904 byl předsedou parlamentního imunitního výboru.\n\nPo volbách roku 1891 se uvádí jako kandidát Polského klubu. V roce 1897 je uváděn jako oficiální polský kandidát. Jako kandidát Polského klubu je uváděn i ve volbách roku 1901.\n\nZemřel v lednu 1905 náhle na srdeční mrtvici na svém statku.\n"}
{"id": "1156472", "url": "https://cs.wikipedia.org/wiki?curid=1156472", "title": "Mezinárodní letiště Tocumen", "text": "Mezinárodní letiště Tocumen\n\nMezinárodní letiště Tocumen ( , IATA: PTY, ICAO: MPTO) je mezinárodní letiště v Panamě, hlavním městě středoamerického státu Panama. Je vzdáleno 24 km od hlavního města. V letech 2006 až 2012 prošlo rozsáhlým modernizačním programem. Je nejvytíženějším letištěm Střední Ameriky a jediným letištěm oblasti se dvěma přistávacími drahami. \n\nPanamské letiště bylo během druhé světové války využíváno americkou armádou. Jedním z cílů ochrany byla i ochrana Panamského kanálu. Letiště bylo oficiálně otevřeno v roce 1947 a v roce 1953 byl otevřen první terminál, který byl rozšířen a modernizován v roce 1978. Je pojmenováno podle řeky Tocumen. V letech 1981–1989 bylo letiště přejmenováno a v roce 1989, po pádu vojenské diktatury, se vrátilo k původnímu názvu. V letech 2006 až 2012 prošlo letiště další rozsáhlou modernizací, jejíž nejvýznamnější část tvoří nový terminál. Modernizační práce zvýšily kapacitu letiště na 10 milionů cestujících ročně. \n\nLetiště je regionálním uzlem pro lety do severní, střední a Jižní Ameriky a pro lety do Karibiku. Z evropských linek jsou provozovány lety do Madridu, Amsterdamu a Frankfurtu. Společnosti Iberia Airlines a KLM používají na svých linkách letadla Airbus A340 a McDonnell Douglas MD-11.\n\n"}
{"id": "1156473", "url": "https://cs.wikipedia.org/wiki?curid=1156473", "title": "Mistrovství Evropy v basketbalu mužů 1999", "text": "Mistrovství Evropy v basketbalu mužů 1999\n\n31. mistrovství Evropy v basketbale proběhlo ve dnech 21. června – 3. července ve Francii.\n\nTurnaje se zúčastnilo 16 týmů, rozdělených do čtyř čtyřčlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Titul mistra Evropy získal tým Itálie.\n\n\n\n1. Itálie \n\n\n2. Španělsko \n\n\n3. Jugoslávie \n\n\n4. Francie \n\n\n5. Litva \n\n\n6. Rusko \n\n\n7. Německo \n\n\n8. Turecko \n\n\n9. Izrael \n\n\n10. Slovinsko \n\n\n11. Chorvatsko \n\n\n12. Česko \n\n\n13. Makedonie \n\n\n14. Maďarsko \n\n\n15. Bosna a Hercegovina \n\n\n16. Řecko \n\n\n"}
{"id": "1156474", "url": "https://cs.wikipedia.org/wiki?curid=1156474", "title": "Vintage Violence (rozcestník)", "text": "Vintage Violence (rozcestník)\n\nNázev Vintage Violence odpovídá více hudebním tématům.\n"}
{"id": "1156475", "url": "https://cs.wikipedia.org/wiki?curid=1156475", "title": "Oleksandr Barvinskyj", "text": "Oleksandr Barvinskyj\n\nOleksandr Barvinskyj, cyrilicí Олександр Барвінський (8. června 1847 Šljachtynci – 25. prosince 1926 Lvov), byl rakouský pedagog, historik a politik rusínské (ukrajinské) národnosti z Haliče, na přelomu 19. a 20. století poslanec Říšské rady.\n\nByl synem duchovního řeckokatolické církve Hryhorije Barvinského. Vystudoval filozofii na Lvovské univerzitě. Působil jako pedagog a historik. Od mládí se angažoval v národním hnutí. Byl členem spolku Akademická hromada ve Lvově. Od roku 1867 přispíval do listu \"Pravda\". Vypracoval učebnice pro rusínské školy, zejména čítanku ukrajinsko-rusínské literatury. Napsal řadu studií o pedagogice. Zasadil se o reformu pravopisu. Působil jako středoškolský pedagog na gymnáziu v Berežanech, později v Ternopilu. Od roku 1888 vyučoval na učitelském ústavu ve Lvově. Byl veřejně a politicky aktivní. Byl členem Ruské besedy, organizace Prosvita (v letech 1889–1895 působil jako její viceprezident), Ukrajinské pedagogické společnosti (v letech 1891–1896 jejím prezidentem). Podílel se na reformě Ševčenkovy společnosti, v níž byl řádným členem od roku 1899.\n\nV období let 1894–1904 zasedal jako poslanec Haličského zemského sněmu. Od roku 1893 až do roku 1918 byl členem haličské zemské školní rady.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Brody, Kamionka atd. Mandát zde obhájil ve volbách roku 1897 a volbách roku 1901 . V poslanecké sněmovně setrval do své smrti roku 1905. Pak ho nahradil Włodzimierz Kozłowski-Bolesta. Ve volebním období 1891–1897 se uvádí jako Alexander Barwiński, profesor na c. k. učitelském ústavu ve Lvově, bytem Lvov.\n\nPo volbách roku 1891 se uvádí jako rusínský kandidát. V roce 1893 je zmiňován jako člen poslaneckého Rusínského klubu. Ve volbách roku 1897 byl označován za umírněného rusínského kandidáta. Zasedl pak do poslaneckého klubu Slovanský křesťansko národní svaz. Byl předsedou tohoto klubu. I ve volbách roku 1901 byl popisován coby umírněný Rusín. Zasedl potom do klubu Slovanský střed. V květnu 1906 se uvádí jako jeden z osmi členů poslaneckého Rusínského klubu na Říšské radě.\n\nOdmítal rusofilskou orientaci, ale udržoval kontakty s Ukrajinci v Ruském impériu a měl styky s představiteli dalších slovanských národů v Rakousku-Uhersku. Podporoval obnovení slovanské spolupráce v rámci monarchie v roce 1890 včetně nerealizovaného smíru mezi Poláky a Ukrajinci v Haliči. Později patřil mezi zakladatele Křesťansko sociální strany mezi Rusíny v Haliči. Od roku 1897 do roku 1914 vedl redakci listu \"Ruslan\", tiskového orgánu tohoto politického proudu.\n\nOd roku 1917 zasedal jako člen Panské sněmovny (nevolená horní komora Říšské rady).\n\nPoliticky se angažoval i po rozpadu monarchie. V letech 1918–1919 zastával po dobu několika měsíců post ministra školství Západoukrajinské republiky. Po jejím ovládnutí Polskem se stáhl z politického dění.\n"}
{"id": "1156476", "url": "https://cs.wikipedia.org/wiki?curid=1156476", "title": "Mezinárodní letiště Carrasco", "text": "Mezinárodní letiště Carrasco\n\nMezinárodní letiště Carrasco (, IATA: DFW, ICAO: KDFW) je mezinárodní letiště v uruguayském hlavním městě Montevideo. Je to nejdůležitější letiště státu.\n\nPůvodní terminál letiště, který v současnosti slouží jako terminál pro nákladní dopravu, byl otevřen v roce 1947.\nV roce 2003 vláda Uruguaye předala administraci, provoz a údržbu letiště soukromé společnosti \"Puerta del Sur S.A.\", která od té doby provedla několik významných investice.\nV roce 2007 byla započata výstavba nového terminálu, který je umístěn v blízkosti dráhy 06/24. Terminál byl navržen rodákem z Uruguaye, architektem Rafaelem Vinolym. Kapacita představuje tři miliony cestujících ročně, před terminálem se nachází parkoviště pro více než 1200 aut. Budova má zvláštní patra pro přílety a odlety, vyhlídkovou terasu a je navržena tak, aby bylo možné rozšířit kapacitu na 6 milionů cestujících ročně. \nDráha 06/24 byla prodloužena na 3200 metrů, což umožňuje letišti přijímat dálkové lety z USA a Evropy. Druhá dráha 01/19 byla prodloužena na 2250 metrů.\n\nLetiště má přímé spojení se všemi významnými letišti Latinské Ameriky, Miami a Madridem.\n\n"}
{"id": "1156477", "url": "https://cs.wikipedia.org/wiki?curid=1156477", "title": "Římskokatolická farnost Lažiště", "text": "Římskokatolická farnost Lažiště\n\nŘímskokatolická farnost Lažiště je územním společenstvím římských katolíků v rámci prachatického vikariátu českobudějovické diecéze.\n\nV roce 1352 byla v Lažišti zřízena plebánie. Gotický kostel sv. Mikuláše, postavený ve 13. století byl v 15. století rozšířen. Od roku 1673 začaly být vedeny matriky. V roce 1971 zde krátce působil po svém nuceném odchodu z úřadu biskupského sekretáře pozdější pražský arcibiskup a kardinál Miloslav Vlk.\n\nFarnost Lažiště je součástí kollatury farnosti Vlachovo Březí, odkud je vykonávána její duchovní správa.\n\n"}
{"id": "1156479", "url": "https://cs.wikipedia.org/wiki?curid=1156479", "title": "Nordlandsbanen", "text": "Nordlandsbanen\n\nNordlandsbanen je železniční trať v Norsku mezi městy Trondheim a Bodø. Délka trati je cca 729 km, čímž je nejdelší železniční tratí v Norsku a jediná v zemi, která prochází přes polární kruh. Provozuje ji Bane NOR.\n\nPrvní úsek byl otevřen v roce 1882, další přibyly v roce 1902 a 1904. Během druhé světové války byla trať ještě dále rozšířena pod německým dohledem. Trať byla v té době také častým cílem sabotáží.\n"}
{"id": "1156481", "url": "https://cs.wikipedia.org/wiki?curid=1156481", "title": "Střelba v San Bernardinu", "text": "Střelba v San Bernardinu\n\n2. prosince 2015 došlo ke střelbě v kalifornském městě San Bernardino. Manželský pár zaútočil na místní centrum pro postižené v budově úřadu sociálních služeb okresního úřadu, kde zabil 14 lidí a dalších 23 zranil, z toho některé kriticky. Policie oba zastřelila na útěku.\n\nKrátce po 11 hodině dopoledne místního času vtrhl na probíhající vánoční večírek po zuby ozbrojený manželský pár v maskáčích a taktických oděvech podobných jaké mají speciální jednotky, možná i s neprůstřelnými vestami. V místnosti bylo asi 80 lidí. Osmadvacetiletý \"Syed Rizwan Farook\" a sedmadvacetiletá \"Tashfeen Maliková\" na místě začali střílet a vystřelili tam kolem 70 nábojů. Následně odjeli ve tmavém voze SUV a díky tipům veřejnosti policie automobil našla a začala pronásledovat. Řidička Maliková se snažila ujet, zatímco Farook po policistech střílel a házel na ně trubkové bomby. Při honičce pachatelé vystřelili dalších okolo 70 nábojů než přišli policejní střelbou o život. Naopak z policistů byl zraněn jeden. Zadržena byla také třetí osoba, o níž nebylo jasné, jestli se na útoku podílela.\n\nPolicisté zasahující v budově událost popsali jako „nepopsatelný masakr“. Budova byla plná zraněných i mrtvých a ve tvářích přeživších byla vidět panika. Ve vzduchu byl cítit střelný prach. Policisté vyvedli asi 50 lidí schovaných v konferenční místnosti, ale potom se museli věnovat hledání pachatelů. Míjeli lidi, kteří potřebovali pomoc, ale najít střelce bylo přednější.\n\nPár zaútočil pomocí dvou samonabíjecích útočných pušek AR-15 a dvou pistolí, u sebe měli 1500 nábojů a k tomu na místě nechali výbušné zařízení sestavené ze tří trubkových bomb s dálkovým odpálením, které ale selhalo. V domě Farooka později našla policie 12 trubkových bomb a 3000 nábojů. Všechny tyto zbraně byly zakoupeny legálně ve Spojených státech. V domě byl také nalezen materiál na výrobu dalších 19 výbušných zařízení.\n\nSyed Rizwan Farook se narodil v roce 1987 pákistánským přistěhovalcům v Chicagu v Illinois. Jeho rodiče se ale rozvedli, otec byl násilný alkoholik. Matka Rafia o něm psala jako o „nespolehlivém alkoholikovi“, manžel ji slovně i fyzicky obtěžoval a nenechal ji opouštět dům. Proto s dětmi odešla. Toto prostředí tak mohlo být pro Farooka problematické. Pracoval jako hygienik a vydělával 70 tisíc dolarů (přes 1,7 milionu korun) ročně. Podle otce sympatizoval s ideologií Islámského státu a Abu Bakra al-Bagdádího a zajímal se o Izrael.\n\nSvou ženu Tashfeen Malikovou, Pákistánku, poznal na internetu a jel si pro ni do Saúdské Arábie, kam se s rodiči z Pákistánu před 25 lety přestěhovala. V Pákistánu podle agentury AP navštěvovala madrasu. V Saúdské Arábii neměla Maliková nikdy problémy se zákonem a chtěla se stát lékárnicí. Do USA přijela na vízum udělované partnerům a rodinným příslušníkům Američanů. Kvůli původu absolvovala rozsáhlý pohovor a prošla podrobnými prověrkami své minulosti včetně sociálních a pracovních kontaktů nebo míst, která dosud navštívila.\n\nMají spolu dítě, které nechali kvůli útoku na hlídání příbuzným, kterým řekli, že jdou k lékaři.\n\n4. prosince už byly identifikovány všechny oběti, většina z nich byla kolegy Farooka, zaměstnanci okresního úřadu. Byli mezi nimi například otec šesti dětí, učitel tělocviku, žena, která se do USA odstěhovala z Íránu kvůli náboženskému pronásledování, majitel kavárny, nejmladší oběť, šestadvacetiletá matka malého syna Aurora Godoyová, inspektor bazénů a restaurací Robert Adams nebo Nicholas Thalasinos, dvaapadesátiletý hygienik, jeden z nejbližších spolupracovníků pachatele.\n\nMotiv byl zpočátku nejasný, ale policie měla údajně informace, že Farook byl v kontaktu s člověkem podezíraným z teroristické činnosti a že se v poslední době radikalizoval. Ve hře bylo napojení na Islámský stát nebo pracovní frustrace.\n\nV roce 2014 v létě pobýval 9 dní z neznámých důvodů v Saúdské Arábii. Kolegové o něm vypověděli, že to byl slušný a tichý člověk a že nepozorovali žádné změny. Jen si před několika měsíci nechal narůst plnovous. Další kolegové a otec o něm vypověděli, že byl hluboce věřícím muslimem. V práci ale náboženství neprobíral.\n\nJeště 3 hodiny před útokem Farook seděl se šesti kolegy na vánočním večírku, radoval se s nimi, když se dozvěděli, že příští rok bude menší pracovní zátěž. Nic nenapovídalo tomu, že by byl Farook v práci nespokojený nebo že by chystal útok. Kolegové i šéf tvrdili, že Farook měl rád kolegy i svoji práci. FBI zatím nenašla důkazy, že by se Farook nebo Maliková radikalizovali, naopak to vypadá, jako by to byl šťastný věřící pár. Motiv tak zůstává záhadou. Podle nejmenovaných vyšetřovatelů ale byly některé jejich kontakty na sociálních sítích v hledáčku FBI. Dvojice nenavštěvovala žádné webové stránky, které obvykle navštěvují džihádisté, ale před útokem partneři zničili několik harddisků, počítačů a další elektroniky, což nasvědčuje, že chtěli něco zakrýt.\n\nVyšetřovatelé FBI zjistili, že Tashfeen Maliková v den útoku pod jiným jménem na sociálních sítích slíbila věrnost Abú Bakr al-Bagdádímu, Islámský stát o ní ani jejímu partnerovi ale pravděpodobně vůbec nevěděl. Podle vyšetřovatelů to vypadá, že se radikalizovali sami od sebe, inspirováni Islámským státem. Policie ale prošetřuje i možnost, že nešlo o teroristický útok, ale o výsledek pracovní frustrace.\n\nPodle jednoho zdroje z federálních vyšetřovacích složek byl Farook napojen na syrskou an-Nusrá a ještě jednu radikální zahraniční organizaci. Podle FBI ale nic nenasvědčuje tomu, že by byla dvojice součástí nějakého organizovaného celku a vyšetřování se zatím zaměřuje na možnou inspiraci dvojice činy zahraničních radikálních organizací.\n\nDvojice se podle vyšetřovatelů radikalizovala delší dobu a pár chodil cvičit střelbu na střelnici. Naposled krátce před útokem. Otec Farooka o jeho radikalizaci věděl a litoval, že mu v činu nezabránil.\n\nNa začátku roku 2016 požádala FBI společnost Apple o odblokování dat z Farookova telefonu iPhone 5C kvůli dalšímu vyšetřování. Společnost Apple to ale odmítla i přes rozhodnutí soudu nižší instance, že tak má učinit, s odkazem na ochranu osobních údajů. V tom ji podpořilo několik technologických firem. FBI tak záležitost předala federálnímu soudu, který tak věc rozhodne. Společnost Apple přitom obvinila, že upřednostňuje své vztahy s veřejností před vyšetřováním terorismu. Jednání bylo naplánováno na 22. březen.\n\n18. prosince americké justiční úřady oznámily, že zatkly Farookova čtyřiadvacetiletého bývalého souseda a dlouholetého přítele \"Enrique Marqueze\" a obvinily ho za napomáhání teroristům. Podle obžaloby pro ně koupil dvě sportovní pušky, s kterými byl spáchán teroristický útok.\n\nMarquez se s Farookem seznámili v roce 2005 jako čerství sousedé. Farook Marqueze v jeho patnácti letech přivedl k Islámu a zradikalizoval ho. Později mezi nimi vznikl vzdálený příbuzenský vztah. Žena Farookova bratra je sestrou ženy Marqueze, obě jsou původem z Ruska. Marquez po přijetí Islámu roky trávil většinu času tím, že u Farooka studoval materiály radikálního islamismu včetně návodů na sestrojení bomby.\n\nV roce 2011 s Farookem plánovali jiné teroristické akce, např. bombový útok na kalifornskou dálnici v dopravní špičce a následnou střelbu na zasahující policisty a záchranáře. Dalším plánem byl útok na knihovnu a jídelnu ve vysokoškolském areálu v Riverside v Kalifornii, kde oba studovali. Navíc byl obviněn z obelhání imigračních úřadů, když nafingoval svatbu s jistou Ruskou, od níž za to inkasoval 200 dolarů měsíčně.\n\nV roce 2012 prý ale spolupráci s Farookem ukončil a Farook ho o chystané střelbě neinformoval. Prokurátorka k tomu ale prohlásila, že i když nejsou důkazy o Marquezově zapojení do útoku, jeho neinformování úřadů o chystaných vražedných záměrech a nákup dvou sportovních zbraní měly fatální následky.\n\nAmerický prezident Barack Obama uvedl, že americký model střeleckých útoků nemá obdoby nikde na světě a že je potřeba udělat proti němu kroky a nezvykat si na něj. Demokratická kandidátka na prezidentku Hillary Clintonová taktéž uvedla, že střelecké útoky odmítá přijmout za normální a že je potřeba provést akce pro zastavení zbraní a jimi způsobeného násilí.\n\nNěkolik dní nato Obama v projevu označil čin za teroristický čin, jehož účelem bylo zabíjet nevinné lidi. Ačkoliv zatím nebyl dosud objeven důkaz napojení na radikální organizace, podle Obamy bylo jisté, že tak jako tak byli zradikalizovaní. Upozornil na nebezpečí šíření terorismu a velmi aktivní islamistické propagandy prostřednictvím internetu a sociálních sítí. Vyzval technologické firmy, aby se podílely na boji proti Islámskému státu a pomohly omezit přístup lidí k příslušnému obsahu. Slíbil, že ochrání Američany před Islámským státem a dalšími organizacemi, které se je pokusí zabíjet. Úspěch přitom podle něj závisí nikoliv na silných slovech, ale na silných a chytrých činech. Do pozemní války v Iráku a Sýrii se přitom ale zatáhnout USA nenechají. Zdůraznil, že Islámský stát nejedná ve jménu islámu a že jeho oběťmi jsou často právě muslimové, které přitom vyzval, aby bojovali proti extremistickým ideologiím. Američany vyzval, aby se neobraceli proti muslimům v USA, protože právě zažehnout válku mezi Západem a muslimy je touhou Islámského státu. Obama také zopakoval apel na kongres, aby schválil zákony omezující možnost držení zbraní. To může stížit přístup pachatelů ke zbraním a omezit jejich možnosti zabíjet. Republikánský kandidát na prezidenta USA Donald Trump na tento projev odpověděl, že Obama nemůže říct, že je Amerika ve válce s radikálním islámským terorismem. Hilary Clintonová ještě před projevem prohlásila, že USA boj s Islámským státem nevyhrávají.\n\nI na základě tohoto činu podal republikánský kandidát na prezidenta USA Donald Trump o několik dní později návrh na naprosté uzavření Spojených států pro muslimy, včetně turistů. Trump v minulosti na adresu muslimů v USA pronesl více kontroverzních prohlášení. Návrh zkritizoval Bílý dům, demokraté i republikáni. Podle expertů se ale nesnažil Trump o přímé uplatnění návrhu, ale jen chtěl zaujmout část republikánských voličů volajících po silném vůdci bojujícím proti terorismu a ostře se vymezit vůči Obamovi. Podle republikánské kandidátky Carly Fiorinové je jeho přehnaná reakce stejně nebezpečná jako Obamovo podceňování problému. Obamův postup vůči terorismu přitom rostoucí část Američanů považuje za neúspěšný.\n\n17. prosince Obama varoval, že ve Spojených státech se mohou vyskytovat další izolovaní jedinci nebo malé teroristické skupiny, které mají zločinné úmysly a jednají z vlastní iniciativy. Takové skupiny a jednotlivce je pak podle něj obtížné nalézt a předcházet tak jejich útokům. Den nato potom přijel na místo útoku osobně uctít oběti masakru.\n"}
{"id": "1156482", "url": "https://cs.wikipedia.org/wiki?curid=1156482", "title": "Windows Server 2016", "text": "Windows Server 2016\n\nWindows Server 2016 je operační systém z řady Windows NT od společnosti Microsoft. Windows Server 2016 je nástupcem systému Windows Server 2012 R2, se kterým má společné jádro a další součásti systému s Windows 10. Windows Server 2016 je koncipován jako síťový, serverový operační systém a je proto určen především pro nepřetržitý provoz aplikací a služeb. Jeho nástupcem je Windows Server 2019.\n\nWindows Server 2016 byl oficiálně vydán 26. září 2016.\n\n\n\n"}
{"id": "1156485", "url": "https://cs.wikipedia.org/wiki?curid=1156485", "title": "Oblasti v Bulharsku", "text": "Oblasti v Bulharsku\n\nBulharské oblasti představují v administrativním dělení Bulharska vyšší správní jednotky. V Bulharsku je 28 oblastí a ty se dále dělí na obštiny.\n\nPodle bulharské ústavy z roku 1991 je oblast ( \"област\") územně správní jednotkou, která uskutečňuje regionální politiku a řízení státu na místní úrovni a zajišťuje soulad mezi místními a celostátními zájmy. Oblasti jsou jednotkami nejvyšší úrovně a je jich 28.. Oblasti nesou název svého správního střediska.\n\nOblasti jsou totožné s územními celky pro statistické účely kategorie 3 (NUTS-3). \n\nV následující řaditelné tabulce figurují všechny oblasti s uvedením poštu příslušných obštin, rozlohy, počtu obyvatel a kódu statistického celku.\nOblasti byly v Bulharsku poprvé definovány jako správní jednotky při druhé územně správní reformě v roce 1901. Během let jejich počet kolísal mezi sedmi a čtrnácti a v roce 1947 byly oblasti nahrazeny okruhy. Oblasti byly znovu definovány v roce 1987. Devíti oblastem bylo podřízeno tehdejších 28 okruhů. Současný (2015) stav platí od roku 1999.\n"}
{"id": "1156486", "url": "https://cs.wikipedia.org/wiki?curid=1156486", "title": "Prostiboř (zámek)", "text": "Prostiboř (zámek)\n\nProstiboř (též \"Kopec\") je zřícenina hradu přestavěného na zámek nad vesnicí Kopec nedaleko Prostiboře v okrese Tachov. Stojí na ostrožně nad Úhlavkou v nadmořské výšce okolo 430 m. Od roku 1964 je chráněn jako kulturní památka.\n\nHrad je poprvé nepřímo zmíněn v roce 1235 v predikátu Radoslava z Prostiboře, ale další zprávy pochází až z roku 1333. Během 14. století byl přestavěn. V roce 1372 Racek z Prostiboře hrad prodal kladrubskému klášteru, který ho brzy zastavil do šlechtických rukou. V roce 1402 (nebo 1403) byl několik měsíců obléhán královským vojskem. Na počátku 15. století se v držení hradu vystřídalo několik šlechticů a v roce 1421 byl dobyt husity. Po skončení husitských válek hrad získali páni z Vrtby a na začátku 16. století pánové z Ronšperka. Interiéry hradu byly upraveny během 16. století a další úpravy proběhly v 18. století.\n\nPůvodní podobou hrad patřil mezi hrady bergfritového typu a jeho palác se nacházel pravděpodobně na severní straně nádvoří. Bergfrit v čele byl zcela zbourán v roce 1799 během klasicistních úprav. Z gotického hradu se dochovala čelní zeď a přiléhající palácová křídla na východní a západní straně. Na počátku 16. století bylo postaveno jižní křídlo, v jehož patře byly objeveny fresky z doby, kde hrad patřil pánům z Ronšperka (1513–1537). Fresky byly přeneseny na zámek do Horšovského Týna. Během barokních úprav byly oba boční paláce protaženy směrem k severu a v první polovině 18. století také vznikla kolem nádvoří pavlač nesená segmentovými oblouky s chodbou v přízemí.\n\n\n"}
{"id": "1156487", "url": "https://cs.wikipedia.org/wiki?curid=1156487", "title": "Markéta Burgundská (1374)", "text": "Markéta Burgundská (1374)\n\nMarkéta Burgundská (říjen 1374-8. březen 1441) byla jako manželka vévody Viléma II. bavorskou vévodkyní.\n\nByla třetím dítětem a první dcerou z devíti potomků Filipa II. Burgundského a Markéty III. Flanderské. Její otec využíval sňatků svých dětí k dosažení prozíravých cílů. V souladu s touto strategií se uskutečnil dvojitý sňatek mezi Markétou a Vilémem Bavorským, a jejím bratrem Janem a Vilémovou sestrou Markétou. Tyto sňatky se uskutečnily dne 12. dubna roku 1385 v Cambrai a později ovlivní jednotu Henegavska a Holandska s Burgundskem a Flandry, což provede Markétin synovec Filip III. Dobrý.\n\nMarkéta měla během vlády svého manžela velký politický vlivː Vilém vládl také Holandsku a Henegavsku, ale přednost dával Holandsku, takže obvykle sídlil právě tam. Markéta proto spravovala v jeho jménu Henegavsko.\n\nPo 16 letech manželství dne 15. července roku 1401 konečně porodila dceru Jacqueline. Markétin politický vliv v roce 1410 ještě vzrostl a bylo jí uděleno několik měst a hradů jako její osobní léna.\n\nVilém zemřel v roce 1417 na pokousání psem. Ačkoli se s Markétou snažili, aby jejich dcera vše zdědila, vypukla po jeho smrti válka o dědictví. Jacqueline by nakonec měla zdědit Henegavsko, Holandsko a Zeeland, ale ne Bavorsko. Za vlády své dcery se Markéta zapojila do několika politických jednání. Dávala přednost hradu Le Quesnoy, ve kterém žila a který byl jejím osobním majetkem.\n\nZemřela 8. března roku 1441 na hradě Le Quesnoy a přežila svojí bezdětnou dceru.\n"}
{"id": "1156488", "url": "https://cs.wikipedia.org/wiki?curid=1156488", "title": "Rokycany (hrad)", "text": "Rokycany (hrad)\n\nRokycany jsou zaniklý hrad na severním okraji stejnojmenného okresního města. Stával u městských hradeb v místech náměstí Josefa Urbana. Část zdiva hradního paláce se zachovala ve zdech budovy muzea, které je od roku 1964 chráněno jako kulturní památka.\n\nPředchůdcem hradu v Rokycanech byl dvůr pražského biskupství, který byl na přelomu třináctého a čtrnáctého století přestavěn na hrad. V pramenech se však objevuje až v roce 1421, kdy město dobyli husité, ale někteří měšťané se zachránili na hradě. Ve druhé polovině patnáctého století byl zastavován různým šlechticům, a když se město v roce 1498 vyplatilo z poddanství, přestal být panským sídlem a zanikl.\n\nHrad vznikl ještě před opevněním města a obyvatelům města pravděpodobně poskytoval útočiště v případě nebezpečí, protože jeho areál s lichoběžníkovým půdorysem byl poměrně rozsáhlý. Bližší podobu neznáme, ale v budově muzea se dochovala čtverhranná okna z konce čtrnáctého století.\n\n\n"}
{"id": "1156490", "url": "https://cs.wikipedia.org/wiki?curid=1156490", "title": "Robert Loggia", "text": "Robert Loggia\n\nSalvatore Loggia (3. ledna 1930 New York – 4. prosince 2015 Los Angeles) známý jako Robert Loggia, byl americký herec a režisér, potomek italských přistěhovalců ze Sicílie.\n\nVe filmech ztvárňoval role narkobaronů a gangsterů. V roce 1985 byl nominován na cenu Oscara za nejlepší mužský herecký výkon ve vedlejší roli ve filmu \"Zubaté ostří\". Ve filmu \"Velký\" hrál po boku Toma Hankse šéfa továrny na výrobu hraček. Ve filmu \"Zjizvená tvář\" hrál narkobarona a ve filmu \"Čest rodiny Prizziů\" sicilského gangstera. Objevil se také ve filmu \"Den nezávislosti\" v roli amerického generála a ve filmu \"Lost Highway\" od Davida Lynche.\n\n"}
{"id": "1156491", "url": "https://cs.wikipedia.org/wiki?curid=1156491", "title": "Roupov (hrad)", "text": "Roupov (hrad)\n\nRoupov je částečně dochovaný hrad ve stejnojmenné obci v okrese Plzeň-jih. Stojí na návrší nad jihovýchodním okrajem vesnice v nadmořské výšce 460 metrů. Od roku 1963 je chráněn jako kulturní památka.[\n\nHrad byl založen ve 13. století Držkem z Roupova, který patřil k rozvětvenému rodu Drslaviců. Hrad byl poté přestavěn v osmdesátých letech 14. století Něprem z Roupova, který byl hofmistrem arcibiskupa Jana z Jenštejna a měl přístup k dvorské huti krále Václava IV. V roce 1427 hrad oblehla husitská vojska, a Jan I. z Roupova raději přijal podobojí, než aby byl hrad dobyt. Během husitských válek páni z Roupova značně zbohatli, protože získali řadu církevních statků. \n\nJan II. z Roupova, někdejší hofmistr krále Jiřího z Poděbrad a v letech 1486–1493 nejvyšší písař, si vymohl za své služby povýšení do panského stavu. Rozhodl se proto sídlo svých předků zvelebit. Celý hrad byl opevněn hradební zdí a zároveň tak ke starému hradu připojil nové, větší předhradí. Vstup do hradu nedaleko brány chránila okrouhlá věž o průměru 17 metrů, vzhledem k rozměrům spíše veliký rondel. Na druhé straně vchodu navazovala na hradbu protáhlá půlkruhová bašta. Nejznamenitější částí této přestavby je však kuchyně, která tvořila součást pozdně gotického křídla mezi předhradím a vnitřním hradem. Ten byl od předhradí oddělen bránou a příkopem s padacím mostem. Přízemní čtvercová kuchyně je vyzděná z lomového kamene, ve stěnách jsou půlkruhové výklenky. Vyšší patra tohoto paláce se nedochovala na rozdíl od dýmníku (komína) kuchyně, který dnes tvoří dominantu hradu. Dýmník je vyzděný z cihel a má osmiúhelníkový tvar. Vzhledem ke své zachovalosti je skutečnou architektonickou raritou mezi českými hrady.\n\nHrad Roupov byl až do svého prodeje v roce 1607 sídlem šlechtického rodu pánů z Roupova. Při renesanční přestavbě hradu Janem IV. z Roupova v letech 1595–1598, kdy se stal hrad údajně jedním z nejhezčích hradů v Čechách vůbec, se Jan IV. zadlužil natolik, že byl nucen roku 1607 hrad i s panstvím prodat Janovi z Klenové, z Janovic a na Žinkovech, horlivému katolíkovi a stoupenci císaře Ferdinanda II.\n\nV roce 1704, po necelých sto letech v majetku pánů z Klenové byl hrad prodán Janovi Jiřímu z Haubenu, který ho spojil s Červeným Poříčím. Od spojení s Červeným Poříčím hrad chátral, obyvatelný byl však ještě v roce 1760. Po požáru nedaleké vesnice Merklín v roce 1817 byl hrad rozebírán na stavební kámen. Z materiálu ze zřícených hradeb byla vybudována sýpka v podhradí.\n\nPodobu původního hradu ani předhradí neznáme, protože byly výrazně změněny pozdějšími přestavbami. V letech 1380–1393 proběhla výrazná přestavba hradního jádra, na které se podílela dvorská huť Václava IV. Během ní hrad získal podobu, která se již velmi blížila hranici přeměny hradu na zámek. V jádře stála tři palácová křídla spojená pravděpodobně pavlačemi. Zadní věžovité křídlo mělo přízemí zaklenuté valenou klenbou a sál v jeho patře měl klenby křížové. V jihozápadním nároží stála obytná budova, která mohla být nejstarším palácem nebo obytnou věží. Během pozdně gotických úprav přibylo také čtvrté palácové křídlo postavené před čelem původního jádra a vybavené černou kuchyní, jejíž komín tváří dominantu zříceniny. Ve stejné době bylo nově opevněno předhradí. Na skalisku na východní straně byla postavena bateriová věž s průměrem sedmnáct metrů. Další strany zabezpečila dvojice polygonálních a jedna polookrouhlá bašta. Pod severozápadním nárožím obvodové zdi byly odkryty zbytky zdiva jiné polookrouhlé bašty.\n\nDochovaná zástavba na severním okraji hradu obsahuje zbytky pozdně gotického opevnění, jehož součástí byla polookrouhlá a původně dovnitř otevřená bašta. V nároží stojí také čtyřboká bašta s klínovitým půdorysem, jejíž interiér byl při stavbě zamýšlen jako obytný. Obrannou složku bašty měly tvořit okrouhlé střílny zazděné ještě během stavby. Obytný prostor se měl skládat z pokoje, chodby a černé kuchyně, ale ani ten nebyl nikdy zcela dokončen.\n\nV hradním příkopu roste památný Roupovský tis.\n\nOkolo hradu vede zeleně značená turistická trasa z Lužan, kde se nachází vlaková zastávka na železniční trati Plzeň–Klatovy. Ze vsi Roupov vede na hrad zeleně značená trasa od zastávky autobusu.\n\n\n\n"}
{"id": "1156493", "url": "https://cs.wikipedia.org/wiki?curid=1156493", "title": "Hospodářská informatika", "text": "Hospodářská informatika\n\nHospodářská informatika je věda o návrhu, vývoji a využití informačních a komunikačních systémů v podnicích, v podnikání a ve veřejné správě (viz také informační systém). Funguje jako interdisciplinární obor, své kořeny má v ekonomii, zejména v obchodní administrativě a informatice a výpočetní technice. Pro hospodářskou informatiku jsou důležité zjištění a metody společenských věd, zejména sociologie a psychologie a dalších disciplín, jako je kybernetika, teorie systémů a komunikačních technologií v oblasti výzkumu, výuky a praxe z počítačové vědy příslušné ekonomiky.\n\nPřestože hospodářská informatika v sobě obsahuje několik charakteristik jiných disciplín, má samostatný význam – zabývá se teorií, metodou, nástrojů a intersubjektivně ověřuje znalosti v oblasti informačních a komunikačních systémů. Ty se vyvinuly do komplexnějších systémů vývoje a provozu. Jde o vědu v pravém slova smyslu, ale má i prvky strukturní vědy. Hospodářská informatika se zabývá návrhem na použití systémů, je obecně vnímána jako inženýrská věda. V první řadě se hospodářská informatika zaobírá informačními a komunikačními systémy, které, podobně jako v počítačové vědě, nejsou nutně elektronické systémy. Hospodářská informatika se mnohem více rozvíjí pro skutečné sociální a ekonomické systémy, modely, a snaží se formulovat a vytvářet požadavky na informační systémy a informační modely. Dá se proto chápat i jako společenská věda. Pro tvorbu informačních systémů zase slouží ekonomická počítačová věda. Tyto informace budou především z ekonomického hlediska dostačující. Na mnoha univerzitních místech je hospodářská informatika spojena s ekonomikou.\n\nDále se hospodářská informatika jako věda zabývá získanými systémy jako takovými, ekonomickými údaji, informacemi a vědomostmi a tím, jak mohou být tyto systémy dány k dispozici.\n\nKromě toho, že hospodářská informatika je nezávislá vědecká disciplína, je jednou z priorit v rámci studií, které jsou nedílnou součástí soukromých a veřejných výzkumných ústavů.\n\nHospodářská informatika se zabývá plánováním, vývojem, implementací, provozem, rozvojem a využívaných informačních a komunikačních systémů, které se nasazují k formálním podnikovým procesům pokud strukturovaným strategickým rozhodnutím v podniku a ve veřejné správě.\n\nAplikace, které zejména kvůli své specializaci, či zobecnění, nejsou ve formálním rámci, nepočítají se ke klasickým pracovním oblastem hospodářské informatiky.\n\nVědy, z nichž se hospodářská informatiky vyvíjela:\n\n\nDalší oblasti\n\nPro dílčí obor informatika jsou obzvláště relevantní následující úseky:\n\nPodniková dělí ekonomika hospodářskou informatiku nejprve do velkých částečných odborů, a to na operativní funkční podporu a strategickou podporu rozhodnutí.\nÚkolem hospodářské informatiky je pokrýt obě oblastí, aby operativní procesy měli co nejlepší podporu, a současně, aby odpadávalo co nejvíce údajů jako podklad pro strategická rozhodnutí.\n\nV praxi pokrývá hospodářská informatika následující konkrétní funkce:\n\nDalší poddisciplíny hospodářské informatiky jsou inženýrská věda, komunikační věda a systému věd psychologie a sociologie.\n\nV ekonomickém oboru se vyvinula \"výpočetní ekonomie\", která využívá pouze část metody informatiky a hospodářské informatiky, aby podporovala ekonomické metody.\n\nPůvodně se informatické vědy v ekonomice nazývali \"elektronické zpracování dat\", zda \"operační zpracování dat\".\nV anglicky mluvících zemích známé jako \"Business Informatics\". V anglicky mluvících počítačové vědy, ekonomiky jako\nBusiness Informatics známá. V tomto odvětví se uplatňují informační systémy (IS). K dispozici je také tzv. \"Informační systém pro \"výzkum\" (IRS), který je sesterskou disciplínou IS.\"\n\nV polovině padesátých let se objevily první počítačové kurzy v rámci integrovaného studia podnikání. V roce 1963 založil\nErvin Groch Ú\"stav pro obchodní organizace a automatizace\" (BIFOA) na univerzitě v Kolíně nad Rýnem.\nO tři roky později uveřejnil Peter Mertens, jeden ze zakladatelů společnosti Computer Science, svou doktorandské práci, která\nse věnovala ekonomice v počítačové vědě, s tématem mezinárodní spolupráce a integrace v rámci automatického zpracování dat. V roce\n1968 se na univerzitě Johanese Keplera v Linci začal vyučovat obor se zaměřením na zpracování dat s podnikatelským zaměřením\nve firmách. Od roku 1975 vzniklo na Technické univerzitě v Darmstadtu, univerzitě Johanese Keplera v Linci, vídeňské\nTechnické univerzitě zaměření na počítačové vědy v průmyslu, které pak Asociace univerzitních učitelů pro podnikání provozovat\npočítačové vědy Vědecká komise, která byla založena v roce 1987 ve Vědecké komise ekonomika a výpočetní technika byl. Společnost pro\npočítačové vědy (specializovaná instituce v německy mluvících zemích) v roce 1983 rozšířila své oddělení o páté ekonomické\noddělení, týkající se počítačové vědy. V následujícím roce byla založena univerzita Učitelé pro hospodářskou počítačové vědy August-Wilhelm\nScheer, IDS Scheer s klíčovým pojmem ARIS. V roce 1988 byly na školách založeny \"Hospodářské pracovní počítačové vědy\" (AKWI).\n\nV roce 1990 vznikl první vědecký časopis pro ekonomiku v počítačové vědě s názvem \"Výpočetní technika a ekonomie\" jako nástupce\nčasopisu \"Aplikovaná výpočetní technika\".\n\nO rok později, vědecká komise ekonomika a výpočetní technika a informatika a výpočetní technika pro firmu na základě doporučení pro\ndiplom kurzy na vysokých školách, počítačové vědy z ekonomiky.\n\nV roce 1993 se konala první odborná konference hospodářské informatiky na Vestfálsko-Wilhimské Univerzitě v Münsteru. Od té doby se konaly v dvouletých cyklech mezinárodní setkání hospodářské informatiky a proměnlivě multikonferenční hospodářské informatiky. V roce 2009 se bude konat odborná konference poprvé mimo Německo, ve Vídni (Rakousko). Také na Vestfálsko-Wilhimské univerzitě se konala první odborná konference v roce 1997 na vědní obor hospodářské informatiky. V roce 1999 bylo v německy mluvících zemích poprvé možné získat na Vestfálsko-Wilhimské univerzitě v Muenster bakalářský a magisterský titul v hospodářské informatice. První fakulta pro hospodářskou informatiku vznikla v roce 2001 na Univerzitě Ota Friedricha v Bamergu, av roce 2004 první celosvětově konané výzkumné centrum pro hospodářskou informatiku / informační systémy – Evropské výzkumné středisko pro informační systémy ( Erciş), na Vestfálsko-wilhimské univerzitě v Muensteru. V roce 2005 veřejná společnost pro informatiku, obor hospodářské informatiky, vypracovala doporučení pro bakalářské / magisterské tituly hospodářské informatiky. V roce 2007 byl vypracován jménem vědecké komise příkaz odborné komise hospodářské informatiky \"doporučení pro univerzitní vzdělání v hospodářské informatice\", které byly přijaty od společnosti pro informatiku. V zimním semestru 2008/09 byl poprvé v německé mluvící oblasti, vypracovaný kompletní anglický postup studií v hospodářské informatice (Informační systémy) od Vestfálsko-Wilhimské univerzity v Muensteru.\n\nAbsolvent magisterského studia v oboru počítačových věd ekonomického výzkumu, může působit jako student doktorandského studia na vysoké škole.\nV podnikání existuje několik oblastí, v závislosti na zkušenostech se mohou lišit. Typické využití znalostí je poradenství. Tam se může absolvent uplatnit v strategickém (IT strategie, řízení portfolia, architektura), ale i v taktickém (IT architektury, analýzy, design, project management,\ntestování, kontrola) IT poradenství. Existuje také několik možností uplatnění se na vedoucí pozici v průmyslu (CIO, hlavní architekt, projektový manažer, IT stratég), nebo tzv. senior pozici v oblasti IT (Enterprise Architect, Roztok Architekt, Project Manager, Test Manager, Test Architect, Business Analyst, apod.)\n"}
{"id": "1156499", "url": "https://cs.wikipedia.org/wiki?curid=1156499", "title": "Marie Burgundská (1422)", "text": "Marie Burgundská (1422)\n\nMarie Burgundská ( \"Marie de Bourgogne\"; 1386, Dijon -1422, Thonon-les-Bains) byla savojská vévodkyně.\n\nNarodila se jako dcera Filipa II. Burgundského a jeho manželky Markéty, jediné dcery a dědičky flanderského hraběte Ludvíka II. Již krátce po narození bylo domluveno její manželství s tříletým Amadeem, synem savojského hraběte Amadea VII. Ten roku 1391 osiřel, převzal formálně panství a regenstvím byla pověřena jeho babička. 30. října 1393 se v Chalon-sur-Saône konala svatba v zastoupení, osobně se pak mladí manželé setkali v roce 1401 v Arrasu. Roku 1416 císař Zikmund Lucemburský povýšil Amadea na savojského vévodu.\n\nMarie zemřela v roce 1428 na zámku Thonon-les-Bains a byla pohřbena v tradičním savojském pohřebišti v klášteře Hautecombe. Amadeus se již znovu neoženil.\n\nMarie a Amadeus měli devět dětíː\n"}
{"id": "1156500", "url": "https://cs.wikipedia.org/wiki?curid=1156500", "title": "Marie Savojská", "text": "Marie Savojská\n\nMarie Savojská (leden 1411, Chambery − 22. února 1469, Vigone) byla dcera hraběte Amadea VIII. Savojského (budoucího vzdoropapeže Felixe V.) a Marie Burgundské. V roce 1428 se provdala za Filipa Maria Viscontiho, milánského vévodu, avšak neměla s ním žádné děti. Právě díky tomuto sňatku se stala i Milánskou vévodkyní.\n\nMarie Savojská se za Filipa provdala dne 2. prosince 1427. Ten již v té době byl vdovcem po Beatrice Lascaris, která se přiznala k cizoložství a následně byla popravena. Svým vévoda Filip byl často v literatuře i kronikách popisován jako cynický a nevrlý. Sňatek Marie a Filipa ale nebyl běžný, jeho důvodem totiž nebylo věno. Filip potřeboval obhájit svoji funkci po několika politických a vojenských prohrách, k čemuž mu měla pomoci právě dcera významného hraběte. Až po zlepšení politické situace se Filip začínal o věno více zajímat.\n\nPo vyřešení věna se Filip vrátil ke své dlouholeté milence Agnese del Maino a nechal Marii samotnou bez věna nebo dětí. Marie pak žila sama až do své smrti v roce 1469, kdy jí bylo 68 let.\n"}
{"id": "1156504", "url": "https://cs.wikipedia.org/wiki?curid=1156504", "title": "San Andres Mountains", "text": "San Andres Mountains\n\nSan Andres Mountains je pohoří na jihu Nového Mexika, ve Spojených státech amerických. Leží se v okresech Socorro County, Doña Ana County a Sierra County.\nNejvyšší horou je \"Salinas Peak\" (2 733 m). Pohoří je z větší části veřejnosti nepřístupné, protože se zde nachází kosmodrom a cvičiště americké armády.\n\nSan Andres Mountains se rozkládá ze severu k jihu v délce okolo 200 km, šířku má necelých 100 km.\nZápadně od pohoří protéká řeka Rio Grande a leží zde pohoří Black Range, východně se nachází pohoří Sacramento Mountains a Sierra Blanca. San Andres Mountains tvoří západní okraj riftového údolí řeky Rio Grande. Jihovýchodně od pohoří je oblast sádrovcových dun, přírodní památka \"White Sands National Monument\". Oblast má suché podnebí a omezenou vegetaci.\n\nPohoří je tvořeno především vápencem, na západním svahu se dále nachází načervenalý pískovec, na východním svahu adamellit.\n"}
{"id": "1156506", "url": "https://cs.wikipedia.org/wiki?curid=1156506", "title": "Ignác Acsády", "text": "Ignác Acsády\n\nIgnác Acsády (9. září 1845 Carei, Habsburské mocnářství, v současnosti Rumunsko – 17. prosince 1906 Budapešť, Uherské království) byl maďarský historik. \n\nAcsády se narodil v Carei, v dnešním Rumunsku. V roce 1850 se jeho rodina přestěhovala do Hajdúszoboszló, kde jeho otec vydělával více peněz. To umožnilo, aby jeho děti získaly lepší vzdělání. Ignác, jako nejstarší chlapec z rodiny, tak mohl studovat na střední protestantské škole v Debrecíně. Dále studoval na právnické fakultě univerzity v Pešti. Po ukončení právnického studia a dalším studiu na filosofické fakultě v roce 1869 pracoval jako novinář. Později psal divadelní hry, hlavně komedie, ale také romány, které byly vydávány v letech 1880–1883. \n\nJako historik publikoval čtyři monografie. Jeho hlavním historickým dílem byly \"Dějiny poddanství v Uhersku\" (1896) a \"Dějiny Uherského království\" (1904). Jako dějepisec se stal členem Maďarské Akademie věd.\n\nZemřel 17. prosince 1906 v Budapešti.\n\nNázvy přeloženy z italštiny do češtiny.\n\n\n"}
{"id": "1156507", "url": "https://cs.wikipedia.org/wiki?curid=1156507", "title": "Letiště Burgas", "text": "Letiště Burgas\n\nMezinárodní letiště Burgas nebo starší Sarafovo (IATA: BOJ, ICAO: LBBG, ) je letiště na jihovýchodě Bulharska a druhé největší letiště v zemi. Od Burgasu je vzdáleno téměř 10 km severovýchodně, v městské části Sarafovo. Mezi letištěm a centrem města se nachází jezero Atanasovsko.\n\nLetiště Burgas má čtvrtou nejdelší runway na Balkáně 3 200 m po letišti v Aténách, Sofii a Bělehradě. Letiště má dobrou dostupnost pro všechny druhy dopravy. V roce 2012 letiště odbavilo 2 356 865 cestujících, což představuje 5,7% nárůst oproti 2 229 045 cestujících v roce 2011.\n\nDne 27. června 1927 se francouzská společnost CIDNA (nyní součást společnosti Air France) rozhodla vybudovat u plochy letiště v Burgasu rozhlasový vysílač a podepsala smlouvu s bulharskou vládou o jeho použití. Ve smlouvě se psalo, že zaměstnanci letiště v Burgasu musí mít bulharské občanství.\n\nDne 29. června 1947 se uskutečnil první let. Společnost Balkan Bulgarian Airlines začala provozovat vnitrostátní lety mezi Burgasem, Plovdivem a Sofií. V letech 1950 až 1960 proběhlo rozšíření a modernizace letiště, přibyla betonová dráha. V roce 1970 získalo letiště titul \"mezinárodní letiště\" a létalo se sem ze 45 destinací.\n\nV současné době je letiště v Burgasu hojně využívané většinou v letních měsících, díky rostoucímu zájmu o cestovní ruch v Bulharsku. Letiště je již zastaralé a potřebuje nemalé investice do rozšíření a modernizace. V červnu 2006 bulharská vláda dlouhodobě pronajala letiště v Burgasu a ve Varně společnosti \"Fraport AG Frankfurt Airport Services Worldwide\" na 35 let za podmínky, že investice budou vyšší než 500 milionů eur.\n\nFraport bude spolupracovat se společností BM Star. Fraport zaplatí 60 % z investice, což představuje částku 403 milionů eur po dobu 35 let. Rekonstruovat se budou terminály a dráha, nakoupí se nová vozidla a další potřebné zařízení.\n\n18. července 2012 na letišti explodovala nálož v autobuse, který přepravoval skupinku izraelských turistů. Při výbuchu zahynulo 7 lidí a zranilo se dalších 32. Šlo o teroristický útok.\n\nV současnosti se na letišti nacházejí dva terminály, \"příletový\" a \"odletový\" terminál. První z nich byl vybudován v roce 1950 a druhý o 40 let později v roce 1990. V obou terminálech se nacházejí kavárny, fast-food restaurace, směnárny, duty-free obchody, VIP a zaměstnanecké místnosti.\n\nV prosinci 2011 začaly stavební práce na novém terminálu. Nový terminál bude mít rozlohu 20 000m2, kapacitu 2 700 000 cestujících a 31 check-in okének. Navrhovaný a budovaný je tak, aby se jeho kapacita mohla při dalším rozšíření zvětšit. Jeho výstavba by měla být dokončena v zimě roku 2013.\n\nLinka č. 15: autobusová zastávka se nachází u vchodu do areálu letiště. Linka začíná a končí na jižní stanici v Burgasu.\n\nTaxíky se nacházejí v přední části před příletové terminálem. Jízda taxíkem od letiště do Burgasu trvá přibližně 15 minut.\n\nCestující a návštěvníci, kteří přijdou na letiště v Burgasu se svým motorovým vozidlem mohou využít zpoplatněné parkoviště, které se nachází v bezprostřední blízkosti hlavní budovy terminálu. Parkoviště se 199 parkovacími místy je k dispozici 24 hodin denně.\n\nLetiště Burgas vyřizuje vnitrostátní a mezinárodní lety do cca 130 destinací v 58 zemích světa. Létá sem více než 72 bulharských a zahraničních leteckých společností. Nejrušnější sezóna na letišti je od konce dubna do začátku října.\n"}
{"id": "1156511", "url": "https://cs.wikipedia.org/wiki?curid=1156511", "title": "Uzungöl", "text": "Uzungöl\n\nUzungöl, v překladu \"Dlouhé jezero\", je jezero jižně od města Trabzon v okresu Çaykara provincie Trabzon, v Turecku. Uzungöl je současně název sídla na břehu jezera. Malebné jezero s městečkem v údolí se stalo populárním turistickým místem. Jezero je vzdáleno od provinčního města Trabzon 99 km a 19 km od okresního města Çaykara. Jezero vzniklo závalem, který vytvořil říčnímu korytu řeky Haldizen přírodní hráz.\n\nOblast je známá svojí přírodní krásou. Obklopující zeleň údolních svahů Pontských hor občas tonoucí v mlze ještě přidává atmosféru. Turistický rozvoj přitáhl investory, kteří otevřeli četné hotely, restaurace a obchody. Modernizována byla též infrastruktura a v roce 2008 vláda vybudovala betonovou hráz podél břehů jezera, což vyvolalo protesty místních obyvatel i ekologů, kteří namítali, že původně přírodní jezero bylo proměněno v obrovskou umělou nádrž.\n\n\n"}
{"id": "1156513", "url": "https://cs.wikipedia.org/wiki?curid=1156513", "title": "Mezinárodní letiště Chania", "text": "Mezinárodní letiště Chania\n\nMezinárodní letiště Ioannise Daskalogiannisa Chania nebo jen Letiště Chania (IATA: CHQ, ICAO: LGSA) je mezinárodní letiště na ostrově Kréta v Řecku. Nachází se na poloostrově Akrotiri v blízkosti zálivu Souda, 14 km od města Chania. Je to sdílené civilní i vojenské letiště.\n\nLetiště je pojmenované po Ioannisu Daskalogiannisovi, řeckém hrdinovi, který bojoval v 18. století ve vzpouře proti Osmanské nadvládě.\n\nJde o páté nejvytíženější řecké letiště co do počtu cestujících.\n"}
{"id": "1156515", "url": "https://cs.wikipedia.org/wiki?curid=1156515", "title": "Modrá vlajka", "text": "Modrá vlajka\n\nModrá vlajka je symbol, který označuje pláže nebo přístavy splňující standardy týkající se péče o životní prostředí. K získání vlajky je nutná čistota vody a recyklace odpadů, pláže také musejí mít bezbariérový přístup a být vybaveny zdravotnickým zařízením, informačním centrem, zábavnými prvky, toaletami a převlíkacími kabinkami. Vlajku uděluje od roku 1987 mezinárodní nevládní organizace Nadace pro environmentální vzdělávání (\"Foundation for Environmental Education\" – FEE) každoročně pro severní polokouli v červnu a pro jižní polokouli v listopadu, při neplnění podmínek ji může také odebrat. Nejvíce pláží oceněných modrou vlajkou má Španělsko 579, poté Řecko 485, Turecko 454 a Francie 390. Přístavů má nejvíce Holandsko 122, poté Francie 102, Německo 101 a Španělsko 100. \n\n"}
{"id": "1156516", "url": "https://cs.wikipedia.org/wiki?curid=1156516", "title": "Severní aš-Šarkíja", "text": "Severní aš-Šarkíja\n\nSeverní aš-Šarkíja (: ) je ománský guvernorát nacházející se na východě země. Společně s guvernorátem Jižní aš-Šarkíja vznikl v roce 2011 rozdělením regionu aš-Šarkíja. Sousedí s guvernoráty Maskat, Jižní aš-Šarkíja, Ad-Dáchílija a Al-Wusta. Sestává z šesti provincií (vilájetů): al-Kabíl, Bidíja, Dema Vá Thajen, Ibra, Muzajbi, Vádí Baní Chálid.\n"}
{"id": "1156517", "url": "https://cs.wikipedia.org/wiki?curid=1156517", "title": "Anžero-Sudžensk", "text": "Anžero-Sudžensk\n\nAnžero-Sudžensk () je město v Kemerovské oblasti v Ruské federaci. Při sčítání lidu v roce 2010 mělo 76 646 obyvatel.\n\nAnžero-Sudžensk leží na severním kraji Kemerovské oblasti severně od Kemerova. Vede přes něj Transsibiřská magistrála a je vzdálen vzdušnou čarou zhruba tři tisíce kilometrů východně od Moskvy.\n\nAnžero-Sudžensk vznikl v roce 1928 sloučením obcí \"Anžerka\" () a \"Sudženka\" (). Městem je od roku 1931.\n\n"}
{"id": "1156518", "url": "https://cs.wikipedia.org/wiki?curid=1156518", "title": "Letiště Atény", "text": "Letiště Atény\n\nMezinárodní letiště Eleftheria Venizela Atény nebo jen Mezinárodní letiště Atény (IATA: ATH, ICAO: LGAV) je nejrušnější řecké letiště nacházející se v regionu Attika, 23 km od Atén.\n\nLetiště bylo zprovozněno v březnu 2001, jako náhrada za staré letiště Ellinikon a bylo pojmenováno po Eleftheriu Venizelovi, politikovi a později i předsedovi vlády Řecka.\n\n"}
{"id": "1156521", "url": "https://cs.wikipedia.org/wiki?curid=1156521", "title": "Joseph Dielle", "text": "Joseph Dielle\n\nJoseph Dielle je konžský podnikatel, známý rolí Numiry Cassy Tomby alias Mirečka ve dvou filmech básnické hexalogie \"Jak básníkům chutná život\" a \"Jak básníci přicházejí o iluze\".\n\nPochází z Konžské republiky, kde pracoval jako televizní moderátor. V letech 1982 až 1984 studoval v Československu režii na Filmové a televizní fakultě Akademie múzických umění v Praze. \n\nRežisér Dušan Klein jej jako studenta obsadil ve svých komediích \"Jak básníkům chutná život\" a \"Jak básníci přicházejí o iluze\". Po studiích se vrátil do Konžské republiky. Věnoval se také politické kariéře. K roku 2008 žil v konžském Pointe-Noire, kde řídil televizní společnosti DVS plus. \n\nManželka se jmenuje Josefína. Vzpomínky na natáčení v Československu mu vzala občanská válka. \n\n"}
{"id": "1156522", "url": "https://cs.wikipedia.org/wiki?curid=1156522", "title": "Geisslers Hofcomoedianten", "text": "Geisslers Hofcomoedianten\n\nGeisslers Hofcomoedianten je divadelní společnost založená v roce 2002 v Náchodě. Mezi zakladatele patří Stanislav Bohadlo (otec myšlenky), Petr Hašek (umělecký vedoucí souboru, herec a režisér), Kateřina Bohadlová (herečka a badatelka), Otakar Faifr (dramaturg, produkční, herec) a Martin Bohadlo (herec). Dalšími členy jsou: Helena Kebrtová, Jakub Maksymov, Kristýna Šrolová, Jitka Nejedlá, Aleš Pospíšil, Krystýna Matěj Dámová, Alena Bazalová, a další. Soubor objevuje a interpretuje barokní díla. Hrají na tuzemských a zahraničních festivalech (USA, Monako, Francie, Itálie). Vedle festivalů se orientují i na běžnou činnost. Pravidelně vystupují v Kuksu, hostují v pražských divadlech (např. Činoherní klub, Palác Akropolis či Žižkovské divadlo. Domovskou scénou spolku je Kuks. Název spolku je odvozen od principála (\"Prinzipal HofComoediant\") Šporkových divadel v Praze a Kuksu Antona Josepha Geisslera (?–1723). Sama společnost je pořadatelem putovního Festivalu zámeckých a klášterních divadel. \n\n\n"}
{"id": "1156523", "url": "https://cs.wikipedia.org/wiki?curid=1156523", "title": "Vatileaks", "text": "Vatileaks\n\nVatileaks je označení používané pro únik dopisů a dokumentů psaných papežem Benediktem XVI., státním sekretářem Tarcisio Bertonem, kardinálové, nebo členové vedení vatikánské banky, které zveřejnil italský novinář Gianluigi Nuzzi v knize „\"Jeho Svátost, tajné dokumenty papeže Benedikta XVI.\"“ \nAutor knihy čerpal z dokumentů získaných z počítače hlavního auditora, jež dohlížel na hospodaření Vatikánu. Podle těchto dokumentů měla papežská kurie pro potřeby svých členů zpronevěřila asi 400 milionů eur (10,8 miliardy Kč). Podle Vatikánu šlo o tajné dokumenty, které se neměly na veřejnost dostat.\n\nV listopadu 2015 byl kvůli úniku informací o financích Vatikánu zahájen soudní proces z pěti obviněnými. Těmi jsou dva italští novináři Emiliano Fittipaldi a Gianluigi Nuzzi, dva členové zvláštní papežské reformní komise Lucio Ángel Vallejo Balda a Francesca Chaouquiová, posledním je Baldův tajemník Nicola Maio.\n"}
{"id": "1156524", "url": "https://cs.wikipedia.org/wiki?curid=1156524", "title": "Bruny Surin", "text": "Bruny Surin\n\nBruny Surin (* 12. července 1967) je bývalý kanadský sprinter, halový mistr světa v běhu na 60 metrů z let 1993 a 1995.\n\nJako osmiletý se přestěhoval z Haiti do Kanady. Nejdříve se věnoval skoku do dálky a trojskoku, po olympiádě v Soulu se orientoval na sprinty. Ve finále běhu na 100 metrů na olympiádě v Barceloně v roce 1992 skončil čtvrtý, na světových šampionátech v letech 1995 a 1999 získal v této disciplíně stříbrnou medaili. Dvakrát se stal halovým mistrem světa v běhu na 60 metrů – v letech 1993 a 1995. Největších úspěchů dosáhl jako člen kanadské štafety na 4x100 metrů. Získal bronzovou medaili na mistrovství světa v roce 1993, je dvojnásobným mistrem světa z let 1995 a 1997 a olympijským vítězem z Atlanty v roce 1996. Jeho osobní rekord na 100 metrů 9,84 pochází z roku 1999, nejlepšího času na 60 metru v hale 6,45 dosáhl v roce 1993.\n"}
{"id": "1156526", "url": "https://cs.wikipedia.org/wiki?curid=1156526", "title": "Podzimní maraton", "text": "Podzimní maraton\n\nPodzimní maraton (rusky \"Osennij marafon\" – \"Осе́нний марафо́н\") je sovětský film natočený v roce 1979 režisérem Georgijem Danělijou podle scénáře Alexandra Volodina vzniklého na základě jeho stejnojmenné divadelní hry. Hořká komedie o člověku, který se snaží vyhovět všem kolem sebe, v důsledku čehož se sám dostává do slepé uličky. V kinech byl film poprvé uveden v lednu 1980.\n\nAndrej Buzykin \"(Oleg Basilašvili)\" je talentovaný překladatel, který pracuje pro jisté leningradské nakladatelství a přednáší na Leningradské univerzitě. V soukromém životě se potácí mezi manželkou Ninou \"(Natalja Gundareva)\" a milenkou Allou \"(Marina Nějolova)\". Alla Andreje miluje a chce po něm, aby kvůli ní opustil ženu a měl s ní dítě. Andrej ale nechce zklamat svou ženu, pokouší se fungovat normálně v obou vztazích a pomocí hloupých výmluv se je oba snaží udržet. Když se jeho žena dozví o existenci milenky a dá se do pláče, Andrej chce vztah s Allou ukončit, nakonec ale není schopen učinit konečné rozhodnutí.\n\nBuzykinova nekonfliktnost, jeho neschopnost říci „ne“ a obavy, aby někoho neurazil či nepoškodil, se projevují i v jeho vztazích s jinými lidmi, například s jeho hostem, profesorem Hansenem z Dánska \"(Norbert Kuchinke)\", který jej doslova násilím nutí každé ráno společně běhat. Andreje bezostyšně využívá i jeho ne příliš nadaná kolegyně Varvara \"(Galina Volček)\", která se mimoto plete i do jeho osobního života. Přestože má velké problémy odevzdat v termínu jistý rukopis, není Buzykin schopen odmítnout ani svého souseda, zámečníka Charitonova \"(Jevgenij Leonov)\", když soused nutí jeho a Hansena pít s ním vodku a poté vyrazit společně do lesa na houby. Andrej, který neustále nestíhá nic dokončit včas, přichází o svou práci v nakladatelství. Současně s tím kvůli Andrejově nerozhodnosti dochází trpělivost Alle, která se s ním rozchází. K tomu všemu se dcera manželů Buzykinových Lena nečekaně a bez porady s rodiči rozhodne odletět se svým mužem na dva roky pracovně na odlehlý Žochovův ostrov, což je pro Ninu s Andrejem obrovský šok.\n\nPoté, co se rodiče rozloučí s dcerou, se Buzykin rozhodne smířit se s manželkou, jelikož se cítí povinen být jí oporou. Přiznává se Nině k „ukončenému“ románku s Allou, ale v dalším rozhovoru náhodou zmíní, že byl na záchytce (přestože on sám tam nepřespával, byl pouze vyzvednout Hansena, kterého opil Charitonov). Nina si to vyloží jako další hloupou lež, pohádá se s ním a odchází z domu. Buzykin, který je značně vyveden z míry nejen kvůli nedůvěře ze strany Niny, ale i kvůli následkům zoufalého kopnutí do krabice, ve které se ukázala být cihla, se od této chvíle snaží ve svých vztazích s okolím vystupovat rozhodněji a pevněji, ale dlouho mu to nevydrží. Nečekaně mu zavolá Alla, aby zjistila, zda jí nevolal. Během telefonního rozhovoru, ve kterém viditelně zešedivělý Buzykin opakovaně odpovídá Alle „ano“, se vrací manželka a s nadějí v hlase se ptá Andreje, jestli je opravdu „s tamtou konec“. Ten stále se sluchátkem v ruce, nyní již ve stavu naprosté strnulosti, rezignovaným tónem automaticky odpovídá „ano“ i své ženě. Docela jako ve špatném snu, který ne a ne skončit, Buzykin v zoufalé a nyní již k neúspěchu odsouzené snaze oklamat Ninu pronáší do sluchátka otřepanou frázi: „Píšu si, zítra v sedm na katedře.“ Obě ženy v tu chvíli pochopí bolestivou pravdu, že pro žádnou z nich se už nikdy nic nezmění...\n\nZávěrečná scéna: na pozadí podvečerního velkoměsta zdrchaný Buzykin v košili, kravatě a kalhotách a Hansen plný energie ve sportovním úboru. Oba běží... sami nevědí kam.\n\n\nNa konci 70. let napsal Alexandr Volodin scénář \"Nešťastný život podvodníka\" (rusky \"Gorestnaja žizň pluta – Горестная жизнь плута\"). Zavolal Georgiji Danělijovi, který byl tehdy uměleckým vedoucím asociace komediální a hudební kinematografie, a řekl mu, že se jedná o komedii, a scénář by tedy mohl být pro asociaci zajímavý. Danělija poslal scénář mladým režisérům Juriji Kušněrjovovi a Vasiliji Chančenkovi. Alexandru Kaljaginovi, který měl podle Volodina hrát hlavní roli, se ale nelíbilo, že by měli film natáčet nezkušení režiséři. Danělija tedy nabídl film Pavlu Arsenovovi. Ten nabídku rád přijal a slíbil, že začne s natáčením hned poté, co dokončí film na kterém právě pracoval. Krátce potom se Volodin a Kaljagin setkali s Arsenovem. Mluvili spolu asi hodinu, ale Arsenov se ani slovem nezmínil o \"Nešťastném životě podvodníka\". Kaljagin si řekl, že když Arsenova nový scénář nezajímá, bude lépe, když se najde jiný režisér. Za týden pak přišel Volodin za Danělijou a oznámil mu své rozhodnutí udělat ze scénáře divadelní hru a nabídnout ji k inscenování. „Proč proboha?“ opáčil Danělija, „podle toho scénáře se dá natočit výborný film!“ Volodin na to zareagoval tak, že navrhl Danělijovi, aby tedy film natočil on sám. Danělija na to namítl, že se nejedná o jeho vlastní materiál. O Volodinovi se totiž říkalo, že nepovoluje žádné úpravy ve svých scénářích, a Danělija se proto zdráhal s ním spolupracovat. Nicméně nakonec se ukázalo, že s Volodinem se dá docela dobře domluvit, a Danělija se společně s ním dal do práce na filmu.\n\nPo Danělijových scenáristických úpravách se ukázalo, že se Kaljagin na roli Buzykina vůbec nehodí. Volodin nijak neprotestoval. „Teď je to tvůj film, tak je to na tobě,“ řekl tehdy Danělijovi. Kaljaginovi měl tuto zprávu oznámit Jurij Kušněrjov, což také s radostí udělal, vždyť právě kvůli Kaljaginovi byl nakonec pouze pomocným, a nikoli hlavním režisérem filmu.\n\nBylo tedy nutné najít jiného herce. Vedoucí castingu Jelena Sudakovová navrhla na roli Olega Basilašviliho, ale Danělija s ním odmítal natáčet. „Tehdy jsem ho na divadle neviděl,“ řekl později, „ale v Rjazanovových filmech mi připadal takový sebevědomý, panovačný, prostě úplně jiný než Buzykin.“ Při obsazování role Buzykina podle Danělijových slov proběhly zkoušky s „celou hereckou reprezentací (sbornaja) Sovětského svazu“: Leonidem Kuravljovem, Nikolajem Gubenkem, Stanislavem Ljubšinem a dalšími. Po každé zkoušce ale Danělija řekl: „Dobré, ale není to ono.“ Sudakovová pak znovu navrhovala Basilašviliho, ale režisér ho trvdošíjně odmítal. Nakonec Jelena Sudakovová sama pozvala Basilašviliho, aby přijel z Leningradu na zkoušku. Když se objevil v Mosfilmu, bylo to pro Daněliju překvapení, ale nezbylo mu nic jiného než souhlasit se zkouškou ještě večer toho dne. Sudakovová řekla Danělijovi, aby zavedl Basilašviliho na náměstí Pokrovské brány, což také učinil. Danělija ho vysadil na náměstí, ujel asi 50 metrů, podíval se do zpětného zrcátka a zjistil, že se Basilašvili dočista změnil. „Koukám a vidím, že se z něho stal úplně jiný člověk,“ vzpomíná Danělija. „Čepice mu sjela tak nějak na stranu a vůbec se mu nedařilo přejít ulici, vrhá se vpřed a hned zase zpátky. Tak tohle je Buzykin!“ Hned zavolal Sudakovové a oznámil jí, že Basilašviliho bere i bez zkoušky. Nakonec se ukázalo, že to všechno bylo součástí jejího plánu. Věděla, že se Danělija podívá do zrcátka a Basilašvilimu řekla, aby prostě zahrál Buzykina. \n\nObsadit v některém ze svých filmů Marinu Nějolovovou plánoval Danělija už dávno před začátkem práce na \"Podzimním maratonu\", kdy ji viděl ve studentském filmu jednoho ze svých žáků. Ani s rolí Varvary nebyly problémy, Danělija ji hned svěřil Galině Volčekové, se kterou se znal už od dětství. Stejně tak bylo hned jasné, že si ve filmu zahraje Jevgenij Leonov. Zpočátku pro něj byla sice připravena role Allina souseda, kterou nakonec dostal Nikolaj Krjučkov, ale Sudakovová pro něj prosadila výraznější roli, za což ji byl Danělija ve výsledku velice vděčný (ostatně stejně jako za Basilašviliho v roli Buzykina). \n\nPoslední rolí, kterou zbývalo obsadit byl profesor Hansen. Jurij Kušněrjov na ni navrhl svého známého, západoněmeckého novináře Norberta Kuchinkeho. Když ho Danělija uviděl (Kuchinke tehdy o jeho záměru natáčet s ním film nevěděl), bylo mu jasné, že je to ideální člověk pro roli Hansena. K tomu, aby bylo ale možné obsadit ve filmu občana západního státu, bylo ale zapotřebí povolení příslušných orgánů. Michail Škalikov, vedoucí zahraničního oddělení Státní komise pro kinematografii (Госкино) a Danělijův známý, mu tehdy poradil, aby se nikoho na povolení neptal, protože by mu ho stejně nikdo nevydal, aby na sebe nemusel brát zodpovědnost. Danělija se rozhodl řídit se jeho radou. Obrátil se tedy přímo na Kuchinkeho, který ovšem účinkování ve filmu odmítl z důvodů časového vytížení a absence zkušeností s vystupováním před kamerou. Režisérovi se ale nakonec podařilo Kuchinkeho přemluvit s tím, že natáčení nezabere víc než deset dní (ve výsledku se protáhlo na měsíc). Mezitím se ovšem objevily nové problémy: účinkování západoněmeckého občana v sovětském filmu bylo trnem v oku tehdejšímu vedení NDR. Aby nebyly dotčeny ničí zájmy, vyřešila se celá věc tak, že Kuchinke ve filmu nakonec představoval nikoli německého profesora, nýbrž profesora dánského.\n\nPůvodní název scénáře Alexandra Volodina zněl \"Nešťastný život podvodníka\". Tento název ovšem neodpovídal podstatě celého filmu, stavěl totiž Buzykina do jednoznačně negativního světla, zatímco jeho charakter je mnohem složitější. Autoři proto později zvolili jiný, neutrálnější název – \"Podzimní maraton\", který více vystihuje základní smysl filmu. „Podzimní“ proto, že hlavnímu hrdinovi je už 46 let, a „maraton“ proto, že bez ohledu na svůj věk hlavní hrdina neustále „běží“ a nenachází čas k zastavení a ohlédnutí se za svým životem.\n\nScenárista Alexandr Volodin se zprvu obával, že úřady budou mít námitky ke konci filmu. Myslel si, že si úředníci Státní komise pro kinematografii vysvětlí finále filmu tak, že oba hrdinové běží na Západ. Když byl film hotov, Danělija ho prezentoval před šéfem Mosfilmu Nikolajem Sizovem, který po jeho zhlédnutí řekl: „Není to špatné. Je ale potřeba zamyslet se nad tím koncem.“ Nicméně Sizovovi se nelíbilo něco úplně jiného. Podle jeho názoru se měl Buzykin v závěru filmu vrátit ke své ženě. Danělija to ovšem kategoricky odmítl.\n\nZe Státní komise pro kinematografii přišlo několik drobných poznámek, ale o konci filmu žádná zmínka nepadla. Druhý den Danělijovi volal Sizov, který mu sdělil že komise zapomněla zmínit požadavek, že je třeba předělat konec filmu. Buzykin se buď musí vrátit k ženě, nebo musí být náležitě potrestán. Danělija mu odpověděl, že jediné, co může udělat, je prodloužit detailní záběr na zničeného Buzykina v závěru filmu. Vzápětí se ale zjistilo, že ani to není možné, neboť nepoužitý filmový materiál z finální scény už neexistoval. Danělija byl tedy nucen ukázat komisi film bez jakýchkoli úprav. Po projekci filmu před komisí se náměstek ministra kultury (který přišel krátce před koncem filmu) režiséra zeptal: „Prodloužil jsi ten detail?“ „Prodloužil,“ řekl Danělija. „Takhle je to o mnoho lepší,“ řekl náměstek.\n\n\nFilm měl šanci získat i cenu americké Akademie filmového umění a věd Oscar, nominaci překazila sovětská intervence v Afghánistánu.\n\n"}
{"id": "1156527", "url": "https://cs.wikipedia.org/wiki?curid=1156527", "title": "Adalbert Hamburský", "text": "Adalbert Hamburský\n\nAdalbert Hamburský (* okolo roku 1000 – 16. března 1072, Goslar) byl hambursko-brémský arcibiskup. Tuto funkci zastával od roku 1043. Pokoušel se vytvořit patriarchát severní Evropy se sídlem v Hamburku. Známý byl zejména podporou misijní činnosti do okolních zemí (Finsko, Island, Grónsko, území Slovanů a Obodritů). V roce 1060 založil diecézi v Meklenbursku. V Římské říši měl i významný politický vliv (jako tutor nezletilého Jindřicha IV.). V roce 1066 byl opozicí nakrátko zbaven moci, z důvodů povstání Obodritů, kdy mu německá knížata znemožnila vliv na císaře, ale o 3 roky později se opět vrátil ke královskému dvoru.\n"}
{"id": "1156528", "url": "https://cs.wikipedia.org/wiki?curid=1156528", "title": "Ludvík Savojský", "text": "Ludvík Savojský\n\nLudvík I. (italsky: Ludovico I. nebo Lodovico I., 24. únor 1413-29. leden 1465) byl vévoda Savojska od roku 1440 do své smrti v roce 1465.\n\nNarodil se v Ženevě jako syn Amadea VIII. Savojského a Marie Burgundské, byl prvním držitelem titulu princ z Piedmontu. 1. listopadu 1433 (nebo 12. února 1434) se v Chambéry oženil s princeznou Annou Kyperskou, dědičkou Kyperského království a zaniklého Jeruzalémského království. Rodina žila na hradě Allaman ve Vaud, ve Švýcarsku a jako hrabě de Vaud se pokusil dobýt Milánské vévodství, ale neuspěl.\n\nV roce 1453 obdržel od Markéty de Charny Turínské plátno. To pak měli Savojští v držení až do roku 1946, do zániku Italského království. Turínské plátno bylo v roce 1983 odkázáno Svatému stolci. Ludvík zemřel v roce 1465 v Lyonu při návratu z Francie.\n\n"}
{"id": "1156529", "url": "https://cs.wikipedia.org/wiki?curid=1156529", "title": "Victoria (stanice metra v Londýně)", "text": "Victoria (stanice metra v Londýně)\n\nVictoria je stanice londýnského metra a National Rail, otevřená 1. října 1860. Stanice se nachází na linkách:\n"}
{"id": "1156532", "url": "https://cs.wikipedia.org/wiki?curid=1156532", "title": "Abbadia Cerreto", "text": "Abbadia Cerreto\n\nAbbadia Cerreto nebo také Serè je italská obec s asi 300 obyvateli, nacházející se v provincii Lodi.\n\nCentrum se vyvinulo kolem opatství Cerreto, založeného roku 1084 Alberikem z Montecassina v románsko-gotickém slohu.\n\nSídlili zde mniši řádu benediktinů ale roku 1131 sem přišli cisterciáci. Roku 1798 byl klášter zrušen.\n\nJediným pozůstatkem kláštera je kostel svatého Petra.\n\nDne 30. listopadu 2012 měla obec 292 obyvatel.\n\nDne 31. prosince 2008 se v obci nacházelo 22 domů etnických a zahraničních skupin, které představovaly 7,74% obyvatelstva.\n\n"}
{"id": "1156533", "url": "https://cs.wikipedia.org/wiki?curid=1156533", "title": "Severní al-Batína", "text": "Severní al-Batína\n\nSeverní al-Batína (: ) je ománský guvernorát nacházející se na severu země. Společně s guvernorátem Jižní al-Batína vznikl v roce 2011 rozdělením regionu al-Batína. Sousedí s guvernoráty Ad-Zahíra, Jižní al-Batína a Al-Burajmi. Sestává z šesti provincií (vilájetů): Liva, Suhár, Saham, Šinas, as-Suvajk a al-Chabúra.\n"}
{"id": "1156534", "url": "https://cs.wikipedia.org/wiki?curid=1156534", "title": "Wimbledon (stanice metra v Londýně)", "text": "Wimbledon (stanice metra v Londýně)\n\nWimbledon je stanice londýnského metra, otevřená 21. května 1838. Stanice je konečnou pro linku:\nJe také terminálem pro:\n"}
{"id": "1156535", "url": "https://cs.wikipedia.org/wiki?curid=1156535", "title": "Brno-Horní Heršpice (nádraží)", "text": "Brno-Horní Heršpice (nádraží)\n\nBrno-Horní Heršpice je železniční stanice v Brně, v městské části Brno-jih, ve čtvrti Horní Heršpice. Vývoj názvu od Heršice Horní → Heršpice Horní → Geršpice Horní → Jeršpice Horní → Heršpice Horní → od roku 1953 Brno-Horní Heršpice.\n\nNachází se na trati Břeclav–Brno, ze které odbočuje severovýchodním směrem nákladní průtah Brnem (přes stanici Brno dolní nádraží) a západním směrem dvoukolejná trať do Střelic, kde se dělí na větve směr Jihlava a směr Hrušovany nad Jevišovkou.\n\nNa původní trati Severní dráhy císaře Ferdinanda (KFNB) z Břeclavi do Brna z roku 1839 se zde žádná dopravna nenacházela. Teprve v roce 1856, při zprovoznění Brněnsko-rosické dráhy (BRE), zde vznikl úrovňový přejezd tratí KFNB a BRE a na vlastní trati BRE výhybna. Ta byla roku 1868 odkoupena KFNB, která ji přestavěla, rozšířila a roce 1869 otevřela jako stanici.\n\nVýpravní budova původně měla být umístěna na východní straně kolejí jako větší strážní domek. Podle plánů Tomáše Nováka a dle požadavků KFNB v roce 1856 byla postavena na západní straně. V budově byly místnosti pro dozorčí personál, kanceláře a byty pro úředníky KFNB a BRE. Původní výpravní budova byla symetrická s postranními křídly a dvouramenným vnějším schodištěm (zachováno jako jednoramenné na drážní straně), které vyrovnávalo terénní nerovnost. V roce 1869 (v souvislosti s výstavbou Moravskoslezské dráhy) celou stavbu odkoupila KFNB a přestavěla. V sousedství výpravní budovy byla postavena výtopna, vodárenská věž a obytný dům. Původní romantizující architektonické prvky byly sneseny při opravách v šedesátých letech 20. století. Zachováno zůstalo jedno rameno schodiště s původním litinovým zábradlím a kamennou podezdívkou, kamenné obložení vstupních dveří.\n"}
{"id": "1156539", "url": "https://cs.wikipedia.org/wiki?curid=1156539", "title": "Jižní al-Batína", "text": "Jižní al-Batína\n\nJižní al-Batína (: ) je ománský guvernorát nacházející se na severu země. Společně s guvernorátem Severní al-Batína vznikl v roce 2011 rozdělením regionu al-Batína. Sousedí s guvernoráty Ad-Zahíra, Jižní al-Batína, Ad-Dáchílija a Maskat. Sestává z šesti provincií (vilájetů): al-Avabí, al-Musáná, an-Nachal, Barka, Rustak a Vádí al-Mávil.\n"}
{"id": "1156541", "url": "https://cs.wikipedia.org/wiki?curid=1156541", "title": "Putney Bridge (stanice metra v Londýně)", "text": "Putney Bridge (stanice metra v Londýně)\n\nPutney Bridge je nadzemní stanice metra v Londýně. Byla otevřena 1. března 1880. Nachází se na lince\nDistrict Line mezi stanicemi East Putney a Parsons Green.\nNedaleko stanice je Bishop's Park, Palác Fulham a FC Fulham.\n"}
{"id": "1156542", "url": "https://cs.wikipedia.org/wiki?curid=1156542", "title": "San Francisco Peaks", "text": "San Francisco Peaks\n\nSan Francisco Peaks je vulkanické pohoří ve střední části Arizony, severně od města Flagstaff, ve Spojených státech amerických. Pohoří je pozůstatek původně jednoho velkého stratovulkánu.\nNejvyšší bod pohoří Humphreys Peak (3 851 m), je také nejvyšší horou státu Arizona.\n\nSan Francisco Peaks je součástí Koloradské plošiny. Pohoří se rozkládá ze severu k jihu s největší délkou okolo 90 km. Největší šířku má k 50 km. Zaujímá plochu okolo 2 200 km².\n\n\nVegetaci v oblasti lze rozdělit do čtyř hlavních zón. Rostou zde borové lesy, dominantním stromem v této oblasti je borovice těžká. Další zónu tvoří jehličnaté lesy. Zde rostou především douglaska tisolistá, jedle ojíněná, borovice ohebná a smrk pichlavý. Třetí vegetační zónu tvoří subalpínský jehličnatý les. Hlavními stromy zde jsou smrk Engelmannův, jedle plstnatoplodá a borovice osinatá. Poslední zónu tvoří alpínská tundra. Zde roste pouze několik málo bylin, například ohrožený endemický poddruh \"starčeka\" (\"Packera franciscana\").\n"}
{"id": "1156543", "url": "https://cs.wikipedia.org/wiki?curid=1156543", "title": "Tisíc oblaků míru pokrývají oblohu, lásko, nikdy nepřestaneš být láskou", "text": "Tisíc oblaků míru pokrývají oblohu, lásko, nikdy nepřestaneš být láskou\n\nTisíc oblaků míru pokrývají oblohu, lásko, nikdy nepřestaneš být láskou (\"Mil nubes de paz cercan el cielo, amor, jamás acabarás de ser amor\") je mexický hraný film z roku 2003, který režíroval Julián Hernández podle vlastního scénáře. Film popisuje deziluzi mladíka, který se nešťastně zamiloval. Snímek měl světovou premiéru na Mezinárodním filmovém festivalu Berlinale 11. února 2003. V ČR byl uveden v roce 2004 na filmovém festivalu Febiofest.\n\nGerardovi je 17 let a právě se rozešel se svým přítelem Brunem. Gerardo se potuluje ulicemi Mexico City, chodí na místa spojená s Brunem a při tom si pročítá dopis, který mu Bruno poslal na rozloučenou. Gerardo při svých toulkách potkává různé lidi, většinou stejně osamělé. \n\n"}
{"id": "1156544", "url": "https://cs.wikipedia.org/wiki?curid=1156544", "title": "Kaisersteinové", "text": "Kaisersteinové\n\nKaisersteinové jsou německý šlechtický rod, jehož členové v 17. a 18. století dosáhli vysokých postů v armádě i státní správě. Na přelomu 17. a 18. století vlastnili poměrně rozsáhlý majetek v Českém království, nakonec jim až do 20. století patřil zámek Stárkov ve východních Čechách. Nejvýznamnější památkou připomínající jejich jméno je Kaiserštejnský palác v Praze na Malostranském náměstí. \n\nRod Kaisersteinů se připomíná poprvé v 16. století v osobě Johanna Kaisera, který žil v Bavorsku, podle některých pramenů měla rodina původ v Ingolstadtu. Johannův syn Tobiáš přešel do rakouských služeb a v roce 1542 získal erb. Přes službu u významnějších šlechtických rodů se další Kaisersteinové dostali až k působení přímo v císařských službách. Šlechtický stav s predikátem z Kaisersteinu získali v roce 1608, rytířský titul obdržel v roce 1629 císařský rada Tobiáš Helfried z Kaisersteinu, který vlastnil nemovitosti ve Vídni a jako první z rodu také začal kupovat statky v Rakousku. Z početného potomstva Tobiáše Helfrieda vzešly celkem čtyři rodové větve, z nichž tři vymřely v 18. století. Dodnes žije innersteinská větev odvozující svůj název od hradu Innerstein v Horním Rakousku. \n\nZakladatelem české větve Kaisersteinů byl Jan František z Kaisersteinu (†1690), který zahájil vojenskou kariéru za třicetileté války, později dosáhl hodnosti polního zbrojmistra (1670) a nakonec se stal vojenským velitelem v Praze. Českému prostředí se ale přiblížil již mnohem dřív sňatkem s Marií Alžbětou Skuhrovskou ze Skuhrova a nákupem panství Žleby (1663) a Stárkov (1673). Jeho vnuk Jan František Václav z Kaisersteinu (1698-1761) sňatkem s Marií Antonií z Mansfeldu (1705-1749) pronikl do nejvyšších kruhů vídeňské aristokracie, manželka mimo jiné dostala svatebním darem šperky v hodnotě 15 000 zlatých. Jan František Václav později dosáhl hraběcího titulu a zefektivnil hospodaření na rodových statcích. Za válek o rakouské dědictví se přidal na stranu císaře Karla VII., načež na jeho majetek ve Stárkově byla uvalena vnucená správa. Jan František poté přesídlil do Bavorska a na Stárkov se vrátil až v roce 1764 jeho syn Antonín. \n\nÚmrtím hraběte Antonína z Kaisersteinu (†1769) vymřela česká větev a její majetek přešel na innersteinskou linii. Jejím představitelem byl tehdy baron František Josef I. z Kaisersteinu (1728-1783), který vlastnil fideikomis v Korutansku a pobýval spíše ve Vídni, zámek ve Stárkově ale navštívil hned poté, co jej zdědil. Ve Stárkově byl podle svého přání pohřben jeho syn František Josef II. z Kaisersteinu (1762-1830), přestože do své smrti žil trvale ve Vídni. Na stárkovském panství z dalších generací častěji pobýval až Karel z Kaisersteinu (1824-1878), který zde také zemřel. Ve Stárkově zemřel i jeho syn Helfried (1855-1925), který krátce před smrtí po provedení pozemkové reformy prodal všechen zdejší majetek (1923) a tím končí historie Kaisersteinů na území České republiky. Syn Helfried II. pak natrvalo přesídlil do Vídně.\n\nV Českém království se z rodu Kaisersteinů poprvé usadil Jan František, který sňatkem s Marií Alžbětou Skuhrovskou ze Skuhrova získal statek Zvěstov na Benešovsku. Zdejší tvrz byla po třicetileté válce neobyvatelná a krátce poté přešla prodejem na nové majitele z rodu Malovců. Jan František z Kaisersteinu však v Čechách našel nové zázemí; v roce 1655 zakoupil statek Morašice ve východních Čechách. Toto panství sice v roce 1661 prodal, o rok později ale koupil Žleby (1662), dlouhodobější sídlo pak pro své potomky pořídil ve východních Čechách, když v roce 1673 zakoupil za 46 000 zlatých panství Stárkov na Náchodsku. Krátkodobě obohatil rodový majetek o další statky ve středních Čechách (Zbraslavice, Svojšice). V roce 1688 přibylo do majetku Kaisersteinů panství Kácov v Posázaví, to bylo ale již v roce 1711 prodáno hrabatům Bredům, kteří v roce 1722 koupili i Žleby. \n\nJan František z Kaisersteinu jako vojenský velitel v Praze začal stavět rodový palác na Malé Straně, v roce 1681 zahájil přestavbu stárkovského zámku. Barokní adaptace zámku ve Stárkově skončila v roce 1691, a i když zámek nebyl nikdy trvalým sídlem rodu, závěť Helfrieda z Kaisersteinu (1701), zakladatele stárkovského fideikomisu, dokládá bohaté vybavení včetně obrazů od umělců celoevropského významu (P. Brueghel). Helfried z Kaisersteinu byl také iniciátorem vybudování Kaiserštejnského paláce na místě několika domů na Malostranském náměstí v Praze (projektantem byl G. B. Alliprandi). Palác byl prodán v roce 1726, mezitím v první polovině 18. století museli Kaisersteinové prodat i řadu dalších majetků v Čechách (Kácov 1711, Žleby 1722, Svojšice 1738). Složité vlastnické poměry mezi jednotlivými liniemi a postupná ztráta majetků v Čechách, Rakousku a Bavorsku skončily tím, že v 19. století patřil Kaisersteinům již jen velkostatek Stárkov ve východních Čechách zahrnující městečko Stárkov a deset vesnic, panství mělo rozlohu přes 1 000 hektarů půdy. Mimo jiné vlastnili Kaisersteinové také domy v Klagenfurtu nebo v Kremži, v 17. století jim patřil i palác ve Vídni (na rohu ulic Weihburggasse a Seilerstätte ve čtvrti Innere Stadt). I když jej prodali již v roce 1689 a od té doby vystřídal řadu majitelů, dodnes nese jméno Kaiserstein Palais. \n\nPůvodním erbem Kaisersteinů byly tři červené šikmé pruhy ve stříbrném poli. Tato původní podoba byla zachována i při polepšení erbu, kdy červené pruhy na stříbrném štítu zůstaly ve druhém a třetím poli, zatímco v prvním a čtvrtém poli v černé barvě byl přidán zlatý lev hledící dovnitř. V čestném středním štítku je červeno-stříbrná lilie v poli opačných barev. Kaisersteinská lilie je dodnes součástí obecního znaku obce Žleby, celý rodový erb je dodnes možno vidět také na průčelí Kaiserštejnského paláce v Praze.\n\n\n"}
{"id": "1156545", "url": "https://cs.wikipedia.org/wiki?curid=1156545", "title": "Jaroslav Fiala (hudební historik)", "text": "Jaroslav Fiala (hudební historik)\n\nJaroslav Fiala (* 24. února 1929, Kupyčiv, Ukrajina) je český hudební historik, vysokoškolský pedagog a hudební publicista. Vyučoval na Pedagogické fakultě v Plzni, věnoval se především hudbě v západních Čechách a plzeňským hudebními skladatelům.\n\nPůvodně volyňský Čech po repatriaci do Československa bydlel v Tlestkách. Vystudoval reálné gymnázium v Žatci, kde maturoval v roce 1948, a Pedagogickou fakultu v Plzni. V letech 1951 až 1960 pracoval jako učitel v Kraslicích a Oloví a poté jako odborný asistent na Pedagogickém institutu v Karlových Varech. Od roku 1965 žije a pracuje v Plzni.\n\n\n\n"}
{"id": "1156547", "url": "https://cs.wikipedia.org/wiki?curid=1156547", "title": "Pomník Josefa Jungmanna", "text": "Pomník Josefa Jungmanna\n\nPomník Josefa Jungmanna tvoří dominantu Jungmannova náměstí v Praze 1, na křižovatce Jungmannovy ulice a ulice 28. října.\n\nStavbu pomníku Josefa Jungmanna inicioval František Palacký, předseda Svatoboru, spolu se svým zetěm Františkem Ladislavem Riegerem roku 1866. Oslovili sochaře Václava Levého, který v té době pracoval v Římě, a architekta Antonína Barvitia. Levý studoval sochy ve Vatikánu a vytvořil skicu a malý model sochy. Idea osvícence jako sedící postavy se svitkem a perem je převzata z antiky. Práce na pomníku byla přerušena Levého onemocněním a náhlou smrtí roku 1870. Zakázku pak převzal Levého přítel a spolupracovník Ludvík Šimek, který použil původní skicu, předložil dvě varianty a sochu roku 1872 dokončil. Základní kámen k pomníku položil roku 1873 první předseda spolku Svatobor František Palacký. Socha byla odlita ve Vídni, podstavec podle návrhu Antonína Barvitia zhotovila firma E. Ackermann z bavorského Weisenstadtu.\n\nPomník byl slavnostně odhalen 15. května 1878 za účasti stovek spolků a cechů a tisíců občanů včetně venkovanů v krojích. Koncertoval spolek Hlahol a hlavní projev přednesl druhý předseda Svatoboru František Ladislav Rieger. Při této příležitosti byl Františkánský plácek přejmenován na Jungmannovo náměstí a někdejší Široká ulice na ulici Jungmannovu.\n\nBronzová socha sedícího učence je umístěna na 4 m vysokém kamenném soklu ze syenitu, mramoru a žuly a obklopena kruhovým záhonem s květinami. Na profilovaném a odstupňovaném základu pomníku je hranol z leštěného syenitu, na přední straně ozdobený mosazným vavřínovým věncem. Na levé straně je kovový nápis: JOSEF /JUNGMANN a na opačné straně letopočet: MDCCCLXXVII. Na zadní straně je pod znakem spolku Svatobor nápis: POSTAVIL / SVATOBOR. Hladká část podstavce je nahoře zakončena profilovanou římsou, naspodu zdobenou bronzovým vlysem s girlandou tvořenou vavřínovými festony. Horní část pomníku tvoří bohatě profilovaný podstavec sochy.\n\nJosef Jungmann je zpodoben sedící v křesle, s mírně skloněnou hlavou a levou nohou vysunutou dopředu. V levé ruce, kterou se opírá o křeslo, drží rozvinutý svitek, pravá ruka spočívá na koleni a drží psací brk. Je oblečen do redingotu, s pláštěm přehozeným přes ramena a splývajícím vzadu k zemi.\n\nSocha patří i díky původní skice Václava Levého k nejlepším Šimkovým dílům. Celková kompozice je dílem zkušeného umělce a nenásilně využitá drapérie pláště sceluje obrys sochy. Pomník má intimitu i velikost, je životný, aniž by byl přetížen realismem, je uměřený a přece dost slavnostní pro památku skromného učence. Kvalita sochy vynikne zejména ve srovnání s mladším pomníkem J. E. Purkyně z roku 1961, který lze považovat za nepodařenou obdobu původní Levého kompozice.\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 39804/1-1036.\n\n\nČlánek byl sestaven s využitím podkladů NPÚ.\n\n\n"}
{"id": "1156548", "url": "https://cs.wikipedia.org/wiki?curid=1156548", "title": "Řez na čípek", "text": "Řez na čípek\n\nŘez na čípek je řez který je prováděn při pěstování dřevin, například u ovocných dřevin při pěstování stromů ve školce. U ovocných dřevin se provádí málo, je pracný. Nedochází k vylomení letorostu z očka. Kmínek je zpočátku rovnější. Nevzniká takzvané koleno. \n\nPodnož necháme nad očkem patnáct až dvacet centimetrů a zastřihneme. Poté jsou odstraněna očka na čípku. Ponechány jsou jeden až dva pupeny po dobu trvání čípku (červenec až srpen), někdy se ale vyslepují všechny pupeny. V tom případě čípek usychá. Odstraňuje se pak letním řezem na ostro. Zasychání však může postoupit pod úroveň ušlechtilého očka. Živý čípek se lépe hojí. Čípek slouží k vyvazování letorostů jedním až dvěma osmičkovými úvazky v bylinném stavu kmínku (do začátku června). Po zdřevnatění se čípek odstraňuje (konec července) na ostro. Ostatní ošetřování jako u řezu na ostro.\n"}
{"id": "1156549", "url": "https://cs.wikipedia.org/wiki?curid=1156549", "title": "Vsevolod Čaplin", "text": "Vsevolod Čaplin\n\nVsevolod Anatoljevič Čaplin (uváděn i anglickým přepisem Vsevolod Chaplin, rusky ; 31. března 1968 Moskva – 26. ledna 2020) byl ruský pravoslavný duchovní a ideolog konzervativního směru křesťanství.\n\nOrdinován na kněze byl roku 1992 a roku 1999 mu byl udělen titul arcikněze. Byl předsedou Synodního odboru pro záležitosti vztahů církve a společnosti Moskevského patriarchátu a členem ruské Společenské komory (\"Общественная палата\"), poradního sboru 126 osobností, který monitoruje vládu a zákonodárný proces Ruské federace.\n\nZemřel 26. ledna 2020 na ischemickou chorobu srdeční ve věku 51 let.\n\nJe autorem novely \"Mašo a medvědi\".\n"}
{"id": "1156550", "url": "https://cs.wikipedia.org/wiki?curid=1156550", "title": "Hammersmith (stanice metra v Londýně)", "text": "Hammersmith (stanice metra v Londýně)\n\nHammersmith je stanice metra v Londýně, otevřená roku 1874. Nachází se na linkách:\nTato stanice je konečnou pro linku Hammersmith & City Line a Circle Line (před touto stanicí je stanice Goldhawk Road).\n"}
{"id": "1156552", "url": "https://cs.wikipedia.org/wiki?curid=1156552", "title": "Earl's Court (stanice metra v Londýně)", "text": "Earl's Court (stanice metra v Londýně)\n\nEarl's Court je stanice metra v Londýně, otevřená roku 1869. Nachází se na linkách: \n"}
{"id": "1156555", "url": "https://cs.wikipedia.org/wiki?curid=1156555", "title": "Amazoňan běločelý", "text": "Amazoňan běločelý\n\nAmazoňan běločelý (\"Amazona albifrons\") je středně velký druh papouškovitého ptáka z čeledi amazoňan. Tito ptáci mohou vydávat širokou škálu zvuků, předpokládá se asi 30-40 různých zvuků. Stejně jako jiné druhy papoušků, i amazoňan běločelý má dlouhou životnost, v průměru okolo 40 let.\n\nTento druh poprvé popsal Sparrman v roce 1788 a pravděpodobně se jednalo o vzorek ze severozápadního Mexika. Amazoňan běločelý se dělí na tři poddruhy, ty se liší především v sytosti barev nebo ve velikosti:\n\nAmazoňan běločelý se vyskytuje v celé Střední Americe, ale především na území Mexika. Je možné jej vidět v různých biotopech, od vlhkých oblastí, například deštných lesů, po suchá místa s nedostatkem vody, jako jsou savany. Ve volné přírodě nejsou amazoňané běločelý plaší a lidé se k nim mohou přiblížit i na velmi krátké vzdáleností, tím se tento druh stává přesným opakem amazoňana žlutobřichého, který je extrémně plachý. Malá divoká populace byla pozorována v jižní Kalifornii.\n\nAmazoňan běločelý je středně velký druh ptáka, v průměru dorůstá na délku okolo 25 cm. Přestože je to poměrně velký druh, je nejmenší ze všech amazoňanů, pro porovnání; amazoňan modročelý může na délku mít až 38 cm. Čím se amazoňan běločelý odlišuje od ostatních amazoňanů je pohlavní dimorfismus, ten je v dospělosti výrazný. Jiné druhy amazoňanů podle vzhledu téměř nejdou rozeznat, jediné další druhy, u kterých lze spolehlivě rozeznat pohlaví dle vzhledu jsou druhy amazoňan černouchý a nádherný. Samci i samice amazoňana běločelého mají světle zelené peří, pokud je ale roztáhnou, je zespodu vidět několik modrých per. Okolí očí je rudě zbarvené, u některých jedinců pak vytváří iluzí brýlí. Samci se od samicí liší červeným peřím na prsou, zatímco samice vůbec červená pera nemají. Spodní ocasní pera mohou mít nažloutlou barvu nebo být červená. Mláďata mají světle šedé duhovky a méně červených per na tváři, také bílé oblasti jsou nažloutlé.\n\nAmazoňan běločelý je skupinový druh, který se sdružuje do malých hejn o dvaceti kusech. Některé skupiny mívají až sto kusů, avšak většinou platí, že jen část tvoří amazoňané běločelý a zbytek jsou jiné druhy papoušků. Právě s nimi amazoňan běločelý velmi dobře vychází. I k lidem je tento druh přátelský a zároveň také nebojácný.\n\nPáry tohoto druhu hnízdí ve stromových dutinách nebo skalních škvírách. Období hnízdění probíhá obvykle od února do července, tak je to ve většině obývaných oblastí. Samice do dutiny naklade v průměru 3-4 vejce. Ta jsou inkubována po dobu asi 26 a mláďata opouštějí hnízdo ve věku okolo 60 dnů od vylíhnutí.\n\n"}
{"id": "1156556", "url": "https://cs.wikipedia.org/wiki?curid=1156556", "title": "Dialogické vyučování", "text": "Dialogické vyučování\n\nDialogické vyučování je typ vyučování, v němž dochází prostřednictvím komunikace a práce s jazykem ke stimulaci aktivit žáků, podněcování jejich myšlení a prohlubování porozumění. Dominují vyšší kognitivní procesy a znakem takto pojatého vyučování je skutečnost, že žáci jsou angažovaní a je jim dopřána značná autonomie. IRF struktura (iniciace,replika,feedback), která se vyskytuje v klasickém vyučování, je narušena.\n\nPodmínky, které umožní učiteli spolu se žáky realizovat dialog jsou rozděleny do tří základních oblastí.\n\nUčitelé často kladou příliš mnoho otázek a odrazují žáky od podrobnějších odpovědí. Nedávají prostor pro tvoření vlastních otázek.\nPodmínkou pro úspěšné vedení dialogu je dostatek času na promyšlení odpovědí, kdy učitelova netrpělivost vede k tomu, že vyvolá dalšího žáka nebo otázku zodpoví sám, čímž je charakter dialogu nebo diskuze narušen. V dialogickém vyučování nejde jen o to, přimět žáky mluvit, ale žákovi by se měla nabídnout možnost prezentovat vlastní názory a stanoviska, které mohou být v rozporu s názory učitele. Samozřejmě se nesmí opomenout důležitost komunikace neverbální (mimoslovní), která má ve výuce také významnou roli. \n\nV dialogickém vyučování by měla v komunikaci mezi učitelem a žákem probíhat tzv. cirkulace moci. Ta je charakteristická tím, že učitel slevuje ze své dominance a moc je rozptýlena mezi žáky. V chování žáků se pak objevují prvky autonomie. Žáci začínají vykazovat velkou angažovanost, odpovídají na otázky a hlavně sami pokládají otázky k učivu. Chování učitele by mělo být podpůrné a zřídka kdy by mělo docházet ke kritice žákovských replik, jak uvádím v následující ukázce.\n\nUkázka:\nV hodině literatury čte učitel Jonáš se žáky úryvek z knihy Důmyslný rytíř Don Quijote de la Mancha. Následně klade žákům otázku, zda je rytířovo jednání (útok na větrné mlýny) smysluplné, nebo nesmyslné. Celá třída považuje jednání za nesmyslné, učitel se staví do opozice. Po chvíli se přihlásí žák Adam s tím, že změnil názor.\n\n\"Ž Adam: Protože si myslím, že každá činnost nebo každé chování člověka má nějaký smysl.\"\n\n\"U: Rozuměli jste prosím vás tomu, co teďka právě teď řekl Adam?\"\n\"Ž Filip: Já už to taky chápu.\"\n\"U: Adame, zkus to dát jako argument, ještě jednou. My si to teď, my si to teď zkusíme obhajovat. Proč ty si myslíš, že Don Quijote a jeho chování je smysluplné?\"\n\"Ž Adam: (dívá se na učitele) No, protože, jak už jste říkal, že asi protože pro někoho\nmá ta činnost smysluplnost a pro ty ostatní asi ne. Tak bych to asi myslel.\"\n\"U: Řekni, řekni to jim. (ukáže na sedící žáky)\"\n\nV ukázce vidíme cirkulaci moci. Učitel má jasnou představu, jak interpretovat jednání hlavního hrdiny. Nechce však předávat hotovou poučku, ale chce žáky přesvědčit. Nechává žákům prostor pro vytvoření si vlastního názoru a možnosti odporovat. V momentě, kdy se do diskuze přihlásí Adam, ustupuje učitel do pozadí, předá moc Adamovi a nechává ho vést výklad pro ostatní žáky. Moc zde postupně přechází od učitele k žáku Adamovi. \n\nTematická diskuze ani produktivní dialog nedominují mezi didaktickými metodami našich učitelů. V případě, že se objeví, jsou většinou provázeny určitými deficity. Problémy dialogického vyučování můžeme rozdělit do 5 oblastí.\n\n\n\n\n\n\n\n"}
{"id": "1156557", "url": "https://cs.wikipedia.org/wiki?curid=1156557", "title": "Bernard z Wąbrzeźna", "text": "Bernard z Wąbrzeźna\n\nBernard z Wąbrzeźna, O.S.B. (vlastním jménem: Błażej Pęcharek; 25. února 1575, Wąbrzeźno – 2. června 1603, Lubiń) byl polský římskokatolický kněz, benediktin. V současné době probíhá proces jeho blahořečení a náleží mu titul Služebník Boží.\n\nNarodil se 25. února 1575 v Wąbrzeźna, jako jedno ze sedmi dětí starosty Pawła Pęcharka a jeho manželky Doroty rozené Sasinové. Při křtu získal jméno Błażej. Po absolvování farní školy se ve 12 letech začal vzdělávat v Jezuitské koleji v Poznani. Ve věku 24 let vstoupil do noviciátu v Lubińském opatství, kde se brzy stal mistrem noviců. Po složení slibů dostal za patrona svatého Bernarda z Clairvaux. Choval velkou oddanost k Panně Marii. I v chladu se dlouhou modlil před Nejsvětější Svátostí.\n\nByl duchovním otcem benediktinského opatství v Lubińu.\n\nMěl velkou křesťanskou ctnost, nesobeckou lásku k bližním a soucit pro nemocné a chudé. Zemřel 2. června 1603 v Lubińu pravděpodobně na tuberkulózu.\n\nZvláště ho uctívají v Grodzisku Wielkopolskim, kde podle legendy požehnal prázdnou studnu a ona se zas naplnila vodou.\n\nProces byl zahájen 18. března 2009 v poznaňské arcidiecézi.\n\n"}
{"id": "1156558", "url": "https://cs.wikipedia.org/wiki?curid=1156558", "title": "Reflex útěku", "text": "Reflex útěku\n\nReflex útěku je druh únikové reakce. Je to jednoduchá reakce na podnět, který vykazuje nebezpečí a vede k úniku zvířete.\n\nRůzná zvířata můžou mít specializované reflekční oběhy. Únikové reflexy kontrolují zdánlivě chaotický pohyb např. švába utíkajícího před nohou, která se ho snaží zašlápnout.\n\nVe většině příkladů zvířecího únikového reflexu se účastní i reflex stažení, například ucuknutí ruky v odpověď na bolest. Sensory v stimulované části těla pošlou signál do míchy po smyslovém nervu. V páteři reflexní oblouk přepne signál zpět do svalů ruky skrz střední nerv a poté do pohybového nervu; sval se stáhne. Často je to doprovázeno odpovědí opačné končetiny. Protože se to děje automaticky a nezávisle v míše né v mozku, tak mozek si uvědomí odpověď až poté co se stane.\n\nOblouky reflexe útěku jsou důležité pro přežití, dovolují organismu vyvolat rychlou akci a vyhnout se potenciálnímu nebezpečí.\n\n"}
{"id": "1156560", "url": "https://cs.wikipedia.org/wiki?curid=1156560", "title": "Ensemble Damian", "text": "Ensemble Damian\n\nEnsemble Damian je olomoucký hudební soubor založený v roce 1995. Zaměřuje se na interpretaci soudobé a barokní hudby, zejména scénické provedení oper. Vedoucím souboru je Tomáš Hanzlík. Počet členů se proměňuje dle potřeby. Vokalisté mají rovný hlas a hudebníci používají při interpretaci staré hudby kopie dobových nástrojů. Soubor pořádá festivaly Olomoucké barokní slavnosti a Opera Schrattenbach. K dispozici má rozsáhlý depozitář kostýmů a rozebiratelnou divadelní scénu Theatrum Schrattenbach. Soubor spolupracuje se skladateli Vítem Zouharem a Tomášem Hanzlíkem. \n\n\n"}
{"id": "1156561", "url": "https://cs.wikipedia.org/wiki?curid=1156561", "title": "Ybbs", "text": "Ybbs\n\nYbbs (česky \"Jívice\") je řeka v Dolních Rakousích. Je pravým přítokem Dunaje. Délka řeky je 138 km a rozloha povodí je asi 1300 km².\n\nŘeka Weisse Ois, která je považována za hlavní pramennou větev, pramení na úbočí hory Großer Zellerhut na hranici Dolních Rakous a Štýrska, v nadmořské výšce 1345 m na souřadnicích v blízkosti města Mariazell. Asi po 5 km toku se název mění na \"Ois\".\n\nOd soutoku Ois s potokem Seebach (též Lunzer Seebach) ve městysu Lunz am See se nazývá Ybbs.\n\nŘeka je dlouhá 138 km a její tok je velmi meandrující, směřující od jihu na sever. Vlévá se do Dunaje zprava u města Ybbs an der Donau, v nadmořské výšce 217 m.\n\nDůležitější místa na jejím toku jsou Lunz am See, Göstling an der Ybbs, St. Georgen am Reith, Hollenstein an der Ybbs, Opponitz, Ybbsitz, Waidhofen an der Ybbs, Sonntagberg, Kematen an der Ybbs, Amstetten a Ybbs an der Donau.\n\nŘeka je využívána k výrobě elektrické energie v několika vodních elektrárnách. Elektrárna \"Hausmening\" s instalovaným výkonem 13 MW, dodávající část energie pro Amstetten, je provozována energetickou společností Wien Energie. Společnost provozuje i velkou elektrárnu s výkonem 62,4 MW, nacházející se v obci Opponitz, která zásobuje energií hlavní město Vídeň a část oblasti Ybbstalu.\n\nV Kemmelbachu, části obce Neumarkt an der Ybbs, těsně před ústím řeky do Dunaje, se nachází elektrárna zásobující elektrickou energií město Ybbs an der Donau.\n\nAž do 80. let 20. století byla Ybbs na dolním toku jednou z nejvíce znečištěných řek Rakouska. Znečištění bylo posléze silně sníženo vybudováním čističek odpadních vod ve Waidhofenu a Amstettenu a zejména započetím čištění odpadních vod vznikajících v papírně v amstettenské městské části Ulmerfeld-Hausmening a při výrobě celulózy v městysi Kematen an der Ybbs.\n"}
{"id": "1156562", "url": "https://cs.wikipedia.org/wiki?curid=1156562", "title": "Filip II. Savojský", "text": "Filip II. Savojský\n\nFilip II. Savojský, přezdívaný Bezzemek, (5. února 1438 – 7. listopadu 1497, Chambéry) byl hrabě z Bresse, v posledním roce svého života savojským vévodou, po otci knížetem z Piemontu, hrabětem z Aosty a Maurienne.\n\nByl nejmladším synem Ludvíka Savojského a Anny Kyperské a prastrýcem předchozího vévody Karla II. Savojského (Karlův děd Amadeus IX. Savojský byl jeho bratr).\n\nVětšinu života strávil jako mladší člen vévodské rodiny. Jeho původním majetkem byl okres Bresse, v blízkosti francouzské a burgundské hranice, to však ztratil, a proto získal přezdívku „Bezzemek“. Savojským vévodou se stal nečekaně poté, co zemřel nezletilý předchozí savojský vévoda Karel II. (1488–1496).\n\nK zajištění mužské linie ještě předtím (v témže roce) oženil svého nejstaršího syna Filiberta II. s jeho sestřenicí Jolandou Luisou Savojskou, jedinou sestrou zesnulého mladého vévody, v době sňatku jí bylo devět let. Jeho plán ale neuspěl – dívka ve dvanácti letech zemřela a manželství zůstalo bezdětné. \n\nDěti z manželství dcer Filipova bratra vévody Amadea IX. měly nárok na dědictví jak Savojska, tak Kyperského království, Jeruzaléma a Arménie. Navzdory tomu, že Kypr ani Jeruzalém nebránil v nástupnictví ženám, Filip tato tvrzení popřel a tyto tituly užíval sám.\n\nJeho první manželkou byla Markéta Bourbonská (5. únor 1438 – 1483), měli spolu tři děti:\n\nJeho druhou manželkou byla Claudine de Brosse z Bretaně (1450–1513), dcera Jana II. de Brosse a Nicole de Châtillon, měli spolu šest dětí:\n\nSe svými dvěma milenkami měl ještě osm nelegitimních dětí.\n\nS Liberou Portoneri:\n\nS milenkou Bonou di Romagnano měl dalších pět dětí.\n"}
{"id": "1156572", "url": "https://cs.wikipedia.org/wiki?curid=1156572", "title": "Pinaleno Mountains", "text": "Pinaleno Mountains\n\nPinaleño Mountains je pohoří na jihovýchodě Arizony, ve Spojených státech amerických. Rozkládá se ze severozápadu na jihovýchod na ploše přibližně 780 km. Nejvyšší horou pohoří je Mount Graham (3 207 m). Horská oblast má jedno z nejvíce rozmanitých přírodních prostředí ze všech horských pásem v Severní Americe.\n\nPinaleño Mountains je obklopené Sonorskou pouští a Čivavskou pouští. Místní flora a fauna je tak izolovaná a nemůže migrovat. Následkem je pak vznik specifických poddruhů pro danou oblast, například místního druhu veverky červené (\"Tamiasciurus hudsonicus grahamensis\"). Z dalších živočichů zde žijí jelenec ušatý nebo medvěd černý. Ze stromů zde rostou především douglaska tisolistá, smrk Engelmannův, topol osikovitý, borovice těžká a javor jasanolistý.\n"}
{"id": "1156578", "url": "https://cs.wikipedia.org/wiki?curid=1156578", "title": "Pochod na Drinu", "text": "Pochod na Drinu\n\nPochod na Drinu (srbsky v cyrilici Марш на Дрину, v latince Marš na Drinu) je tradiční srbská vojenská píseň. Je považována za neoficiální hymnu srbské armády. \n\nPíseň složil srbský skladatel Stanislav Vinički během svého pobytu ve Valjevu na začátku První světové války. Srbsko samo bylo po Balkánských válkách oslabeno a střetu s početně silnějším Rakousko-Uherskem se značně obávalo. Nicméně, jakmile započala srbská kampaň, slavila vojska tohoto jihoslovanského státu velmi rychle řadu vítězství. Na počest úspěšné Bitvy u Ceru byla složena právě píseň \"Pochod na Drinu\". \n\nPíseň se stala po zakončení první světové války symbolem srbských vojsk, které osvobodily zemi v okamžiku prolomení Soluňské fronty. \n\nPíseň byla populární i během existence partyzánského hnutí, stejně jako po skončení druhé světové války. Její coververze se objevily jak ve Velké Británii (The Shadows, The Spotnicks, James Last), tak i ve Švédsku. Podle písně byl o událostech první světové války také natočen v roce 1964 v tehdejší Jugoslávii i film. Pochod na Drinu tehdy získal oficiální text. \n\nzpět se nicméně Pochod na Drinu vrátil do popředí dění v závěru 80. let, kdy se objevily v Srbsku samotném diskuze o nové státní hymně. Pochod na Drinu byl jedním z kandidátů.\n\nV současné době je píseň v Bosně a Hercegovině vnímána jako symbol srbského nacionalismu, bez ohledu na historický význam i historický kontext. Byla často zpívána i paravojenskými jednotkami v Bosně a Hercegovině, které obsazovaly části země a činily zločiny proti obyvatelstvu jiné národnosti či víry. Tematicky byla píseň více než vhodná. Řeka Drina, která představuje tradiční historickou hranici mezi Srbskem a Bosnou a Hercegovinou, je často považována za linii, kterou je nezbytné z důvodu šíření ať už jednoho nebo druhého balkánského státu překročit (obdobně např. i v písni Evo zore, evo dana) a v době od konce 80. let 20. století bývá proto interpretována jako výzva Srbům pro obsazení Bosny a Hercegoviny. V lednu 2013 byla píseň hrána na plenárním zasedání Organizace spojených národů, což vyvolalo ostrou diplomatickou reakci bosenských politických představitelů.\n\nPíseň je rozšířená s texty v řadě jazyků i řadě podob. Ve své nejrozšířenější verzi má tuto podobu.\n"}
{"id": "1156579", "url": "https://cs.wikipedia.org/wiki?curid=1156579", "title": "Königsfeld", "text": "Königsfeld\n\nKönigsfeld může být:\n\n\n\n"}
{"id": "1156581", "url": "https://cs.wikipedia.org/wiki?curid=1156581", "title": "209 (číslo)", "text": "209 (číslo)\n\nDvě stě devět je přirozené číslo, které následuje po čísle dvě stě osm a předchází číslu dvě deset. Římskými číslicemi se zapisuje CCIX.\n\n\n\nSilnice II/209 je česká silnice II. třídy vedoucí na trase Krásno – Horní Slavkov – Loket – Chodov – Nová Role\n\n\n"}
{"id": "1156582", "url": "https://cs.wikipedia.org/wiki?curid=1156582", "title": "Pomník Karoliny Světlé", "text": "Pomník Karoliny Světlé\n\nPomník Karoliny Světlé stojí na Karlově náměstí v Praze 2.\n\nSpisovatelka Karolina Světlá bydlela k stáru v dnes již neexistujícím historickém domě čp. 550/II na rohu Karlova náměstí a Ječné ulice, který měl renesanční fasádu se třemi štíty a zasahoval přes uliční čáru dnešní ulice ke kostelu sv. Ignáce, Na secesní novostavbě domu z roku 1911, označené \"U Kamenného stolu\", je umístěna její pamětní deska. O zbudování pomníku usilovaly od roku 1903 dámy z Ženského výrobního spolku českého, který Světlá založila v Resslově ulici č. 5, a působila v něm jako předsedkyně. Pomník vytvořil sochař Gustav Zoula ve spolupráci s architektem Josefem Fantou. Byl odhalen 29. května 1910 uprostřed Karlova náměstí na východní straně před kostelem sv. Ignáce.\n\nPomník sestává z kamenného soklu z hladce opracované žuly, který stojí na třístupňovém kamenném podstavci s postranními výběžky. Podle evidenční karty NPÚ byly původně po stranách soklu velké bronzové vázy s vavřínovým dekorem (patrně odcizené). Na přední straně soklu je vsazena černá mramorová deska nahoře se zlaceným nápisem: KAROLINA / SVĚTLÁ / 24. II. 1830 - 7. IX. 1899.\nDole je nápis: PAMÁTCE SLAVNÉ SPISOVATELKY / A Z VDĚKU ZÁSLUHÁM VELKÉ ČEŠKY / VĚNOVÁNO ROKU MDCCCCX.\n\nBronzová busta Gustava Zouly představuje portrét spisovatelky ve starším věku, s plédem přehozeným přes ramena a cípem částečně zasahujícím k nápisu.\n\nPomník Karoliny Světlé je kulturní památka České republiky evidovaná v Ústředním seznamu kulturních památek pod rejstříkovým číslem: 40072/1-1207\n\n\nČlánek byl sestaven s využitím podkladů NPÚ.\n"}
{"id": "1156583", "url": "https://cs.wikipedia.org/wiki?curid=1156583", "title": "Helen Zilleová", "text": "Helen Zilleová\n\nOtta Helene \"Helen\" Zilleová (9. březen 1951 Johannesburg) je současná jihoafrická politička, současná premiérka provincie Západní Kapsko (od roku 2009), člen parlamentu Zapádního Kapska, bývalá předsedkyně hlavní opoziční strany Demokratická Aliance (DA) a bývalá starostka Kapského Města\n\nZilleová je bývalá novinářka a aktivistka proti Apartheidu, byla jedním z novinářů, kteří podali pravdivé informace o smrti lídra hnutí Black Consciousness  Steva Biko. V té době (druhá polovina 70.léta) psala pro deník \"Rand Daily Mail\".  Spolupracovala také s hnutím Black Sash a dalšími pro-demokratickými skupinami během 80.let. Na politické scéně se Zilleová objevila ve všech třech hlavních pozicích provinční vlády - Výkonná rada Západního Kapska (1999-2004), člen parlamentu (2004-2006) a premiérka Západního Kapska (2009-současnost).\n\nZilleová v roce 2008 získala ocenění World Mayor of the Year - z 820 kandidátů . Byla také vybrána jako \"Mediálně sledovaná osoba roku 2006 \"Národním novinářským klubem v červnu 2007; jedna z 24 finalistů South African Woman of the Year Award   Zilleová mluví plynně anglicky, afrikánsky, jazykem Xhosa a velmi dobře německy (jazyk rodičů). \n"}
{"id": "1156584", "url": "https://cs.wikipedia.org/wiki?curid=1156584", "title": "Daredevil (film)", "text": "Daredevil (film)\n\nDaredevil je americký akční film z roku 2003, který natočil Mark Steven Johnson podle komiksových příběhů o Daredevilovi. Do amerických kin byl film, jehož rozpočet činil 78 milionů dolarů, uveden 14. února 2003, přičemž celosvětově utržil 179 179 718 dolarů. Na snímek volně navazuje film \"Elektra\" z roku 2005.\n\nSlepý newyorský právník Matt Murdock se seznámí s Elektrou Natchiosovou, dcerou významného podnikatele, jenž se znelíbí Wilsonu Fiskovi, alias mocnému, záhadnému a brutálnímu Kingpinovi. Matt, který díky svým mimořádných schopnostem bojuje proti zločinu jako hrdina v kostýmu označovaný jako Daredevil, musí čelit Bullseyeovi, který byl Fiskem najat, aby zabil Elektru i jejího otce.\n\n\n"}
{"id": "1156588", "url": "https://cs.wikipedia.org/wiki?curid=1156588", "title": "Autonomie (rozcestník)", "text": "Autonomie (rozcestník)\n\nAutonomie může znamenat:\n\n"}
{"id": "1156589", "url": "https://cs.wikipedia.org/wiki?curid=1156589", "title": "Elektra (film, 2005)", "text": "Elektra (film, 2005)\n\nElektra je kanadsko-americký akční film z roku 2005, který natočil Rob Bowman podle komiksových příběhů o Elektře. Do amerických kin byl film, jehož rozpočet činil 43 milionů dolarů, uveden 14. ledna 2005, přičemž celosvětově utržil 56 681 566 dolarů. Snímek volně navazuje na film \"Daredevil\" z roku 2003.\n\nElektra, která byla po smrti přivedena zpět k životu, se stala nájemnou vražedkyní se schopnostmi prekognice. Úkol svého posledního zákazníka však nesplní, naopak své původní oběti začne chránit před dalšími útoky organizace, zvané Ruka. Ta chce odstranit jedinečného bojovníka, dívku, která má být rozhodující zbraní v odvěké válce mezi dobrem a zlem.\n\n\n"}
{"id": "1156593", "url": "https://cs.wikipedia.org/wiki?curid=1156593", "title": "Alí Šarí'atí", "text": "Alí Šarí'atí\n\nAlí Šarí'atí (persky علی شریعتی‎‎, anglicky Ali Shariati, narozen jako Alí Mazínán; 23. listopadu 1933 – 19. června 1977) byl íránský sociolog náboženství a revolucionář, považovaný za jednoho z nejdůležitějších duchovních otců íránské islámské revoluce. \n\nJiž od studentských let se zapojoval do odporu proti monarchii a byl několikrát zatčen. Po absolvování bakalářského studia na Mahšadské univerzitě získal stipendium v Paříži, kde roku 1964 obdržel doktorát ze sociologie na Sorbonně. Začal tam spolupracovat s levicovou alžírskou Frontou národního osvobození a seznámil se s dílem Frantze Fanona, jehož překládal do perštiny, i s řadou dalších levicových intelektuálů. Také v Paříži byl roku 1961 zadržen policií za účast na demontraci na podporu Patrice Lumumby.\n\nKdyž se Šarí'atí roku 1964 vrátil do Íránu, byl na několik týdnů uvězněn za své pařížské aktivity. Po propuštění začal učit nejprve na Mahšadské univerzitě a později v Teheránu. Jeho přednášky se staly nesmírně populárními, ale zároveň se Šarí'atí rychle stal trnem v oku režimu. Roku 1973 byl spolu s některými svými studenty uvězněn a propuštěn až po 18 měsících díky vlně mezinárodních i domácích protestů. Po nějakém čase po propuštění mu bylo dovoleno vycestovat do Anglie, kde po třech měsících zemřel, pravděpodobně následkem infarktu, i když se spekuluje i o vraždě. Je pohřben v Damašku. \n\nŠarí'atí vytvořil novou interpretaci ší'itského islámu, inspirovanou západním levicovým myšlením a podporující revoluci. Bývá označována jako „rudá ší'a“ (v protikladu k nepolitické „černé ší'e“ tradicionalistických kleriků) a srovnávána s teologií osvobození latinskoamerických levicových katolických teologů. \n"}
{"id": "1156596", "url": "https://cs.wikipedia.org/wiki?curid=1156596", "title": "César Manrique", "text": "César Manrique\n\nCésar Manrique Cabrera (24. dubna 1919 Arrecife — 25. září 1992 Teguise) byl španělský výtvarník a architekt z ostrova Lanzarote.\n\nAbsolvoval Výtvarnou akademii San Fernando v Madridu, jeho raná tvorba byla ovlivněna surrealismem. V roce 1964 odešel na tvůrčí pobyt do New Yorku, roku 1966 se vrátil na rodný ostrov. V té době se začal na Kanárských ostrovech rozvíjet turistický ruch, což s sebou neslo výstavbu obřích hotelových komplexů. Manrique se rozhodl zabránit tomu, aby tato uniformní architektura pronikla i na Lanzarote, a prosadil zákaz stavění domů vyšších než místní palmy a také zákaz billboardů. Ve spolupráci s architektem Fernandem Higuerasem začal vytvářet stavby, které ladily s ostrovní krajinou pokrytou lávovými poli a spojovaly tradiční venkovskou architekturu s výboji moderního umění. Příkladem je Manriqueho obytný dům (nyní muzeum a galerie), koncertní sál umístěný v přírodní jeskyni \"Jameos del Agua\", zahrada \"Jardín de Cactus\" nebo vyhlídka \"Mirador del Río\". Také umístil v krajině množství kinetických soch, pohybujících se ve větru. Roku 1982 byla založena nadace \"Fundación César Manrique\", jejímž cílem je pečovat o tuto unikátní galerii pod širým nebem. V roce 1986 Manrique obdržel ocenění Europa Nostra.\n\n"}
{"id": "1156600", "url": "https://cs.wikipedia.org/wiki?curid=1156600", "title": "Toulouse Business School", "text": "Toulouse Business School\n\nToulouse Business School je evropská obchodní škola s kampusy (pobočkami) v Paříži, Londýně, Barceloně, Casablance a Toulouse. Škola, založena v roce 1903, je jednou z nejlepsích obchodních škol na světě.\nTBS je akreditována u tří mezinárodních organizací: EQUIS, AMBA, a AACSB. Škola má přibližně 30 000 absolventů ze 75 zemí a více než 50 národností. Mezi významné absolventy patří Nicolas Todt (ředitel společnosti ART Grand Prix).\n\nTBS nabízí magisterský program v oboru managementu (Master in Management), několik specializovaných magisterských programů v oborech jako marketing, finance, média či personalistika (HR). Dále škola nabízí programy „Executive MBA”, jenž je podobný klasickým prezenčním MBA programům. TBS také nabízí doktorské studium, které vede k získání titulu Ph.D..\n\nŠkola je známá pro své tituly v letectví (ve spolupráci s \"École nationale de l'aviation civile\").\n\n"}
{"id": "1156603", "url": "https://cs.wikipedia.org/wiki?curid=1156603", "title": "Tomáš Tesař", "text": "Tomáš Tesař\n\nTomáš Tesař (* 25. září 1963 Praha) je český politik a jednatel společnosti, v letech 2010 až 2014 náměstek ministra životního prostředí ČR, člen TOP 09.\n\nVystudoval základní školu v Táboře, kde prožil dětství, a následně gymnázium v Holicích u Pardubic, kde prožil mládí. Absolvoval Fakultu strojní Vysoké školy strojní a textilní v Liberci (získal titul Ing.).\n\nPo roce 1990 pracoval v oblasti mezinárodní logistiky pro soukromou zahraniční společnost. Od roku 2014 pracuje opět v soukromé sféře v oblasti životního prostředí a energetiky.\n\nTomáš Tesař je od roku 1987 ženatý. Má dva syny a jednu dceru, s nimiž společně žije v Děčíně (v části Maxičky). Mezi jeho koníčky patří vysokohorské lyžování ve volném terénu, lezení po pískovcových skalách, architektura a politická historie Evropy a světa.\n\nOd roku 2009 je členem TOP 09, nikdy předtím nebyl členem žádné politické strany ani sdružení. Od roku 2010 byl předsedou TOP 09 v Ústeckém kraji a členem výkonného výboru strany. Na 3. celostátním sněmu TOP 09 v prosinci 2013 byl zvolen členem předsednictva TOP 09. Na 4. celostátním sněmu v listopadu 2015 tuto funkci obhájil (od delegátů obdržel 101 hlasů). Post člena předsednictva strany zastával do listopadu 2017, \n\nV komunálních volbách v roce 2010 byl lídrem kandidátky TOP 09 v Děčíně, ale neuspěl (strana získala ve městě pouze jeden mandát). Ve volbách do Poslanecké sněmovny PČR v roce 2010 kandidoval za TOP 09 a STAN v Ústeckém kraji, ale nebyl zvolen. Ve stejném kraji neuspěl ani o tři roky později ve volbách 2013, kdy kandidoval za stejné uskupení.\n\nOd 1. září 2010 se stal náměstkem ministra životního prostředí ČR Pavla Drobila a ředitelem sekce ochrany přírody a krajiny. Tyto funkce zastával i za ministrů Tomáše Chalupy a Tomáše Podivínského. Krátce po svém nástupu jej ke konci ledna 2014 odvolal ministr životního prostředí ČR Richard Brabec. Od roku 2014 je poradcem poslaneckého klubu TOP09. \n\nV listopadu 2019 byl zvolen členem předsednictva TOP 09.\n"}
{"id": "1156605", "url": "https://cs.wikipedia.org/wiki?curid=1156605", "title": "Ayanleh Souleiman", "text": "Ayanleh Souleiman\n\nAyanleh Souleiman (* 3. prosince 1992) je džibutský atlet, běžec, který se věnuje středním tratím. Jeho specializací je běh na 1500 metrů, je halovým mistrem světa z roku 2014..\n\nPrvním mezinárodním úspěchem se pro něj stalo páté místo v běhu na 1500 metrů na světovém halovém šampionátu v roce 2012. V následující sezóně vybojoval bronzovou medaili v běhu na 800 metrů na mistrovství světa v Moskvě. Jeho dosud největším úspěchem se stal titul halového mistra světa v běhu na 1500 metrů z roku 2014 ze Sopot. Z této sezóny pochází jeho nejlepší výkon v této disciplíně 3ː29,58.\n\nNa olympiádě v roce 2016 doběhl ve finále běhu na 1500 metrů čtvrtý.\n\n"}
{"id": "1156608", "url": "https://cs.wikipedia.org/wiki?curid=1156608", "title": "Gudrun Burwitzová", "text": "Gudrun Burwitzová\n\nGudrun Burwitzová (* 8. srpna 1929 Mnichov – 24. května 2018, Mnichov) celým jménem něm. Gudrun Margarete Elfriede Emma Anna Burwitz, byla dcera Heinricha Himmlera, \"Reichsführera-SS\", představitele Národně socialistické německé dělnické strany (NSDAP) a tvůrce tzv. konečného řešení židovské otázky.\n\nGudruninými rodiči byl Heinrich Himmler a jeho manželka Margarete Siegrothová, rozená Bodenová. Byla jejich jediným společným dítětem, ačkoliv si její rodiče později adoptovali i syna. Sám její otec měl ale několik nemanželských dětí se svou sekretářkou Hedvikou Potthastovou. Narodila se v Mnichově v roce 1929.\n\nHeinrich Himmler zbožňoval svoji dceru a pravidelně ji nechával letecky přepravovat z jejího domova v Mnichově do své kanceláře v Berlíně. Když zrovna nebyla v Berlíně, často jí volal a psal jí každý den. Přezdíval ji \"Püppi\" a tato přezdívka ji provázela celým životem. Při některých služebních povinnostech svého otce doprovázela.\n\nDne 23. května 1945 její otec ukončil svůj život rozkousnutím skryté kyanidové kapsle. V té době byl v britském zajetí a jeho dcera zarputile prohlašovala, že její otec byl zavražděn. Po skončení druhé světové války byla Gudrun a její matka zatčeny Američany a přemisťovány mezi bývalými koncentračními tábory ve Francii, Itálii i Německu. Během Norimberského procesu ale byla uznána nevinnou a propuštěna. Nikdy se ovšem nezřekla nacistické ideologie, a soustavně bojovala za očištění pověsti svého otce. Zůstala poblíž neonacistickým skupinám tím, že podporovala bývalé členy SS.\n\nGudrun se provdala za novináře Wulfa Dietera Burwitze, funkcionáře bavorské sekce krajně pravicové strany NPD. Měli spolu dvě děti. Od roku 1951 byla členkou \"Stille Hilfe\". Tato organizace zajišťovala podporu nacistickým zločincům po jejich zatčení. Díky ní například unikl trestu Anton Malloth, kterému zařídila i pobyt v pečovatelském domě na jižním okraji Mnichova.\n\nV roce 1952 se podílela na založení neonacistické mládežnické organizace Wiking-Jugend, která byla organizována podle vzoru Hitlerjugend.\n\nPo celá desetiletí byla v \"Stille Hilfe\" prominentní veřejnou osobností. Na různých setkáních, například na každoročním srazu veteránů Wehrmachtu a Waffen-SS na hoře Ulrichsberg v Korutanech, měla status hvězdy i autority. Oliver Schröm, autor knihy o \"Stille Hilfe\", ji popsal jako \"nádhernou nacistickou princeznu\".\n\n"}
{"id": "1156609", "url": "https://cs.wikipedia.org/wiki?curid=1156609", "title": "Julius Caesar v Egyptě", "text": "Julius Caesar v Egyptě\n\nJulius Caesar v Egyptě ( Giulio Cesare in Egitto, Julius Caesar in Egypt, HWV 17) je opera seria Georga Friedricha Händela z roku 1724. Libreto napsal Nicola Francesco Haym podle staršího libreta Giacoma Francesca Bussaniho, které bylo zhudebněno Antoniem Sartoriem v roce 1676. Premiéra proběhla 20. února 1724 v Her Majesty’s Theatre v Londýně a měla ihned obrovský úspěch. I dnes je to jedna z nejčastěji uváděných barokních oper.\n\n"}
{"id": "1156612", "url": "https://cs.wikipedia.org/wiki?curid=1156612", "title": "Zločin v Polné", "text": "Zločin v Polné\n\nZločin v Polné (2016) je český dvoudílný televizní film režiséra Viktora Polesného o hilsneriádě.\nPremiéra se uskutečnila dne 22. ledna 2016 v polenském kině za přítomnosti tvůrců filmu a doprovázená debatou.\n\nFilm se točil od března do května 2015.\n\nOdborným poradcem filmu byl právník a historik Stanislav Balík.\n\n"}
{"id": "1156615", "url": "https://cs.wikipedia.org/wiki?curid=1156615", "title": "Owen Wister", "text": "Owen Wister\n\nOwen Wister (14. července 1860, Filadelfie, Pensylvánie – 21. července 1938, Saunderstown, Rhode Island) byl americký právník, romanopisec, povídkář, esejista, básník a autor biografií. Díky svému románu \"The Virginian\" (1902, Virgiňan) je považován za zakladatele westernu z kovbojského prostředí.\n\nNarodil se roku 1860 v Germantownu (část Filadelfie) v rodině úspěšného lékaře, který si přál, aby se stal bankéřem. V letech 1870–1873 žil s rodiči Evropě a chodil do základních škol v Anglii a ve Švýcarku. Po návratu studoval na střední škole v Concordu v New Hampshire a po jejím dokončení se zapsal na Harvardovu univerzitu. Během studia začal psát příspěvky pro studentský satirický časopis \"The Harvard Lampoon\" (Harvardský pamflet) a spřátelil se s pozdějším americkým prezidentem Theodorem Rooseveltem. Po ukončení studia roku 1882 se rozhodl studovat hudbu a strávil dva roky na konzervatoři v Paříži, ale otec jej roku 1884 povolal zpět do vlasti, aby si našel stálé zaměstnání. Po návratu pracoval krátce v bance v New York a roku 1885 začal podruhé studovat na Harvardu, tentokrát na Harvardově právnické škole (Harvard Law School). Studium ukončil v roce 1888 a pak provozoval ve Filadelfii právnickou praxi. Od roku 1891 by rovněž činný jako spisovatel.\nProtože onemocněl neurastenií (nervovou slabostí) podnikal na radu svého lékaře zdravotní cesty na ranče ve Wyomingu i do jiných konců amerického Západu. Kultura a povaha těchto oblastí na něj zapůsobily natolik, že se rozhodl psát příběhy odehrávající se v tomto prostředí. V jeho odhodlání jej podpořilo i to, že se roku 1893 na cestě do Yellowstonského národního parku setkal a spřátelil s Frederikem Remingtonem, který maloval obrazy s tematikou Divokého západu. Roku 1895 vydal sbírku povídek \"Red Men and White\" (Rudoši a běloši), následoval román \"Lin McLean\" (1897) a po něm další sbírka povídek \"The Jimmyjohn Boss and Other Stories\" (1900). Roku 1902 pak vyšel jeho nejslavnější román \"The Virginian\" (Virgiňan), ve kterém vytvořil archetyp kovboje jako hrdiny a díky kterému je považován za zakladatele nového žánru, westernu s kovbojskou tematikou. Román byl napsán v knihovně Filadelfského klubu, kterého byl autor členem, je dedikován Roooseveltovi a převyšuje většinu pozdějších westernů od jiných autorů svou snahou o realistickou věrnost. Kniha se stala bestsellerem nejen v USA, ale i za hranicemi.\n\nVe svém dalším díle se tematice Západu již příliš nevěnoval. Vydal několik dalších románů, sbírek povídek, básní a také biografie prezidentů Ulyssese S. Granta a Theodora Roosevelta. Od roku 1898 byl ženatý se svou sestřenicí Mary Channingovou, se kterou měl šest dětí (zemřela roku 1913 při porodu). Byl členem několika literárních společností a od roku 1914 i Americké akademie umění a věd. Zemřel roku 1938 na krvácení do mozku ve svém domě v Saunderstownu a je pochován na hřbitově Laurel Hill Cemetery ve Filadelfii.\n\n\n\n\n\n\n\n\n\n"}
{"id": "1156616", "url": "https://cs.wikipedia.org/wiki?curid=1156616", "title": "Paddington (stanice metra v Londýně)", "text": "Paddington (stanice metra v Londýně)\n\nPaddington je stanice londýnského metra. Roku 1863 byla otevřena. Nachází se na linkách :\nStanice je také terminálem Crossrail.\n"}
{"id": "1156617", "url": "https://cs.wikipedia.org/wiki?curid=1156617", "title": "Omu (Suhard)", "text": "Omu (Suhard)\n\nOmu (1932 m n. m.) je hora v pohoří Suhard v severním Rumunsku. Nachází se na území župy Suceava asi 8 km jihozápadně od obce Cârlibaba a 26 km severozápadně od města Vatra Dornei. Travnatý vrchol poskytuje kruhový rozhled. Omu je nejvyšší horou celého Suhardu.\n\nPřístup je možný po značené hřebenové cestě (Rotunda - Vatra Dornei), nebo po bočním hřebeni z obce Cârlibaba.\n\n"}
{"id": "1156618", "url": "https://cs.wikipedia.org/wiki?curid=1156618", "title": "N'Golo Kanté", "text": "N'Golo Kanté\n\nN'Golo Kanté (* 29. března 1991, Paříž, Francie) je francouzský fotbalový záložník a reprezentant malijského původu, od roku 2016 působí v anglickém klubu Chelsea FC.\nV sezóně 2015/16 získal s Leicesterem City anglický ligový titul, v té následující si tento úspěch zopakoval s londýnskou Chelsea.\nHerním stylem bývá přirovnáván ke krajanovi Claude Makélélému, sám se však připodobňuje k Lassanu Diarrovi.\n\nKanté se narodil v Paříži a svoji fotbalovou kariéru v akademii JS Suresnes a poté přestoupil do US Boulogne. Svého profesionálního debutu se dočkal 18. května 2012, v posledním kole druhé nejvyšší francouzské fotbalové soutěže, když v zápase proti AS Monaco nastoupil na posledních 11 minut.\n\nDalší sezónu působil Kanté s Boulogne ve třetí nejvyšší soutěži, vstřelil tři góly a odehrál 37 zápasů ze 38.\n\nV roce 2013 přestoupil do druholigového SM Caen. V první sezóně odehrál všech 38 ligových zápasů, vstřelil dva góly, na další dva přihrál a s Caen postoupil do Ligue 1. Svůj první gól v Caen vstřelil ve svém druhém zápase sezóny proti Stade Laval, když srovnával skóre na 1:1 (výhra 2:1, celý zápas).\n\nDalší sezónu Kanté musel ligový zápas proti Saint-Étienne vynechat kvůli trestu za žluté karty.<ref name=\"14/15\">N'Golo Kanté 14/15</ref> Caen tento zápas prohrál 0:1. V sezóně 2014/15 odehrál 37 ligových zápasů, ve kterých vstřelil dva góly na pět gólů přihrál. Caen v této sezóně skončil na 13. místě.\n\n3. srpna 2015 přestoupil za 5,6 milionu liber do anglického klubu Leicester City, hrajícího Premier League. S klubem podepsal čtyřletou smlouvu. V Premier League debutoval o pět dní později, když v zápase proti Sunderlandu nahradil na posledních osm minut Jamieho Vardyho (výhra 4:2). Svůj první gól vstřelil 7. listopadu 2015 proti Watfordu, když v 52. minutě otevíral skóre zápasu (výhra 2:1, celý zápas). S Leicestrem City v této sezóně vyhrál titul Premier League a byl jedním ze čtyř hráčů Leicesteru, kteří byli zvoleni do PFA Team of the Year.\n\nV červenci 2016 podepsal pětiletý kontrakt s londýnským klubem Chelsea FC a stal se druhou posilou trenéra Antonia Conteho v létě 2016. Přestoupil z Leicesteru City za 32 milionů liber. V dresu Blues debutoval 15. srpna na domácí půdě proti West Hamu, odehrál 90 minut a pomohl svému týmu k výhře 2:1. V první sezoně s klubem vyhrál titul Premier League a získal ocenění PFA Player of The Year a FWA Player of The Year.\n\nV A-mužstvu Francie debutoval 25. 3. 2016 v přátelském utkání v Amsterdamu proti reprezentaci Nizozemska (výhra 3:2).\nTrenér Didier Deschamps jej vzal na domácí EURO 2016, kde Francouzi podlehli ve finále Portugalsku. Didier Deschamps jej vzal i na Mistrovství světa 2018, kde odehrál všech 7 zápasů a stal se mistrem světa.\n"}
{"id": "1156620", "url": "https://cs.wikipedia.org/wiki?curid=1156620", "title": "Milkov (hrad)", "text": "Milkov (hrad)\n\nMilkov je zaniklý hrad severně od Domaslavi v okrese Tachov. Stával pravděpodobně na ostrožně nad soutokem Podhájského potoka s Hadovkou v nadmořské výšce asi 510 m. Od většího hradu Švamberka je vzdálen pouze 1,8 km. Lokalita byla objevena v roce 2007. Tomáš Durdík označil existenci hradu na tomto místě sice za pravděpodobnou, ale navrhl další průzkum k jejímu potvrzení.\n\nZaniklá ves Milkov, která se nachází asi 800 m od lokality, patřila podle falza v roce 1115 kladrubskému klášteru. K samotnému hradu se zřejmě vztahují dvě zprávy. První je z roku 1405 a připomíná \"Petra ze Švamberka seděním na Milkově.\" Druhým známým majitelem byl podle zprávy z roku 1423 \"Petr Labuť seděním na hradě Milkově,\" který také patřil k rodu Švamberků a v letech 1423–1440 byl purkrabím v Manětíně. Povrchovým průzkumem nebyl získán žádný archeologický materiál.\n\nHrad stával na skalnaté ostrožně. Její závěrečná část byla od zbytku oddělena obloukovitým příkopem vysekaným ve skále. Dosud je až tři metry hluboký. Nad příkopem se nachází vyvýšenina s rozměry 8 × 6 m, která je pravděpodobně pozůstatkem budovy. Za ní je lichoběžníkové hradní jádro bez dalších stop zástavby. Pouze na východní straně je klesající ostroh částečně přeťat příkopovitou rozsedlinou. Obranné možnosti hradu mohly být posíleny rybníky v bočních údolích.\n\nZbytky hradu jsou volně přístupné. Vede kolem nich modře značená turistická trasa z Domaslavi do Krasíkova.\n\n\n"}
{"id": "1156621", "url": "https://cs.wikipedia.org/wiki?curid=1156621", "title": "Green Anarchy", "text": "Green Anarchy\n\nGreen Anarchy byl magazín vydávaný skupinou v Eugene v Oregonu. Časopis se zaměřoval na primitivismus, postlevicový anarchismus, radikální environmentalistiku, boje Afroameričanů, anarchistický odpor, vzdor domorodců, osvobození země a zvířat, antikapitalismus a podporování politických vězňů. Green Anarchy se začal vydávat v roce 2000 a v roce 2009 jejich webová stránka ukončila provoz zanechajíc krátkou zprávu o ukončení vydávání časopisu.\n\nPodtitul časopisu je \"\"anticivilizační zpravodaj teorie a akce\"\".\n\nJedním z editorů publikace byl anarchoprimitivista a spisovatel John Zerzan.\n\n\n"}
{"id": "1156623", "url": "https://cs.wikipedia.org/wiki?curid=1156623", "title": "Joseph Bell", "text": "Joseph Bell\n\nJoseph Bell (2. prosince 1837 – 4. října 1911) byl skotský lektor lékařské fakulty Edinburské univerzity. Stal se inspirací literární předlohy Sherlocka Holmese.\n\nStudoval lékařství na lékařské fakultě university v Edinburghu (University of Edinburgh) a v roce 1859 získal titul DL. Když královna Viktorie navštívila Skotsko, sloužil jako její osobní lékař. Také vydal několik lékařských učebnic. Byl členem Královské koleje chirurgů (Fellow of the Royal College of Surgeons of Edinburgh - FRCSE), smírčí soudce a zástupce nadporučíka. V roce 1887 byl zvolen předsedou FRCSE.\n\nNapsal knihu \"Manuál operací chirurgie\", která vyšla v roce 1866. Zemřel 4. října 1911. Byl pohřben na hřbitově v Edinburghu po boku své manželky Edith Katherine Erskine Murray, a jejich syna Benjamina.\n\nV roce 1877 se setkal s Arthurem Conanem Doyle, který poté pracoval jako Bellův úředník v Edinburgh Royal Infirmary. Doyle později napsal sérii populárních příběhů ve kterých vytvořil románovou postavu Sherlocka Holmese, která byla volně založená na Bellovi a jeho všímavých metodách. Bell si byl vědom této inspirace. Podle Irvinga Wallace byl zapojený do několika policejních vyšetřování, především ve Skotsku, obvykle s forenzním expertem profesorem Henry Littlejohnem.\n"}
{"id": "1156624", "url": "https://cs.wikipedia.org/wiki?curid=1156624", "title": "Bond Street (stanice metra v Londýně)", "text": "Bond Street (stanice metra v Londýně)\n\nBond Street je stanice metra v Londýně. Roku 1900 byla otevřena. Nachází se na dvou linkách :\nTato stanice je také terminálem Crossrail.\n"}
{"id": "1156625", "url": "https://cs.wikipedia.org/wiki?curid=1156625", "title": "Integrovaný model myšlení", "text": "Integrovaný model myšlení\n\nIntegrovaný model myšlení (v anglickém originále \"Higher-order thinking skills\", ve zkratce HOTS) je model myšlení obsahující tři oblasti: vědomostní základ, kritické myšlení a kreativní myšlení. Tento model zdůrazňuje, že myšlení není pouze souhrnem oddělených operací, ale že je interaktivním systémem zkonstruovaným především pro pedagogické účely. Cílem je naučit žáka efektivněji pracovat s informacemi a umět se orientovat ve světě pomocí kritického a kreativního myšlení.\nModel byl vytvořen pedagogickými pracovníky na Státní univerzitě v Iowě v USA.\n\nVědomostní základ sestává ze znalostí nabytých předešlým učením (accepted knowledge). Jeho funkcí je zvládnutí učebního obsahu – faktů, zásad, pravidel a zručností, které jsou nevyhnutelné pro fungování jedince ve společnosti. Z vědomostního základu vycházíme jako z nevyhnutelného procesu pro rozvíjení kritického a kreativního myšlení.\n\nDo vědomostního základu v rámci HOTS modelu řadíme 3 složky:\n\nKritické myšlení je nezávislé myšlení, jehož cílem je prohlubování již získaných znalostí a jejich kritický rozbor. Výchova ke kritickému myšlení je záměrný, cílevědomý a dlouhodobý proces. Kritické myšlení není vrozené, ale je možné jej činností rozvinout. \nŽákům se v dnešní době prostřednictvím informačních technologií naskýtá celá řada možností získání nových informací. Díky tomu je potřebný zásah pedagogů, aby žáky naučili správně k těmto informacím přistupovat, uměli předkládaná fakta selektovat a správně zhodnotit. Z tohoto hlediska je důležitá výchova ke kritickému myšlení. Kritické myšlení předpokládá určitou dávku pokory a schopnosti myslet čistě, přesně, a pokud je to možné jednat na základě svých znalostí.\nV oblasti pedagogiky zdůrazňujeme některé zásady jako předpoklad úspěšného rozvoje kritického myšlení, např. kritické myšlení je možné rozvíjet v každém věku a je možné ho rozvíjet ve všech předmětech. Kritické myšlení pomáhá žákovi odkrývat souvislosti v učivu a vést ho k samostatným závěrům.\nMezi kritické myšlení v rámci HOTS modelu řadíme 3 složky:\n\nČtením a psaním ke kritickému myšlení (anglicky \"Reading and Writing for Critical Thinking\", ve zkratce RWCT) je název vzdělávacího programu, který upřednostňuje přímé prožití učebních činností a jejich následnou analýzu pomocí nejrůznějších technik, metod a strategií. Cílem programu je u žáků rozvinout tvořivé, intuitivní a nezávislé myšlení. Při vyučování čtení a psaní se vytvářejí předpoklady pro rozvoj abstraktního slovního myšlení a pro chápání vlastních myšlenkových\npochodů. Jejich dalšímu rozvoji napomáhá poznávání spisovné řeči a mluvnice. \nProgram vychází z modelu E-U-R.\nZákladem programu RWCT je třífázový modelu procesu učení – E-U-R (E=evokace, U=uvědomění si významu nových informací a R=reflexe).\n\nKreativní myšlení je produktivním stylem myšlení odrážejícím se v činnosti člověka. Psychologie považuje za kreativní myšlení takové myšlení, které je originální, správné, aplikovatelné a přínosné. Tvořivé myšlení je divergentním procesem, který směřuje od přijímání poznatků přes jejich reorganizaci k vytvoření nového poznatku. Jeho výsledkem je hned několik myšlenek nebo nápadů. Opakem divergentního myšlení je myšlení konvergentní (tedy směřující pouze k jedné myšlence či nápadu).Rozvoj kreativního myšlení je jedním ze základních předpokladů uplatnění žáků v životě.\n\nRysy vymezující kreativní osobnost jsou: tolerance vůči dvojznačnosti, stimulační svoboda, funkční svoboda, flexibilita, ochota riskovat, preference zmatku, prodleva uspokojení, oproštění od stereotypu sexuálních rolí, vytrvalost a odvaha. Naopak překážkami v kreativním myšlení mohou být například: kritická povaha, špatná tělesná kondice, strach, netvůrčí způsob řešení konfliktů, vysoce vyvinuté superego, konzervativní zvyklosti, myšlenková nepružnost, neschopnost změnit úhel pohledu, pesimismus, časová tíseň a další.\n\nMezi kreativní myšlení v rámci HOTS modelu řadíme 3 složky:\n\nKolláriková, Z. (1995). Model kritického myslenia a zásady jeho rozvoja. In Výchova ku kritickému mysleniu - teória a prax. Bratislava: Štátny pedagogický ústav.\n<br>\nŽák, P. (2004). Kreativita a její rozvoj. (Vyd. 1., 315 s.) Brno: Computer Press.\n"}
{"id": "1156626", "url": "https://cs.wikipedia.org/wiki?curid=1156626", "title": "Piccadilly Circus (stanice metra v Londýně)", "text": "Piccadilly Circus (stanice metra v Londýně)\n\nPiccadilly Circus je stanice londýnského metra, otevřená roku 1906. Nachází se na dvou linkách :\n"}
{"id": "1156627", "url": "https://cs.wikipedia.org/wiki?curid=1156627", "title": "John Boyd", "text": "John Boyd\n\nJohn H. Boyd (* 22. října 1981 New York) je americký herec. Je známý hlavně ze seriálu \"Sběratelé kostí\", kde hraje od desáté série zvláštního agenta FBI Jamesa Aubreyho. Hrál také v oscarovém filmu \"Argo\" (2012).\n\nNarodil se v New Yorku 22. října 1981, jeho otcem je herec Guy Boyd. Má sestru Pauline, která je také herečkou. Je absolventem vysoké školy v Benningtonu.\n\nSvou hereckou kariéru zahájil v roce 2005. Nejprve se objevoval v krátkých filmech a několika menších rolích ve filmu, zahrál si v jedné z epizod seriálu \"Právo a pořádek\" v roce 2005. Objevil se v seriálu ještě v roce 2006, ale jako jiná postava. V roce 2010 byl obsazen do své první hlavní role v televizi seriálu televize Fox \"24 hodin\", kde ztvárnil Arla Glasse.\n\nPo ukončení seriálu \"24 hodin\" hrál v seriálu \"Kravaťáci\". Plánovalo se, že v roce 2011 ztvární postavu Todda v seriálu televize Fox \"Iceland\". Z jeho výroby ale sešlo. V roce 2012 hrál ve filmu \"Argo\" s Benem Affleckem a Bryanem Cranstonem.\n"}
{"id": "1156629", "url": "https://cs.wikipedia.org/wiki?curid=1156629", "title": "Demokratická aliance", "text": "Demokratická aliance\n\nDemokratická Aliance (ang. \"Democratic Alliance\", DA) je jihoafrická politická strana středového a liberálního zaměření, která vznikla v roce 2000. Tvoří hlavní opozici vládnoucího Afrického národního kongresu a zároveň vládnoucí stranou v provincii Západní Kapsko.\n\nStrana vznikla v roce 2000 po uzavření aliance mezi Demokratickou stranou a Novou národní stranou. Aliance přijala liberální a centralistický program. Strana se stala opozicí vůči vládnoucímu Africkému národnímu kongresu, který silně kritizuje. Od roku 2014 disponuje 89 mandáty v Národním shromáždění a 10 mandáty v Národním koncilu provincií. Od května 2009 je vládoucí stranou v provincii Západní Kapsko (v celostátních volbách 2014 získala 59,38 %). V současnu její obliba neustále roste díky úspěšné politice dnes již bývalé předsedkyně Helen Zilleové.\n\n"}
{"id": "1156634", "url": "https://cs.wikipedia.org/wiki?curid=1156634", "title": "Pomník Otilie Sklenářové-Malé", "text": "Pomník Otilie Sklenářové-Malé\n\nPomník Otilie Sklenářové-Malé z roku 1933 je v pražských Čelakovského sadech poblíž budovy Národního muzea. Autorem sochy z bílého mramoru je Ladislav Šaloun.\n\nOtilie Sklenářová-Malá patřila k předním herečkám Národního divadla a byla také oddanou vlastenkou. Po její smrti byl ustaven \"Spolek pro postavení pomníku Otilie Sklenářové-Malé\", který získal potřebné finanční prostředky a oslovil sochaře Ladislava Šalouna, zda by se tohoto úkolu ujal.\n\nMísto pro pomník vybrala městská rada, protože poblíž, na rohu Žitné a Škrétovy ulice, stála dočasně letní dřevěná aréna tzv. \"Nového českého divadla\", kde se hrálo od roku 1876 do doby dokončení stavby Národního divadla (1883) a Sklenářová zde slavila velké úspěchy. Herečka věnovala na stavbu Národního divadla honoráře ze svých 22 pohostinských představení. Pomník byl slavnostně odhalen 7. května 1933.\n\nMramorový pomník Otilie Sklenářové-Malé stojí na travnaté ploše vpravo od historické budovy Národního muzea. Socha v nadživotní velikosti (280 cm) zachycuje herečku jako Hermionu ze Shakespearovy Zimní pohádky, zahalenou v dlouhém splývajícím plášti, s rukama zkříženýma na prsou. Levá ruka drží lipovou ratolest. V nízkém žulovém soklu je vpředu vytesán nápis: OTILIE SKLENÁŘOVÁ-MALÁ, vzadu: GENIOVI ČESKÉHO DRAMATICKÉHO UMĚNÍ / VLASTENCE VZORNÉ. Vpravo je signatura LAD. ŠALOUN.\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 39806/1-1037.\n\nČlánek byl sestaven s využitím podkladů NPÚ.\n\n"}
{"id": "1156638", "url": "https://cs.wikipedia.org/wiki?curid=1156638", "title": "Luskoun tlustoocasý", "text": "Luskoun tlustoocasý\n\nLuskoun tlustoocasý (\"Manis crassicaudata\") je pozemní, bezzubý, šupinatý savec, jeden ze sedmi žijících druhů rodu luskoun. Žije v různých typech tropických a subtropických lesů i na přiléhajících otevřených plochách v Indii, Nepálu, Pákistánu a na Srí Lance, kde se živí výhradně termity a mravenci.\n\nLuskoun tlustoocasý bývá dlouhý 45 až 75 cm a jeho ocas měří dalších 30 až 45 cm. Samci se od samic na pohled odlišují tím, že jsou znatelně větší; statný samec může vážit až 35 kg. Na zádech, bocích a na ocase je pokryt až 18 řadami vzájemně se překrývajících rohovitých šupin. Malá trojhranná hlava navazuje plynule na tělo, podobně jako tlustý ocas. Šupiny, vytvářející tuhý krunýř, vznikly přeměněnou srsti a chrání zvíře před predátory, zraněním, chladem i parazity. Celková hmotnost šupinovitého krunýře žlutohnědé nebo žlutošedé barvy je asi čtvrtina až třetina váhy zvířete. Šupinami nemá porostlé břicho, čumák, uši a okolí očí. Má velmi špatný zrak i sluch, nejdůležitějším smyslem je pro něj čich. Mezi šupinami mu rostou ještě i chloupky chránící ho před útoky jeho kořisti.\n\nNa každé silné končetině má pět drápů, z nichž tři větší jsou uzpůsobeny pro hrabání v zemi. Nemá žádné zuby a jeho hlavním nástrojem pro zachycení jídla je jazyk dlouhý až 25 cm. Polknutou potravu shromažďuje v prvé komoře žaludku a teprve ve druhé komoře, lemované tuhou svalovinou a představující jen pětinu celkového objemu žaludku, ji rozmělní a stráví.\n\nPřevážně noční zvíře, které den tráví osamoceno ve vyhrabané noře, která může být v měkké půdě až 6 m dlouhá. Na ochranu před nebezpečím se zkroutí do klubíčka a ocasem přikryje hlavu a nechráněné břicho; toto sevření je velmi pevné a luskouna nelze normálně rozvinout. Pro odpuzení nepřítele mu slouží žláza u análního otvoru, ze které vystřikuje páchnoucí tekutinu. Protivníka odrazuje také syčením a funěním, stejně jako sekáním tvrdým ocasem. Tato syčení a funění jsou jeho jedinými hlasovými projevy. Svoje území si značkuje výkaly.\n\nKromě pomalé chůze po zemi dokáže, díky svým drápům a silnému ocasu, i přes svou značnou váhu šplhat po stromech. Na stromy vylézá za mravenci, kteří se často v korunách stromů živí nektarem květů nebo šťávou z plodů.\n\nŽiví se hlavně termity a mravenci. Mohutnými drápy vyhrabe díru do termitiště a vsune dovnitř svůj dlouhý lepkavý jazyk, okolní hmyz slízne a rychle polkne do prvé, větší části žaludku. Při krmení se chrání před útočící kořistí tím, že zavírá oční víčka a svírá nozdry a uši.\n\nPokud jsou vidět dva luskouni tlustoocasí společně, jde u těchto samotářů s největší pravděpodobnosti o pár připravující se k páření, jedině v tomto období se spolu nacházejí i ve stejné noře. Po období březosti trvající 65 až 70 dnů se rodí, obvykle v lednu až březnu nebo v červenci až listopadu, jedno až dvě mláďata. Váží 200 až 500 gramů, je pokryto měkkými šupinami, hned vidí a je schopno chodit. Asi měsíc mládě zůstává u matky v noře, pak se asi stejnou dobu vozí na zádech matky přichyceno u kořene ocasu; kojeno je obvykle asi 3 měsíce. V zajetí se luskouni tlustoocasí dožívají průměrně 13 let.\n\nMezi jejich největší nepřátele jsou považováni lidé, kteří je i přes přísný zákaz loví. Jsou chytáni pro svou kůži, které se v Asii přisuzují afrodiziakální účinky nebo se z ní dělají kožené výrobky (např. boty) a také pro chutné maso. Tento lov má staleté historické zdůvodnění, jenže v minulosti byl prováděn s jinými zbraněmi.\n\nNení přesně znám počet těchto zvířat vyskytujících se na tak rozlehlém a těžko přístupném území, přesto odborníci soudí, že jeho stavy se nepřetržitě snižují. Luskoun tlustoocasý je chráněn vnitrostátními předpisy ve všech zemích, kde žije, a je zařazen v příloze II CITES. Mezinárodním svazem ochrany přírody (IUCN) je hodnocen jako ohrožený druh (EN).\n\n"}
{"id": "1156640", "url": "https://cs.wikipedia.org/wiki?curid=1156640", "title": "Respirační vzplanutí", "text": "Respirační vzplanutí\n\nRespirační vzplanutí, též oxidační či oxidativní vzplanutí, je imunitní obranná reakce některých fagocytů (bílých krvinek, jako jsou neutrofily a makrofágy), při níž se krátkodobě zvyšuje buněčná spotřeba kyslíku (proto je v názvu respirace čili dýchání) a bílé krvinky začnou na obranu produkovat řadu toxických látek. K respiračnímu vzplanutí dochází zpravidla po fagocytóze různých patogenů, zejména bakterií, těmito bílými krvinkami. Dochází k aktivaci NADPH oxidázy v membráně tzv. fagolysozomálních váčků, kde se pozřené bakterie nachází. NADPH oxidáza produkuje superoxidové ionty (O-), které se následně pomocí superoxiddismutázy mohou převádět na peroxid vodíku (HO) a navazující chemické či enzymatické reakce produkují i další toxické produkty, jako je hydroxylový radikál (·OH), chlornan (OCl), bromnan (OBr-) atp. Dále je v buňkách aktivována inducibilní NO syntáza (iNOS), která vytváří jedovatý oxid dusnatý (NO). Všechny tyto látky jsou schopné zneškodit bakterii uvnitř fagolysozomu, ale dostávají se i nekontrolovaně ven a jako vedlejší produkt mohou poškozovat tkáně.\n\nNa buněčné a molekulární úrovni spouští respirační vzplanutí řada podnětů, z nichž je důležitý především akt rozeznání patogenního organismu na základě jeho předchozí opsonizace a dále množství aktivačních faktorů (peptid f-met-leu-phe nebo C5a složka komplementu). Stupeň aktivace respiračního vzplanutí je možné měřit pomocí testu redukce tetrazoliových solí (Nitroblue tetrazolium test, NBT) - v suspenzi buněk s barvivem NBT vzniká po aktivaci respiračního vzplanutí tmavě modrý formazán.\n\nPři tzv. chronické granulomatózní nemoci pacienti nejsou schopni účinně zabíjet bakterie a houbové zárodky, které se do těla dostávají. Je to způsobeno genetickou nedostatečností NADPH oxidázy, následkem čehož fagocyty nejsou schopny spustit respirační vzplanutí a zabít tak pozřené choroboplodné zárodky. Podobné, leč méně závažné projevy mají mutace v glukóza-6-fosfát dehydrogenáze a myeloperoxidáze.\n"}
{"id": "1156644", "url": "https://cs.wikipedia.org/wiki?curid=1156644", "title": "Biskupský palác (Nitra)", "text": "Biskupský palác (Nitra)\n\nBiskupský palác v Nitře je dvoupatrová budova, která přiléhá k západní části katedrály svatého Jimrama na Nitranském hradě. Jeho základy pocházejí ze středověku. V průběhu let byl několikrát přestavován. Spolu s kostelem tvoří dominantní část hradu.\n\nPalác je sídlem nitranského biskupa a pro je veřejnost přístupný jednou v roce, na svátek sv. Cyrila a Metoděje (5. červenec).\n\nV průběhu 13. století prošel palác rozsáhlou rekonstrukcí. Jeho jádro tvořila nepodsklepený objekt obdélníkového půdorysu, který stojí uprostřed nádvoří dnešního biskupského sídla. Přízemí sloužilo pro hospodářské účely. V období před požárem a asanací velké částí gotického paláce sloužilo jako stáj. Dodnes se zachovala z této stavby západní část přízemí, současný sklep pod stojícím západním křídlem paláce. V severozápadním rohu nádvoří paláce byla v druhé polovině 15. století vybudována cisterna na vodu, do které byla sváděna voda ze střech. Během přestavby byla zasypána.\n\nFunkce jednotlivých prostorů a patra se od přestavby za biskupa Zachariáše Mošovského výrazněji neměnily. Sklepy pod západním křídlem sloužily jako skladovací prostory. Přízemí paláce plnilo v západním a severním křídle funkci hospodářského a provozního zázemí. Určitá část sloužila jako obydlí pro hospodářské úředníky a služebníky panství. Nacházela se zde i kuchyň, pekárna a sklad potravin. Patro paláce mělo reprezentační charakter, kde byla biskupská ložnice a pracovna. Kromě nich tu byly i reprezentační místnosti a místnosti pro hosty, archiv a knihovna biskupa. Funkci změnilo jen podkroví, kde byl zřízen sklad potravin, kanceláře úředníků biskupa a archiv. Po požáru až do počátku 20. století bylo podkroví nevyužívané. Biskup Ladislav Adam Erdődy jej nechal přestavět do současné podoby v 18. století. Po renovaci sloužilo jako Archeologie ústavu Slovenské akademie věd. Od 90. let 20. století sloužilo podkroví jako obytně-kancelářské podlaží.\n\nVnější zdi obytné rezidence byly umístěny na románskou hradbu a její vnitřní prostory osvětlovala gotická okénka. Dodnes jediným viditelným detailem středověkého paláce je okno na severní fasádě zdobené kružbou. Umělecko-řemeslná úprava reprezentačních místností biskupské rezidence pochází z let 1810 – 1830. Místnosti jsou zařízeny cenným starožitným nábytkem v empírovém stylu, stěny zdobí sakrální obrazy. Dominantou biskupského paláce a katedrály je dvojkupolovitá věž z roku 1642, která byla v letech 1773 - 1839 přestavěna.\n\n"}
{"id": "1156645", "url": "https://cs.wikipedia.org/wiki?curid=1156645", "title": "Marc Albrighton", "text": "Marc Albrighton\n\nMarc Kevin Albrighton (* 18. listopadu 1989, Tamworth, Anglie, Spojené království) je anglický fotbalový záložník a bývalý mládežnický reprezentant, který od roku 2014 hraje za klub Leicester City.\nV sezóně 2015/16 získal s Leicesterem City premiérový titul klubu v anglické nejvyšší lize.\n\n\nAlbrighton hrál v anglických mládežnických výběrech U20 a U21.\n\n"}
{"id": "1156646", "url": "https://cs.wikipedia.org/wiki?curid=1156646", "title": "Alžírská smlouva", "text": "Alžírská smlouva\n\nAlžírská smlouva je irácko-íránská mezinárodní smlouva uzavřená 6. března 1975 a upravující průběh státní hranice mezi oběma státy. Chúzistán podle ní připadl Íránu (hranici tvoří linie nejhlubšího dna řeky Šatt al-Arab), který musel vrátit tři ostrovy v Hormuzském průlivu, jichž se zmocnil v roce 1971, a současně se zavázal, že přestane podporovat irácké Kurdy. Irácká strana jednostranně oznámila 17. září 1980 její zrušení. Po skončení irácko-íránské války byla roku 1990 její platnost obnovena.\n\n"}
{"id": "1156650", "url": "https://cs.wikipedia.org/wiki?curid=1156650", "title": "Marie Anna de Conti", "text": "Marie Anna de Conti\n\nMarie Anna de Conti nebo také Bourbonská, Legitimée de France (2. říjen 1666 – 3. květen 1739) byla nejstarší legitimizovanou dcerou Ludvíka XIV. Francouzského a jeho milenky Louisy de la Valliére. Ve svých třinácti letech se provdala za Ludvíka Armanda Bourbona, prince z Conti a stala se tak princeznou z Conti. Tato velká kráska a oblíbená dcera svého otce v roce 1685, ve svých 19 letech, ovdověla. Nikdy se znovu nevdala a neměla děti. Potom co její matka odešla do kláštera, zůstala Marie Anna i nadále u otcova dvora a později se stala dědičkou své matky. Později se stala vévodkyní La Valliére.\n\nNarodila se tajně na zámku Vincennes 2. října 1666 jako nejstarší nemanželské dítě Ludvíka XIV. Byla považována za nejkrásnější a nejoblíbenější královu dceru. Jeho nejoblíbenějším dítětem byl nicméně její nevlastní bratr Ludvík August, vévoda z Maine. Ona a její mladší bratr Ludvík Bourbon (budoucí hrabě z Vermandois) byli dáni do péče Madame Colbert, manželce ministra financí Jeana-Baptisty Colberta. Madame Colbert je odvedla daleko od intrik královského dvora.\n\nDne 14. května 1667 král Marii Annu uznal za svou dceru. Ve stejný den její matku jmenoval vévodkyní La Valliére a Vaujours. Marie Anna by po matce měla zdědit titul vévodkyně z \"La Valliére\". Během mládí byla známá jako \"Mademoiselle de Blois\", oslovení, které později získala její mladší nevlastní sestra, Františka Marie Bourbonská, nejmladší králova dcera s Madame de Montespan.\n\nDne 16. ledna 1680 se Marie Anna provdala za svého bratrance, Ludvíka Armanda Bourbona, prince z Conti, svatba se konala v Château de Saint-Germain-en-Laye. Ludvík se do ní na první pohled zamiloval. Její věno bylo jeden milión livrů. Toto manželství bylo první, které bylo uzavřeno mezi princem královské krve a nelegitimní dcerou krále, což v té době vyvolalo skandál. Po katastrofální svatební noci, manželství zůstalo sterilní a Marie Anna šokovala dvůr, když otevřeně prohlásila, že „její manžel není v milování dobrý“.\n\nV roce 1683 ztratila milovaného bratra Ludvíka, hraběte z Vermandois, který slavil narozeniny ve stejný den jako ona. Mladý hrabě byl totiž vypovězen ode dvora poté, co byl zapojen do homosexuálního skandálu Chevaliera Lotrinského a sám byl dlouhodobým milencem strýce Marie Anny, Filipa I. Orleánského. Marie Anna prý byla smutná, když bratr zemřel, zatímco rodiče za mladého muže neuronily ani slzu.\n\nV roce 1685 se od ní manžel nakazil neštovicemi, Marie Anna nemoc překonala, Ludvík však po pěti dnech zemřel. Po jeho smrti jí říkali \"Madame la Princesse Douairière\", a také \"la Grande Princesse de Conti\". Nikdy se znovu nevdala, dokonce odmítla nabídku k sňatku od marockého sultána, Ismaila Ibn Sharifa.\n\nBěhem pětiletého manželství s princem z Conti, princem královské krve, byla jednou z nejdůležitějších dam u otcova dvora. Její mladší nevlastní sestra Luisa Františka Bourbonská, starší uznaná dcera Ludvíka XIV. a Madame de Montespan se však v roce 1685 vdala za ještě významnějšího muže, Ludvíka Bourbona, bourbonského vévodu, nejstaršího syna a dědice prince z Condé. Vzhledem k tomu, že Condé byl výše postavený než Conti, měla Marie Anna nižší postavení než její o sedm let mladší sestra. Tato záležitost, která byla ve Versailles tak důležitá, vedla k jejich vzájemným třenicím.\n\nTo, že má u Versailles nižší postavení, dráždilo Marii Annu čím dál víc, hlavně v roce 1692. V tomto roce se totiž vlastní sestra Luisy Františky, Františka Marie Bourbonská vdala za vévodu z Chartres, Filipa II. Orleánského, který byl dědicem Orléansu a legitimní vnuk Francie, synovec Ludvíka XIV. Františka Marie se tedy stala Fils de France, takže převýšila obě své sestry, jak Marii Annu, tak Luisu Františku, dostala navíc věno ve výši dvou miliónů livrů, což bylo mnohem více, než co dostaly její sestry. Marie Anna i Luisa Františka se ke své sestře chovaly velmi nepřátelsky, protože ona se svým vyšším postavením chlubila a povyšovala se.\n\nAby bylo možné rozlišovat u dvora vdovy po různých princů z Conti, dostaly jméno \"Douairière\" (vdovy) a číslo, které odpovídá době jejich vdovství, jejich titul byl tak \"Madame la Princesse de Conti, \"číslo\" Douairière.\" V letech 1727 až 1732 ovdověly tři princezny de Conti:\nMarie Anna seznámila svého nevlastního bratra dauphina s Marií Émilií de Joly de Choin, se kterou se po smrti své první manželky, Marie Anny Bavorské, oženil. Marie Anna de Conti zemřela v Paříži 3. května 1739. Pochována byla v kostele svatého Rocha v Paříži.\n\n"}
{"id": "1156651", "url": "https://cs.wikipedia.org/wiki?curid=1156651", "title": "Evangelické lyceum (Kežmarok)", "text": "Evangelické lyceum (Kežmarok)\n\nEvangelické lyceum je historická pozdě barokní budova v Kežmarku na \"Hviezdoslavově ulici\". Zbudováno bylo v letech 1774 – 1776, avšak dnešní podobu získalo po dostavění prvního patra v r. 1820 a pak druhého v roce 1865. Národní kulturní památkou bylo prohlášeno 4. prosince 1981.\n\n\nŠkolní knihovna, která se rozrůstala po celou dobu existence lycea, byla zachována i do současných dob. Je jednou z největších historických školních knihoven ve střední Evropě. Nachází se v ní na 150 tisíc svazků knih, z toho 53 prvotisků vytištěných od vynalezení knihtisku v roce 1500. V evangelickém lyceu – Lycejní knihovně je největší sbírka tisku 16. století na Slovensku, z něhož pochází až na 2600 knih. Také se v budově nachází farní úřad.\n\nDíky kvalitnímu pedagogickému obsazení, náboženské a národnostní toleranci, navštěvovali Kežmarské lyceum studenti z celé střední Evropy bez rozdílu vyznání i národnosti. Na lyceu resp. gymnáziu studovali a působily mnohé významné slovenské, srbské, české, německé i maďarské osobnosti:\n\n\"Literáti:\" Július Barč-Ivan, Pavol Országh Hviezdoslav, Ján Chalupka, Jur Janoška, Janko Jesenský, Janko Kráľ, Martin Kukučín, Karol Kuzmány, Daniel Lichard, Ernest Lindner, Ladislav Nádaši-Jégé, Martin Rázus, Fridrich Scholcz, Ivan Stodola, Pavol Jozef Šafárik, Albert Škarvan, Samo Tomášik, Jonáš Záborský, Ctiboh Zoch, Václav Johannides, Ján Genersich, František Kaziczy, Fridrich Lám, Ernest Lindner, Pavol Neckár, Jovan Sterija Popović\n\n\"Geografové, historikové a jazykovědci:\" Juraj Bohuš, Juraj Buchholtz mladší, Samuel Czambel, Dávid Frolich, Kristián Genersich, Ján Hunfalvy, Pavol Hunfalvy, Tomáš Mauksch, Ján Mylius, Pavol Socháň\n\n\"Přírodovědci, chemikové, fyzikové a matematici:\" Samuel Augustini ab Hortis, Ferdinand Filarszky, Fridrich Hazslinsky, Jur Hronec, Aurel Stodola\n\n\"Lékaři:\" Vojtech Alexander, Kristián Augutini ab Hortis, Daniel Fischer, Samuel Genersich, Ľudovít Markušovský, Ján Daniel Perlitzi\n\n\"Filozofové a ekonomové:\" Gregor Berzeviczy, Ján Feješ, Martin Schwartner, Leonard Stockel\n\n\"Malíři:\" Peter Bohúň, Ladislav Medňanský\n\n\n"}
{"id": "1156653", "url": "https://cs.wikipedia.org/wiki?curid=1156653", "title": "Zsigmond Rákóczi (kníže)", "text": "Zsigmond Rákóczi (kníže)\n\nZsigmond Rákóczi (německy Sigismund Rákóczi) byl sedmihradský panovník, místodržitel Štěpána Bočkaje v Sedmihradsku, po jehož smrti byl zvolen 11. února 1607, proti jeho vůli, za sedmihradského knížete. Dne 3. března 1608 se vzdal titulu a funkce ve prospěch Gabriela Bátoriho.\n"}
{"id": "1156654", "url": "https://cs.wikipedia.org/wiki?curid=1156654", "title": "Isaakij Vinogradov", "text": "Isaakij Vinogradov\n\nArchimandrita Isaakij (, občanským jménem \"Ivan Vasiljevič Vingradov / Ива́н Васи́льевич Виногра́дов\" 1895, Petrohrad – 12. ledna 1981, Jelec, Lipecká oblast) byl archimandrita Ruské pravoslavné církve, účastník bílého hnutí. Jako pomocník biskupa Sergije působil v Praze.\n\n\nIvan Vasiljevič absolvoval první Sankt-petěrburské reálné gymnázium (1913), dva два курса Petrohradské duchovní akademie, zrychlenou výuku Vladimirské vojenské školy. V době první světové války se účastnil bojů na rumunské frontě, jako velitel roty, a kde byl raněn. Na počátku roku 1918 vstoupil do divize plukovníka Michaila Drozdovského, s nímž absolvoval přesun z Jas k Donu, kde se připojil k dobrovolnické armádě. Jako “drozdovský“ důstojník, byl podruhé raněn v boji u Rostova na Donu, a u Heidelbergu (název německé osady na Krymu) byl raněn potřetí. Svou vojenskou službu zakončil v Drozdovského pluku v hodnosti kapitána s funkcí plukovního adjutanta.\n\nV roce 1920 odešel do emigrace. Se svým plukem se ocitl v Gallipoli, odkud přešel do Bulharska. Zde se živil prodejem novin, pracoval v kartáčovnách, a poté na venkovském hospodářství. V roce 1926 byl přijat do pravoslavném bohoslovecké ústavu svatého Sergije v Paříži. Aktivně se angažoval v činnostech pro Ruské studentské křesťanské hnutí (РСХД). V době studí na akademii jej metropolita Jevlogij (Georgijevskij) postřihl na mnicha (20. února 1927). Od 24. února 1927 byl jerodiákonem, od června 1928 jeromonachem.\n\nOd roku 1928 (nebo 1929) sloužil v Praze, v tehdy pravoslavném chrámu svatého Mikuláše na Staroměstském náměstí a v chrámu Zesnutí Přesvaté Bohorodice (\"Uspěnský chrám\") na Olšanských hřbitovech. Od roku 1932 igumenem, od roku 1936 archimandrita. Byl blízkým pomocníkem a spolupracovníkem pražského arcibiskupa vladyky Sergije. Vyučoval Boží Zákon v ruských kurzech při Ruské akademické skupině, věnoval se hodně dětem, byl jejich oblíbeným učitelem-vychovatelem, organizoval letní tábory «Витязи». Přednášel na vojenských a učitelských kurzech, na konferencích a dobročinných akcích. Byl mezi věřícími velmi oblíbený. Metropolita Jevlogij jej považoval za „obratného diplomata a obětavého pracovníka“.\n\nOd roku 1927 se podílel na fungování Ruského vševojenského svazu (ROVS), od ledna 1944 byl jeho hlavním duchovním.\n\nKdyž v květnu 1945 sovětská armáda přijela do Prahy, byl zatčen a 24. května převezen do SSSR. Byl uvězněn ve lvovské věznici, vojenským soudem odsouzen k deseti letům odnětí svobody (byl obviněn z účasti a činnost v RVS) a poté byl transportován k výkonu trestu do Karlagu, kde byl nucen těžce pracovat. V roce 1946 po intervenci arcibiskupa Sergije (Koroljova) a patriarchy Alexije I. byl propuštěn z pracovního tábora a pod dozorem poslán do Akťubinska.\n\n\n"}
{"id": "1156655", "url": "https://cs.wikipedia.org/wiki?curid=1156655", "title": "Zámek Kapetanovo", "text": "Zámek Kapetanovo\n\nZámek Kapetanovo (srbsky Дворац Капетаново/Dvorac Kapetanovo, maďarsky Kapetanovo kastély) je zámek v srbské Vojvodině, v regionu Banátu u hranice s Rumunskem. Zámek se nachází blízko vesnice Stari Lec. Od roku 1991 je stavba kulturní památkou.\n\nZámek si nechal jako svoji rezidenci zbudovat tehdejší župan Botka Béla v roce 1904. V dobách největší slávy a rozvoje Uher byl historizující sloh velice populární, a proto zámek Kapetanovo vznikl v novogotickém slohu odkazujícím na středověké polské paláce. Okolo zámku se nacházela rozsáhlá zahrada s fontánou. \n\nZa vhodnou lokalitu si Botka vybral volný prostor u silnice mezi městy Zrenjanin (na začátku 20. století známého pod názvem Veliki Bečkerek/Nagybecskerek), u vesnice Stari Lec. Zámek po původním maďarském majiteli, který jej kvůli nedostatku peněz v 30. letech prodal, koupil v roce 1938 bohatý obchodník Franc Maj. Učinil tak pro svoji dceru, která se později provdala za Milana Kapetanova. Ten zámek vlastnil až do konce druhé světové války a jeho jméno také celý objekt i získal. Po skončení války přišli v Jugoslávii k moci komunisté, kteří vydali dekrety o znárodňování majetku. Tím Kapetanova rodina o zámek přišla. \n\nV prvním desetiletí 21. století byl zámek převeden opět do soukromého vlastnictví, zrekonstruován a dnes slouží jako hotel. Vzhledem k tomu, že stavba je vedena jako \"kulturní památka velkého významu\", byla rekonstrukce provedena s důkladným přihlédnutím k původnímu vzhledu a původní podobě zámku.\n"}
{"id": "1156658", "url": "https://cs.wikipedia.org/wiki?curid=1156658", "title": "Un fils", "text": "Un fils\n\nUn fils (tj. \"Syn\") je francouzský hraný film z roku 2004, který režíroval Amal Bedjaoui podle vlastního scénáře. Film zachycuje vztah syna a otce.\n\nSelim je mladík arabského původu, který vede dvojí život. Podle svého otce, který bydlí na pařížském předměstí, pracuje Salim v Paříži jako hotelový recepční. Ve skutečnosti si se svou kamarádkou Louise vydělává peníze jako prostitut. Selimův otec Omar je vdovec a pobírá invalidní důchod, protože má nemocná záda. Selim všechny vydělané peníze šetří na jeho operaci. Selim jednoho večera dojde k závěru, že jeho život nemá perspektivu a spáchá sebevraždu. Po jeho smrti se otec od Louise dozví pravdu o synově životě.\n"}
{"id": "1156660", "url": "https://cs.wikipedia.org/wiki?curid=1156660", "title": "Traian Vuia", "text": "Traian Vuia\n\nTraian Vuia (17. srpna 1872 – 3. září 1950) byl rumunský vynálezce a letecký průkopník, který zkonstruoval, postavil a vyzkoušel vlastní jednoplošník. Byl první, který ukázal, že létající zařízení se může vznést do vzduchu rozjezdem na kolech na běžné cestě. Je mu připisován skok do vzduchu s motorovým letadlem o délce jedenácti metrů, provedený 18. března 1906, později prohlašoval, že uletěl 24 metrů. Ačkoliv neúspěšný v trvalém letu, Vuiův vynález ovlivnil Louise Blériota v konstrukci jednoplošníků. Později se Vuia zabýval také konstrukcí vrtulníků.\n\nFrancouzský občan od roku 1918, Vuia byl také velký vlastenec, vedoucí francouzské Rumuny (zejména původem z Transylvánie) v odboji během druhé světové války. Do Rumunska se vrátil v roce 1950. \n\nVuia se narodil rumunským rodičům Simionu Popescuovi and Aně Vuia ve vesnici Surducul-Mic v oblasti Banátu v Rakousko-Uhersku, nyní v Rumunsku; místo se nyní nazývá Traian Vuia. Po dokončení střední školy v Lugoji roku 1892 se zapsal na Školu mechaniky na Polytechnické univerzitě v Budapešti, kde získal svůj inženýrský diplom. Poté studoval právnickou fakultu v Budapešti, kde získal titul v květnu 1901.\n\nVrátil se do Lugoje, kde studoval problémy létání a konstruoval svůj první létající stroj, která nazval Létající automobil. Pokusil se postavit svůj stroj, ale kvůli finančním potížím se červenci 1902 rozhodl odejít do Paříže, kde doufal, že najde někoho, kdo by financoval jeho projekt. Setkal se s značnou skepsí od lidí, kteří věřili, že stroj těžší než vzduch nemůže létat. Poté navštívil Victora Tatina, známého teoretika a experimentátora, který v roce 1879 postavil létající model letadla. Tatin se o projekt zajímal, ale pochyboval, že Vuia má vhodný motor a že letadlo bude stabilní. 16. února 1903 Vuia představil svůj plán Francouzské akademii věd v Paříži, ale byl odmítnut s komentářem: \"Problém letu se strojem těžším než vzduch nemůže být vyřešen a je to jen sen.\"\n\nTo Vuiu neodradilo a 15. května 1903 požádal o francouzský patent na svůj letoun, patent získal pod číslem 332106. Svůj první létající stroj začal stavět v zimě 1902-1903. Musel překonávat další finanční obtíže, také zahájil stavbu motoru jeho vlastní konstrukce, pro který byly vydány různé patenty, první v roce 1904.\n\nV prosinci 1905 Vuia dokončil stavbu svého prvního letounu \"Vuia I\". Byl to hornoplošník s konstrukcí z ocelových trubek. Základní rámec se skládal z dvojice trojúhelníkových rámů, jejich spodní části tvořily strany obdélníkového podvozku se čtyřmi koly s pneumatikami, přední pár byl řiditelný. Křídlo bylo upevněno na vrcholech těchto rámů a podobalo se křídlům Lilienthalových kluzáků, s konstrukcí ze zakřivených ocelových trubek vycházejících ze středu na vrcholu každého z bočních rámů. Vyztužení tvořily dráty připojené k páru sloupků. Křídlo bylo potaženo lakovaným plátnem. Sklon se ovládal změnou úhlu náběhu křídla. Kormidlo bylo umístěno zezadu pod křídlem. Letoun byl poháněn plynovým motorem na kyselinu uhličitou s vrtulí v tažném uspořádání. Motor o výkonu 25 koní si musel Vuia sám upravit, protože vhodný motor nebyl k dispozici. Tekutý oxid uhličitý se měnil na plyn v kotli Serpollet a poháněl motor stejné značky. Zásoba paliva stačila na pět minut při plném výkonu. Letoun byl pro Vuiu postaven pařížskou strojírenskou firmou \"Hockenjos & Schmitt\".\nPro zkoušky vybral Vuia místo v Montessonu poblíž Paříže. Nejprve zkoušel letoun bez křídel, aby se ho naučil kontrolovat na zemi. Křídla byla namontována v březnu a 18. března 1906 se letoun krátce vznesl. Po padesátimetrovém rozjezdu stroj opustil zemský povrch a letěl vzduchem ve výšce asi jednoho metru na vzdálenost asi dvanácti metrů, ale potom motor vysadil a letoun dosedl na zem. Byl zachycen větrem a poškodil se nárazem do stromu. 9. srpna byl podniknut delší skok o délce asi 24 metrů ve výšce asi dva a půl metru, který skončil tvrdým přistáním, při kterém byla poškozena vrtule. \n\nV srpnu 1906 Vuia letadlo upravil, snížil vzepětí křídla a přidal výškové kormidlo. V této podobě je letadlo někdy nazýváno Vuia I-bis. \nBritský letecký historik Charles Harvard Gibbs-Smith popsal toto letadlo jako \" první jednoplošník základní moderní konfigurace nesoucí člověka \", dosud ještě \"neúspěšný\", protože nebyl schopen delšího letu. \n\nFrancouzský časopis \"L'Aérophile\" zdůraznil, že Vuiovo letadlo bylo schopno vzlétnout z rovného povrchu bez pomoci rampy, kolejnic nebo katapultu. V té době bylo v Evropě známo úsilí bratří Wrightů, jejichž \"Wright Flyer\" se vznesl 17. prosince 1903 za použití odhazovacího podvozku, jedoucího po vodicí kolejnici. Nemnoho lidí dosud tento úspěch uznávalo. Wrightové podnikli nepřetržité a kontrolované lety v kompletním okruhu v září 1904. \n\nHlavní technické údaje letounu Vuia I:\n\nV roce 1907 Vuia postavil letoun \"Vuia II\", poháněný motorem Antoinette o výkonu 25 koní. Tento letoun měl stejnou základní konfiguraci jako Vuia I-bis, ale byl menší a lehčí, s celkovou hmotností včetně pilota 210 kg a rozpětím křídel 7,9 m. Vuiovi se podařil krátký skok do vzduchu v červenci 1907, kdy uletěl 20 metrů, ale letadlo se poškodilo při přistání a Vuia byl lehce zraněn. Další pokusy o let s tímto letadlem nebyly provedeny. \n\nCharles Dollfus, bývalý kurátor leteckého muzea v Paříži, napsal, že užití kol na letadle Alberto Santos-Dumonta bylo ovlivněno tím, že Santos-Dumont sledoval Vuiovy pokusy o let.\n\nVuia údajně provedl první skok do vzduchu 18. března 1906, v přítomnosti jeho mechanika a dvou blízkých přátel. Zprávy o tomto a dalších pokusech do 19. srpna 1906 se zakládají na dopisech, které Vuia napsal pro \"L'Aérophile\", oficiální časopis francouzského aeroklubu. Vuia poprvé představil svůj letoun veřejnosti 8. října 1906, kdy uletěl čtyři metry, což bylo sledováno Ernestem Archdeaconem a Edouardem Surcoufem.Další časopis z této doby, \"Flight\", připisuje Vuiovi pětimetrový skok do vzduchu z 8. října 1906 jako nejdřívější zápis v seznamu jeho pokusů, umístěného v tabulce \"výkony, provedené nejvýznamnějšími letci v posledních několika letech\".\n\nV letech 1918 až 1921 postavil Vuia dva experimentální vrtulníky na letiších Juvisy a Issy-les-Moulineaux.\n\nDalším Vuiovým vynálezem byl parní generátor s vnitřním spalováním, který vytváří velmi vysoký tlak více než 10 MPa. Užívá se dodnes v tepelných elektrárnách – Vuia a jeden z jeho partnerů, Emmanuel Yvonneau, si nechali patentovat několik typů plynových generátorů.\n\nDne 26. května 1946 byl Vuia jmenován čestným členem Rumunské akademie.\n\nTraian Vuia je pohřben na hřbitově Bellu v Bukurešti.\n\nMezinárodní letiště Traiana Vuii v Temešváru, třetí největší rumunské letiště, nese jeho jméno.\n\n"}
{"id": "1156661", "url": "https://cs.wikipedia.org/wiki?curid=1156661", "title": "Milan Mikulík", "text": "Milan Mikulík\n\nMilan Mikulík (* 10. listopadu 1980 Ostrava) je český lední hokejista hrající na pozici středního útočníka.\n\nSvá mládežnická léta strávil v dresu Vítkovic. Během sezóny 1999/2000 hrál v dresu juniorů i mužského týmu Havlíčkova Brodu. Pro následující ročník se ale do celku Vítkovických juniorů vrátil. Vedle nich si ovšem zahrál i za Kometu Brno, hrající druhou nejvyšší soutěž, a za Porubu, jež tehdy hrála ještě o soutěž níž. V sezóně 2001/2002 hrál postupně za Znojmo a za brněnskou Kometu. Následující ročník vedle Znojma nastupoval i v dresu Horácké Slavie Třebíč. Během sezóny 2003/2004 za Znojmo a též za Olomouc. A o rok později vedle Znojma za Sarezu Ostrava. Ročník 2005/2006 strávil celý v dresu Znojemských Orlů. V sezóně 2006/2007 sice odehrál 17 utkání za Vítkovice, ale vyzkoušel si i zahraniční angažmá, a sice na Slovensku (Trenčín a Považská Bystrica) a v Německu (Crimmitschau). Během sezóny 2007/2008 již ale opět nastupoval za týmy v České republice, a to za České Budějovice a Mladou Boleslav. Další ročník začal ve Spartě, ale pak se přesunul do Ústí nad Labem. Ročník 2009/2010 odehrál za Kladno a pak opět za Ústí nad Labem. I následující ročník začal v dresu Mladé Boleslavi, ale pak jej dohrál v Ústí nad Labem. Od sezóny 2011/2012 se ovšem stal součástí mladoboleslavského celku a jeho barvy hájil ještě následující tři sezóny. Až v sezóně 2015/2016 odtud odešel opět do zahraničí, a to do běloruského týmu Něman Grodno. Odtud se ale po 18 odehraných zápasech vrátil zpět do České republiky, a sice do Slavie Praha.\n\nV ní se na začátku sezóny 2016/2017 stal kapitánem mužstva. Vstup do sezóny se klubu povedl a před koncem první čtvrtiny soutěže se pohyboval na druhém místě. Pak ovšem majitel Slavie Vladimír Pitter z finančních důvodů propustit část hráčů, kteří rozpočet klubu zatěžovali nejvíce. Mezi ně patřil i Mikulík, jenž 11. října 2016 našel nové angažmá v Energii Karlovy Vary. V létě 2017 dále z Karlových Varů přestoupil do mužstva HC Frýdek-Místek.\n"}
{"id": "1156667", "url": "https://cs.wikipedia.org/wiki?curid=1156667", "title": "LGBT práva v Saúdské Arábii", "text": "LGBT práva v Saúdské Arábii\n\nLGBT práva nejsou vládou Saúdské Arábie uznávána, neboť veškeré sociální normy a z nich také vycházející zákony jsou výrazně ovlivněny arabskými kmenovými zvyky a fundamentální formou sunnitského islámu všeobecně známou pod termínem wahhábismus, který je také státní ideologií této země. Na homosexualitu a crossdressing se všeobecně pohlíží jako na amorální, vnitřně nezřízené aktivity, jejichž praktikování se trestá vězením, pokutou, výpraskem, bičováním i smrtí.\n\nSaúdská Arábie je známá tím, že nemá tradičně žádné psané zákony, což je právě nedílnou součástí jejího systému práva, jehož aplikace je závislá na královských dekretech a právních stanoviscích muslimských soudců a duchovních. Co se týče části psaného práva, tak ta se z velké části zaměřuje pouze na odvětví ekonomiky a zahraničních vztahů. Právě proto zdejší reformátoři často usilují o kodifikaci práva tak, aby se země mohla více otevřít světu už jenom tím, že kodifikuje, zveřejní a přeloží saúdské občanské a trestní zákony.\n\nV r. 1928 zveřejnil saúdský muslimský soudní dvůr dva hlavní prameny Hanbalite jurist Marʿī ibn Yūsuf al-Karmī al-Maqdisī (d.1033/1624), kde je Liwat (sodomie) definován takto:\n\" Na sodomii jest nutné pohlížet obdobně jako na cizoložství, neboť se jedná o stejně závažný zločin, jež musí být náležitě potrestán. Pokud \"muhsan\"[v překladu znamená \"cizoložník\", ale technicky vzato někdo kdo už měl legální pohlavní styk a už může, ale nemusí být v manželství] a svobodný jedinec [ne otrok] se dopustí sodomie, jeden musí být ukamenován, zatímco starý mládenec musí strávit rok ve vězení a dostat 100 ran bičem.\"\nSpáchání zločinu sodomie se dokazuje buď tak, že se pachatel k němu sám přizná, nebo z výpovědi čtyř muslimských mužů, kteří byli očitými svědky aktu. Pokud je svědků méně než čtyři, případně jeden z nich není bezúhonný, pak je všem udělen trest 80 ran bičem za pomluvu.\n\nV 80. letech vydal saúdský král Khaled nespočet královských dekretů vyjadřujících vysokou podporu sociálnímu konzervatismu v reakci na Obsazení Velké mešity ze strany náboženských fundamentalistů r. 1979.\n\n\"Právní aspekty předběžného zadržování a vazebního věznictví\" tvoří jakousi obdobu kodifikovaného trestního zákoníku, v němž je homosexualita zařazená mezi ty trestné činy, za jejichž spáchání jsou místní orgány povinné podezřelou osobu zadržet. Pokud jde o vymahatelnost zákonů, tak druhý královský dekret formálně ustanovil Komisi pro podporu cti a prevenci nemravnosti (Comittion for the Promotion of Virtue and the Prevention of Vice – CPVPV), jež disponuje pravomocí potrestat a zadržet kohokoli, kdo by jednal v rozporu s tradiční naukou wahhábismu, do čehož právě homosexualita a crossdressing spadají.\n\nEliminace homosexuality zůstává i nadále jedním z hlavním cílů CPVPV spolu s kampaní proti konzumaci alkoholických nápojů a praktikování čarodějnictví.\n\nVeškerá trestní opatření vůči homosexuálům a crossdresserům od 80. let po r. 2002 byly předmětem činnosti policie a členů CPVPV.\n\nK nepatrné změně došlo v r. 2002, kdy vláda pravomoci CPVPV omezila, poté co její členové překáželi záchranné službě během požáru v dívčí škole.\n\nČlenové komise již nemohou trestat nebo zadržovat osoby na vlastní pěst, nicméně smějí zatýkat a jinak spolupracovat s policií ve shromažďování relevantních důkazů, čímž se i nadále podílí na vymahatelnosti zdejšího práva.\n\nV r. 2000 oznámila saúdská vláda uvěznění a následné bičování devíti místních mužů za crossdressing a homosexualitu. Ten samý rok došlo ještě také k potrestání tří jemenských pracovníků za homosexualitu a pohlavní zneužívání dětí.\n\nV r. 2001 byl saúdský učitel a divadelník Muhammad Al-Suhaimi obviněn z podpory homosexuality a představen před soud, který mu udělil trest odnětí svobody. V r. 2006 dostal milost, která mu také znovu otevřela možnost vrátit se ke své profesi.\n\nV květnu 2005 udělila vláda 92 mužům za homosexualitu trest odnětí svobody v délce trvání několika měsíců s následným bičováním. Ten samý rok 7. listopadu podnikla rijádská policie razii na soutěž krásy gayů v al-Quatifu. Informace o zadržených pěti organizátorech jsou nepřístupné.\n\nV říjnu 2007 obvinili britští lidskoprávní aktivisté saúdskou vládu z toho, že zaslala písemnou výzvu britským mešitám k zabíjení gayů a zotročování žen.\n\nOsoby pobývající v království ilegálně jsou často neoprávněně obviňováni z různých trestných činů, vč. držení drog a homosexuality. Několik takových policejních zásahů bylo zaznamenáno v letech 2004–2005.\n\nK takovému zásahu došlo ještě také v r. 2008, konkrétně vůči filipínským pracovníkům z důvodu konzumace alkoholu a homosexuální prostituce. Článek v The Arab News se nesl pod názvem \"Gay práva nejsou ve středovýchodních zemích uznávána a publikace materiálů s jejich podporo je zakázána\".\n\nMezinárodní protesty ze stran lidskoprávních organizací přiměly saúdské úředníky pracující na velvyslanectví Saúdské Arábie ve Washingtonu D.C. k podání neoficiálního a nekorektního prohlášení, že jejich vlast bude trestat smrtí pouze v případech pohlavního zneužívání dětí, znásilnění, sexuálních útoků, vražd a angažování se ve všem, co by mohlo mít charakter politické obhajoby.\n\nV r. 2010 byl princ Saud bin Abdulaziz bin Nasser Al Saud obviněn z vraždy svého společníka během svého pobytu v Londýně. Následně mu byl udělen dlouholetý trest odnětí svobody. Podle vyjádření prokurátora měl princ svého služebníka sexuálně a psychicky terorizovat stejně tak jako muže, jimž platil za sexuální služby.\n\nV letech 2011–2012 saúdské noviny \"Okaz\" oznámily, že vláda za jediný rok obvinila přes 260 osob z trestného činu homosexuality. Podle oficiální zprávy se jednalo o nespočet mužů přistižených při crossdresingu, používání dámské kosmetiky a svádění jiných mužů.\n\nU příležitosti takto silného vládního postupu obdržela CPVPV oprávnění udělovat vysoké tresty.\n\nVeřejné školství v Saúdské Arábii spočívá v učení islámských hodnot založených na interpretaci Koránu, která zahrnuje i tvrdé odsuzování homosexuality. Kromě tohoto odsuzuje islám i crossdressing. Ministerstvo školství schvaluje učebnice reflektující islámský přístup k homosexuálním aktům: \"homosexualita je jedním z nejtěžších a nejohavnějších hříchů a musí být trestána\". Nejvhodnějším trestem za úmyslné praktikování homosexuálního aktu na veřejnosti je smrt[Saudi Ministry of Education Textbooks for Islamic Studies: 2007-2008 Academic Year. Center for Religious Freedom of Hudson Institute].\n\nV r. 2012 požadala saúdská vláda CPVPV k asistenci při vylučování studentů, kteří byli odsouzeni za inklinaci a stylizování se do gay a lesbické komunity.\n\nV Saúdské Arábii existují i soukromé školy, v nichž se vzdělávají převátně děti zahraničních pracovníků. Ty mají ve své školské politice a osnovách víc diskrétnosti a víc volné ruky. Vzhledem k tomu, že většina takových rodin jsou muslimové, tak i soukromé školy vyučují o islámkých zásadách, kultuře, jazyku a historii Saúdské Arábie. Obsah učebnic týkající se homosexuality a crossdressingu je zpravidla ovlivněn převažujícím postojům pracovníků a jejich země původu.\n\nSaúdská ústava neuznává právo občanů na ochranu soukromí. Vláda může soudním nařízením provádět kontrolu obydlí, automobilových vozidel, živností a jiného soukromého majetku. Lidé žijící v království by měli brát na vědomí, že jim jejich majetek může být zabaven pro účely trestního řízení.\n\nSaúdská Arábie nemá žádné zákony proti homofobní a transfobní diskriminaci. Harašment a násilí proti LGBT lidem nejsou považovány za zločin z nenávisti ani v případě, kdy motivací pachatelé je předsudek vůči skutečně či domnělé sexuální orientaci nebo genderové identitě oběti. LGBT aktivismus je v království zakázán. Zájemci o vstupní vízum nejsou tázáni na sexuální orientaci, nýbrž pouze na státní příslušnost, pohlaví, náboženství a rodinný stav. Stejnopohlavní manželství, registrované partnerství nebo jinak úředně zaznamenaný stejnopohlavní svazek nemá právní status. Lze jej ale použít jako podklad pro zahájení trestního řízení. V r. 2011 byl uložen rumunskému fotbalistovi Mirel Rădoi hrajícímu za Saudi Alhilal Club peněžitý trest ve výši 20 tisíc saúdských rijálů a dvouměsíční vyloučení z mužstva kvůli obvinění saúdského hráče Husajn Abdula Ghaniho, který hraje za Nasr Club, z homosexuality. Veřejný komentář, jehož cílem bylo dotyčného urazit, vyvolal velkou vlnu nevole, jíž se věnoval prakticky veškerý saúdský tisk. Po tomto incidentu si Husajn odmítnul s Mirelem podat ruku po skončeném zápase.\n\nV r. 2013 zahájila Rada pro spolupráci arabských států v zálivu, jejímž je Saúdská Arábie členem, plán zamezení přístupu LGBT cizincům na jejich území. Uskutečňován má být pomocí testu, který údajně dokáže gaye rozeznat.\n\nSaúdská vláda cenzuruje veškerá média pod hrozbou pokut, vězení a v případě cizinců deportace. Kdo drží, dováží, prováží, případně distribuuje jakýkoli mediální materiál bez vládního souhlasu, se dopouští trestného činu. Mediální obsah, včetně reklam, nemůže být vysílán, pokud svojí povahou uráží královskou rodinu, případně je v rozporu s islámským učením a hodnotami. Urážka majestátu krále a členů jeho rodiny může být trestána smrtí.\n\nO homosexaulitě a crossdressingu se v místním tisku mluví pouze v souvislosti s nezákonnou činností, pandemií HIV/AIDS a \"dekadencí\" západního světa. Podpora LGBT práv je zakázána.\n\nTelevizní programy a rozhlas mají rovněž zakázáno vyjadřovat podporu LGBT právům. Naopak často jsou nuceny posilovat negativní postoje a předsudky vůči homosexualitě a crossdressingu. Televizní pořady můžou obsahovat diskuse o amorálnosti homosexuální \"nemoci\", případně směřovat na některé známé osobnosti. Příkladem je rumunský fotbalista Mirel Rădoi, který měl údajně o jiném fotbalovém hráči šířit pomluvy, že je gay.\n\nVláda nedává povolení k existenci biografů a divadel. Pouze ve výjimečných případech se v Saúdské Arábii konají filmové festivaly. Cenzurované verze filmů jsou ale volně dostupné v mnoha maloobchodech. LGBT tematika je jednou z těch, které musí být z filmů vystřiženy. Náboženská policie má vlastní seznam filmů nebo televizních show, které nesmí být dovezeny do království.\n\nVládní regulace internetu se řídí Královským dekretem proti kybernetickým zločinům (\"Royal Decrees On Anti-Cyber Crime 2007\"). Článek 6 zakazuje tvorbu, distribuci a zpřístupňování online obsahu nebo webových stránek, který vláda shledá pornografickým, nebo neslučitelným s náboženskými a morálními hodnotami, případně ohrožujícím veřejné zdraví, bezpečnost a pořádek.\n\nSaúdská vláda pravidelně blokuje zdejším uživatelům internetu přístup na webové stránky nebo jiný online obsah podporující LGBT práva. Internetová cenzura se týká blogů, sociálních médií a webovcýh stránky obsahující videosoubory.\n\nV r. 2010 byl 27letý Saúd obviněn za homosexualitu a vydávání se za policejního příslušníka, když dal do veřejného oběhu komické video, v němž diskutoval o populární kultuře, ukazoval svojí holou hruď a flirtoval s kameramanem. Odsouzen byl k jednomu roku vězení, 1000 ranám bičem a pokutě 5000 saúdských riálů ($1,333).\n\nKluby, charity a politické asociace nemůžou legálně existovat bez vládního souhlasu, který organizace podporující LGBT práva, případně sdržující LGBT komunitu, nikdy nezískají.\n\nJedinou politickou stranu, která veřejně podpořila LGBT práva, a která usiluje o větší otevřenost diskusím o jiné sexuální orientace a genderové identitě, je Zelená strana Saúdské Arábie. Činnost této strany je však ilegální, a tudíž nemůže získat žádný politický vliv. Kvůli nepříznivému vývoji se očekává její zrušení.\n\nTresty za homosexualitu a crossdressing jsou pravidelně a striktně prosazovány jak proti místním, tak i proti zahraničním pracovníkům. Veřejná diskuse o homosexualitě a crossdressingu je vládou tolerována pouze za podmínky, že bude posilovat tradiční postoje a morálku.\n\nNěkteré Saúdky se oblékají jako muži ve snaze obejít některá omezení, jimž zdejší ženy čelí - například zákaz řídit automobil a segregace ve veřejných zařízeních. Pokud jsou ale dopadeny, pak jim hrozí stejně přísné tresty jako LGBT komunitě. Saúdská vláda považuje crossdressing a jakoukoli formu transgenderu za zakázanou podle islámského práva, a tudíž ilegální. Tresty za crossdressing jsou velmi podobné trestům za homosexualitu: tortura, bičování, chemická kastrace, pokuta, vězení, smrt a v případě cizinců deportace.\n\nSaúdská vláda zakazuje provádění operativních změn pohlaví a následné vydávání nových úředních dokumentů těm, co se cítí narozeni ve špatném těle. Stejně jako v případě homosexuality se rodinní příslušníci i v tomto případě cítí povinni zabít svého LGBT člena v zájmu zachování rodinné cti. Oběťmi těchto vražd ze cti jsou nejčastěji ženy, které měly mimomanželský sex, případně byly znásilněny.\n\nZe zákona mají všichni saúdští občané, kteří jsou infikováni virem HIV/AIDS, právo na bezplatnou zdravotní péči, ochranu soukromí a pracovních příležitostí. Vláda zpracovala edukační materiál o tom, jak se nemoc šiří, a doktoru Abduláh al-Hokajl specializujícím se na tuto problematiku bylo povoleno šířit veřejnou osvětu. Lidé žijící s touto nemoci však stále čelí ingoraci, obavám a předsudkům. Jelikož některé nemocnice odmítají ošetřovat nakažené, případně s nimi nelidsky zacházejí, určila saúdská vláda konkrétní, které se na ně budou přímo specializovat. Nemocnice a školy jsou často neochotné distribuovat vládní materiál prevence onemocnění, jelikož je tato nemoc ve zdejší společnosti považována za tabu. Kromě tohot je také velmi stigmatizovaná. Užívání kondomů není sice protiprávní. Jejich dostupnost je však omazená pouze na specializované nemocnice a lékárny.\n\nNa konci 90. let začala vláda pomalu připravovat kampaň za veřejnou osvětu o HIV/AIDS. Světový den boje proti AIDS získal oficiální status a arabským a anglickým novinám bylo povoleno psát články s požadavkem větší informovanosti a o této nemoci a vlídnějšího přijetí infikovaných. Království drží počet nakažeých v přísné tajnosti, neboť jeho oficiální politika je, že tato nemoc nepředstavuje vážný problém, neboť Saúdové respektují principy tradiční islámské morálky.\n\nV r. 2003 zveřejnila vláda 6 787 případů nákazy. V r. 2004 toto oficiální číslo vzrostlo na 7 808. Vládní statistiky poukazují na to, že většinu infikovaných tvoří cizinci, kteří provozovali \"nepovolené\" homosexuální vztahy.\n\nV červnu 2006 oznámilo Ministerstvo zdravotnictví, že více než 10 tisíc Saúdů bylo buď infikováno virem HIV, anebo už u nich propuknul AIDS. V prosinci 2006 založily \"The Arab News\" zvláštní edici volající po větším veřejném povědomí o šíření nemoci a přijetí infikovaných. V tom stejném roce se nakazil Saúd Rami al-Hariti po předešlé operaci. Ten se pak následně stal oficiálním příznivcem osvěty a vlídnějšího přijetí nakažených. Saúdská princezna Alia bint Abduláh je taktéž součástí Saudi AIDS Socienty, které byla v prosinci téhož roku povolené dražba umění za účelem charity následovaná diskusí o šíření nemoci, včetně debaty se dvěma HIV pozitivními Saúdy. Účelem události byla spolupráci na Saúdském národním programu boje s AIDS, kterému předsedá Dr. Sana Filimbanová.\n\nV lednu 2007 bylo povolené saúdskému profesorovi ekonomie Univerzity krále Abdula Azíze podniknout s hrstkou studentů výzkum míry povědomí o pandemii. Práce na osvětě HIV/AIDS byla podporována členy saúdské královské rodiny i lékařskou veřejností. Kromě toho se začaly rojit žádosti o zakládání nezávislých AIDS společností, které pomáhají nakaženým s hledáním práce, přijetím v rodině a bojem s předsudky. Nejznámější z nich je například Al-Husna Society. V r. 2007 zveřejnila vládní organizace Národní společnost pro lidská práva (\"National Society for Human Rights\") dokument o zacházení s HIV pozitivními lidmi. Navržený dokument \"Bill of Rights\" byl kritizován ze strany Human Rights Watch kvůli porušování lidských práv a globálním snahám boje s pandemií.\n\nCizinci, kteří žádají o pracovní vízum, musejí ještě před vstupem do země prokázat, že nejsou infikováni virem. A i po příjezdu se ještě musejí nechat otestovat ve vládou akreditované laboratoři. Po vypršení platnosti prvního pracovního povolení a pro obnovení pobytu musejí test podstoupit znovu. Každý infikovaný cizinec je neprodleně deportován do země svého původu. Cizincům je rovněž odepřen přístup k medikamentům a před odjezdem jsou segregováni od zbytku společnosti.\n\n"}
{"id": "1156670", "url": "https://cs.wikipedia.org/wiki?curid=1156670", "title": "Římskokatolická farnost Záblatí", "text": "Římskokatolická farnost Záblatí\n\nŘímskokatolická farnost Záblatí je územním společenstvím římských katolíků v rámci prachatického vikariátu českobudějovické diecéze.\n\nPlebánie v Záblatí byla zřízena v roce 1360. Kostel, zasvěcený Umučení sv. Jana Křtitele (titulární slavnost 29. srpna) pochází ze 14. století. Z této doby se v kostele zachovaly cenné nástěnné malby s tematikou kristologického cyklu. Dále byl kostel upravován v 16. století. Začátkem 15. století vesnice patřila královskému oblíbenci Zikmundu Hulerovi, který měl k církvi velmi problematický vztah a mimo jiné nechal popravit tři kněze z okolí.\n\nV 18. století byla ke kostelu přistavěna barokní kaple sv. Jana Nepomuckého. Ve 20. století přestal být do farnosti ustanovován sídelní duchovní správce. Roku 1971 farnost krátce spravoval jako administrátor ex currendo z Lažiště pozdější arcibiskup a kardinál Miloslav Vlk.\n\nFarnost Záblatí je součástí kollatury farnosti Vlachovo Březí, odkud je vykonávána její duchovní správa.\n\n"}
{"id": "1156715", "url": "https://cs.wikipedia.org/wiki?curid=1156715", "title": "Green Park (stanice metra v Londýně)", "text": "Green Park (stanice metra v Londýně)\n\nGreen Park je stanice metra v Londýně, pojmenovaná podle královského parku Green Park. Otevřena byla roku 1906. Nachází se na třech linkách :\n"}
{"id": "1156716", "url": "https://cs.wikipedia.org/wiki?curid=1156716", "title": "Regent's Park (stanice metra v Londýně)", "text": "Regent's Park (stanice metra v Londýně)\n\nRegent's Park je stanice metra v Londýně, pojmenovaná podle královského parku Regent's Park. 10. března 1906 byla otevřena. Nachází se na :\n"}
{"id": "1156718", "url": "https://cs.wikipedia.org/wiki?curid=1156718", "title": "Vakovlk", "text": "Vakovlk\n\nVakovlk (\"Thylacinus\") je rod vyhynulých vačnatců, kteří se živili karnivorně. Jediným recentním zástupcem byl vakovlk tasmánský \"(Thylacinus cynocephalus)\", který byl vyhuben v roce 1936. Nejstarší fosilní nálezy jsou známy z oligocénu.\n\nJe známo 6 druhů rodu \"Thylacinus\", jsou to:\n\nVyskytoval se na Tasmánii, v Austrálii a na Nové Guineji.\n\nTento fylogenetický strom je zpracován podle Yatese (2015):\n\n"}
{"id": "1156721", "url": "https://cs.wikipedia.org/wiki?curid=1156721", "title": "210 (číslo)", "text": "210 (číslo)\n\nDvě stě deset je přirozené číslo, které následuje po čísle dvě stě devět a předchází číslu dvě stě jedenáct. Římskými číslicemi se zapisuje CCX.\n\n\n\n\nSilnice II/210 je česká silnice II. třídy vedoucí na trase Krsy – Úterý – Teplá – Mnichov – Prameny – Sokolov – Jindřichovice – Kraslice – Německo\n\n\n"}
{"id": "1156726", "url": "https://cs.wikipedia.org/wiki?curid=1156726", "title": "Adalbert II. Ivrejský", "text": "Adalbert II. Ivrejský\n\nAdalbert II. Ivrejský (931/2/6 – 971/2/5, Autun) byl italský král v letech 950 – 961 a nejstarší syn krále Berengara II..\n\nPo dobytí severní Itálie Otou I. pokračoval bez úspěchu v boji proti saské dynastii.\n\nV roce 956 se oženil s Gerbergou z Mâconu, která zemřela roku 986/991. Jejich děti byly:\n\n"}
{"id": "1156730", "url": "https://cs.wikipedia.org/wiki?curid=1156730", "title": "Kouřimský kraj", "text": "Kouřimský kraj\n\nPočátky existence Kouřimského kraje spadají do druhé poloviny 13. století, kdy Přemysl Otakar II. nahradil původní hradské zřízení krajským zřízením. Centrem původního hradského zřízení bylo až do zavedení krajského zřízení hradiště u svatého Jiří a předtím Stará Kouřim.\nKouřimský kraj se nazývá podle královského krajského města Kouřimi, které bylo jeho správním centrem od nepaměti.\n\nV místní krajině je dokázáno osídlení lidmi již z mladší doby kamenné, zhruba 3000 let před naším letopočtem. V 6. století přicházejí Slované z kmene Zličanů a v 7. století vzniká na místech dávného slovanského osídlení Stará Kouřim. Význam mohutného opevněného hradiště se mohl směle měřit s Prahou. Tzv. Kristiánova legenda z 10. století vypráví o souboji zlického knížete Radslava s přemyslovským knížetem Václavem, který Radslava božím zásahem bez boje porazil. Zlické knížectví, které se stalo nebezpečným konkurentem Prahy, bylo vyvráceno ve dvou taženích Václavova bratra Boleslava I., zvaného Ukrutný, a následně přešlo do majetku Slavníkovců. Hradiště Stará Kouřim zaniklo kolem roku 936.\n\nRovněž Slavníkovci začali brzy ohrožovat zájmy v Praze sídlících Přemyslovců. Mocenský střet obou rodů vyvrcholil vyvražděním Slavníkovců v Libici nad Cidlinou roku 995. Po dobytí slavníkovského panství vznikl kouřimský úděl, kde panovaly pod svrchovaností pražského knížete vedlejší větve přemyslovského rodu. Kouřimský údělný kníže Děpolt III. vedl ve 13. století odboj proti králi Přemyslu Otakaru I. Jeho vzpoura byla však rozdrcena, Děpolt zabit a hradiště zničeno. Z této doby pochází druhá legenda o vzniku jména města obsažená v Dalimilově kronice.\n\nPři solním sčítání v roce 1702 bylo zjištěno v Kouřimském kraji 47903 křesťanů a 613 židů. Dohromady 48516 obyvatel nad 10 let.\n\nKolín byl založen relokací před rokem 1261 (první písemná zmínka) pravděpodobně Přemyslem Otakarem II., osídlena je však tato oblast nepřetržitě už od pravěku, přítomnost Slovanů lze doložit už v 6. století našeho letopočtu. Z příkazu krále Přemysla Otakara II. bylo vybudováno městské opevnění z dvojitého pásu kamenných hradeb. Středověké město bylo chráněno i mohutným tokem Labe, ale i jeho protější břeh byl opevněn. Pozůstatkem hradební soustavy je zálabská bašta – Práchovna z 15. století. Asi v první polovině 14. století se zde usídlili Židé, jsou doloženi v městských knihách k roku 1377. Židovská obec v Kolíně postupně nabyla značného významu, řadí se mezi největší a nejvlivnější do poloviny 19. století. Za vlády Marie Terezie žil v Kolíně vlivný městský úředník Tumlíř. Nařízení císařovny o vystěhování Židů z českých měst odmítl uposlechnout. Proto Židé v Kolíně zůstali a o každém velkém svátku se pak za svého dobrodince modlili v synagoze.\n\nKlášter Skalice Konvent byl založen až v roce 1357 a dokončen v roce 1400. Nejvýznačnější stavbou klášterního areálu byla gotická katedrála na niž na jihu navazovaly gotické klášterní budovy. Poslední pozůstatek po katedrále je zbytek gotického pilíře, který stojí severně od nynějšího zámku a částečné kusy kaple s východním průčelím a oknem. Další částečné zbytky (síň s křížovou klenbou a kapitulní síň) kdysi rozsáhlého klášterního komplexu se ještě nachází v dnes soukromém zemědělském statku. Za doby Karla IV. patřil tento klášter k největším a nejvýznamnějším stavbám tehdejší doby. K založení tohoto cisterciáského kláštera silnou měrou přispěl sám císař Karel IV., ale o vlastním vzniku rozhodl mindenský biskup Dětřich z Portic. Základy byly položeny 13. října 1357 a při slavnosti prý byl přítomen sám císař Karel IV., pražský arcibiskup Arnošt z Pardubic, olomoucký biskup Jan Očko z Vlašimi a fundaci potvrdil i sám papež Inocenc IV. Z počátku nebyl klášter nijak bohatý, ale díky získání mnoha privilegií a výsostných práv, začal klášter a okolní ves rychle bohatnout. Navíc na přelomu 14. a 15. století získalo tehdejší vedení kláštera bohatou finanční injekci přímo od krále Václava IV. Za husitského povstání byl v roce 1421 celý areál vypálen a pobořen, mnišský sbor byl částečně z opatství vyhnán, částečně pobit. Majetku a pozemků se zmocnila husity obsazená Kouřim a rozdělila je do necírkevních rukou, zprvu do měšťanských a později do šlechtických. Za Viléma Zuba z Landštejna byl roku 1481 klášter obnoven. Vzhledem ke stálým hospodářským těžkostem klášter r. 1553 opět zanikl a klášterní budovy byly ponechány svému osudu. V roce 1690 z iniciativy opata sedleckého kláštera (Jan Sopko) byl klášter opět obnoven. Původní klášterní objekty však již byly zpustlé a proto byly postaveny budovy nové. Místo gotického kostela byla postavena pouze nevelká barokní kaple Panny Marie. Obnovený klášter byl definitivně zrušen za josefínských reforem (v roce 1783 Josefem II.) a od náboženského fondu jej v roce 1819 koupil Jiří Dörfel. Ten začal obytnou budovu kláštera přestavovat na zámek.\n\nSoučasná Kouřim, asi 1 km severozápadně od Staré Kouřimi a kdysi jedno z nejvýznamnějších královských měst v Čechách, byla patrně založena ve třetí čtvrtině 13. století králem Přemyslem Otakarem II. Nebývalý rozkvět středověké Kouřimi trval až do roku 1547, kdy byla Kouřim, podobně jako celý městský stav království, oslabena konfiskacemi v souvislosti s účastí v protihabsburském povstání.\n\nVyšehrad je historické hradiště a pevnost na skále nad pravým břehem řeky Vltavy ve čtvrti Vyšehrad v Praze. Váže se k němu řada pověstí z počátků českých dějin. Podle pověsti ho založil bájný kníže Krok. Vznikl jako knížecí hradiště ve druhé polovině 10.  století. Koncem 11.  století tady sídlil první český král Vratislav II. Při kostele sv. Petra a Pavla byla zřízena vyšehradská kapitula. Roku 1420 hrad vypálili husité, později se stal pevností, střežící od jihu Prahu, rozsáhle barokně přebudovanou v polovině 17.  století. \nOd 15. do 19. století byl Vyšehrad s podhradím též samosprávným městem, do roku 1848 podřízeným vyšehradské kapitule a připojeným k Praze roku 1883. V téže době došlo k přetvoření hřbitova při kostele sv. Petra a Pavla na pohřebiště zasloužilých českých osobností se Slavínem. \n\nČeský Brod je gotické město, které s velkou pravděpodobností založil pražský biskup Jan I. ve 12. století jako trhovou osadu na trstenické stezce, která spojovala Prahu s jižní a východní Evropou. Na město jménem Biskupský Brod (Broda Episcopalis) byla osada povýšena pražským biskupem Janem III. z Dražic pravděpodobně v roce 1268. Současně udělil městu právo na hradby. \nV roce 1289 byl Brod již trhovým městečkem. Biskup Tobiáš žaluje roku 1289 králi Václavu II., že Konrád a Jindřich z \"Altenburga\" (Stará?) vyplenili dvůr v jeho Kejích a dvůr v Liblicích a jiné dvě vsi i s Brodem, trhovým městečkem naším, a Brod sám vypálili.\nSoučasný název Český Brod se používá od počátku 14. století.\nRoku 1437 byl Český Brod povýšen Zikmundem Lucemburským na královské město a dal mu dnešní znak. Během třicetileté války bylo město dvakrát vypleněno.\n\nVe starých kronikách pochází první zmínka o městě Vlašimi ze 13. století. Z roku 1303 pochází zmínka o hradu. V roce 1318 zde založil na místě někdejšího hradiště Hynek z Vlašimi tvrz, která měla chránit brod přes řeku Blanici. Dochovaly se z ní pouze části uvnitř okruhu dělostřeleckých bašt. První písemná zmínka o městě (tehdy městečku) pochází z roku 1320. Tuto informaci odkryl papež Pius XII. v souvislosti se svatořečením Anežky České. V té době byla Vlašim městečkem a byla přechodně rozdělena na dvě . \nPočátkem 14. století se připomínají rytíři z Vlašmi, kteří patřili ke družině krále Jana Lucemburského a Hron z Vlašimi s ním padl v bitvě u Kresčaku 1346. Rod se postupně rozdělil na několik větví, které se psaly podle svých sídel. Jan Očko z Vlašimi byl od roku 1364 druhým pražským arcibiskupem a prvním českým kardinálem. Za jeho působení byla Vlašim povýšena na město. Když se roku 1378 úřadu vzdal, nastoupil po něm jeho synovec Jan z Jenštejna. Větev Jankovských z Vlašimi působila na Moravě, Jiřík z Vlašimi byl v letech 1516-1520 moravským podkomořím. V letech 1363–1413 držela Vlašim jenštejnská větev pánů z Vlašimi. \n\nV letech 1442–1546 zde vládli Trčkové z Lípy, stoupenci krále Jiřího z Poděbrad. Za Mikuláše Trčky z Lípy byl postaven městský kostel a rozšířen hrad. Jejich vláda však město a jeho okolí uvrhla do dluhů. Rod také řešil problém vzájemných vyrovnání, které byly urovnány až králem Ferdinandem I. Do roku 1588 bylo město dvakrát předáno do rukou rytířských rodů: nejprve to byli Markvartové Stranovští ze Sovojovic a o čtyři roky později Klenovští ze Ptení. Roku 1580 dostalo město zásluhou Aleše Klenovského znak a jeho monogram „AKZP“ je na něm i dnes. Po nich do roku 1621 vládli Vlašimi Vostrovcové z Kralovic, kteří si dali za úkol zbavit město dluhů. Představitel tohoto rodu Jan patřil ke třiceti direktorům, kteří vystupovali proti králi Ferdinandovi. Po bitvě na Bílé hoře byl odsouzen k trestu smrti popravením, rozsudek byl však později změněn na doživotní vězení. Jeho mezitím nahromaděný majetek připadl koruně a město roku 1621 pánům z Talmberka.\n\nVětšina měšťanů byli protestanté, kteří trpěli za dob rekatolizace, což v okolí vedlo k mnoha povstáním. Rolníci a měšťané plenili a dobývali zámky v Ratajích, Domašíně a Vlašimi, kde měšťané mučili městského hejtmana a rozbili mu i hlavu. Po vyplenění tehdejšího kláštera svaté Barbory v Benešově narazili na královská vojska a byli následně pomláceni, zatčeni, či popraveni. Město bylo v té době obsazeno a vypleněno. V roce 1645, během třicetileté války, dobyli Vlašim Švédové, kteří město vypálili a zanechali v troskách. Později, od roku 1744, vládli městu knížata z Auerspergu, kteří v městě sídlili až do roku 1945.\n\nNejstarší zmínky o Sázavském klášteru sahají do roku 1032. U jeho zrodu stáli kníže Oldřich a (tehdy ještě poustevník) Prokop, kolem něhož se zde tvořila skupina následovníků již asi od roku 1009. Kníže Oldřich v roce 1032 tuto komunitu povýšil na benediktinský klášter. Sázavský klášter je považován za středisko slovanské vzdělanosti. Jeho zakladatel, Prokop, se snažil rozvíjet a uchovat cyrilometodějskou tradici. Hovoří o něm latinská Legenda o svatém Prokopu, v níž se objevuje téma zápasu české a německé kultury. Významnou roli hrály styky Sázavského kláštera s Kyjevskou Rusí. Podle legendy, která hovoří o založení kláštera na Sázavě, Prokop nabídl knížeti Oldřichovi vodu, která se proměnila ve víno. Za tento čin pomohl kníže Prokopovi založit klášter. V 11. století byl klášter středem staroslověnské liturgie, ale již v roce 1096 byli mniši ze Sázavského kláštera definitivně vyhnáni a jejich knihy a veškeré spisy zničeny. Klášter byl poté natrvalo předán benediktinům z Břevnova a pěstovala se zde nadále pouze latinská liturgie. Krátce po své korunovaci v roce 1203 se Přemysl Otakar I. snažil přesvědčit papeže Inocence III. o povýšení pražského biskupství na arcibiskupství a prohlášení Prokopa za svatého. Zatímco povýšení biskupství nebylo vyslyšeno, kanonizace svatého Prokopa proběhla v roce 1204. Ve čtrnáctém století byl stavěn nový kostel i klášter v gotickém slohu, stavba však byla přerušena husitskými válkami, kdy byli mniši dočasně vyhnáni (1420–1437).\n\nPrvní zmínka o Jílovém u Prahy se vztahuje k roku 1045. První datovaná zpráva o městečku Jílovém, zástavní listina Oldřicha Zajíce z Valdeka, pochází z 13. 9. 1331. Původně patrně hornická osada ze 13. století s kamenným kostelem, ve 14. století „královské zlatohorní město“, později zastavované různým šlechticům. \n\nBrandýs nad Labem zdejší přechod řeky byl významný již od raného středověku, procházela tudy významná zemská cesta z Prahy směrem na sever. Starší než samotný Brandýs byla jižně ležící ves Hrádek, kde se také nacházely dva kostely. Ta patřila kolegiátní kapitule v Sadské (později u sv. Apolináře v Praze), která měla také podací právo k farnímu kostelu sv. Petra. Po husitských válkách se dostává do majetku brandýských pánů a roku 1559 byl sloučen s Brandýsem.\nSamotné městečko Brandýs bylo vysazeno někdy na přelomu 13. a 14. století pány z Michalovic, kteří drželi jak část nedaleké Staré Boleslavi tak Boleslav Mladou. První písemná zmínka o něm pochází z roku 1304, kdy se zmiňuje trhová ves Brandýs s mostem a kostelem. U ní zřídili v místech dnešního zámku majitelé panství tvrz, pokud tato již nestála. Ve druhé polovině 14. století zde bylo zřízeno děkanství. Během husitských válek město dobyli a dočasně ovládali celou oblast pražané.\nV letech 1468–1493 držel panství Jan Tovačovský z Cimburka, který sem přemístil správní centrum panství a k tomuto účelu také přestavěl tvrz na reprezentativnější sídlo. Skrze jeho manželku Johanku z Krajku provdanou podruhé za Jana ze Šelmberka, která dala městu některé výsady, od krále Vladislava Jagelonského obdržela pro město roku 1503 znak a pokračovala v přestavbě tvrze v pozdně gotickém slohu, přešlo panství na původně rakouský rod Krajířů z Krajku. \nVe zvelebování sídla pak pokračoval její syn, stejně jako ona horlivý přívrženec jednoty bratrské Konrád Krajíř z Krajku, jemuž však bylo panství za účast na povstání proti císaři Ferdinandu I. roku 1547 zkonfiskováno. Panství i město se od této doby stává majetkem královským a příležitostným venkovským rezidenčním sídlem panovníků.\nObdobí značného rozkvětu a slávy zažíval Brandýs za císaře Rudolfa II., který zde často pobýval. Ten také 5. října 1581 povýšil Brandýs na královské komorní město. Císař si dal přestavět zdejší zámek a upravit terasovitou zahradu v italském stylu, jak navrhl jeho komorní architekt Giovanni Maria Filippi.\n\nJiž roku 1508 obdrželo město budovu na náměstí pro sklad soli, v níž byla záhy zřízena radnice a přistavěna věž. Budova prošla mnoha úpravami (1742), (1839), na počátku 20. století přestavěna do secesní podoby a roku 2009 obdržela novou přístavbu. Novodobá freska na průčelí zpodobuje akt povýšení města Rudolfem II. Původní jednoocasý lev ve znaku města (asi pánů z Michalovic) byl již roku 1670 nahrazen českým dvouocasým lvem.\nOd první poloviny 16. století sídlila ve městě také významná židovská obec, vzrůstající až do 19. století, kdy tvořila 6 % obyvatel. V ulici Na Potoce se nachází synagoga z roku 1829. Byla postavena na místě starších synagog zničených požárem (první synagoga je ve městě doložena roku 1515, druhá synagoga byla postavena po roce 1657 a třetí po požáru roku 1787). V současné době je přístupna veřejnosti. Zdejší židovský hřbitov patří k nejstarším u nás.\nMěstu se nevyhnuly ani válečné útrapy a požáry. Nejtěžší zkouškou byla třicetiletá válka, kdy byl zámek obsazen Sasy i Švédy a město bylo pustošeno. Největší požár postihl Brandýs roku 1828, kdy shořela valná část domů včetně židovské synagogy. \n\nRoku 1813 se na brandýském zámku sešli tři panovníci: rakouský císař František I., pruský král Fridrich Vilém III. a ruský car Alexandr I., aby tu připravovali úder proti Napoleonovi I. Od poloviny 18. století vznikaly ve městě manufaktury a továrny a spolu s nimi se rozvíjely i komunikace. \n\nBitva u Kolína proběhla 18. června 1757, kdy se nedaleko Kolína střetla vojska pruského krále Fridricha II. s rakouskou armádou polního maršála Leopolda Dauna, posílenou o saské jezdecké pluky. Zpočátku nerozhodná bitva skončila vítězstvím početně silnější rakouské armády. Její výsledek přiměl pruskou armádu ukončit obléhání Prahy a měl rozhodující vliv na další průběh sedmileté války.\n\nNejvětší úpadek Kouřimi však nastal po roce 1620 v době třicetileté války, kdy bylo téměř zcela zničeno. Většinu majetku získal kníže Karel z Lichtenštejna a vylidněná Kouřim byla nadto několikrát vydrancována nejen procházejícími švédskými, ale též císařskými vojsky. \nV roce 1850 započal rovněž úpadek významu Kouřimi jakožto správního centra. V tomto roce byl zrušen Kraj Kouřimský a roku 1868 následovalo zrušení Kouřimského okresu. V ekonomickém rozvoji se pak hlavním handicapem Kouřimska stala jeho odtrženost od vznikající hlavní železniční tepny Praha–Pardubice i od hlavních silničních tras, na rozdíl od jiných měst se zde nerozvinul významnější průmysl a její význam postupně upadal.\n\n\nMísta v Kraji Kouřimském r. 1375–1525, označená jako hrady\nMísta v Kraji Kouřimském z r. 1654, označená v berní rule tohoto kraje jako města a městečka\n\nMísta v Kraji Kouřimském z r. 1654, označená v berní rule tohoto kraje jako panství a statky \n"}
{"id": "1156731", "url": "https://cs.wikipedia.org/wiki?curid=1156731", "title": "Adalbert Magdeburský", "text": "Adalbert Magdeburský\n\nSvatý Adalbert Magdeburský (* okolo 910 Lotrinsko - 20. června 981, Geusa Sasko) byl apoštol Slovanů a první arcibiskup magdeburský (od roku 968)\n\nPocházel z území dnešní východní Francie. Zpočátku byl mnichem benediktinského kláštera sv. Maximina v Trevíru, kde byl vysvěcen na biskupa. Poté byl v Kolíně nad Rýnem ve službách krále Oty I.\n\nV roce 961 byl na žádost sv. Olgy vyslán na církevní misi do Kyjevské Rusi, avšak tamní obyvatelstvo se šlechtou západní křesťanství nepřijalo, jeho společníci byli zabiti, jemu samotnému se podařilo uprchnout a po roce se vrátit zpět. Na své cestě prošel Čechami a navštívil také Libici, kde biřmoval malého Vojtěcha. Po návratu byl jmenován opatem Weissenburgu v Alsasku, kde se věnoval kronikářské práci. \n\nV roce 968 byl ustanoven prvním arcibiskupem magdeburským. Z této funkce založil diecéze v Naumburku, Neissenu, Merseburku, Braniboru nad Havolou a Havelberku. Svou misijní činnost zaměřil i na Slovany v Čechách. Jeho další misijní práce byla mezi Lužickými Srby.\n\n"}
{"id": "1156734", "url": "https://cs.wikipedia.org/wiki?curid=1156734", "title": "Euston (stanice metra v Londýně)", "text": "Euston (stanice metra v Londýně)\n\nEuston je stanice londýnského metra, otevřená roku 1907. Nachází se na dvou linkách :\n"}
{"id": "1156736", "url": "https://cs.wikipedia.org/wiki?curid=1156736", "title": "Chalk Farm (stanice metra v Londýně)", "text": "Chalk Farm (stanice metra v Londýně)\n\nChalk Farm je stanice londýnského metra poblíž Camden Town v londýnské čtvrti Camden. Je na větvi Edgware linky Northern line mezi stanicemi Camden Town na jihu a Belsize Park na severu. Stanice je v přepravní zóně 2. S ročním počtem cestujících mírně pod pěti miliony v roce 2011 je Chalk Farm jednou z nejrušnějších stanic na větvi Edgware linky Northern line.\n\nStanice byla otevřena 22. června 1907 železniční společností \"Charing Cross, Euston & Hampstead Railway\" (CCE & HR). Původně vlaky jezdily mezi stanicemi Golders Green a Charing Cross. Linka byla prodloužena do stanice Edgware na sever v letech 1923-1924 a do stanice Kennington v roce 1926. V té době všechny vlaky používaly větev Charing Cross. V rámci komplexního jednotného vizuálu bylo v roce 1908 doplněno textové logo \"UndergrounD\" na nároží staniční budovy.\n\nV návaznosti na prodloužení železnice \"City and South London Railway\" (C & SLR) do stanice Camden Town v roce 1924 byly železniční systémy CCE & HR a C & SLR propojeny, což umožnilo obsluhovat ze stanice Chalk Farm i větev Bank a zajíždět na jih do stanice Clapham Common, s prodloužením do stanice Morden v roce 1926.\n\nStanice Chalk Farm leží na křižovatce ulic Chalk Farm Road, Haverstock Hill (severní prodloužení ulice Camden High Street) a Adelaide Road, které vytváří nároží s ostrým úhlem tvořící centrum stejnojmenného okolí.\n\nStanice Chalk Farm je v úzké, klínovité budově s nejdelším průčelím ze všech stanic, které navrhl architekt Leslie Green pro tři linky metra vlastněné společností \"Underground Electric Railways Company of London\", otevřených v letech 1906 až 1907. Má rovněž nejmělčí výtahovou šachtu ze všech stanic londýnského metra (21 stop, tj. zhruba 6,5 metru). V roce 2005 dokončila společnost \"Tube Lines\" rekonstrukci stanice. Budova stanice je na seznamu budov zvláštního architektonického nebo historického významu, stupeň II.\n\nStanici obsluhují autobusové linky 31, 168 a 393, a dále noční linky N5, N28 a N31.\nLondýnská kapela Madness (styl ska/pop) pózovala před stanicí Chalk Farm na fotografii pro obálku svého alba \"Absolutely\", které se v roce 1980 umístilo na druhém místě v britské hitparádě, a singlu \"Baggy Trousers\" z tohoto alba, který se umístil v britské hitparádě na místě třetím.\n"}
{"id": "1156739", "url": "https://cs.wikipedia.org/wiki?curid=1156739", "title": "Baker Street (stanice metra v Londýně)", "text": "Baker Street (stanice metra v Londýně)\n\nBaker Street je stanice metra v Londýně, otevřená roku 1863. Nachází se na pěti linkách :\n"}
{"id": "1156740", "url": "https://cs.wikipedia.org/wiki?curid=1156740", "title": "Registán", "text": "Registán\n\nRegistán (ریگستان, přepisováno také \"Rígestán\") je poušť rozkládající se na jihu Afghánistánu v provinciích Hilmand a Kandahár. Má rozlohu okolo 40 000 km². Její západní hranici tvoří řeka Hilmand, která ji odděluje od další pouště Dašt-e Margo, na východě se nacházejí Sulajmánské hory, tvořící hranici s Pákistánem. \n\nRegistán je náhorní plošina o nadmořské výšce mezi 800 a 1500 metry, terén tvoří převážně písečné přesypy, vyskytují se tu ale také štěrkové oblasti. Roční úhrn srážek nepřesahuje 100 mm, vládne kontinentální podnebí se značnými teplotními rozdíly. Faunu tvoří džejran, jehož počty rapidně klesají, koroptev pouštní a běhulík plavý. Osídlení je velmi řídké, tvoří je kočovní Balúčové a Paštunové se stády velbloudů a ovcí. Poušť se rozšiřuje severozápadním směrem, okolo stovky zemědělských vesnic již muselo být opuštěno. \n\nAustralští archeologové v poušti objevili 463 zaniklých osad, svědčících o tom, že v minulosti bylo zdejší klima příznivé pro lidskou populaci.\n"}
{"id": "1156741", "url": "https://cs.wikipedia.org/wiki?curid=1156741", "title": "Edgware Road (stanice metra v Londýně)", "text": "Edgware Road (stanice metra v Londýně)\n\nEdgware Road je stanice metra v Londýně, otevřená roku 1863. Nachází se na těchto linkách :\n"}
{"id": "1156742", "url": "https://cs.wikipedia.org/wiki?curid=1156742", "title": "Erik Rutan", "text": "Erik Rutan\n\nErik Rutan (* 10. června 1971, New Jersey, USA) je americký metalový muzikant a hudební producent. Mezi jeho kytarové idoly patřili Eddie Van Halen a Randy Rhoads, mezi oblíbené kapely Iron Maiden a Slayer. Z hudebních producentů obdivoval práci mj. Andyho Wallace a Flemminga Rasmussena.\n\nHudební kariéru začal s kapelou Ripping Corpse (byl spoluzakladatelem). Ve svých devatenácti letech s ní natočil desku \"Dreaming with the Dead\" (1991), byla to jediná dlouhohrající deska této skupiny. Poté odešel k Morbid Angel, s nimiž nahrál desku \"Domination\" (1995). V roce 1997 založil vlastní kapelu Hate Eternal, ovšem k Morbid Angel se později opět na určitý čas připojil. K jeho bočním projektům patřilo i působení ve skupině Alas.\n\nV roce 1999 založil na Floridě své hudební studio Mana Recording Studios. Pomáhal s produkcí kapelám jako Cannibal Corpse, Goatwhore, Belphegor, Soilent Green, Agnostic Front, Madball a dalším.\n\n"}
{"id": "1156743", "url": "https://cs.wikipedia.org/wiki?curid=1156743", "title": "Marylebone (stanice metra v Londýně)", "text": "Marylebone (stanice metra v Londýně)\n\nMarylebone je stanice londýnského metra, otevřená roku 1907. Nachází se na :\nTato stanice je také terminálem pro National Rail.\n"}
{"id": "1156744", "url": "https://cs.wikipedia.org/wiki?curid=1156744", "title": "Registán (rozcestník)", "text": "Registán (rozcestník)\n\nRegistán nebo Rígestán znamená v perštině „písčitá země“. Název může označovat:\n\n"}
{"id": "1156750", "url": "https://cs.wikipedia.org/wiki?curid=1156750", "title": "Sébastien Frey", "text": "Sébastien Frey\n\nSébastien Frey (* 18. března 1980, Thonon-les-Bains, Francie) je bývalý francouzský fotbalový brankář a reprezentant. Mimo Francii působil na klubové úrovni v Itálii a Turecku. Hráčskou kariéru ukončil v prosinci 2015 v tureckém Bursasporu.\nJeho mladším bratrem je fotbalový obránce Nicolas Frey.\n\n\nV A-mužstvu Francie debutoval 21. 11. 2007 v kvalifikačním utkání v Kyjevě proti reprezentaci Ukrajiny (remíza 2:2). Druhý a poslední zápas za francouzský národní tým absolvoval 27. 5. 2008 v Grenoble proti týmu Ekvádoru (výhra 2:0), šlo o přípravu před ME 2008 v Rakousku a Švýcarsku. Tohoto evropského šampionátu se také zúčastnil jako náhradní brankář.\n\n"}
{"id": "1156752", "url": "https://cs.wikipedia.org/wiki?curid=1156752", "title": "Ondřej z Phú Yên", "text": "Ondřej z Phú Yên\n\nOndřej z Phú Yên (asi 1624, Phú Yên – 26. července 1644, Kẻ Chàm) byl vietnamský římskokatolický katechumen a mučedník. Katolická církev ho uctívá jako blahoslaveného.\n\nNarodil se roku asi 1624 v provincii Phú Yên. Byl obdařen inteligencí a dobrým srdcem. Na naléhání své matky, ho otec Alexandre de Rhodes francouzský jezuitský misionář přijal mezi své studenty. Brzy předčil své spolužáky. Spolu se svou matkou přijal roku 1641 křest. V té době mu bylo asi 15 let a v době jeho smrti asi 19 nebo 20. Ondřej se stal jedním z Alexandrových nejbližších spolupracovníků. Po roce další formace vstoupil do \"Maison Dieu\" (Dům Boží), což byla katechetické sdružení. Členové veřejně skládaly slib že stráví celý svůj život v církvi a budou pomáhat šířit evangelium.\n\nPřed koncem července 1644 se mandarín (správce - byrokrat) Ong Nghe Bo vrátil do provincie kde Ondřej žil. Od krále měl příkaz zabránit rozšíření křesťanství v jeho království. Za rozšiřování víry byl otec Alexandr odveden do vězení. Mandarín poslal vojáky aby našli další katechety. Našli mladého Ondřeje, zbili ho a přivezli do guvernerského paláce.\n\nDne 25. července 1644 byl předveden před mandarína a byl nucen vzdát se víry ale on odmítl a dostal se do vězení. Mladý Ondřej byl klidný a radostný že může trpět pro Krista.\n\nDalší den 26. července byl odsouzen k smrti. V odpoledních hodinách vedl kapitán Ondřeje na místo popravy, nacházející se na poli mimo město. Otec Alexandr a mnoho portugalských a vietnamských křesťanů, dokonce i pohané následovaly průvod a byly svědky zabíjení. Nabádal křesťany aby zůstaly pevní ve víře a nebyly smutní. Byl popraven s několika ranami kopím a nakonec, když se chystal být sťat s šavlí, mocným hlasem zvolal jméno Ježíš. Svou oběť přijal pokorně s láskou ke Kristu.\n\nProces byl zahájen 28. ledna 1997 v diecézi Danang. Dne 27. ledna 2000 uznal papež Jan Pavel II. jeho mučednictví a blahořečen byl 5. března 2000.\n\n"}
{"id": "1156755", "url": "https://cs.wikipedia.org/wiki?curid=1156755", "title": "Gôtovany", "text": "Gôtovany\n\nGôtovany (původně \"Guothovany\", maďarsky \"Guotfalu\") jsou malá obec na Slovensku v okrese Liptovský Mikuláš.\n\nObec je poprvé připomínána v roce 1358 jako Ipochfalva. V pozdějších zdrojích se její název pravidelně měnil; v roce 1445 se objevuje jako Lewstachhaza, 1773 jako Guotowany, od roku 1920 má současný název. Vyvíjela se jako zemanská obec a patřila rodině Guothů. V roce 1784 měla 13 domů a 87 obyvatel, v roce 1828 13 domů a 98 obyvatel. Místní obyvatelé pracovali především v zemědělství, později (po vzniku ČSR) se věnovali i stavebnictví, hornictví a pracovali průmyslových závodech v okolí.\n\nOd roku 1924 je součástí obce i bývalá obec Fiačice, doložená v roce 1267 jako terra Fyotha. Patřila zemanským rodinám, v 18. století Kubínyům. V roce 1784 měla 22 domů a 193 obyvatel, v roce 1828 již 32 domů a 254 obyvatel, kteří se věnovali zejména zemědělství.\n\n"}
{"id": "1156761", "url": "https://cs.wikipedia.org/wiki?curid=1156761", "title": "Davis Mountains", "text": "Davis Mountains\n\nDavis Mountains je pohoří v západní části Texasu, ve Spojených státech amerických. Název pohoří je dle nedaleko ležícího města \"Fort Davis\", původní název pohoří byl \"Limpia Mountains\". Oblast je v rámci daného regionu oblíbeným místem kempování a turistických vycházek. Nejvyšším bodem pohoří je \"Baldy Peak\", jeden z vrcholů hory \"Mount Levermore\". Pohoří je vulkanického původu z období paleogénu.\nVegetaci tvoří horské traviny, borové a dubové porosty, ve vyšších polohách pak borovice těžké.\n"}
{"id": "1156763", "url": "https://cs.wikipedia.org/wiki?curid=1156763", "title": "Třída Pietro de Cristofaro", "text": "Třída Pietro de Cristofaro\n\nTřída Pietro de Cristofaro byla třída protiponorkových korvet italského námořnictva. Celkem byly postaveny čtyři jednotky této třídy. Po roce 1989 byly upraveny na hlídková plavidla sloužící především k ochraně rybolovu. Vyřazeny byly v letech 1992–1994.\n\nTřída byla postavena v italských loděnicích v letech 1963-1966. Čtveřice plavidel byla do služby přijata v letech 1965-1966.\n\nJednotky třídy \"Pietro de Cristofaro\":\nPlavidla byla vybavena vyhledávacím radarem SPQ-2, navigačním radarem BX-732, systémem řízení palby OG-3 se střeleckým radarem RTN-7A a optickým zaměřovacím systémem Mk 51. K vyhledávání ponorek sloužil trupový sonar SQS-36 a dále vlečný sonar s měnitelnou hloubkou ponoru stejného typu.\n\nHlavňová výzbroj se po dokončení skládala ze dvou 76,2mm kanónů v jednodělových věžích. Protiponorkovou výzbroj tvořil jeden 305mm vrhač raketových hlubinných pum K 113 Menon a dva trojhlavňové 324mm torpédomety. Pohonný systém tvořily dva diesely o výkonu 8400 shp. Nejvyšší rychlost dosahovala 23 uzlů.\n\nOd roku 1989 byla ze všech čtyř jednotek sejmuto protiponorkové vybavení a protiponorková výzbroj. Třída byla reklasifikována na hlídková plavidla a sloužila především k ochraně rybolovu.\n"}
{"id": "1156764", "url": "https://cs.wikipedia.org/wiki?curid=1156764", "title": "Ski Classics 2016/2017", "text": "Ski Classics 2016/2017\n\nSki Classics 2016/17 byl seriál dálkových závodů v běhu na lyžích během zimní sezóny. Celkové vítězství z loňského ročníku obhajovali Petter Eliassen a Britta Johansson Norgrenová.\n\n"}
{"id": "1156765", "url": "https://cs.wikipedia.org/wiki?curid=1156765", "title": "Správčice", "text": "Správčice\n\nSprávčice (německy \"Sprawtschitz\") je historická osada, část královéhradecké čtvrti Věkoše, která se nachází na levé straně řeky Labe. Část jejího bývalého území dnes patří do obce Předměřic nad Labem a v další části se nachází letiště Hradec Králové.\n\nPočátky Správčic se datují do velmi starých věků. To potvrzují v letech 1880 a 1893 objevené pozůstatky prehistorického osídlení lužické kultury podél silnice do Předměřic, ke kterým byly přidány předměty nalezené v osmdesátých a devadesátých letech 19. století na polích využívaných rodinou Píšů. Další objevy se uskutečnily v letech 1923–1924 při výstavbě okresní silnice (4 hroby z mladší doby bronzové).\n\nPrvní písemná zmínka o Správčicích se však objevuje až v roce 1816. Vesnice byla vždy spojena s politickým, společenským a kulturním životem osídlení této oblasti, zejména Věkošemi, ke kterým byla v roce 1850 jako osada připojena. Děti chodily do školy nejprve do Pouchova, pak do Věkoší. Ves se rovněž nevyhnula poničení během prusko-rakouské války v roce 1866, v červenci 1866 tudy prošla druhá divize lehké jízdy pod velením prince Taxise.\n\nV roce 1869 zde žilo 86 obyvatel a v roce 1910 šlo o 62 obyvatel. Na konci 19. století často na místním statku pobýval politik, ekonom a právník JUDr. Josef Kaizl, v letech 1898-1899 první český ministr financí v rakousko-uherské vládě. Správčice byly také cílem mnoha výletů, konalo se zde několik koncertů a nejen politických setkání (zahrada V. Ornsta). Od konce dvacátých let 20. století došlo k několika leteckým nehodám v důsledku blízkosti letiště, např. v roce 1935.\n\nDo roku 1930 byly Správčice osadou Věkoší, poté se staly osadou Hradce Králové (1930–1950). Po oddělení Věkoší od města se staly součástí této obce a když se v roce 1961 spojily Věkoše s Pouchovem, byly Správčice součástí i této obce, a to až do roku 1971, kdy se Pouchov společně s Věkošemi a Správčicemi stal součástí města Hradec Králové.\n\n"}
{"id": "1156766", "url": "https://cs.wikipedia.org/wiki?curid=1156766", "title": "François Clerc", "text": "François Clerc\n\nFrançois Clerc [fransoa klerk] (* 18. dubna 1983, Thonon-les-Bains, Francie) je francouzský fotbalový obránce a reprezentant, od roku 2012 hráč klubu AS Saint-Étienne.\n\n\nClerc byl členem francouzské reprezentace U21.\n\nV A-mužstvu Francie debutoval 11. 10. 2006 v kvalifikačním utkání v Montbéliardu proti reprezentaci Faerských ostrovů (výhra 5:0). Celkem odehrál v letech 2006–2008 za francouzský národní tým 13 zápasů, gól nevstřelil. Zúčastnil se ME 2008 v Rakousku a Švýcarsku.\n\n"}
{"id": "1156768", "url": "https://cs.wikipedia.org/wiki?curid=1156768", "title": "Saud bin Abdulaziz bin Nasser Al Saud", "text": "Saud bin Abdulaziz bin Nasser Al Saud\n\nSaud bin Abdulaziz bin Nasser Al Saud ( , nar. 1977) je člen saúdské královské rodiny a usvědčený vrah. Jeho otec je Abdulaziz bin Nasser, syn Nassera bin Abdulazize. V r. 2010 jej londýnský soud Old Bailey shledal vinným z vraždy svého sluhy Bandara Abdulazize v apartmánu hotelu Landmark v Londýně. Soud tvrdil, že vraždě sluhy měl předcházet požadavek na sexuální masáž ze strany prince, a že mezi muži byl homosexuální vztah. Byl odsouzen k doživotnímu vězení. V březnu 2013 jej Velká Británie vydala do Saúdské Arábie, kde si má odpykat zbytek trestu. Podle mezinárodní smlouvy mezi Velkou Británií a Saúdskou Arábií musí princ strávit ještě minimálně 20 let ve vězení. Jeho saúdským dědečkem z matčiny strany byl král Abdullah. Král Abdulaziz byl Saúdův děd z matčiny strany a zároveň praděd z otcovy strany. Jeho dědové byli nevlastní bratři.\n"}
{"id": "1156770", "url": "https://cs.wikipedia.org/wiki?curid=1156770", "title": "Plumérie", "text": "Plumérie\n\nPlumérie (\"Plumeria\") je rod rostlin z čeledi toješťovité. Jsou to vesměs opadavé dřeviny s jednoduchými střídavými listy a nápadnými nálevkovitými květy různých barev. Rostliny při poranění roní hojné bílé latexové mléko. Rod zahrnuje asi 7 druhů a pochází z tropické Ameriky. Plumérie jsou hojně pěstovány jako okrasné dřeviny v tropech a subtropech celého světa. Jsou to lehce jedovaté rostliny, obsahují různé účinné látky (zejména iridoidy) a mají význam v medicíně.\n\nPlumérie jsou beztrnné, převážně opadavé stromy a keře dorůstající výšky až 15 metrů. Rostliny roní při poranění hojný bílý latex. Větévky jsou tlusté, poněkud dužnaté, s nápadnými listovými jizvami. Listy jsou střídavé, jednoduché, dlouze řapíkaté až přisedlé, lehce až silně kožovité, zpravidla nahloučené na koncích větví. Okraj čepele je někdy silně podvinutý. Žilnatina je zpeřená, postranní žilky jsou u okraje listu obloukovitě pospojované. Květenství jsou vrcholová nebo zdánlivě postranní, obvykle mnohokvěté vrcholíky či thyrsy. Stopky jsou v rámci květenství střídavé a často článkovité. Květy jsou oboupohlavné, vonné. Kalich je vytrvalý, složený z 5 pravidelných laloků. Koruna je bílá, růžová nebo různě jinak zbarvená, poměrně velká, nálevkovitá, lehce dužnatá s voskovým povrchem. Korunní trubka je úzká, dlouhá, nad kalichem a v místě přirostlých tyčinek poněkud rozšířená. Korunní laloky se překrývají směrem doleva. Tyčinky jsou přirostlé u báze korunní trubky. Gyneceum je složené ze 2 volných, apokarpních semeníků, spojených v koncové části čnělkovými hlavami a lehce zanořené do receptákula. Semeníky obsahují mnoho vajíček. Plodem je souplodí 2 kožovitých, přímých nebo zahnutých měchýřků banánovitého tvaru. Plody dosahují u plumérie červené délky až 38 cm. Semena jsou zploštělá a mají na okraji asymetrické křídlo.\n\nRod plumérie zahrnuje 6 až 9 druhů, které všechny pocházejí z tropické Ameriky. Původní areál rozšíření sahá od Mexika po severní část Jižní Ameriky včetně Karibských ostrovů a Baham. Některé druhy a mnohé kultivary jsou hojně pěstovány v tropech a subtropech celého světa a místy i zplaňují.\n\nRod \"Plumeria\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Plumerieae\". Nejblíže příbuzné rody jsou \"Himatanthus\" a \"Mortoniella\". Tyto rody rovněž pocházejí z tropické Ameriky.\n\nPlumérie se snadno vzájemně kříží a pěstované formy i některé divoké populace jsou obtížně určitelné.\n\nZ plumérií byla izolována celá řada účinných látek, z nichž největší význam mají iridoidní glykosidy. Dále jsou obsaženy např. steroly, triterpenoidy, alkaloidy a třísloviny.\n\nV kůře plumérie červené jsou obsaženy cytotoxické iridoidy včetně fulvoplumierinu, který inhibuje růst baktérie \"Mycobacterium tuberculosis\", původce tuberkulózy. U této látky byl rovněž zjištěn inhibující účinek na virus HIV. Ve dřevě plumérie červené je obsažen plumericin a isoplumericin s antibakteriálním, cytotoxickým a moluscicidním účinkem. Některé obsažené iridoidy mají cytotoxický účinek na buňky určitých typů rakoviny. Rostlina také obsahuje triterpen rubrinol s antibakteriálním účinkem proti gramm-pozitivním i gramm-negativním baktériím včetně \"Pseudomonas aeruginosa\" a \"Pseudomonas pseudomallei\". Z dalších látek je obsažen např. lignan liriodendrin a kardioaktivní glykosidy. V kůře plumérie bílé byl zjištěn alfa- a beta-amyrin, beta-sitosterol, skopoletin aplumierid, v kořenech iridoidy (iso-plumericin, plumericin, plumierid, kumarát plumieridu\naj.). Kumarát plumieridu a jeho glykosid byly zjištěny i v květech. Rovněž druh \"P. acuminata\" obsahuje iridoidy.\n\nPlumérie jsou vesměs lehce jedovaté rostliny. Letální dávka (LD50) extraktu ze stonků a kůry plumérie červené, stanovená na myších, odpovídá dávce přibližně 1 g rostliny na 1 kg živé váhy. Po požití (i květů) se objevuje zejména podráždění trávicího traktu s průvodními příznaky. Plumérie bílá je méně toxická, ani dávka 5 g na kilogram živé váhy nevedla ke stanovení LD. Šťáva z rostlin může u citlivějších osob způsobit podráždění kůže.\n\n\nPlumérie jsou v sušších oblastech tropů a subtropů hojně pěstovány jako okrasné dřeviny a jejich pěstování má dlouhou historii. Nejčastěji jsou pěstovány komplexní hybridy. Z čistých druhů je pěstována zejména plumérie červená (\"Plumeria rubra\"), dále bělokvěté druhy \"P. obtusa\", \"P. pudica\" a \"P. stenopetala\". Některé druhy jsou k vidění ve sklenících českých botanických zahrad.\n\nPlumérie červená a řidčeji i jiné druhy (zejména plumérie bílá) mají poměrně široké tradiční využití v domorodé medicíně Latinské Ameriky a používány jsou i v čínské a indické medicíně. Používají se např. při léčbě úplavice, syfilis, tuberkulózy, cholery aj.\n\nPlumérie prospívají v suchém tropickém či subtropickém klimatu a v pobřežních oblastech. Hnojí se fosfátovými hnojivy s nízkým obsahem dusíku v období, kdy se objevují mladé listy. Hnojení před rozkvětem nebo v době květu snižuje a zpomaluje kvetení.\nRostliny se snadno množí řízky, které je třeba nechat před napícháním zavadnout (po dobu několika dní až týdnů) a v průběhu zakořeňování nepřevlhčovat, aby se zabránilo hnilobě.\n\n"}
{"id": "1156775", "url": "https://cs.wikipedia.org/wiki?curid=1156775", "title": "Bayswater (stanice metra v Londýně)", "text": "Bayswater (stanice metra v Londýně)\n\nBayswater je stanice metra v Londýně, otevřená roku 1868. Nachází se na dvou linkách :\n"}
{"id": "1156780", "url": "https://cs.wikipedia.org/wiki?curid=1156780", "title": "Julius Haering", "text": "Julius Haering\n\nIng. Julius Haering (14. června 1887, Praha-Vysočany – 1. srpna 1936, Praha) byl vrchním technickým radou Elektrických podniků hl. m. Prahy. Díky své literární a přednáškové činnosti byl známý jako popularizátor vědy a kultury. Byl rovněž známý jako místopředseda významného spolku \"Komenský\".\n\nJeho otcem byl Maxmilián Haering, který byl v době jeho narození zaměstnán na inženýrském postu v První Českomoravské továrně na stroje ve Vysočanech. Jeho matkou byla druhá Maxmiliánova žena Františka, rozená Boudníková. Maxmilián se s ní oženil 26. července 1886 jako vdovec poté, kdy mu 20. 7. 1885 zemřela ve svých 25 letech věku jeho první žena Aloisie (rozená Pracná). Tato první žena mu postupně porodila tři děti, které však zemřely ve velmi útlém věku. Toto první manželství se odehrávalo v Kladně, kde Maxmilián pracoval jako kreslič v hutích. Druhé manželství uzavřel prakticky rok po smrti své první ženy. Maxmiliánovi a jeho ženě Františce se v Praze narodily tři děti – (14. 7. 1891 Julius, 26. 2. 1891 Zdeňka a 26. 11. 1892 Otakar). Mladší bratr Otakar Haering se stal učitelem a byl známý jako spisovatel společenských románů a básník.\n\nPo skončení vysokoškolských studií na strojírenském odboru Českého vysokého učení technického v Praze pracoval rok u firmy Křižík v Karlíně, a poté rok u Pražských elektrotechnických závodů v Praze (dříve Očenášek a spol.). Dne 23. září 1912 pak nastoupil do služeb Elektrických podniků hlavního města Prahy, a to do ústředních dílen elektrických drah, které tehdy byly umístěny v objektu holešovické elektrárny.\n\nBylo to právě před stěhováním ústředních dílen do objektů v Rustonce, které ale vyžadovaly velké stavební úpravy, aby mohly sloužit potřebám EP hl.m.Prahy. Přišel tedy do plné intenzivní technické i řídící činnosti. Za první světové války byl čtyři roky vedoucím inženýrem dílen vrchní stavby, po válce se vrátil znova do ústředních dílen a stal se přednostou vozoven elektrických drah. Funkci přednosty vozoven pak zastával až do své smrti. Ve své řídící funkci užíval titul „Vrchní technický rada“. V některých zdrojích se jeho funkce uvádí jako vrchní stavební rada, ale na náplni jeho práce a odpovědnosti jeho postavení to nejspíš příliš nemění.\n\nV nekrologu k jeho úmrtí je na něj vzpomínáno jako na „zručného technika a sociálně cítícího představeného, svou mírností získával podřízené i kolegy, byl všemi velmi vážen jak v úřadě, tak i v životě společenském“.\n\nPodrobností o jeho práci a životě se dá najít jen poměrně málo. Např. Kulturním adresáři ČSR z roku 1936 se uvádí:\n\nHAERING Julius Ing., vrchní technický rada Elektr. podniků. - * 14. VI. 1887 Praha. - žena Antonie. - dcera Zdenka. - Je literárně činný jako popularisátor věd. Pořádá technické přednášky a přednášky z kulturní činnosti našich krajanů v zahraničí. - Člen spolku \"Komenský\" v Praze. - Pseudonym. J. H. Ring. – bydliště Praha XII., Barthouova 62.\n\nZde se hovoří o jeho literární činnosti, dokonce, že používal pseudonym, ale zatím se nepodařilo najít žádný písemný doklad o této sféře jeho činnosti. Možná je to i z toho důvodu, že tehdy velmi často byly vydávány některé texty nákladem autorova zaměstnavatele, a tyto texty se pak většinou nedostaly do knihoven.\nAle o něco více údajů se podařilo najít o jeho spolkové činnosti, především v činnosti ve spolku Komenský. První zmínku se podařilo najít o jeho činnosti v bubenečském místním odboru tohoto spolku. V letech 1921-22 a 1924-25 byl místopředsedou tohoto místního odboru . Tento spolek byl zaměřen na „podporování a vydržování českých škol za hranicemi Československé republiky“. Postupně v hierarchii tohoto spolku stoupal výš, takže byl nakonec místopředsedou republikového vedení.\nPohyboval se zcela jistě v dobré společnosti. K tomu např. uvádí ročenka Československého ústavu zahraničního z roku 1930 :\n\n„Náhradníky revisorů účtů: Josef Vobořil, likvidátor Všeobecného pensijního ústavu, místopředseda \"Komenského\" v Praze Ing. Bedřich Vodička, majitel strojnického závodu, předseda národohospodářské komise při Živnostenské akademii v Praze. ČIeny smírčího soudu: předsedou Ing. Rixy, generální konsul v ministerstvu zahraničních věcí v Praze, přísedícími: Ing. Julius Haering, místostarosta spolku \"Komenský\" v Praze, Augustin Seifert, ředitel kanceláře Národní rady československé v Praze.“\n\nHistorie tohoto spolku byla zajímavá a zcela jistě i docela přínosná. Jinak by se v tomto spolku neangažovaly tehdejší významné osobnosti. O činnosti tohoto spolku uvádí např. Politický kalendář občanský a adresář zemí koruny České na rok 1932 :\n\n„Komenský\", spolek pro podporu čs. škol zahraničních v Praze je největším útvarem, který pečuje o kulturní, národní a sociální povznesení Čechů a Slováků v cizině. Jeho význam vyniká již z pouhé skutečnosti, že za hranicemi žije na 2 a půl mil. krajanů, jejichž školství je ponejvíce v neutěšeném stavu. Při známé zásadě, že jedině národní školou a knihou v mateřské řeči lze udržeti příslušníky národa v duchovém kontaktu, lze pochopiti i jeho ušlechtilé poslání a jeho význam pro naši republiku. Za 14 let, po které pracuje pro velkou část zahraničních menšin (dříve pouze pro vídeňské Čechy) věnoval \"Komenský\" na dotčený účel přes 8 mil. Kč. Zasahuje do Rakouska (ročně asi 400 tisíc Kč)...a menšími dary i do jiných států.\nTuto krajanskou péči provádí podle přesného plánu a podle potřeb, které u krajanů nejsou ovšem každoročně stejné...\nProtektorem tohoto záslužného spolku, jenž má v republice 44 odbočky, je ministr Bohumír Bradáč, starostou Innocenc Hošťálek, jednatelem Hynek Krpata, pokladníkem Karel Majer, účetním Karel Straka, osvět. referentem dr. František Karas a předsedou společenského odboru ing. Julius Haering, který je zároveň prvním nám. starosty...\n\nSpolek Komenský byl rozpuštěn úřady Protektorátu Čechy a Morava dnem 31.1.1942, tedy několik let po smrti Ing. Haeringa.\n\nJulius Haering byl dvakrát ženatý. Jeho první ženou byla Anna (roz. Řeháková), s níž se oženil 5.4.1913. Z tohoto manželství se dne 20.7.1913 narodila dcera Zdenka, která se později vdala za Ing. Vladimíra Kruise. Juliova manželka Anna zemřela 29.7.1915. \nJulius Haering se poté podruhé oženil dne 27.7.1925 s Antoniíí (roz. Mynaříkovu), které bylo v době svatby 39 let. V tomto manželství se nenarodilo žádné dítě, nicméně podle dokladů z pojišťovny se v této rodině vykazovala i další osoba Růžena (roz. Mynaříková) nar. 17.7.1911. Jednalo se zřejmě o dceru, kterou si do manželství přivedla jeho druhá manželka Antonie, a Julius ji nejspíše adoptoval.\nZ fotografie z pohřbu Julia Haeringa je zřejmé, že se jednalo svým způsobem o společenskou událost, minimálně v rámci Elektrických podniků (čestná stráž spolupracovníků, počet věnců atd.). Ale zcela jistě se připojili i jeho známí a také spolupracovníci z různých dobročinných spolků, v nichž byl Julius činný. \n\nhttp://amp.bach.cz/pragapublica/Zoomify.action?scanIndex=0&xid=1F40743123A911E08F90005056C00008&entityType=10120&entityRef=%28%5En%29%28%28%28localArchiv%2C%5En%2Chot_%29%28unidata%29%29%28161237%29%29\n\nhttp://amp.bach.cz/pragapublica/Zoomify.action?scanIndex=0&xid=1F40742B23A911E08F90005056C00008&entityType=10120&entityRef=%28%5En%29%28%28%28localArchiv%2C%5En%2Chot_%29%28unidata%29%29%28161231%29%29\nhttp://kramerius4.nkp.cz/search/handle/uuid:ce2f2350-a6ea-11e2-b48c-001018b5eb5c\nhttp://kramerius4.nkp.cz/search/handle/uuid:eb402100-3163-11e5-8b04-5ef3fc9bb22f\n"}
{"id": "1156781", "url": "https://cs.wikipedia.org/wiki?curid=1156781", "title": "Opatovický potok", "text": "Opatovický potok\n\nNázev Opatovický potok má více vodních toků:\n\n\n…nebo také jen část vodního toku:\n"}
{"id": "1156783", "url": "https://cs.wikipedia.org/wiki?curid=1156783", "title": "Neoluddismus", "text": "Neoluddismus\n\nNeoluddismus je filozofický proud, který se staví na odpor moderním technologiím, jelikož neoluditté zastávají názor, že technologie mají negativní vliv na lidstvo a životní prostředí. Neoludismus vychází z luddismu (hnutí anglických dělníků za účelem zničit stroje a překazit jejich zavádění v továrnách, poněvadž se domnívali, že je okrádají o práci). Slovem luddita se také hanlivě označují osoby s technofobickými sklony. Současné hnutí neoludditů bývá spojováno s anarchoprimitivismem, radikální environmentalistikou, hlubinnou ekologií a antiglobalizačním hnutím.\n\nMezi známé neoluddity patří americký matematik a filozof Theodore Kaczynski (známý rovněž jako Unabomber), který upozorňuje, že nikdy nemůže dojít ke shodě mezi svobodou a technologií, a americký anarchoprimitivista John Zerzan, který nabádá k návratu do lovecko-sběračské společnosti. \n\n"}
{"id": "1156795", "url": "https://cs.wikipedia.org/wiki?curid=1156795", "title": "Hlemýždí závody", "text": "Hlemýždí závody\n\nHlemýždí závody jsou formou zábavy, která zahrnuje závodění dvou a více hlemýžďů. Nejčastěji se jedná o druh známý pod názvem hlemýžď zahradní patřící do třídy plžů. Tento druh je nejvíce zastoupen ve střední a západní Evropě, včetně České republiky, a vlivem lidské činnosti byl rozšířen do celého světa.\n\nNa mnoha místech po celé Zemi se každý rok pořádá mnoho hlemýždích závodů, avšak většina z nich se ještě v listopadu 2015 odehrávala ve Spojeném království.\n\nTrať je většinou tvořena z vlhké látky, která je položena na hladké desce. Na této látce je barevně vyznačeno několik soustředných kruhů, přičemž hlemýždi začínají závod na hranici nejmenšího kruhu a cílem je dosažení hranice kruhu s největším poloměrem v co nejkratším čase. Přímá délka dráhy, tedy rozdíl mezi poloměrem nejmenšího a největšího kruhu se většinou pohybuje mezi 30-35 centimetry. Jednotliví hlemýždi se rozlišují pomocí čísel nakreslených na jejich ulitách nebo pomocí malých vlaječek, samolepek přilepených na ulitách. Po vložení šneků na startovní čáru se až do konce závodu nikdo nesmí šneků nijak dotýkat, přemísťovat je ani je jakkoliv ovlivňovat, například lákáním na potravu, zvlhčováním látky a podobně.\n\nKaždoroční světový šampionát ve šnečích závodech byl založen pod oficiálním názvem \"World Snail Racing Championships\" ve městě Coungham v anglickém hrabství Norfolk. Stalo se tak v šedesátých letech 20. století poté, co byl zakladatel Tom Elwes svědkem jednoho závodu ve Francii. Rekordmanem ve hlemýždích závodech se v roce 1995 stal hlemýžď s názvem Archie, který nastavil světový rekord na hodnotu přesných dvou minut. V roce 2007 muselo být závodění v Counghamu zrušeno z důvodu neobvykle silných dešťů, které zcela rozmáčely kriketové hřiště, na kterém se závody každoročně pořádaly. Pravdou je, že závod byl odložen poprvé v historii od jeho založení, a to jen pár dní poté, co zemřel zakladatel tohoto klání Tom Elwes. V roce 2008 se Heikki Kovalainen, světově proslulý závodník Formule 1, umístil sice až na sedmém místě, avšak hlemýžď nesoucí jméno po tomto jezdci dominoval ve světovém šampionátu ve hlemýždích závodech a s časem 3 minuty a 2 sekundy ho také vyhrál. V roce 2010 se šampionátu v Norfolku zúčastnilo až 200 hlemýžďů a vítězem se stal hlemýžď s názvem Sydney s časem 3 minuty a 41 sekund. \n\nV Londýně se první oficiální šampionát ve šnečích závodech odehrál v roce 1999 pod názvem \"Guinness Gastropod Championship\". Ke komentování byl přizván známý komentátor z dostihových závodů John McCririck, který závod odstartoval větou \"ready, steady, slow\". Tato věta se běžně používá v terminologii týkající se hlemýždích závodů. Následující rok zahrnula anglická značka černého piva Guinness hlemýždí závod do své reklamy s názvem \"Bet on black\" jako část reklamní kampaně \"Good things come to those who wait\". Tato reklama získala stříbrné ocenění na Lionském mezinárodním festivalu tvořivost v Cannes (oficiální název \"Cannes Lions International Festival of Creativity\").\n\nDalší šampionát pod názvem \"Grand Championship Snail Race\" se od roku 1992 koná každoročně v Cambridgeshire ve vesnici Snailwell jakou součást každoročních letních slavností. Pravidelně se těchto slavností účastní přes 400 lidí díky čemuž se populace vesnice Snailwell dočasně více než zdvojnásobí.\n\nMimo Spojené království se hlemýždí šampionáty pořádají například ve Francii ve vesnici Lagardere, kde hlemýždi bojují doslova o život, jelikož jsou všichni kromě vítěze po závodě servírováni jako delikatesa. \n\nV České republice nebyly hlemýždí závody ani v roce 2015 moc časté, avšak to by se mohlo v následujících letech změnit. Internetových stránek o chování těchto plžů postupně přibývá a díky tomu se tento trend postupně dostává do povědomí českým občanům. Hlemýžď je velice nenáročný na chování jak po finanční stránce, tak po materiální a časové, vzhledem k chybějící srsti jsou hlemýždi vhodní i pro alergiky. Jejich sliz navíc napomáhá léčbě ekzému a využití nachází i při výrobě některé kosmetiky. Hlemýždi se díky těmto všem vlastnostem hodí k lidem, kteří nemají čas na chování jiných časově náročných zvířat, jako třeba psů a koček, hlemýžď vydrží bez pozornosti třeba i týden, pokud je mu předem dán dostatek potravy. \n\n"}
{"id": "1156799", "url": "https://cs.wikipedia.org/wiki?curid=1156799", "title": "Světový pohár v biatlonu 2015/2016 – Hochfilzen", "text": "Světový pohár v biatlonu 2015/2016 – Hochfilzen\n\n2. podnik Světového poháru v biatlonu v sezóně 2015/16 probíhal od 11. do 13. prosince 2015 ve rakouském Hochfilzenu. Na programu podniku byly štafety mužů a žen, závody ve sprintech a stíhací závody.\n\nProgram podle oficiálních stránek:\n\nV závodu žen, kterému přálo počasí, překvapila Lucie Charvátová. Tato bývalá specialistka v běhu na lyžích zastřílela jen s jednou chybou a velmi rychle běžela. Průběžně byla dokonce třetí, ale v posledním kole už ztrácela síly a v cíli si o jedno místo pohoršila. Mezi posledními závodnicemi však vyjela neznámá Němka Maren Hammerschmidtová, které střílela čistě a dostala se na druhou pozici. Charvátová tak sice klesla na páté místo, přesto to byl velký úspěch: v dosavadních závodech dojela nejlépe padesátá. Gabriela Soukalová běžela také velmi rychle a s jednou nepřesnou ranou vstoje doběhla osmá; přesto se udržela v průběžném vedení světového poháru. Ostatní české reprezentantky chybovaly více, ale dobře běžely, takže všechny skončily do 47. místa a vybojovaly si tak start v návazném stíhacím závodu. V závodě zvítězila – poprvé v kariéře – Němka Franziska Hildebrandová. Třetí dojela Miriam Gössnerová a tak Němky obsadily všechna místa na stupních vítězů.\n\nV závodě mužů zvítězil Simon Schempp, který startoval mezi prvními, byl bezchybný a průběžně vedl. Mezi posledními naopak vyjel na trať Tarjei Bø, který také čistě střílel a po druhé střelbě odjížděl se ztrátou jen 5 sekund na Schempa. Poslední kolo však ztrácel a skončil třetí za Martinem Fourcadem, který chyboval jednou při první střelbě. Českým reprezentantům se opět nedařilo – nejlepší skončil Ondřej Moravec také s jednou chybou vleže. Ostatní stříleli špatně, většinou i pomalu běželi a skončili v poli poražených.\n\nČeská naděje Lucie Charvátová, která startovala jako pátá, nezačala svůj závod nejlépe, když při první položce vleže dvakrát chybovala. V dalších dvou střelbách udělala jen jednu chybu a dostala se na 15. místo, avšak při poslední položce vstoje chybovala třikrát. V cíli i díky rychlému času střelby skončila na solidním 22. místě. Lépe se dařilo Gabriele Soukalové, která zpočátku střílela čistě a rychlým během se dostala se na druhé místo. Při poslední střelbě jako většina jejích soupeřek udělala jednu chybu a ze střelnice odjížděla čtvrtá. Před ní bylo německé trio Laura Dahlmeierová, Maren Hammerschmidtová a Franziska Hildebrandová. Soukalová brzo předjela Hildebrandovou, ale dostihnout Hammerschmidtovou se jí už nepodařilo. Přesto se v cíli usmívala - podařilo se jí udržet žlutočervené startovní číslo vedoucí závodnice světového poháru i do příštího závodu v Pokljuce. Ostatním českým závodnicím se především vinou většího počtu chyb na střelnici nedařilo.\n\nPodobně jako v předchozím stíhacím závodu v Östersundu vyhrál běh v Hochfilzenu Martin Fourcade. Nebylo to však suverénní vítězství způsobem start-cíl jako před týdnem: Fourcade vybíhal až za Simonem Schemppem a když jej koncem druhého kola dojel, udělal na střelnici dvě chyby a zase musel vedoucí závodníky dojíždět. Před poslední střelbou se mu podařilo dostat do čela a ukázal, že si jej dokáže udržet i před stejně rychle běžícím Schempppem. Čeští reprezentanti si mírně polepšili své pozice oproti startu; nejlepší skončil Ondřej Moravec na 20. pozici. \"Dneska bych ten závod hodnotil spíš dobře,“ komentoval jejich výkon reprezentační trenér Rybář.\n\nČeský tým žen, který patřil po vítězství v této disciplíně v minulém ročníku světového poháru k jedním z favoritů, nasadil na třetí úsek premiérově Lucii Charvátovou, které se předchozí závody vydařily výrazně lépe než Jitce Landové. Závod rozbíhala Eva Puskarčíková, která sice ve střelbách vždy jednou chybovala a z položky vstoje odjížděla až na 6. místě, ale v polovině posledního kola předjela všechny soupeřky a předávala jako první Gabriele Soukalové. Ta si stále udržovala náskok před soupeřkami, a i když v posledním kole trochu ztratila, předávala první. Lucie Charvátová si jako nováček vedla zpočátku velmi dobře: při střelbě vleže udělala jednu chybu, ale nejbližším soupeřkám se nedařilo lépe, a tak se česká štafeta udržovala v čele s náskokem až 12 sekund. Vstoje však Charvátová nestřílela přesně, nestačily jí ani tři náhradní náboje a musela na jedno trestné kolo. Odjela pátá se ztrátou 28 sekund a i když do předávky mírně stáhla náskok vedoucích Němek, dostaly se před ní ještě štafety Itálie a Švédska.\nVeronika Vítková na posledním úseku začala výrazně stahovat náskok soupeřek, ale ukázala, že střelba vleže se jí v této sezóně nedaří: s třemi chybami opět na soupeřky ztratila. I když v posledním kole předjela Běloruskou štafetu a stáhla desetisekundovou ztrátu na Polky a Francouzky, předjet je už nedokázala a dojela těsně šestá. Závod byl dramatický do posledního okruhu, do kterého vyjížděly Italka Dorothea Wiererová a Němka Franziska Preussová prakticky stejně. Na trati se několikrát předjely a do cílové rovinky najížděla první Německá štafeta, ale Wiererová ukázala ve finiši svou rychlost a zvítězila o 0,2 sekundy.\n\nZávod mužů se české štafetě nepovedl. Na první střelbu přijel sice Michal Krčmář mezi prvními, ale z osmi ran zasáhl jen tři terče a po dvou trestných kolech posunul české družstvo na poslední místo. Trenér Ondřej Rybář přiznal, že ač bývá diplomatický, nešel tentokrát pro ostrá slova daleko. Ani další čeští závodníci nestříleli dobře, na střelnici udělal každý aspoň tři chyby, a tak česká štafeta skončila na 16. místě. Vyhráli Rusové, kteří se stále pohybovali mezi nejlepšími štafetami. V posledním úseku se pak výborně běžící Anton Šipulin dostal před Nora Svendsena, už před poslední zatáčkou získal dostatečný odstup a dojel s třísekundovým náskokem do cíle jako první.\n\n"}
{"id": "1156803", "url": "https://cs.wikipedia.org/wiki?curid=1156803", "title": "Kaple svatého Josefa (Kyjov)", "text": "Kaple svatého Josefa (Kyjov)\n\nKaple svatého Josefa (někdy nazývaná \"Kaple svatého Josefa dělníka\") je římskokatolická klasicistní stavba v Kyjově z let 1831–1832. Byla postavena na místě bývalého farního kostela sv. Martina na kopci vysokém 200 m n. m. s výhledem na centrum města. Kaple je chráněna jako kulturní památka České republiky.\n\nNa místě stával románský farní kostel sv. Martina z roku 1180, který byl během Josefínských reforem odsvěcen a roku 1786 přeměněn na vojenské skladiště. Farním kostelem se stal bývalý kapucínský kostel Nanebevzetí Panny Marie a svatého Cyrila a Metoděje na hlavním kyjovském náměstí. Zrušený kostel sv. Martina v roce 1807 vyhořel. Ze zbylého materiálu byla v letech 1831–1832 na jeho místě postavena hřbitovní kaple. Na výstavbu odkázal 3 000 zlatých Josef Urban z čp. 59. Na svátek sv. Josefa, 19. března 1833, byla kaple vysvěcena. \n\nKaple měla původně jeden hlavní oltář. V roce 1963 sem byl přenesen i barokní oltář sv. Dominika ze zrušené špitální kaple bývalého chudobince Dominika Jurovského na Jungmannově ulici. Rekonstrukce proběhly v letech 1962 a 1995.\n\nV podlaze kaple je kamenná deska s nápisem \"Dům věčnosti vzácného magistrátu a faráře\", která kryje vstup do hrobky. V okolí kaple byl hřbitov obehnaný zdí, kam se pochovávalo do konce roku 1949. V roce 1972 byl hřbitov zrušen úplně. Dnes je zde malý park na ploše asi 0,9 ha a u zdi kaple zůstalo jen šest původních hrobů kyjovských osobností. V prvním je pochován kyjovský měšťan Karel Půrek (1817–1880). Vedle je hrobka stavitelských rodin Paternů, Sonevendů a Polášků, ve které je pohřbeno asi 16 osob, z nichž poslední byla pochována v roce 2007. Další hrob patří prvnímu řediteli kyjovského gymnázia Josefu Klvaňovi (1857–1919) a jeho manželce Růženě (1861–1901). V sousedství je hrob Františka Tauchmana (1874–1944), třetího ředitele místního gymnázia a kyjovského starosty v letech 1924–1932 a jeho rodiny. Pátý hrob patří řediteli kyjovské měšťanské školy Františku Václavíkovi (1868–1949) a jeho rodině. V posledním je pohřben kyjovský starosta a lékař Severin Joklík (1857–1915) s manželkou Aloisií (1866–1919). V roce 2013 byl v parku odhalen pomník padlým ve světových válkách.\n\nStarý kostel sv. Martina vyhořel několikrát, mimo jiné i v letech 1679 a 1683. V roce 1692 byla proto znovu vystavěna 27 metrů vysoká věž, která se dochovala dosud a byla přičleněna k nové kapli. Protože současný farní kostel na náměstí nemá zvonici, slouží tato věž i jako farní zvonice. 16. května 1917 byly při rekvizici odevzdány a rozbity dva největší zvony, 5. října byl odevzdán i poslední, vážící 4,3 q a odlitý v roce 1862. \n\nRoku 1969 byly za faráře Josefa Moštěka do věže pořízeny tři nové zvony a 24. května 1970 byly vysvěceny. Největší zvon o váze 11 q a průměru 122 cm je zasvěcen sv. Cyrilu a Metoději a naladěn je na tón E1. Zvon sv. Václava váží 4,5 q a s průměrem 90 cm je naladěn na tón A1. Poslední zvon Panny Marie váží 2,5 q, průměr má 75 cm a naladěn je na tón C2. Tyto zvony odlil zvonař Franz Schilling v německé Apoldě v rodinné zvonařské firmě, která vyráběla zvony od roku 1722. O patro výše je umístěn umíráček zasvěcený sv. Martinovi a sv. Mikuláši o váze 70 kg odlitý roku 1817 v Brně. \n\nU dřevěného schodiště v prvním patře věže je pamětní deska s českoněmeckým textem, připomínající návštěvu olomouckého arcibiskupa Bedřicha z Fürstenberku 24. září 1862. Nad vchodem do kaple je vytesán nápis z roku 1692 s textem: \"1692 CHRAM PANE PRZYSTAVEN ZA REGIROWANI CISARZE RZIMSKIHO LEOPOLDA I - PODKOMORZIHO PANA IANA MAX KOBILKY Z KOBILIHO NAKLADEM OBECNIM. MAGISTRAT BIL PRIM CI M BERAVNSKY - I PODIVINSKI - M PIWODA - I LVROWSKI - M STILER - I MVCHNICKY - W BOVCHAL - M FIALA - W SKRLA - N ZDIANSKY - MAHEIN - I BARTELOT - RICH M - DA- PO\".\n"}
{"id": "1156804", "url": "https://cs.wikipedia.org/wiki?curid=1156804", "title": "Samuel Rožnay", "text": "Samuel Rožnay\n\nSamuel Rožnay (27. července 1787, Zvolen, Rakousko ₋ 14. listopadu 1815, Banská Bystrica, Rakousko) byl básník, překladatel, učitel a evangelický kněz.\n\nRožnay pocházel z řemeslnické rodiny. V letech 1799–1802 studoval v Banské Bystrici, v letech 1802-1808 potom na evangelickém lyceu v Bratislavě. Mezi lety 1810-1812 studoval teologii na univerzitě v Tübingenu. Od roku 1812 pracoval jako vychovatel v rodině barváře Ľ. Kolbenheyera. Byl také konrektorem gymnázia v Banské Bystrici a evangelickým farář v Horní Mičiné. Od roku 1815 zastával pozici evangelického faráře i v Banské Bystrici, kde se přátelil s Janem Kollárem a ovlivnil jeho literární a slovanskou orientaci. Rožnay byl průkopníkem uměleckého překladu ve slovenské literatuře. Během bratislavských studií se pod vlivem Juraje Palkoviče věnoval básnické, ale hlavně překladatelské činnosti. Věnoval se i publicistice a slavistickým bádáním, vlastnil bohatou knihovnu slovanské literatury.\n\n"}
{"id": "1156806", "url": "https://cs.wikipedia.org/wiki?curid=1156806", "title": "Brancourt-le-Grand", "text": "Brancourt-le-Grand\n\nBrancourt-le-Grand je francouzská obec v departementu Aisne v regionu Hauts-de-France. V roce 2012 zde žilo 615 obyvatel.\n\nSousední obce jsou: Beaurevoir, Bohain-en-Vermandois, Fresnoy-le-Grand, Montbrehain a Prémont.\n\n\"Počet obyvatel\"\n"}
{"id": "1156807", "url": "https://cs.wikipedia.org/wiki?curid=1156807", "title": "Johann Baptist Cramer", "text": "Johann Baptist Cramer\n\nJohann Baptist Cramer (24. února 1771 Mannheim – 16. dubna 1858 Londýn) byl anglický klavírista a hudební skladatel německého původu.\n\nByl synem Wilhelma Cramera, známého londýnského houslisty a dirigenta. Členové početné hudební rodiny Cramerů ovlivňovali hudební život 18. a 19. století. Narodil se 24. února 1771 v Mannheimu, v německém Bádensku-Württembersku. Ještě jako dítě se s rodiči odstěhoval do Londýna, kde prožil většinu svého života a i zemřel.\n\nV letech 1782–1784 studoval hru na klavír u Muzia Clementiho a brzy se stal v Londýně i v zahraničí známým jako znamenitý klavírista. Ocenil ho i Ludwig van Beethoven, který s ním soutěžil při návštěvě Vídně. Oba byli považováni za největší klavíristy té doby. U Beethovena byla vyzdvihována jeho expresivita, zatímco u Cramera technická dokonalost. Cramer publikoval Beethovenův Klavírní koncert č. 5 a uvádí se, že právě od Cramera pochází název tohoto koncert „Cisařský“.\n\nPo roce 1800 se Cramer zdržoval převážně v Anglii. Kromě koncertní a skladatelské činnosti se stal úspěšným vydavatelem. Firma Cramer & Co., sídlila v Londýně na Regent Street 201. Kromě vydávání not se zabýval také výrobou klavírů. Zemřel 16. dubna 1858 ve svém domě v londýnské čtvrti Kensington a je pohřben na hřbitově Brompton Cemetery.\n\nKomponoval převážně pro svůj oblíbený nástroj. Napsal 8 klavírních koncertů, na 200 klavírních sonát a dalších cca 50 sonát pro jiné nástroje s doprovodem klavíru. Zvláště oblíbené jsou jeho klavírní etudy, které jsou stále standardní součástí studia hry na klavír.\n\n\n\n\n\n"}
{"id": "1156808", "url": "https://cs.wikipedia.org/wiki?curid=1156808", "title": "Pecletovo číslo", "text": "Pecletovo číslo\n\nPecletovo číslo (Pe) je jedním z podobnostních čísel používaných při charakterizaci přenosu hmoty ve spojitém prostředí. Je pojmenováno po Francouzském fyzikovi Jean Claude Eugène Pécletovi. Je definováno jako poměr rychlosti advekce myšleného objemu a rychlostí difuze téhož objemu způsobeného gradientem dle dané situace. V oblasti přenosu hmoty je Pecletovo číslo dáno Reynoldsovým číslem a Schmidtovým číslem. V oblasti přenosu tepla je Pecletovo číslo ekvivalentní Reynoldsovu číslu a Prandtlovu číslu. \n\nPecletovo číslo je definováno jako:\n\nPro přenos hmoty je definováno jako:\n\nPro přenos tepla je definováno jako:\n\nKde \"L\" je charakteristickou délkou, \"u\" je místní rychlostí proudění, \"D\" je difuzní koeficient, a \"a\" teplotní vodivost tekutiny:\nkde formula_5 je tepelná vodivost, \"ρ\" je hustota, a \"c\" tepelná kapacita.\n\nPři určování Pecletova čísla v praxi zjišťujeme, že je často velmi velké. To znamená, že závislost předchozích hodnot při postupném výpočtu ve směru proudění na nově vypočítaných hodnotách je velmi nízká, a proto se při výpočtech mohou využít jednodušší modely. \n\nProudění mívá často rozdílná Pecletova čísla pro přenos tepla a hmoty. Tím může dojít ke vzniku dvojitě difuzní konvekce. Tento proces je charakterizován dvěma rozdílnými gradienty teploty s rozdílnými rychlostmi difuze.\n\nV oblasti přenosu hmoty je Pecletovo číslo také nazýváno Brennerovým číslem, značeného Br, jako pocta Howardu Brennerovi. \n\n"}
{"id": "1156810", "url": "https://cs.wikipedia.org/wiki?curid=1156810", "title": "Elektronické portfolio", "text": "Elektronické portfolio\n\nElektronické portfolio (také e-portfolio, digitální portfolio nebo online portfolio) je soubor dokumentů a jiných objektů v elektronické podobě spravovaný uživatelem a publikovaný obvykle na webu. E-portfolio může vedle samotného textu obsahovat také multimediální prvky (např. videa, animace apod.), dále příspěvky na blogu nebo odkazy na jiné dokumenty či webové stránky.\n\nE-portfolio ukazuje nejenom dosažené schopnosti, dovednosti, úspěchy, ale může být neustále doplňováno o další vyřešené projekty či nově nabité (profesní) kompetence . Hlavním účelem e-portfolia může být demonstrace úspěchů jednotlivce, záznam jeho pokroků a stanovených cílů, progres v procesu osobního rozvoje a reflektivního učení .\n\nVzhledem k různým oblastem využití e-portfolií ve vzdělávání, je můžeme rozdělit do tří obecných kategorií: \n\nVětšina portfolií však nejsou pouze jedním z výše zmíněných typů, ale kombinací všech. V takovém případě mluvíme o tzv. hybridním portfoliu.\n\nSeznam funkcí elektronických portfolií:\n\nMnohé e-portfoliové modely kombinují výše zmíněné kategorie a funkce. Studentské e-portfolio například umožňuje předvést úspěchy daného jedince, sdílet je s případným budoucím zaměstnavatelem nebo dokumentovat specifické učební výsledky v kurzu.\n\n\nV roce 2013 provedli výzkumníci z USA studii ve 13 různých zemích, jejímž cílem bylo zmapovat využívání informačních technologií (ICT) u studentů vysokých škol. E-portfoliím a jejich využití se studie věnuje pouze okrajově, přesto přináší zajímavá data:\n\n\nData z dlouhodobého výzkumu ukazují, že využívání e-portfolií dramaticky vzrostlo od roku 2010, kdy byli respondenti na tento druh technologií poprvé dotazováni. Vzhledem k tomuto dramatickému vzrůstu však data ukazují, že mezi roky 2012 a 2013 využití e-portfolií u studentů stagnovalo. Autoři studie však předpokládají, že v budoucnu může u studentů zájem o e-portfolia vzrůst vzhledem k jejich funkci nástroje pro dokumentaci dovedností, znalostí, zkušeností a kompetencí.\n"}
{"id": "1156812", "url": "https://cs.wikipedia.org/wiki?curid=1156812", "title": "Vittorio Veneto", "text": "Vittorio Veneto\n\nVittorio Veneto je italské město v provincii Treviso v oblasti Benátsko.\n\nV roce 2014 zde žilo 28 408 obyvatel.\n\nMěsto leží na severu provincie Treviso u hranic s provincií Belluno. Město vzniklo v 19. století v důsledku sjednocení dvou historických měst Ceneda a Serravalle. Sousední obce jsou: Belluno (BL), Cappella Maggiore, Colle Umberto, Conegliano, Farra d'Alpago (BL), Fregona, Limana (BL), Revine Lago, San Pietro di Feletto, Tarzo\n\nZdroj: \n\n"}
{"id": "1156813", "url": "https://cs.wikipedia.org/wiki?curid=1156813", "title": "Vittorio Veneto (rozcestník)", "text": "Vittorio Veneto (rozcestník)\n\nVittorio Veneto může být:\n\n"}
{"id": "1156815", "url": "https://cs.wikipedia.org/wiki?curid=1156815", "title": "Frederic Remington", "text": "Frederic Remington\n\nFrederic Sackrider Remington (4. října 1861, Canton, New York - 26. prosince 1909, Ridgefield, Connecticut) byl americký, malíř, ilustrátor a sochař, který se specializoval na zobrazování kovbojů, indiánů a vojáků kavalérie z amerického Divokého západu v poslední čtvrtině 19. století.\n\nNarodil se roku 1861 v Cantonu na severu státu New York jako jediné dítě v majetné rodině podnikatele. Své dětství strávil na farmě mezi zvířaty a rád poslouchal vyprávění svého otce, který byl důstojníkem jezdectva v občanské válce, což později ovlivnilo výběr jeho malířských témat a vyvolalo v něm touhu navštívit americký Západ. Na základě přání svých rodičů však začal roku 1878 studovat na Yaleově univerzitě, ale více než studium jej zajímal sport. Strávil na univerzitě pouhý rok a po smrti svého otce roku 1881 odjel do Montany, kde se seznámil s opravdovým životem na Divokém západě. Výsledkem této cesty bylo mnoho skic, které potvrzovaly jeho malířský talent. Díky tomu začal pracovat jako ilustrátor pro různá nakladatelství, která vydávala knihy a časopisy na téma Divokého západu (například \"Collier's Weekly\" nebo \"Harper's Magazine\"). Roku 1886 absolvoval uměleckou školu Art Student League v New Yorku.\n\nČasto jezdil na Západ, aby našel další inspiraci pro svá díla. Seznámil se na nich se spisovatelem Owenem Wisterem, který psal knihy odehrávající se na Západě, a stal se jeho přítelem. Jeho obrazy, které byly směsicí opravdových míst s opravdovými detaily ale s vymyšlenými situacemi, byly namalovány tak dovedně a vypadaly tak přirozeně, že diváci bez jakýchkoliv pochyb věřili tomu, že se tyto zobrazované příhody opravdu staly a že malíř byl jejich přímým svědkem. Podařilo se mu vytvořit obraz regionu a jeho obyvatel v civilizací nedotčené formě. V roce 1895 se začal také věnovat sochařství. Vytvořil celkem dvacet dva soch, které získaly uznání téměř všech amerických kritiků. Na přelomu století se opět vrátil k malířství, ale od detailní ilustrační techniky přešel k impresionismu. Z knižních ilustrací jsou nejvýznamnější ilustrace z roku 1890 k epické básni Henryho Wadswortha Longfellowa \"Píseň o Hiawathovi\".\n\nZemřel roku 1909 ve svém domě v Ridgefieldu v Connecticutu na komplikace po operaci zánětu slepého střeva zaviněné především jeho extrémní obezitou. Byl pohřben na hřbitově Evergreen Cemetery v rodném Cantonu.\n\n"}
{"id": "1156816", "url": "https://cs.wikipedia.org/wiki?curid=1156816", "title": "Hlubocký potok", "text": "Hlubocký potok\n\nNázev Hlubocký potok má více vodních toků:\n\n"}
{"id": "1156817", "url": "https://cs.wikipedia.org/wiki?curid=1156817", "title": "Luisa Františka Bourbonská", "text": "Luisa Františka Bourbonská\n\nLuisa Františka Bourbonská, Légitimée de France (1. červen 1673 – 16. červen 1743) byla nejstarší uznanou dcerou Ludvíka XIV. Francouzského a jeho milenky Madame de Montespan. Její kmotrou byla Louise de La Vallière, žena, která byla před její matkou milenkou krále. Před svatbou byla u dvora známá jako \"Mademoiselle de Nantes.\"\n\nV jedenácti letech se provdala za prince královské krve a stala se Madame la Duchesse, tento titul jí zůstal i jako vdově. Sňatkem byla vévodkyní z Bourbonu a princeznou Condé. Později byla vůdčím členem \"cabale de Meudon\", skupiny lidí, kteří se soustředili kolem jejího nevlastního bratra dauphina Ludvíka. Zatímco její syn Louis Henri de Bourbon-Condé, vévoda z Bourbonu byl francouzským premiérem, Luisa Františka se snažila politicky prosadit, ale neúspěšně.\n\nByla velmi atraktivní, měla bouřlivý milostný život a za vlády svého otce Ludvíka XIV. se účastnila mnohých skandálů. Později si v Paříži postavila Palais Bourbon, současné sídlo francouzského Národního shromáždění.\n\nLuisa Františka se narodila 1. června 1673 v Tournai jako dcera krále Ludvíka XIV. a Françoise-Athénais de Rochechouart, kteří byli zrovna na vojenské přehlídce, její teta z matčiny strany, marquise de Thianges, tam byla také. Po návratu z Tournai ji i její starší sourozence rodiče dali do péče jedné matčiny známé, ovdovělé Madame Scarron.\n\nDne 19. prosince 1673 uznal Ludvík XIV. své nemanželské děti za své, což uznal i parlament. V době jejich legalizace přijal Luisin starší bratr Ludvík August titul vévoda z Maine, další starší bratr Ludvík César se stal hrabětem z Vexin, zatímco Luisa Františka obdržela zdvořilostní titul \"Mademoiselle de Nantes\". Její rodiče jí říkali \"Poupotte\", protože byla podobná panence.\n\nKdyž byl Luise jeden rok, narodila se jí v Château de Saint-Germain-en-Laye mladší sestřička, budoucí \"Mademoiselle de Tours\", Luisa Marie Anna Bourbonská, která byla uznána za královu dceru v roce 1676. Sestry byly velkými přítelkyněmi. Její smrt v roce 1681 Luisu Františku hluboce zasáhla.\nPo smrti \"Mademoiselle de Tours\" \"Madame de Montespan\" vévodovi z Maine napsala:\n\n\"Nechci s vámi mluvit o svém zármutku, jste příliš dobrý, než abyste to zažil. Pokud jde o Mademoiselle de Nantes, pocítila tu ztrátu tak hluboce, jako by jí bylo dvacet, a navštívila ji královna a Madame la Dauphine.\"\n\n\"Mademoiselles de Nantes\" a \"de Tours\" vyrůstaly společně v soukromém domě na \"Rue de Vaugirard\" v Paříži, kde byly královy děti s Madame de Montespan ukryty před zraky zvědavých dvořanů. Luisa Františka nikdy nebyla v blízkosti starší nevlastní sestry Marie Anny nebo vlastní sestry Františky Marie, protože tyto tři sestry na sebe navzájem velmi žárlily. Luisa Františka a Františka Marie byly obzvlášť konkurentkami, vzájemně sebou pohrdaly a povyšovaly se jedna nad druhou.\n\nLuisa Františka zdědila po svých rodičích vášeň pro tanec a hudbu a byla velmi dobrou tanečnicí. Když jí bylo devět let, hrála v baletu věnovaném dauphinově manželce Marii Anně Bavorské. Po matce zdědila také ostrý a sžíravý vtip, což na ní někteří měli rádi a někteří zase ne. Henri de Saint-Simon později o budoucí princezně de Condé říkal:\n\n\"Její tvář byla většinou jemná, laskavá a koketní. Uměla využívat své krásy. Držela v zajetí i ty, kteří z ní měli strach, a těm, kteří měli důvody ji nenávidět, často připomínala své kouzlo. Byla hravá, veselá a lehkomyslná a využívala každičké příležitosti k hýření.\"\n\nTaké se o ní říkalo, že...\n\n\"byla nejhezčí, nejvtipnější a nejoplzlejší ze všech lidí u dvora. Její komediální poezie, často velmi neslušná, byla opravdu zábavná, samozřejmě nepřišla vtipná obětem jejích vtipů, a krále vůbec nepobavila sbírka, kterou napsala o jeho vznešenosti.\"\n\nDne 25. května 1685, když jí bylo dvanáct let, se provdala za šestnáctiletého otcova bratrance, Ludvíka, prince de Condé, syna Jindřicha Julese, prince de Condé a Anny Jindřišky Bavorské. Dostala věno ve výši jednoho milionu livrů.\n\nU dvora byl její manžel znám jako \"vévoda z Bourbonu\" a byl oslovován jako \"Monsieur le Duc.\" Luisa Františka se tak stala \"Madame la Duchesse.\"\n\nV roce 1686 Luisa u dvora na zámku ve Fontainebleau onemocněla neštovicemi. I když ji sedmnáctiletý manžel nemohl opatrovat a ošetřovat, její matka a tchánův otec, Louis, Grand Condé, to dělali. Luisa se zotavila, ale Louis, Grand Condé, který se od ní nakazil, následujícího listopadu zemřel. Luisa s manželem nakonec měli devět dětí, z nichž se všechny dožily dospělosti.\n\nPoté, co její matka v roce 1691 oficiálně opustila dvůr, ji Luisa navštívila ve \"Filles de Saint-Joseph\", v rue Saint-Dominique v Paříži, kam odešla. S matkou se často vídala, sblížily se. Luisu její smrt v roce 1707 hluboce zasáhla. Ludvík XIV. u dvora zakázal nosit smuteční šat za jeho bývalé milenky, ale Luisa Františka a její dva mladší sourozenci, Františka Marie a Ludvík Alexandr, se rozhodli nenavštívit žádné dvorské setkání, na znamení úcty k jejich matce. Na druhou stranu, její mladší bratr Ludvík August, vévoda z Maine dokázal jen stěží zakrýt radost při dědění matčina bohatství. Zdědil Château de Clagny, ale jen zřídka ho využíval.\n\nV roce 1692 se její mladší sestra Františka Marie provdala za jejich bratrance, Filipa Orleánského, jediného syna a dědice jejich strýce Filipa I. Orleánského. Tím Františka získala u dvora vyšší postavení než její sestry Luisa Františka a Marie Anna. To, spolu se skutečností, že Františka dostala dvojnásobné věno než její starší sestry, Luisu Františku velmi rozhněvalo.\n\nLuisa Františka byla krásná a temperamentní žena. Kolem roku1695 si začala románek s Františkem Ludvíkem, pohledným švagrem její nevlastní sestry Marie Anny. Marie Tereza, Františkova manželka, byla velmi zbožná, byla navíc nejstarší sestrou Luisina manžela. Luisina čtvrtá dcera, Marie Anna, narozena v roce 1697, byla možná dcerou právě matčina milence Františka Ludvíka.\n\nKdyž manžel objevil její nevěru, byl rozzuřený, ale nehádal se otevřeně s princem z Conti, kvůli jeho tchánovi, Ludvíkovi XIV. Její nevlastní bratr, dauphin Ludvík, který jí byl blízký, dovoloval milencům se scházet na jeho venkovském sídle v Meudon, daleko od jejího manžela i ode dvora.\n\nPo smrti jejího tchána dne 1. dubna 1709 se její manžel stal princem z Condé. Zemřel však již o rok později, v roce 1710. Ačkoli by Luisa měla mít po manželově smrti titul \"Madame la Princesse de Condé douairière\" (vdova po princi z Condé), místo toho se nechala oslovovat jako \"Madame la Duchesse douairière.\" Byla portrétována ve vdovském šatu. Když jí zemřel manžel, Luisa prohlásila, že ji jeho smrt hluboce zasáhla; Madame de Caylus tomu však nevěřila.\n\nLuisa, v naději, že se vetře do přízně budoucího krále, často navštěvovala nevlastního bratra Ludvíka. V Meudonu se sblížila s Alžbětou Terezou Lotrinskou, \"princesse d'Epinoy\" a její starší sestrou Béatrice Hiéronyme Lotrinskou, budoucí abatyší z Remiremontu. V roce 1711 dauphin Ludvík nečekaně zemřel, což zmařilo Luisiny plány. Ale to nebyl jediný důvod, proč ji jeho smrt tolik zasáhla. Toto úmrtí udělalo z Luisina synovce Ludvíka, burgundského vévody a jeho manželky Marie Adelaidy Savojské nového dauphina a dauphine.\n\nMarie Adelaide a Luisa Františka byly nesmiřitelnými nepřítelkyněmi, protože Marie Adelaide s Luisou jednala jako s dámou nižšího postavení, což Luise vadilo. Luisiny setry Františka Marie a Marie Anna tuto svou neteř také neměly kvůli jejímu povýšenému chování rády.\n\nJako vdova se Luisa spřátelila s Jeanne Baptistou d'Albert de Luynes, bývalou milenkou Viktora Amadea II. Jeanne Baptista unikla ze Savojska v roce 1700 a od té doby žila v Paříži.\n\nV roce 1712 zemřel dauphin Ludvík s manželkou a zanechali po sobě jen jednoho syna, Ludvíka. V roce 1715 zemřel král a novým králem se stal jeho pětiletý pravnuk Ludvík XV. Okamžitě vznikly spory mezi Luisou Františkou, jejím bratrem, vévodou z Maine a jejich švagrem Filipem II. Orleánským o to, kdo z nich se stane regentem. Parlament vybral Filipa II. Orleánského. Tím se ještě zhoršily vztahy mezi Luisou Františkou a její sestrou Františkou Marií, nyní první dámou Francie.\n\nBěhem období regenství se Luisa Františka často zabývala eskapádou své druhé dcery, Luisy Alžběty, princezny z Conti, která byla milenkou \"Philippa Charlese de La Fare\". Když manžel její dcery zjistil, že je mu manželka nevěrná, začal k ní být fyzicky hrubý. Jejich jediný syn Louis François I. de Bourbon byl možná synem právě matčina milence. Luisa Alžběta později našla útočiště před svým násilnickým manželem právě u matky v Palais Bourbon.\n\nV roce 1714 byla po Luise Františce pojmenována její neteř, dcera vévody z Maine.\n\nV roce 1720 se Luisa Františka stala milenkou markýze de Lassay. Aby k ní byl blíž, nechal postavit \"Hôtel de Lassay\", hned vedle Palais Bourbon, kde bydlela Luisa. Později, když byla galerie postavena, v ní markýz vystavoval část své velkolepé sbírky obrazů, kterou byl vyhlášený; galerie, která zasahovala do obou budov, zároveň milencům umožňovala lepší přístup k sobě navzájem.\n\nV roce 1737 byla požádána, aby se stala kmotrou nejstaršího syna Ludvíka XV., dauphina Ludvíka Ferdinanda Bourbonského. Dalším kmotrem mladého dauphina byl Luisin synovec, Ludvík I. Orleánský.\n\nKdyž byl její syn během regentství Filipa II. Orleánského zneuctěn, považovala Luisa za příčinu jeho milenku Madame de Prie. A proto ji Luisa Františka nenáviděla. Její syn zemřel v exilu v roce 1740, jeho následníkem se stal jeho syn, Luisin vnuk Ludvík Josef, který se tak ve čtyřech letech stal princem de Condé.\n\nBěhem svého dlouhého vdovství nechala Luisa Františka v Paříži postavit Palais Bourbon, nedaleko sídel svých sourozenců. Stavba paláce začala v roce 1722, když jí bylo čtyřicet devět let.\n\nPalais Bourbon, pojmenovaný po její rodině, nechala postavit po svém pobytu ve Velkém Trianonu, který se stal inspirací pro stavbu jejího nového domova.\n\nPalác byl spojen s \"Hôtelem de Lassay\" chodbou s výhledem na společný parter.\n\nJejí starší nevlastní sestra Marie Anna, vdova po princovi de Conti, žila v \"Hôtelu de Conti\" naproti Louvru, na \"Quai de Conti\". Její starší bratr, vévoda z Maine, žil v \"Hôtelu du Maine\" poblíž Louvru a její mladší sestra Františka Marie bydlela v Palais Royal v Paříži. V blízkosti Louvru a Palais Royal žil jejich nejmladší bratr, hrabě z Toulouse, v \"Hôtelu de Toulouse\".\n\nLuisa Františka Bourbonská zemřela 16. června 1743, v sedmdesáti letech v \"Palais Bourbon\". Pohřbena byla v karmelitánském klášteře na rive gauche v Paříži v Latinské čtvrti.\n\n\n"}
{"id": "1156819", "url": "https://cs.wikipedia.org/wiki?curid=1156819", "title": "Wilhelm Leichum", "text": "Wilhelm Leichum\n\nWilhelm Leichum (12. května 1911, Neu-Isenburg – 19. července 1941) byl německý atlet, dvojnásobný mistr Evropy ve skoku do dálky.\nStal se v Turíně v roce 1934 premiérovým mistrem Evropy ve skoku do dálky výkonem 745 cm. Na olympijských hrách v Berlíně o dva roky později byl členem německé štafety na 4x100 metrů, která získala bronzové medaile. V soutěži dálkařů obsadil čtvrté místo. Při startu v soutěži dálkařů na evropském šampionátu v Paříži v roce 1938 obhájil titul mistra Evropy, zvítězil výkonem 765 cm.\nPadl nedlouho po německém vpádu do Sovětského svazu nedaleko města Nižnij Novgorod v červenci 1941.\n\n"}
{"id": "1156820", "url": "https://cs.wikipedia.org/wiki?curid=1156820", "title": "Patrick Troughton", "text": "Patrick Troughton\n\nPatrick George \"Pat\" Troughton (25. března 1920 Mill Hill – 28. března 1987 Columbus) byl anglický herec, známý díky svým rolím v sci-fi, fantasty a hororových filmech, a to zejména díky jeho roli Druhého doktora v britském sci-fi seriálu Doctor Who, kterého hrál od roku 1966 do roku 1969. Později se v seriálu objevil i v roce 1973, 1983, a 1985.\n\nTroughton se narodil 25. března 1920, v Mill Hill v Middlesexu v Anglii do rodiny advokáta Alec George Troughton a Dorothy Evelyn Offord. Měl staršího bratra, Alece Roberta (1915 - 1994 ), a mladší sestru, Mary Edith (1923 - 2005). Troughton navštěvoval Mill Hillskou školu a dále žil v Mill Hill pro většinu z jeho života. Jeho bratr AR ('Robin') Troughton získal roku 1933 cenu Waltera Knoxe za chemii spolu s budoucím nositelem Nobelovy ceny Francisem Crickem, který chodil na stejnou školu jako Patrick.\n\nTroughton později navštěvoval školu herectví na Swiss Cottage, studoval u Eileen Thorndike. Po jeho čas na škole herectví,získal Troughton stipendium na Leighton Rallius Studios na John Drew Memorial Theatre na Long Islandu v New Yorku, USA.\n\nKdyž začala druhá světová válka, Troughton se vrátil domů na belgické lodi, kterou postihla námořní mina a potopila se u pobřeží Velké Británie. Troughton unikl v záchranném člunu. V roce 1940 nastoupil do královského námořnictva a byl povýšen na nadporučíka s RNVR. Byl nejprve zaměstnaný na východním pobřeží Convoy od února do srpna 1941, a pak sloužil s pobřežními silami Motor Gun Boats se sídlem v Great Yarmouth od listopadu 1942 do roku 1945.\n"}
{"id": "1156821", "url": "https://cs.wikipedia.org/wiki?curid=1156821", "title": "Waterloo (stanice metra v Londýně)", "text": "Waterloo (stanice metra v Londýně)\n\nWaterloo je stanice metra v Londýně, otevřená roku 1898. Nachází se na linkách :\n"}
{"id": "1156822", "url": "https://cs.wikipedia.org/wiki?curid=1156822", "title": "Olle Laessker", "text": "Olle Laessker\n\nWilhelm Leichum (2. dubna 1922 – 19. září 1992) byl švédský atlet, mistr Evropy ve skoku do dálky z roku 1946.\n\nSvého největšího úspěchu dosáhl na prvním poválečném mistrovství Evropy v Oslu. Zvítězil ve skoku dalekém výkonem 742 cm a byl členem vítězné švédské štafety na 4x100 metrů.\n\n"}
{"id": "1156823", "url": "https://cs.wikipedia.org/wiki?curid=1156823", "title": "Duválie", "text": "Duválie\n\nDuválie (\"Duvalia\") je rod rostlin z čeledi toješťovité. Jsou to bezlisté sukulenty s dužnatými stonky, tvořícími shluky nebo polštáře. Květy jsou nejčastěji hnědé, řidčeji nažloutlé nebo až skoro černé, pětičetné, s dlouhými korunními laloky. Rod zahrnuje 19 druhů a je rozšířen v jižní části Afriky, v severovýchodní Africe a Arábii. Duválie jsou pěstovány jako zajímavost ve sklenících botanických zahrad a ve specializovaných sbírkách sukulentů.\n\nDuválie jsou drobné, beztrnné a bezlisté sukulentní byliny, vytvářející řídké shluky až husté polštáře o průměru 4 až 30 cm. Stonky jsou silně dužnaté, zelené nebo načervenalé, válcovité nebo kyjovité až téměř kulovité, s kuželovitými hrbolky. Zbytky zakrnělých liszů jsou přítomny v podobě 1 až 4 mm dlouhé, trojúhelníkovité struktury doprovázené 2 žlázkami palistového původu. Květenství je jednotlivé, vyrůstající zpravidla z dolní části stonku, složené z 1 až 8 nebo i více postupně rozkétajících květů. Kalich je 2 až 6 mm dlouhý, s kopinatými a na konci zašpičatělými kališními lístky. Koruna je 10 až 15 mm široká, kolovitá, hluboce laločnatá. Z vnější strany je zelená nebo hnědavá a lysá, na vnitřní straně různě zbarvená, nejčastěji hnědá, řidčeji bledě žlutá až téměř černá nebo červenohnědá. Ve střední části květu přechází v dužnatý, chlupatý nebo papilnatý disk. Pakorunka je 2,5 až 4,5 mm vysoká a 2 až 9 mm široká, tvořená 2 kruhy laloků. Vnější laloky tvoří pětihranný až kruhovitý disk, vnitřní jsou jen 1 mm dlouhé a přiléhají ke hřbetům prašníků. Prašníky jsou vodorovně přirostlé ke čnělkové hlavě. Plodem je souplodí 2 vzpřímených měchýřků.\n\nRod duválie zahrnuje 19 druhů. Je rozšířen v jižní Africe od jižních oblastí Angoly a Zambie po jihoafrické Kapsko a v Arábii a přilehlé oblasti severovýchodní Afriky od východního Súdánu po severní Somálsko. Rozsáhlejší areál v tropické a subtropické jižní Africe má pouze druh \"Duvalia polita\", ostatní jihoafrické druhy jsou svým výskytem omezeny na Kapsko a přilehlá území.\n\nRod \"Duvalia\" je v rámci čeledi \"Apocynaceae\" řazen do podčeledi \"Asclepiadoideae\" a tribu \"Ceropegieae\". Popsal jej v roce 1812 anglický botanik Adrian Hardy Haworth a zařadil do něj 3 druhy z rodu \"Stapelia\" popsané o několik let dříve a také několik nových druhů.\n\nDuválie jsou pěstovány jako zajímavost ve sklenících botanických zahrad a ve specializovaných sbírkách sukulentů. Některé druhy jsou uváděny např. ze sbírek Pražské botanické zahrady v Tróji.\n\n"}
{"id": "1156825", "url": "https://cs.wikipedia.org/wiki?curid=1156825", "title": "Bohain-en-Vermandois", "text": "Bohain-en-Vermandois\n\nBohain-en-Vermandois je francouzská obec v departementu Aisne v regionu Hauts-de-France. V roce 2012 zde žilo 5 841 obyvatel. Je centrem kantonu Bohain-en-Vermandois.\n\nSousední obce jsou: Becquigny, Brancourt-le-Grand, Fresnoy-le-Grand, Prémont, Seboncourt a Vaux-Andigny.\n\n\"Počet obyvatel\"\n\n"}
{"id": "1156826", "url": "https://cs.wikipedia.org/wiki?curid=1156826", "title": "Southwark (stanice metra v Londýně)", "text": "Southwark (stanice metra v Londýně)\n\nSouthwark je stanice londýnského metra, otevřená 20. listopadu 1999. Stanice je v TravelZone 1. Nachází se na lince:\n"}
{"id": "1156827", "url": "https://cs.wikipedia.org/wiki?curid=1156827", "title": "Grashofovo číslo", "text": "Grashofovo číslo\n\nGrashofovo číslo (Gr) je podobnostní číslo v dynamice tekutin a přenosu tepla, které udává poměr vztlaku a viskózní síly působící na kapalinu. Často se objevuje při popisu volné konvekce. Je pojmenované po německém inženýrovi Franzi Grashofovi.\n\nGrashofovo číslo je:\n\nkde:\n\nIndexy \"L\" a \"D\" naznačují charakteristický rozměr.\n\nPřechod k turbulentnímu proudění dochází při \"10 < Gr < 10\" pro přirozenou konvekci na svislé stěně. Při vyšších Grashofových číslech je mezní vrstva turbulentní a při nižších laminární.\n\nGrashofovo číslo spolu s Prandtlovým číslem dává Rayleighovo číslo, bezrozměrnou veličinu charakterizující konvekci v přenosu tepla.\n\nExistuje analogická forma Grashofova čísla používaná v případech volné konvekce v přenosu hmoty.\n\nkde:\n\na:\n\nPrvním krokem k derivaci Grashofova čísla je úprava koeficientu objemové roztažnosti, formula_6.\n\nMěli byste mít na paměti, že formula_8 ve výše uvedené rovnici zastupuje měrný objem, a není stejné jako formula_8 v následující sekci, které reprezentuje rychlost. Vztah, dávající do souvislosti koeficient objemové roztažnosti formula_6 a hustotu formula_11 při konstantním tlaku, může být zapsán jako:\n\nkde:\n\nExistují dva způsoby, jak zjistit Grashofovo číslo. První využívá bilanci energie, zatímco druhý využívá vztlakovou sílu díky rozdílu hustoty mezi mezní vrstvou a zbytkem tekutiny.\n\nVyužíváme bilanci energie pro rotačně symetrické proudění. Tato analýza v sobě zahrnuje jak gravitační zrychlení, tak i přenos tepla. Matematické rovnice dále charakterizují jak rotačně symetrické proudění, tak dvourozměrné rovinné proudění.\n\nkde:\n\nV této rovnici horní index n určuje, zda se jedná o rotačně symetrický proudění nebo rovinné proudění. \n\nTato rovnice se rozšíří o fyzikální vlastnosti tekutiny:\n\nKde můžeme dále zjednodušit rovnici hybnosti tím, že položíme rychlost celé tekutiny rovnou 0 (\"u\" = 0).\n\nTento vztah ukazuje, že gradient tlaku je dán pouze rozdílem hustoty kapaliny a gravitačním zrychlením. Dalším krokem je vložení gradientu tlaku do rovnice hybnosti.\n\nDalší zjednodušení rovnice hybnosti dosáhneme dosazením koeficientu objemové roztažnosti místo rozdílu hustot formula_28, a vztahem pro kinematickou viskozitu, formula_29.\n\nPro zjištění Grashofova čísla musí být výše uvedená rovnice bezrozměrná. To znamená, že žádná proměnná v rovnici nesmí obsahovat rozměr, a namísto toho má obsahovat charakteristické poměry pro uvedený případ. Toho se dosáhne podělením všech proměnných příslušnými konstantními množstvími. Délky jsou poděleny charakteristickou délkou, formula_31. Rychlosti jsou poděleny příslušnými referenčními rychlostmi, formula_32, které berou v úvahu Reynoldsovo číslo formula_33. Teploty jsou poděleny vhodnými rozdíly teplot, formula_34. Tyto bezrozměrné parametry vypadají pak takto:\n\nHvězdičky představují bezrozměrné parametry. Zkombinováním těchto bezrozměrných rovnic s rovnicemi hybnosti dostáváme následující zjednodušenou rovnici.\n\nkde:\n\nBezrozměrný parametr v hranaté závorce v předchozí rovnici je Grashofovo číslo:\n\nDalší formovou bezrozměrné analýzy, kterou získáme Grashofovo číslo, je známý jako Buckinghamův Pi Teorém. Tato metoda zahrnuje vztlakovou sílu každého objemu formula_45 díky rozdílu hustoty v mezní vrstvě a zbytku kapaliny.\n\nTato rovnice může být upravena:\n\nSeznam použitých proměnných v této metodě je umístěn níže.\n\nS ohledem na Buckinghamův pi teorém existuje 9 – 5 = 4 bezrozměrných skupin. Vybereme-li \"L\", formula_48, \"g\" a formula_49 jako referenční proměnné, pak skupiny formula_50 jsou následující:\n\nVyřešením těchto skupin formula_55 dostaneme:\n\nZe dvou skupin formula_60 a formula_61 získáme Grashofovo číslo:\n\nPoužitím formula_29 a formula_64 může být předchozí rovnice přepsána na stejný výsledek jako při derivování Grashofova čísla z bilance energie.\n\nPři nucené konvekci řídí Reynoldsovo číslo proudění tekutiny, ale při přirozené konvekci tuto funkci zastává Grashofovo číslo. \n\n"}
{"id": "1156828", "url": "https://cs.wikipedia.org/wiki?curid=1156828", "title": "Torfi Bryngeirsson", "text": "Torfi Bryngeirsson\n\nTorfi Bryngeirsson (11. listopadu 1926 – 16. července 1995) byl islandský atlet, mistr Evropy ve skoku do dálky z roku 1950.\nV roce 1948 a 1952 startoval bez úspěchu na olympiádě v soutěži tyčkařů. Se stejným výsledkem startoval v soutěži tyčkařů na evropských šampionátech v letech 1950 a 1954. Životním úspěchem se pro něj stal titul mistra Evropy ve skoku dalekém na šampionátu v Bruselu v roce 1950, kde zvítězil výkonem 732 cm.\n"}
{"id": "1156830", "url": "https://cs.wikipedia.org/wiki?curid=1156830", "title": "White Mountains (Arizona)", "text": "White Mountains (Arizona)\n\nWhite Mountains je pohoří na jihovýchodě Arizony, v blízkosti hranic s Novým Mexikem, ve Spojených státech amerických. Pohoří je součástí Koloradské plošiny. Nejvyšší horou White Mountains je Baldy Peak (3 476 m),\npátá nejvyšší hora Arizony a nejvyšší vrchol mimo pohoří San Francisco Peaks. Část pohoří, včetně nejvyšší hory Mount Baldy, je součástí indiánské rezervace Apačů (\"Fort Apache Indian Reservation\").\n\nSeverně od pohoří leží pouštní oblast Painted Desert, východně leží pohoří Black Range a jižně pohoří Pinaleno Mountains. Ve White Mountains pramení řeky \"Little Colorado River\" a \"Salt River\", pohoří je velmi bohaté na menší vodní toky, nachází se zde rovněž řada jezer.\n"}
{"id": "1156832", "url": "https://cs.wikipedia.org/wiki?curid=1156832", "title": "London Bridge (stanice metra v Londýně)", "text": "London Bridge (stanice metra v Londýně)\n\nLondon Bridge je stanice londýnského metra pojmenovaná podle stejnojmenného mostu. Otevřena byla roku 1900. Nachází se na dvou linkách :\n"}
{"id": "1156833", "url": "https://cs.wikipedia.org/wiki?curid=1156833", "title": "Ödön Földessy", "text": "Ödön Földessy\n\nÖdön Földessy (* 1. července 1929, Békés) je bývalý maďarský atlet, mistr Evropy ve skoku do dálky z roku 1954.\nV roce 1952 a 1956 startoval na olympiádách v soutěži dálkařů – při prvním startu v Helsinkách vybojoval bronzovou medaili, v Melbourne nepostoupil do finále. V roce 1954 získal v Bernu titul mistra Evropy ve skoku dalekém. Jeho osobní rekord 776 cm pochází z roku 1953.\n\n"}
{"id": "1156834", "url": "https://cs.wikipedia.org/wiki?curid=1156834", "title": "Aztécká kuchyně", "text": "Aztécká kuchyně\n\nAztécká kuchyně byla používána v Aztécké říši ve středním Mexiku a stala se základem moderní mexické kuchyně.\n\nZákladní potravinou Aztéků byla kukuřice setá. Vařili ji ve vápenné vodě, čímž došlo k procesu zvanému nixtamalizace, který změkčil oplodí, učinil tak kukuřici stravitelnější a zachoval v ní potřebný obsah niacinu. Z kukuřičné mouky se připravovaly placky tortilly, které sloužily také jako příbory, nebo tamales, kukuřičná hmota vařená zabalená v kukuřičných listech. Oblíbenou zeleninou byly fazole, rajčata a tykve, pro semínka se pěstoval laskavec a šalvěj hispánská. Nejrozšířenějším kořením byly sůl a chilli paprička, užívala se také vanilka, merlík vonný, koriandru příbuzná rostlina \"Eryngium foetidum\" nebo kůra kanely bílé, připomínající skořici. K přípravě salsy se užívaly kamenné hmoždíře zvané molcajete. Pokrmy se vařily nebo pekly, smažení na tuku Aztékové poznali až po příchodu Evropanů. Oblíbenou pochoutkou byla také sněť kukuřičná, kterou Aztékové záměrně pěstovali, nebo vodní řasa spirulina, kterou sbírali na jezeře Texcoco a sušili. Rozšířeným ovocem byla opuncie, papája obecná a sapodila obecná. \n\nLovnými zvířaty byli převážně pytlonošovití, rak montezumský, leguán zelený, axolotl mexický, ryby, žáby a králíci, vzácněji i velká zvířata jako jelenec běloocasý. Na maso se chovali domestikovaní krocani a psi plemene mexický naháč. Důležitým zdrojem proteinů byl hmyz jako kobylky, mravenci nebo housenky motýla \"Aegiale hesperiaris\" cizopasícího na rostlinách agáve. Aztékové provozovali také kanibalismus, byl však omezen na kněžskou vrstvu a rituální účely.\n\nRozšířeným nápojem bylo atolli, hustá směs vody a kukuřičné mouky, která zaháněla žízeň i hlad. Mezi lidovými vrstvami byl rozšířen slabě alkoholický nápoj \"octli\" (později známější jako pulque) ze zkvašené šťávy agáve. Kakao Aztékové dováželi z pralesních oblastí Střední Ameriky, bylo proto velmi drahé a jeho konzumace byla omezena na privilegované vrstvy. Mleté kakaové boby se míchaly s vodou, medem, vanilkou a chilli papričkami.\n\nPodle tradice jedli muži a ženy zvlášť. O svátcích se pořádaly velké hostiny, jinak ale byli Aztékové podle zpráv španělských kronikářů v jídle velmi skromní, časté u nich byly nábožensky motivované půsty.\n\n"}
{"id": "1156835", "url": "https://cs.wikipedia.org/wiki?curid=1156835", "title": "Borough (stanice metra v Londýně)", "text": "Borough (stanice metra v Londýně)\n\nBorough je stanice metra v Londýně, otevřená roku 1890. Nachází se na lince :\n"}
{"id": "1156836", "url": "https://cs.wikipedia.org/wiki?curid=1156836", "title": "Ivajlo Mladenov", "text": "Ivajlo Mladenov\n\nIvajlo Mladenov (bulharsky Ивайло Петков Младенов) (* 6. října 1973, Vraca) je bývalý bulharský atlet, mistr Evropy ve skoku do dálky z roku 1994.\nJeho prvním mezinárodním úspěchem byla bronzová medaile v soutěži dálkařů na juniorském mistrovství světa v roce 1992. V roce 1994 se stal mistrem Evropy v této disciplíně. O rok později vytvořil svůj nejlepší výkon 833 cm.\n\n"}
{"id": "1156837", "url": "https://cs.wikipedia.org/wiki?curid=1156837", "title": "Říšský prelát", "text": "Říšský prelát\n\nŘíšští preláti (německy \"Reichsprälaten\", latinsky \"Prelates imperii\") byli představitelé takových řádových či výjimečně diecézních církevních institucí, jako jsou kláštery, koleje, kapituly či komendy, kteří ve světských záležitostech podléhali pouze římsko-německým panovníkům, nikomu dalšímu. Byli to vládci malých, někdy trpasličích, do určité míry svrchovaných státečků. Jejich povinnosti i práva v mimocírkevní oblasti byly pevně zakotveny v platných zákonech Svaté říše římské. Někteří z těchto prelátů byli říšskými knížaty a někteří byli dokonce rovni knížatům-biskupům. Knížata-biskupové ovšem mezi říšské preláty nepatřili a preláti tak tvořili v rámci říšských stavů a říšských suverénů zvláštní stav. Od doby reformace se mezi říšskými preláty objevovali také evangeličtí duchovní hodnostáři.\n\nExistuje několik definic říšského preláta podle šíře pohledu. V nejužším smyslu jsou říšskými preláty jen ti duchovní představení, jejichž kláštery či obdobné instituce byly zastoupeny na říšském sněmu mezi říšskými stavy a tedy platily říšskou daň, stanovenou říšskou matrikou a při sněmovních volbách jim náležel virilní knížecí nebo kuriátní prelátský hlas. V širším smyslu patří k říšským prelátům také ti bezprostřední preláti, kteří nebyli stavy v rámci celé říše, ale jen v rámci některého z říšských krajů, kde měli hlasovací právo. I tito stavové platili říšskou daň stanovenou říšskou matrikou a příslušnou matrikou krajskou. Ještě liberálnější pohled řadí mezi říšské preláty jakékoli preláty a duchovní instituce, požívajících říšskou bezprostřednost, tedy podléhajících jen císaři. Takovéto duchovní ústavy, nejčastěji ženské kláštery, náležely občas k říšskému rytířstvu nebo nebyly v rámci Svaté říše římské nijak organizovány. Tyto kláštery či obdobné řádové instituty nebyly povinny platit říšskou daň a nepatřily k říšským ani krajským stavům. Čtvrtý a nejširší pohled řadí k říšským prelátům i představitele těch klášterů, kanonií apod., kteří sami sice nebyli immediátními preláty a jejich řádové budovy s panstvími podléhaly některému suverénovi (tito preláti obvykle také patřili k zemským stavům příslušného říšského státu nebo státečku, především ale vždy odváděly daně svému zeměpánovy, jako vévodovi či hraběti, který pak zase měl vůči klášteru povinnost ochrany). Nezbytnou podmínkou pro zařazení těchto zemských prelátů mezi preláty říšské však bylo vlastnictví nějakého bezprostředního území v říši, ať už rytířského, krajského, stavovského či jiného. Tím se lišili od ostatních zemských prelátů, například od opatů či převorů všech klášterů českých. Následující seznam eviduje říšské preláty podle poslední, nejširší definice s tabulkovými daty, které je blíže charakterizují.\n\nVšichni říšští preláti a jim podřízené instituce bez rozdílu definice však přímo či skrze některé držené feudální panství podléhali bezprostředně římsko-německým panovníkům (i když částí držby nebo samotným klášterem mohli mít více zeměpánů). Z říšské bezprostřednosti jim plynuly povinnosti služby říšskému panovníkovi (latinsky \"servicium regis\"), především závazek panovníka hostit, jak dokládají i císařská apartmá nejbohatších říšských opatství, zejména těch v katolickém Švábsku. Stavovští preláti a preláti sdružení v říšských krajích museli navíc platit říšskou daň a stavět vojáky do říšské armády podle znění říšské či krajské matriky. Na druhou stranu opati, abatyše probošti, velmistři a další říšští preláti získávali z rukou císařů a papežů tzv. imunitu (latinsky \"Imunitas\"). Císařská imunita byla jen jiným výrazem pro říšskou bezprostřednost, která se týká přímo říšských prelátů (nikoli však těch, jejichž klášter apod. nebyl sám bezprostřední a bezprostřednost se vztahovala na prelátem držené feudální panství s jiným (např. rytířským) statusem. Výhodou bezprostřednosti (imunity) bylo právo obracet se v soudních a politických záležitostech přímo na císaře nebo ústřední říšské orgány (říšský sněm, říšský komorní soud apod.), osvobození od jiných než říšských daní, osobní ochrana prelátovy duchovní instituce císařem a právo výkonu nižší, obvykle však vyšší soudní pravomoci nad poddanými, často včetně hrdelního práva. Vedle císařské imunity existovala také imunita papežská, která znamenala osvobození kláštera od desátků a soudní pravomoci diecézního biskupa i arcibiskupa. Papežská imunita bývala udílena většině klášterů v celé Evropě, ne jenom říšským prelátům a vždy se vztahovala jen na budovy kláštera a jeho nejbližší okolí (často malá část města) a služebnictvo (německy tzv. \"Immunitätsbezirk\"). Na rozdíl od práva územního opatství se papežské imunitní právo nevztahovalo na širší okolí a klášterní vsi a už vůbec ne na farnosti na klášterních pozemcích, ale jen na kláštery samotné a bezprostřední příslušenství s poddanými, kteří mnohdy klášterní kostel využívali jako svůj farní. Papežové však imunitní právo říšských opatů mnohdy obohacovali o právo jisté nezávislosti klášterů a kanonií vůči představeným jejich řádu, například vůči generálním opatům. Tím se papežská imunita daná říšským prelátům obvykle lišila od imunity, kterou Svatý stolec udílel klášterům závislým ve světských záležitostech přímo na některém panovníkovi. Práva říšských prelátů se v zásadě rovnala právům ostatních říšských suverénů, jen několik málo prelátů (opat ze Sankt Gallen, německý komtur v Mainau a opat ze Saint-Claude ve Franche-Comté) smělo dokonce povyšovat do šlechtického stavu a udílet erbovní znaky. \n\nJiž první kláštery zakládané v dnešním francouzsko-německém prostoru v dobách Franské říše Merovejců a prvních Karlovců bývaly založeny z vůle krále či císaře, který se postaral o jejich zaopatření a také fungoval jako nejvyšší soudce ve sporech kláštera s jinou vrchností a jako nejvyšší světský ochránce řeholníků či řeholnic. Všechny kláštery podřízené přímo panovníkovi tedy fakticky bylo možné označit za říšská opatství. Protože však jak Franská říše, tak Svatá říše římská ve svých prvních staletích byly do značné míry centralizované (v rámci primitivních poměrů raného středověku), nebyla říšská bezprostřednost ničím zvláštním a nelišila se nijak od postavení klášterů, kanonií apod. jinde v Evropě, např. v Českých zemích. Výrazné změny přinesl teprve proces teritorializace Svaté říše římské, dovršený po pádu Štaufské dynastie v druhé polovině 13. století. Již v 10. století při vzniku kmenových vévodství podléhaly mnohé kláštery spíše vévodům než králi. Postupem času se z moci kmenových vévodů vymaňovali různí feudálové, až se nakonec poslední kmenová vévodství: Saské a Bavorské, rozpadla po klatbě uvalené na Jindřicha Lva v roce 1180. S rozpadem velkých feudálních celků a rozpadem tradičních lenních vazeb docházelo k osamostatnění mnohých klášterů a jejich představených – říšských prelátů. Paralelně s tímto procesem však postupovaly tendence zcela protichůdné: římský panovník totiž světskou ochranu klášterů často svěřoval jmenovanému fojtovi, obvykle z řad říšských hrabat či jiných říšských vládců. Navíc mnozí z říšských knížat, hrabat i pánů se sami rozhodli zakládat kláštery na svých doménách, které jim pak nezřídka sloužily za rodové hrobky a za místo, kam odcházeli neženatí a neprovdaní členové jejich rodů, aby takto našli zaopatření, často i ve funkci opata nebo abatyše. Takto se nejpozději ve 13. století vytvořila hranice mezi říšskými (bezprostředními) a ostatními preláty. Mezi říšskými opatstvími převládaly v drtivé většině kláštery benediktinů, jako kláštery nejstarší západní mnišské řehole, větší množství říšských duchovních institucí patřilo také ke světským kanoniím a konventům, dále ke kanoniím augustiniánů a premonstrátů a ke klášterům cisterciáků. Ve 13. století přibyly také dva rytířské řády: Johanité a Němečtí rytíři, kdy oba tyto řády vlastnily na území říše desítky komend, z nichž některé byly bezprostřední a ve výjimečných případech dokonce získaly důstojenství a práva říšských stavů. Nejbohatší kláštery s největšími pozemky ležely většinou v oblasti dnešního Švýcarska a také Švábska, zejména při březích Bodamského jezera. V době reformace byly mnohé říšské kláštery, konventy či kanonie zrušeny, jiné pouze ztratily své bezprostřední postavení a říšské stavovství a další se změnily na evangelické konventy (většinou ženské), které si udržely své dosavadní postavení a staly se říšskými evangelickými duchovními preláty (např. abatyše z Quedlinburgu, Gandersheimu nebo Gernrode). Některé konventy a kanonie se přidaly k říšskému rytířstvu a v jednom případě k zemskému rytířstvu starohesenskému (Kaufungen).\n\nKoncem 15. a v průběhu 16. století se zformovalo pevně postavení všech říšských stavů, preláty nevyjímaje. Stavovství bylo, až na výjimky, vázané na říšskou bezprostřednost a platbu říšské berně (\"Reichssteuer\") stanovené říšskou matrikou (\"Reichsmatrikel\"). Pevně byly stanoveny otázky hlasování na říšském sněmu s hlasem buď virilním (\"Virilstimme\") nebo podílem na hlase kuriátním (\"Kuriatstimme\"). V roce 1495 se ve Švábsku sdružily mnohé mužské i ženské kláštery do kolegia prelátů s jediným hromadným (kuriátním) hlasem v lavici říšských duchovních knížat. Počátkem 17. století přibylo ještě tzv. Kolegium prelátů porýnských se svým vlastním kuriátním hlasem. Během 16. století získalo postupně několik nejvýznamnějších prelátů (velkopřevor maltézských rytířů, opat z Ellwangenu, opat z Corvey, opat z Fuldy, opat z Kemptenu a další) virilní hlas v kurii říšských duchovních knížat, který původně přináležel jen knížatům-biskupům. Od vzniku říšských krajů v roce 1500 získali mnozí preláti hlas na některém z krajských sněmů, především pak na sněmu Švábského kraje, kde bylo klášterů a dalších řádových domů nejvíce. Zatímco během 16. století se řada říšských klášterů (Disentis, Saint Maurice, Sankt Gallen, Muri, Pfäffers aj.) dostala pod svrchovanost Švýcarského spříseženství a roku 1648 oficiálně vyloučena z říše, v následujícím století se zase někteří opati stali poddanými francouzského krále (kláštery Lure, Andlau, Murbach, Marmoutier atd.). Konfesijní příslušnost říšských teritorií, tedy i klášterních statků, byla od reformace určována pomocí „normálových roků“ (\"Normaljahr\"), ke kterým se vracely všechny velké říšské mírové dohody (např. Augsburský mír, Restituční edikt, Pražský mír nebo Vestfálský mír). Za normálový rok byly postupně prohlášeny roky 1552, 1582, 1624, 1648 a 1803. Později stanovené normálové roky obvykle znamenaly císařem daný dodatečný souhlas s postupem jedné z obou evangelických konfesí na úkor katolíků a také souhlas s předchozími nezákonnými sekularizacemi, a tedy faktickým rozkrádáním řádového majetku ze strany říšských knížat, do kterého se zapojovala i knížata katolického vyznání. Finální usnesení mimořádné říšské deputace v únoru roku 1803 znamenalo sekularizaci prakticky všech bezprostředních i mnohých dalších řádových domů v celém Německu a úplný zánik říšských prelátů jako politického stavu na sněmu Svaté říše římské. Ve zcela výjimečných případech přežily některé nestavovské kláštery a rytířské komendy až do zániku říše 6. srpna 1806.\n\nJednotlivé řádové domy či kolegiátní kapituly mohly požívat „více druhů říšské bezprostřednosti“. Nejžádanější bylo, když sídlo říšského preláta a jeho instituce ležely uprostřed feudálního panství, které prelátovy přímo podléhalo. Pokud ovšem příslušná instituce, například klášter, stála uprostřed většího města, bývalo běžné, že se její bezprostřednost vztahovala jen na vlastní budovy, hospodářské zázemí a zahrady. Lépe majetkově zajištěné městské kláštery disponovali pochopitelně ještě (bezprostředním) panstvím někde ve vzdálenějším okolí, často i desítky kilometrů za hradbami mateřského města. Příkladem mezi stavovskými říšskými preláty může být klášter Petershausen ve městě Kostnici s rozsáhlejším majetkem na poloostrově Bodanrück v Bodamském jezeře či klášter Svatý Ulrich a Afra v Augšpurku, vlastnící ves Haunstetten za městem (dnes součást Augšpurku). V obou uvedených příkladech bylo oddělené území rovněž plnoprávným říšským (případně i krajským) stavovským územím. Jiné stavovské kláštery, např. švýcarské Muri, od 16. století se spornou bezprostředností, vlastnily nestavovská oddělená území v říši, která nebyla jinak než majetkovou vazbou svázána se svou duchovní vrchností (v případě Muri jeho državy v rámci říšského rytířstva či panství Dettensee). I nestavovské kláštery bývaly vlastníky oddělených bezprostředních držav a často ani sami nemusely být bezprostřední, pokud šlo o klášterní budovy. Pokud jde o říšské stavovství, bývali na říšských dvorských sněmech původně zastoupeni téměř všichni bezprostřední říšští preláti. S koncem středověku a říšskou reformou roku 1495 se situace začala měnit.\n\nŘíšské stavovství a tedy účast na říšských sněmech začaly být pevně vázány na platbu říšské daně, evidované od r. 1521 v říšské matrice a určené především k vydržování říšského vojska. Navíc od roku 1495 začal být virilní hlas, tedy právo účastníků hlasovat jedním hlasem sám za sebe, omezováno pouze na říšská knížata. Během 16. století byli někteří z knížecích prelátů (ne však všichni) znovu výslovně přijati mezi říšská duchovní knížata s právem hlasovat na sněmu. Těm, kteří neměli knížecí titul či jej měli, avšak nebyli přijati na uzavírající se sněm začal být, podobně jako říšským hrabatům a pánům, vyhrazen jen hlas kuriátní, tedy takový, kdy se celá kurie či kolegium dělilo o jediný hlas. Prvním prelátským kolegiem bylo kolegium bohatých prelátů ve Švábsku, vzniklé již na začátku reforem roku 1495. Druhé z kolegií, kolegium prelátů porýnských (ač ve skutečnosti zahrnovalo preláty nejen na Rýně, ale všude v říši mimo Švábsko), se zformovalo teprve kolem roku 1640 a až roku 1653 mu byl přiznán vlastní kuriátní hlas. Přijetí kolegia na sněm se uskutečnilo z důvodu vyrovnání konfesí při hlasování. Ze čtyř kolegií říšských hrabat na sněmu bylo pouze jediné – švábské – většinově katolické, zvýšení počtu prelátských kolegií na dvě tak dávalo spolu s hraběcím švábským kolegiem tři kuriátní hlasy pro katolíky odpovídající třem protestantským hlasům tří zbývajících kolegií říšských hrabat. V následujících desetiletích ovšem získali v kolegiu franckých hrabat katolíci většinu a kolegium dolnorýnsko-vestfálských hrabat se konfesijně vyrovnalo a nadále přijímalo nové členy výlučně paritně, takže poměr se změnil na 4:1 pro katolíky s jedním kolegiem neutralizovaným. Kolegium porýnských prelátů ovšem již zůstalo, nová prelátská ani hraběcí kolegia již nevznikla a na hlasovacím systému nebylo až do roku 1803 nic měněno. Předsednictví mezi preláty ve švábském kolegiu náleželo trvale opatovi z Kaisheimu, v kolegiu porýnském byl předsedou kníže-opat z Werdenu. Čtyři kláštery (Svatý Ulrich a Afra v Augšpurku, Kaisheim, Buchau a Isny) byli, alespoň po jistou dobu, členy obou kolegií zároveň. Mimo knížecí radu a obě prelátská kolegia byli preláti zcela výjimečně také členy Kolegia švábských hrabat. Do tohoto kolegia byla přijata kněžna-abatyše z dámského konventu Buchau a od roku 1613 patřil k jeho členům také opat ze Sankt Blasien v Breisgavsku, který sám sice ztratil stavovství i bezprostřednost, ale roku 1609 si zakoupil stavovské hrabství Bonndorf, za které zasedal v kolegiu jako bezprostřední hrabě. V roce 1803 po sekularizaci kláštera získal toto hrabství ještě kníže-velkopřevor maltézských rytířů z Heitersheimu, který v kolegiu švábských hrabat zasedal v letech 1803–1806, i když šlo o zasedání čistě formální, protože sněm se v závěrečných letech existence říše již nesešel.\n\nBarevně jsou označeni ti preláti a ty řádové domy, které si v rámci říšského stavovství podržely zastoupení na říšském sněmu přinejmenším do sklonku 18. století. Kláštery povýšené na biskupství a sekularizované nejsou do barevného odlišení pojaty. Přehled barev:\n\nNěkterá opatství přišla o svou bezprostřednost záhy, ještě před procesem rozštěpení (teritorializace) Svaté říše římské na konci štaufské epochy. Tehdejší přímo podřízení panovníkovi neznamenalo zdaleka takovou míru svrchovanosti a nezávislosti jako v pozdějších staletích. Z tohoto důvodu jsou tato opatství apod. vypsána odděleně.\n\nNěkolik klášterů ve Svaté říši římské z různých důvodů chybně označováno za říšská opatství. Na prvním místě to bylo proboštství ve vestfálském Cappenbergu, ležícím na území biskupského knížectví Münster. Proboštství sice bylo součástí biskupských domén, na rozdíl od zbytku knížectví však nespadalo pod žádný z říšských krajů. Snad tahle politicko-geografická zvláštnost vedla k tomu, že v textech mírové smlouvy z Lunéville, kde se hovoří o náhradách pro vládce z levého břehu Rýna, je Cappenberg uveden jako bezprostřední proboštství, kterým nikdy nebyl. Omyl, od té doby tradovaný v četné odborné literatuře byl ještě posílen tím, že bývalé konventní statky se v roce 1826 staly pruským stavovským panstvím Cappenberg-Scheda, zřízeným pro pruského ministra Fridricha von Stein. Za říšská bezprostřední opatství jsou též někdy označována opatství sdružená spolu s dalšími subjekty (rytíři, svobodnými vesnicemi apod.) ve Stavovské republice Kaichen (oficiálně „Svobodný soud“, něm. \"Freigericht\") v Hesensku. Ze tří klášterů: Naumburg, Ilbenstadt a Engelthal, však jen první dva zasedaly mezi zemskými stavy „republiky“ a navíc Kaichen byl sám volným lénem Friedberského purkrabství. Ilbenstadt se roku 1657 marně pokusil o získání bezprostřednosti a roku 1803 se Ilbenstadt a Engelthal staly po zániku Kaichenu a své sekularizaci staly sídelními zámky a panstvími vedlejších větví rodu Solmsů. Říšskými opatstvími ovšem nikdy nebyly. Za říšsky bezprostřední byla někdy chybně také augustiniánská kanoie Wengen u Ulmu, i když jí nebyla.\n\nNěkteré kláštery se neúspěšně pokusily získat říšskou bezprostřednost soudní cestou, což vedlo v literatuře rovněž k omylům. V 17. století se pokoušel o vymanění se ze závislosti na essenských abatyších ženský klášter v Rellinghausenu, o totéž se po celý vrcholný středověk pokoušel braniborský klášter Zinna a po celé říši je známo ještě více podobných případů, vedoucím k omylům. Uvedené případy nebyly říšskými preláty ani v nejširším smyslu tohoto pojmu.\n\nVe Svaté říši římské existovalo také několik církevních institucí, většinou soustředěných v Rakouských a Českých zemích, jejichž představitelé nebyli říšskými preláty v žádném smyslu, ačkoli pocházeli ze Svaté říše, kde ležela i jejich instituce (klášter, kapitula a podobně), chyběla jim ale bezprostřednost i říšské stavovství. Přesto ovšem získali tito duchovní hodnostáři titul říšských knížat. Jejich knížecí titul byl obdobou těch titulů světských knížat, jejichž říšský titul byl pouhým vyznamenáním s platností v celé říši (v Čechách např. Kinští či Clary-Aldringenové). Šlo o následující případy knížecích prelátů:\n\nSvatá říše římská byla množstvím duchovních státečků a velikostí podílu biskupů a prelátů na světské moci v evropských dějinách unikátním fenoménem. Nebyla ale jedinou evropskou, kde se podařilo hodnostářům církve, nikoli nezbytně katolické, dosáhnout autonomie či dokonce nezávislosti a vladařského postavení. V západní Evropě existovalo několik klášterů silně podporovaných místními králi, jejichž představitelé se těšili statusu suveréna. Ve španělském kraji Burgos byl takovýmto „královským“ klášterem Santa Maria la Real de las Huelgas. Cisterciácká abatyše tohoto kláštera, založeného králem Alfonsem VIII., se mohla těšit z privilegia, podle něhož klášter sloužil mj. jako jedna z královských rezidencí (domicil). Ve Francii se až do francouzské revoluce těšil zvláštním privilegiím klášter Faremoutiers, založený již kolem roku 620 jako dvojklášter pro mužskou i ženskou řeholi benediktinů. Stejně jako ve španělském Huelgasu, byl pak ve Francii přiznám jednomu z klášterů titul „královský“. šlo o klášter benediktinek Fontevrault a jeho abatyše s titulem „velkoabatyše“ tradičně pocházela buď z královské rodiny nebo z řad nejvyšší francouzské šlechty.\n\nVe východním Středomoří a východní Evropě byli suverénními preláty představitelé křižáckých duchovních řádů: Johanité a jejich státy na Kypru, Rhodu a Maltě, kterým vládl vždy velmistr řádu a Němečtí rytíři se svým řádovým státem v Pobaltí, rovněž po světské, více nežli po duchovní stránce řízeného voleným velmistrem. V pravoslavném prostředí jsou dobře známé mnišská republika Meteora a ještě v současnosti fungující republika Athos s řadou atributů skutečného státního celku. Tyto „státy“ ovšem byly nebo jsou řízené spíše komunitně, demokraticko-oligarchicky a neměly nikdy představitele panovnického střihu.\n\n\n"}
{"id": "1156838", "url": "https://cs.wikipedia.org/wiki?curid=1156838", "title": "Elephant &amp; Castle (stanice metra v Londýně)", "text": "Elephant &amp; Castle (stanice metra v Londýně)\n\nElephant & Castle je stanice metra v Londýně, otevřená roku 1890. Nachází se na dvou linkách :\n"}
{"id": "1156839", "url": "https://cs.wikipedia.org/wiki?curid=1156839", "title": "Kalenicové z Kalenic", "text": "Kalenicové z Kalenic\n\nKalenicové z Kalenic byl český vladycký rod pocházející z tvrze Hvížďalka v jihočeských Kalenicích. Poprvé je rod zmiňován v roce 1374, kdy je Jaroslav Kalenic zmíněn v městských knihách v Horažďovicích. Později se vytvořilo několik rodových větví.\n\nPanství v Kalenicích prodal Hynek z Kalenic a přesídlil do Škvořetic, kde byli Kalenicové pouze spolumajitelé. Až v roce 1446 odkoupil celé panství Beneš z Kalenic. Z ní se ve druhé polovině 16. století oddělila zručská větev, jejíž zakladatel Jan z Kalenic získal v roce 1553 panství Žďár. Žďárští Kalenicové nechali ve druhé polovině 16. století přestavět tamní gotický hrad na renesanční zámek. Janův syn Bohuslav z Kalenic byl královským úředníkem při zemských deskách a stal se zakladatelem chřešťovické větve. Posledním majitelem Zruče byl Albrecht Bavor z Kalenic, který o panství přišel za účast ve stavovském povstání. Oldřich z Kalenic byl purkrabím Pražského hradu. Posledním příslušníkem Kaleniců z Kalenic byl císařský voják Jan Jindřich, který zemřel na přelomu 17. a 18. století.\n"}
{"id": "1156840", "url": "https://cs.wikipedia.org/wiki?curid=1156840", "title": "Tennis Arena Cup", "text": "Tennis Arena Cup\n\nTennis Arena Cup je ženský tenisový turnaj probíhající na okruhu ITF zařazený do kategorie ITF $25 000, který byl založen v roce 2014. Koná se v Plzni na antukových dvorcích TK Slavia Plzeň.\n"}
{"id": "1156841", "url": "https://cs.wikipedia.org/wiki?curid=1156841", "title": "Lambeth North (stanice metra v Londýně)", "text": "Lambeth North (stanice metra v Londýně)\n\nLambeth North je stanice metra v Londýně, otevřená 10. března 1906. Nachází se na lince :\n"}
{"id": "1156842", "url": "https://cs.wikipedia.org/wiki?curid=1156842", "title": "Pašijová cesta v Římově", "text": "Pašijová cesta v Římově\n\nKřížová cesta v Římově u Českých Budějovic, zvaná římovská pašijová cesta či římovské pašije, je barokní křížová cesta rozšířená na 25 zastavení, která vede ze severozápadní části obce severním směrem, obchází vrch Cedron a podél řeky Malše se vrací zpět k obci na její jihovýchodní okraj. Je chráněna jako nemovitá kulturní památka České republiky.\n\nKřížová cesta vznikala v okolí Římova postupně od roku 1658 až do první čtvrtiny 18. století. Iniciátorem založení poutního místa s Loretánskou kaplí byl českokrumlovský jezuitský lékárník Jan Gurre. V okolí kaple v okruhu pěti kilometrů bylo vystavěno 25 barokních kapliček (tzv. Římovské pašije) s dřevěnými sochami. Kaple jsou nápaditě rozmístěny v rozmanitě členěném terénu a podle legendy jejich umístění odpovídá zastavením tradiční křížové cesty v Jeruzalémě a kvůli jejich zaměření putoval kapucínský páter Alex do Svaté země. Inspirační vzory cesty jsou badateli hledány v piemontských svatých horách nebo křížové cestě u polské Kalwarie Zebrzydowské. Součástí poutního místa je též kaple Božího hrobu postavená podle vzoru kaple uprostřed jeruzalémského Chrámu Božího hrobu.\n\n\n\n\n"}
{"id": "1156844", "url": "https://cs.wikipedia.org/wiki?curid=1156844", "title": "Vladimír Balaš (lékař)", "text": "Vladimír Balaš (lékař)\n\nVladimír Balaš (3. února 1924 Čechohrad – 11. července 2017) byl český lékař, vysokoškolský pedagog a bývalý politik, poslanec České národní rady za normalizace.\n\nNarodil se na nynější Ukrajině v obci Čechohrad, založené českými emigranty. Profesí byl chirurgem. V roce 1978 se stal členem korespondentem ČSAV. Od roku 1951 pracoval na chirurgické klinice 1. lékařské fakulty Univerzity Karlovy. Od roku 1975 byl jejím přednostou. Specializoval se na břišní chirurgii, zejména operace žlučových cest, pankreatu a jater. Byl žákem Arnolda Jiráska. Ve funkci přednosty chirurgické kliniky setrval po dobu patnácti let. Za jeho působení proběhla výstavba nového operačního traktu a rekonstrukce lůžkových oddělení. Založil tradici Pražských chirurgických dnů.\n\nZa druhé světové války byl příslušníkem Svobodovy armády v SSSR.\n\nOd poloviny roku 1954 byl tajným spolupracovníkem Vojenské kontrarozvědky s krycím jménem Flek.\n\nByl i politicky aktivní. Od voleb roku 1971 zasedal za Komunistickou stranu Československa v České národní radě. Mandát získal i ve volbách roku 1976 a volbách roku 1981 a volbách roku 1986. V ČNR zasedal až do konce volebního období, tedy do voleb roku 1990.\n"}
{"id": "1156847", "url": "https://cs.wikipedia.org/wiki?curid=1156847", "title": "Oval (stanice metra v Londýně)", "text": "Oval (stanice metra v Londýně)\n\nOval je stanice metra v Londýně, otevřená 18. prosince 1890. Název \"Oval\" je podle nedalekého kriketového stadionu. Nachází se na lince :\n"}
{"id": "1156851", "url": "https://cs.wikipedia.org/wiki?curid=1156851", "title": "Stockwell (stanice metra v Londýně)", "text": "Stockwell (stanice metra v Londýně)\n\nStockwell je stanice londýnského metra, otevřená roku 1890. V této stanici byl zabit 22. července 2005 brazilský elektrikář žijící v Londýně Jean Charles de Menezes. Nachází se na dvou linkách :\n"}
{"id": "1156854", "url": "https://cs.wikipedia.org/wiki?curid=1156854", "title": "Clapham North (stanice metra v Londýně)", "text": "Clapham North (stanice metra v Londýně)\n\nClapham North je stanice metra v Londýně, otevřená 3. července 1900. Nachází se na lince :\n"}
{"id": "1156855", "url": "https://cs.wikipedia.org/wiki?curid=1156855", "title": "Clapham Common (stanice metra v Londýně)", "text": "Clapham Common (stanice metra v Londýně)\n\nClapham Common je stanice metra v Londýně, otevřená roku 1900. Nachází se na lince :\n"}
{"id": "1156856", "url": "https://cs.wikipedia.org/wiki?curid=1156856", "title": "Mistrovství Evropy v basketbalu mužů 2001", "text": "Mistrovství Evropy v basketbalu mužů 2001\n\n32. mistrovství Evropy v basketbale proběhlo ve dnech 31. srpna – 9. září v Turecku.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postoupily přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Titul mistra Evropy získal tým Jugoslávie.\n\n1. Jugoslávie\n\n\n2. Turecko \n\n\n3. Španělsko \n\n\n4. Německo \n\n\n5. Rusko \n\n\n6. Francie \n\n\n7. Chorvatsko \n\n\n8. Lotyšsko \n\n\n9. Itálie \n\n\n10. Litva \n\n\n11. Řecko \n\n\n12. Izrael \n\n\n13. Slovinsko \n\n\n14. Ukrajina \n\n\n15. Bosna a Hercegovina \n\n\n16. Estonsko \n\n\n"}
{"id": "1156857", "url": "https://cs.wikipedia.org/wiki?curid=1156857", "title": "Clapham South (stanice metra v Londýně)", "text": "Clapham South (stanice metra v Londýně)\n\nClapham South je stanice metra v Londýně, otevřená roku 1926. Nachází se na lince :\n"}
{"id": "1156859", "url": "https://cs.wikipedia.org/wiki?curid=1156859", "title": "Balham (stanice metra v Londýně)", "text": "Balham (stanice metra v Londýně)\n\nBalham je stanice londýnského metra, otevřená 6. prosince 1926. Nachází se na lince :\nVlakové spoje\n"}
{"id": "1156860", "url": "https://cs.wikipedia.org/wiki?curid=1156860", "title": "Kateřina Marie Tichá", "text": "Kateřina Marie Tichá\n\nKateřina Marie Tichá, rozená pouze jako Kateřina Tichá (* 18. srpna 1994 Vlašim), je česká popová písničkářka a zpěvačka. V roce 2013 byla nominována na cenu Český slavík jako objev roku.\n\nKateřina se narodila ve Vlašimi jako Kateřina Tichá. Své umělecké jméno, Kateřina Marie Tichá, si zvolila na počest svým prababičkám Mariím. V mládí se zajímala o hudbu a zpívala v několika místních sborech. Kvůli studiím na Karlově univerzitě se přestěhovala do Prahy.\n\nÚčastnila se benefičního koncertu Srdce pro děti pořádaného TV Prima, kde se seznámila s dalšími zpěváky, například Karel Gottem nebo Ewou Farnou.\n\nPrvním krokem k začátku její kariéry bylo poslání několika jejích cover songů Martinu Červinkovi, hledači talentů z Universal Music, který stál například u zrodu kapely Mandrage nebo zpěvačky Jany Kirschner. S jeho pomocí Kateřina vydala v roce 2012 debutový song s názvem \"Vzpomínej\", tuto píseň později zpívala i na několika koncertech, avšak po jeho vydání na dlouhou dobu se zpíváním přestala.\n\nVydala píseň \"Do města přišla zima\" společně s raperem Lipo. Tato píseň se dlouhou držela v českých hitparádách.\n\nOd roku 2013 začala jezdit jako host koncertů skupiny Jelen. S nimi spolupracovala celé dva roky, když v roce 2015 vydala album \"Otazníky\"/ Píseň \"Otazníky\" ze stejnojmenného alba zaznamenala mnoho ohlasů a po písni \"Do města přišla zima\" je to její nejúspěšnější singl.\n"}
{"id": "1156861", "url": "https://cs.wikipedia.org/wiki?curid=1156861", "title": "Spálený potok", "text": "Spálený potok\n\nNázev Spálený potok má více vodních toků:\n\n"}
{"id": "1156863", "url": "https://cs.wikipedia.org/wiki?curid=1156863", "title": "Kynšperk nad Ohří (hrad)", "text": "Kynšperk nad Ohří (hrad)\n\nKynšperk nad Ohří je zaniklý hrad ve stejnojmenném městě v okrese Sokolov. Jeho drobné zbytky se nachází na vrcholu Zámeckého vrchu v nadmořské výšce asi 440 metrů. Od roku 1963 je chráněn jako kulturní památka.\n\nZakladatelem hradu byl podle názvu pravděpodobně panovník, který ho mohl založit již před rokem 1232, ze kterého pochází zakládací listina města. Na konci třináctého století byl v okolí hradu manský systém, do kterého patřilo padesát vesnic. Po husitských válkách byl hrad často zastavován až ho roku 1523 získali Šlikové, kteří ho výrazně přestavěli, ale již v roce 1547 jim byl zkonfiskován. Po roce 1603, kdy se hrad stal majetkem města, byl využíván jen k hospodářským účelům. Během třicetileté války byl však poškozen a jeho zříceniny rozebrali lidé v devatenáctém století na stavební materiál.\n\nPodobu předhradí neznáme. Hradní jádro tvoří pahorek s rozměry 28 × 28 m obklopený příkopem. Podle historických popisů jádro chránily dvě hradby, v nárožích stály věže, byl zde třípatrový palác a tzv. letní dům. Archeologický výzkum ze začátku sedmdesátých let dvacátého století odkryl část obvodové hradby a další tenčí zdi nejasného účelu. Potvrdil také vznik hradu ve 13. století. Zeď odkrytá v západní části hradu byla široká 260 centimetrů.\n\nZbytky hradu jsou volně přístupné.\n\n\n"}
{"id": "1156864", "url": "https://cs.wikipedia.org/wiki?curid=1156864", "title": "Tooting Bec (stanice metra v Londýně)", "text": "Tooting Bec (stanice metra v Londýně)\n\nTooting Bec je stanice metra v Londýně, otevřená 13. listopadu 1926. Předchozí název stanice byl \"Trinity Road\". Nachází se na lince :\n"}
{"id": "1156865", "url": "https://cs.wikipedia.org/wiki?curid=1156865", "title": "Ejpovický tunel", "text": "Ejpovický tunel\n\nEjpovický tunel je železniční tunel na trati 170 Praha–Plzeň mezi železniční stanicí Ejpovice a železniční zastávkou Plzeň - Doubravka. Stavba tunelu, započatá v roce 2013, byla součástí modernizace západní části III. vnitrostátního tranzitního železničního koridoru. Tunel byl uveden do provozu v listopadu a v prosinci 2018. Výstavbou a otevřením tohoto tunelu byla zkrácena železniční trať z Prahy do Plzně o 6,1 km a zkrácena přepravní doba až o 9 minut, neboť železniční trať přestala opisovat severní oblouk k Chrástu a údolím Berounky. Stávající trať v úseku Plzeň-Doubravka až Chrást je zrušena a úsek Chrást - Ejpovice je přebudován na jednokolejnou trať propojující trať Praha-Plzeň s tratí Chrást-Radnice.\n\nObjednatelem stavby tunelu bylo Ministerstvo dopravy ČR, resp. Správa železniční dopravní cesty, s.o., dodavatelem na základě výběrového řízení Sdružení MTS+SBT - MTÚ Rokycany-Plzeň (Metrostav a.s. a Subterra a.s.), projektantem SUDOP Praha a.s. a autorem realizační dokumentace tunelu pak Metroprojekt Praha a.s. Technický dozor investora provádělo Sdružení Inženýring dopravních staveb a.s. a SATRA s.r.o. Geotechnologický monitoring prováděl Sdružení GEOtest a.s. a Angermeier Engineers s.r.o. Celková předpokládaná cena modernizace trati Rokycany-Plzeň, která zahrnuje i stavbu tunelů Ejpovice, činila 7 326 302 015 Kč, vítězná nabídka, kterou podalo sdružení firem Metrostav a.s. a Subterra a.s. činila 3 972 925 902 Kč. Maximálně 3 419 440 199 Kč bylo spolufinancováno z Fondu soudržnosti v rámci Operačního programu Doprava. Národní spolufinancování bylo realizováno prostřednictvím Státního fondu dopravní infrastruktury.\n\nOd 15. listopadu 2018 je jižní tubus tunelu ve zkušebním provozu, oběma tubusy se jezdí od 7. prosince 2018,nejvyšší povolená rychlost je od září 2019 stanovena na 160 km/h. Svojí délkou cca 4150 metrů je tunel nejdelším železničním tunelem v České republice.\n\nHistorie záměru výstavby tunelu je spjata s historií modernizace III. tranzitního železničního koridoru na území Česka a jeho integrace do evropské železniční sítě. Tento záměr byl historicky upraven a podchycen v nejrůznějších dokumentech, například v Zásadách modernizace z roku 1992 pro Československo a v upravené podobě z roku 1993 pro Českou republiku, ve Směrnici generálního ředitele SŽDC č. 16/2005 - Zásady modernizace a optimalizace vybrané železniční sítě České republiky, v usnesení vlády číslo 145 z roku 2001 a v usnesení vlády číslo 885 z roku 2005 či v Harmonogramu výstavby dopravní infrastruktury v letech 2008-2013 s aktualizací pro roky 2010-2012 (2015).\n\n2001\n\nOd listopadu 2001 do června 2002 byla zpracována Studie proveditelnosti 3. tranzitního koridoru Mosty u Jablunkova - Cheb st. hranice.\n\n2002\n\nByly zpracovány územně technické studie Českých drah, Divize dopravní cesty k optimalizaci traťového úseku Praha Smíchov - Plzeň zahrnující objekty Tunel Homolka o délce 2 400 metrů, tunelu Chlum o délce 1 300 metrů, zastávku Plzeň - Újezd, podchod k ulici Ke svatému Jiří a podchod v Moravské ulici.\n\n2003\n\nV období leden až říjen 2003 byla zpracována přípravná dokumentace pro územní řízení. Tehdejší záměr předpokládal následující termíny:\n\n2004\n\nV období od března do července 2004 byla provedena aktualizace Studie proveditelnosti 3. tranzitního koridoru. V období říjen 2004 až duben 2005 bylo zpracováno posouzení dopadu na životní prostředí.\n\n2005\n\nV dubnu 2005 vydalo Ministerstvo životního prostředí pro úsek Ejpovice-Plzeň zahrnující stavbu tunelů stanovisko k posouzení vlivu provedení záměru na životní prostředí.\n\n2006\n\nV květnu 2006 bylo pro vydáno územní rozhodnutí a dále provedena druhá aktualizace Studie proveditelnosti 3. tranzitního koridoru. Od března 2006 do října 2007 byla společností SUDOP Praha a.s. a Metroprojekt Praha a.s. zpracována projektová dokumentace pro stavební povolení.\n\n2008\n\nV srpnu 2008 došlo ke změně územního rozhodnutí, v návaznosti na to byl v období říjen až listopad 2008 zpracován dodatek přípravné dokumentace a byla dopracována druhá aktualizace Studie proveditelnosti 3. tranzitního koridoru. Současně s tím byl roku 2008 zahájen výkup potřebných pozemků.\n\n2009\n\nV období březen až září 2009 byl zpracován dodatek projektu stavby a v období listopad 2009 až srpen 2010 studie proveditelnosti pro trať Praha Smíchov - Plzeň.\n\n2010\n\nPro část stavby modernizace trati Rokycany - Plzeň bylo vydáno stavební povolení. Tato povolení však nezahrnovalo úsek zahrnující stavbu tunelů. Následně však byly všechny přípravné práce zastaveny. Podmínkou pro pokračování bylo nalezení úspor ve výši cca 10 %.\n\n2011\n\nV březnu 2011 došlo k úpravě požárně bezpečnostního řešení tunelů.\n\n2012\n\nV únoru 2012 bylo dokončeno zpracování zadávací dokumentace na zhotovitele stavby tři části; úsek Ejpovice - Plzeň Doubravka a dne 14. 2. 2012 zveřejněno výběrové řízení na zhotovitele stavby. V září 2012 bylo pro tento úsek vydáno stavební povolení, které však nabylo právní moci až v květnu 2013. Dne 10. 7. 2012 se uskutečnilo otevření obálek a 21. září 2012 proběhlo hodnocení nabídek. V říjnu 2012 byly třemi uchazeči podány námitky proti rozhodnutí o výběru a v listopadu 2012 bylo výběrové řízení dvěma uchazeči napadeno u Úřadu pro ochranu hospodářské soutěže.\n\n2013\n\nV dubnu 2013 vydal Úřadu pro ochranu hospodářské soutěže rozhodnutí, kterým návrh navrhovatelů zamítl. Následně byl proti tomuto rozhodnutí podán rozklad, který Úřad pro ochranu hospodářské soutěže dne 12. 7. 2013 rovněž zamítl. 17. 7. 2013 byla podepsána smlouva o dílo se zhotovitelem, kterým se stalo sdružení firem sdružení Metrostav a.s. a Subterra a.s. Dne 9. 8. 2013 proběhlo předání staveniště a 30. 9. 2013 byla výstavba zahájena skrývkou ornice v místě hloubeného úseku tunelu na východní straně vrchu Homolka u Kyšic. 15. 11. 2013 proběhlo slavnostní zahájení stavby před průmyslovým parkem Ejpovice.\n\n2014\nProbíhaly přípravné práce a především záchranný archeologický výzkum. Od ledna do září 2014 proběhlo výběrové řízení na technický dozor investora a od května 2014 do března 2015 výběrové řízení na geotechnologický monitoring.\n\n2015\n\n2016\n\n2017\n2018\n\nOba tubusy byly raženy pomocí razicího štítu TBM S 799, který byl dne 23. 1. 2015 pojmenován Viktorie. Vyroben byl firmou Herrenknecht a stavbařům předán 25. 6. 2014 v německém Schwanau. Celková délka stroje činila 110 metrů, hmotnost 1 800 t, ražený průměr činil 9,89 metru, výkon motoru 3 600 kW, maximální kroutící moment 27 658 kNm a počet otáček 0 až 4,5 za minutu.\n\nPůvodním technickým řešením z roku 2003 byla stavba jednotubusového dvojkolejného tunelu, rozděleného zhruba v polovině hloubenou stavební jámou na východní tunel Homolka a západní tunel Chlum. Toto členění se zachovalo i po provedených změnách, neboť stavba měla být i nadále rozdělena dočasnou hloubenou středovou stavební jámou. Oba tunely měly být odděleny otevřeným zářezem s umístěním 400 metrů dlouhé železniční zastávky Plzeň - Újezd. Pro stavbu tunelu měla být použita nová rakouská tunelovací metoda. Souběžně s tunelem Homolka byl severně od něj umístěn menší evakuační tunel. Železniční trať měla být řešena na klasickém štěrkovém kolejovém loži.\n\nPři zpracování projektové dokumentace pro stavební povolení v letech 2006-2007 došlo z rozhodnutí Magistrátu města Plzně ke zrušení zastávky Plzeň - Újezd, čímž se zlepšily výškové a směrové poměry stavby, Odpadl také hlavní důvod pro rozdělení na východní a západní část. Místo původně uvažovaného tunelu dvoukolejného bylo rozhodnuto vybudovat dva jednokolejné tunely (jižní tubus zůstává prakticky ve stejné trase jako původně zamýšlený dvoukolejný tunel, druhý je umístěn severněji). Tyto tunelové tubusy měly být vybaveny 14 vzájemnými propojkami pro případnou evakuaci, dále měly být vybudovány dvě požární nádrže, úniková šachta se dvěma schodišti, evakuační výtah, bezpečnostní tunelové výklenky, heliport, kamerový systém, nadzemní hydranty či zavodněné požární potrubí.\n\nV roce 2009 byla dodatkem k projektu změněna jízdní dráha ze štěrkového lože na pevnou.\n\nPři revizi požárně technického řešení tunelů roku 2011 byl omezen počet tunelových propojek z 14 na 8, zrušeny požární nádrže, výtah, druhé schodiště, heliport a omezen kamerový systém. Vybudovaná svislá šachta slouží pouze pro technologické účely.\n\nNa základě vybrané nabídky zhotovitele, která počítala s užitím technologie TBM, odpadla potřeba bezpečnostních i trakčních výklenků. Hloubená středová jáma v prostoru mezi plzeňskými ulicemi Hlavní a K Úvozu byla nahrazena kruhovou pilotovu šachtou.\n\nTunelový komplex je tvořen dvěma tunelovými tubusy o vnitřním průměru 8,7 metru. Severní tunelový tubus má délku 4 174,2 metrů (4 143 m ražených, 31,2 m hloubených), jižní 4 150 metrů (4 110 m ražených, 40 m hloubených). Maximální osová vzdálenost tubusů je 48 metrů. Oba tunelové tubusy jsou vzájemně propojeny maximálně po 490 metrech osmi tunelovými propojkami, umožňujícími evakuaci cestujících do druhého tunelového tubusu.\n\nOstění každého tubusu je tvořeno betonovým prstencem o vnějším/vnitřním průměru 9,5/8,7 metrů, skládajícího se ze sedmi základních segmentů a jednoho vázacího. Délka jednoho prstence činí 2 metry a hmotnost 60 013 kg. Prstence byly vyrobeny v areálu firmy Armado v Dýšině, nedaleko vlastní stavby tunelů.\n\nOdhad celkově vytěženého množství horniny činí 600 tisíc m.\n\nVjezdový (východní portál) se nachází na staničení 95,850 km trati Praha-Plzeň severně od obce Kyšice. Dále tunel pokračuje dvěma tunelovými tubusy přibližně západním směrem, kde se pod masivem vrchu Chlum stáčí v poloměru 1 785 m k jihozápadu a na kilometru 100 vyúsťuje výjezdovým (západním) portálem.\n\nV tunelu je po celé délce položena pevná jízdní dráha, čímž jde o nejdelší úsek železniční pevné jízdní dráhy v Česku.\n\nTunel byl navržen tak, aby budovaná trať vyhovoval Evropské dohodě o mezinárodních železničních magistrálách a Evropské dohodě o nejdůležitějších trasách mezinárodní kombinované přepravy a souvisejících objektech, věnovaných hlavním tratím v Evropě. Po skončení zkušebního provozu by nejvyšší traťová rychlost měla činit 160 km/h, přechodnost kolejových vozidel by měla vyhovovat traťové třídě D4 dle Mezinárodní železniční unie, prostorová průchodnost podle ložné míry UIC-GB. Výhledově by měla trať splňovat i požadavky pro traťovou rychlost 200 km/h. Touto rychlostí by zde měly jezdit nově nakupované lokomotivy ČD, které jsou na tuto rychlost uzpůsobené. Od 26. září 2019 je v tunelu povolená nejvyšší rychlost 160 km/h.\n\n\n\n"}
{"id": "1156866", "url": "https://cs.wikipedia.org/wiki?curid=1156866", "title": "Tooting Broadway (stanice metra v Londýně)", "text": "Tooting Broadway (stanice metra v Londýně)\n\nTooting Broadway je stanice metra v Londýně, otevřená roku 1926. Před vchodem do stanice stojí socha Edwarda VII. Nachází se na lince :\nVlakové spoje\n"}
{"id": "1156868", "url": "https://cs.wikipedia.org/wiki?curid=1156868", "title": "Federica Sanfilippová", "text": "Federica Sanfilippová\n\nFederica Sanfilippová (* 24. října 1990, Sterzing) je italská biatlonistka, jejímž dosavadním největším individuálním úspěchem je druhé místo ze sprintu ze světového poháru ve švédském Östersundu ze sezóny 2015/16. Spolu s Italkami Lisou Vittozziovou, Karin Oberhoferovou a Dorothe Wiererovou dokázala během podniku světového poháru v rakouském Hochfilzenu zvítězit v ženské štafetě.\n\nSanfilippová se dosavadně účastnila pěti Mistrovství světa v biatlonu a to ve finském Kontiolahti, v norském Oslu, v rakouském Hochfilzenu, ve švédském Östersundu a v italské Antholz-Anterselvě. Jejím nejlepším umístěním v závodech jednotlivců je 5. pozice ze sprintu v Hochfilzenu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se dvou juniorských šampionátů v biatlonu. Jejím nejlepším individuálním umístěním je 23. pozice ze sprintu ze švédského Torsby v roce 2010.\n"}
{"id": "1156870", "url": "https://cs.wikipedia.org/wiki?curid=1156870", "title": "Český kurýr", "text": "Český kurýr\n\nČeský kurýr byl ilegální časopis vydávaný za protektorátu stejnojmennou skupinou vedenou Rostislavem Korčákem a Ing. Miroslavem Satranem. Skupina vydavatelů byla napojena na ilegální organizaci Petiční výbor Věrni zůstaneme (PVVZ) jakož i na Politické ústředí (PÚ) ale i na Komunistickou stranu Československa (KSČ). Důležitou činností vydavatelů (a zdrojem informací pro obsahovou náplň časopisu) byla zpravodajská činnost.\nV bezprostřední reakci na události 28. října 1939, kdy se uskutečnily masové demonstrace v Praze proti německé okupaci a kdy byl (na křižovatce ulic Žitná a Ve Smečkách) smrtelně postřelen medik Jan Opletal vznikl ilegální časopis Český kurýr, který patřil (vedle týdeníku V boj) k nejrozšířenějším ilegálním listům v protektorátu. Již jeho název měl navodit pocit vlastenectví a evokovat \"posla\" jako zdroj informací zpoza nepřátelské fronty. Skupina, která tuto tiskovinu začala vydávat se skládala výhradně z řad členů vinohradského sboru Českobratrské církve evangelické a vinohradského Sokola. Hlavními postavami v ní byli redaktor Lidového deníku Rostislav Korčák (zodpovídal za obsahovou náplň Českého kurýra) a středoškolský profesor Ing. Miroslav Satran (zodpovědný za materiální zabezpečení časopisu a technický provoz).\n\nCelkem bylo realizováno 25 čísel ilegálního časopisu Český kurýr. (Každé číslo mělo v podtitulku heslo prezidentské standarty \"Pravda vítězí\".) Časopis vycházel v období od 10. listopadu 1939 až do 30. září 1941 a to v nákladu kolísajícím od 200 do 1000 výtisků.\n\nNejprve byl autorem většiny článků Rostislav Korčák, ale postupně během vydávání na časopisu spolupracovali (od počátku roku 1940) významnou měrou i další osoby:\n\nIng. Miroslavu Satranovi při tiskařské práci pomáhali především poštovní úředník JUC. Vítězslav Dvořák, zřízenec YMCA Josef Unger a středoškolská profesorka Marie Hornofová.\n\nZ konspiračních důvodů se nekonaly žádné redakční rady, neprovádělo se kolektivního posuzování příspěvků a ani se společně neprojednávala žádná ideová náplň časopisu. Platforma Českého kurýra tak alespoň ze začátku umožňovala publikovat necenzurované texty dodané přispěvateli bez rozdílu jejich politického zaměření. Později byl ale časopis vlivem některých komunistů jakož i samotného Rostislava Korčáka stále více levicovější.\n\nNa vydávání a distribuci Českého kurýra bylo zainteresováno asi 80 až 100 osob. Postupem doby si šiřitelé časopisu Český kurýr vybudovali na území protektorátu vlastní distribuční síť. Hlavními jejími uzly (tzv. \"přepážkami\") byly kromě Prahy také Brno a Přerov. Jako pomocné distribuční uzly pak sloužily přepážky v Kolíně, České Třebové, Táboře, Olomouci a Moravské Ostravě.\n\nKoncem roku 1940 se stal časopis V boj nakrátko tiskovým orgánem a tribunou politických názorů Ústředního vedení odboje domácího (ÚVOD). Na jaře roku 1941 byla zformována nová redakční rada tohoto časopisu. V ní byli zastoupeni: plukovník Josef Churavý za Obranu národa (ON); prof. Volfgang Jankovec za Petiční výbor Věrni zůstaneme (PVVZ); Dr. Miloslav Kohák za Politické ústředí (PÚ). O několik týdnů později vedení ÚVODu rozhodlo ustanovit svým tiskovým orgánem namísto časopisu V boj raději časopis Rostislava Korčáka \"Český kurýr\". Nepodařilo se zjistit, jaké k tomu tehdy vedly důvody. Prakticky vzato: Zatčením podplukovníka Josefa Balabána (22. dubna 1941) skončilo definitivně vydávání ilegálního časopisu V boj. Jeho poslední číslo vyšlo na přelomu března a dubna 1941. ÚVOD se nejspíše tehdy rozhodl netříštit síly a zaměřil se na ilegální časopis Český kurýr, který vycházel až do 30. září 1941.\n\nPoté, co se Reinhard Heydrich stal 27. září 1941 zastupujícím říšským protektorem pro Protektorát Čechy a Morava (a taktéž ředitelem protektorátní policie), bylo rozhodnuto (nejspíš z konspiračních důvodů) dočasně pozastavit vydávání časopisu Český kurýr s vizí, že další jeho číslo vyjde až na Nový rok 1942.\nRostislav Korčák, Ing. Miroslav Satran a značná část jejich spolupracovníků byli zatčeni 20. prosince 1941. \n\nRostislav Korčák (10. července 1894 Vrážné u Moravské Třebové – 29. července 1984 Praha) byl český novinář a publicista. V letech 1921 až 1939 působil jako pražský redaktor a parlamentní zpravodaj Slovenského deníku. V období od 10. listopadu 1939 až do 30. září 1941 vydával a redigoval ilegální odbojový časopis Český kurýr.. Celkem bylo realizováno 25 čísel tohoto periodika, každé v nákladu 200 – 1000 výtisků. Rostislav Korčák byl členem skupiny napojené na Politické ústředí (PÚ). Skupina fungovala pod Národním svazem novinářů, jejím vedoucím byl historik dr. František Bauer (přeložil do češtiny Hitlerův Mein Kampf). Tato skupina (někdy nazývána \"novinářská mafie\") poskytovala zpravodajské informace z ekonomické oblasti a předávala je také podplukovníku Josefu Balabánovi, který jich využíval dále především pro propagandistické účely. Za protektorátu bydlel Rostislav Korčák v domě na adrese Kodaňská 689/32, 101 00 Praha – Vršovice. (V roce 1941 se v tomto bytě krátce ukrýval sokolský odbojář Václav Lohniský.) Rostislav Korčák byl zatčen gestapem 20. prosince 1941 a převezen do Petschkova paláce k výslechu. V Pankrácké věznici byl uvězněn od 20. prosince 1941 až do 23. října 1942. Na výslechy byl převážen do Petschkova paláce, kde v důsledku jejich brutality přišel (za šest týdnů ve vazbě) o zrak. Dne 23. října 1942 byl převezen do Terezína a v květnu 1942 do KT Mauthausen. Válku přežil s podlomeným zdravím a slepý. Po jejím skončení působil krátce v redakci Zemědělských novin. Zemřel v roce 1984.\n\nIng. Miroslav Satran (1903–1942) byl středoškolský profesor.\nV období od 10. listopadu 1939 až do 30. září 1941 odpovídal za materiální zabezpečení a technický provoz spojený s realizací ilegálního odbojového časopisu Český kurýr.. Celkem bylo realizováno 25 čísel tohoto periodika, každé v nákladu 200 – 1000 výtisků. Za protektorátu bydlel v rohovém domě na adrese Šumavská 809/32, 120 00 Praha 2 – Vinohrady. Spolu se svým otcem Václavem Satranem, který mu pomáhal s přípravou časopisu se v jeho bytě v letech 1940 až 1941 rozmnožovala většina čísel Českého kurýra. Spolu s Rostislavem Korčákem byl Ing. Miroslav Satran zatčen gestapem 20. prosince 1941. Po deseti dnech věznění se Miroslavu Satranovi podařilo uprchnout. Jedním z míst, kde se Miroslav Satran skrýval byl domek poštovního zaměstnance Jana Weila (dnes - 2015 - na adrese: Zdobnická 590/2, 198 00 Praha – Kyje). Weil zajistil Satranovi nové osobní doklady. Miroslav Satran byl znovu zatčen v červenci 1942 a při pokusu o útěk byl smrtelně raněn.\n\n"}
{"id": "1156872", "url": "https://cs.wikipedia.org/wiki?curid=1156872", "title": "Svinárky", "text": "Svinárky\n\nSvinárky (německy \"Swinarek\") je historická osada, část královéhradecké čtvrti Svinary, která se nachází na pravé straně řeky Orlice. Vede tudy silnice I/11 směrem na Třebechovice pod Orebem.\n\nOblast byla obývána již v prehistorickém období. Důkazem toho jsou archeologické nálezy slezskoplatěnické kultury, především bronzové předměty.\n\nPrvní písemná zmínka o Svinárkách se objevuje v roce 1547, když je císař zkonfiskoval Hradci Králové a předal Janovi z Pernštejna. Následující rok je koupil Aleš Rodovský z Hustířan a po jeho smrti se stal vlastníkem jeho bratr Mikuláš. Synové Mikuláše (Natanael, Aleš, Martin a Bavor) ves v roce 1559 prodali Bohušovi Hrušovskému z Hrušova. Jeho potomci pak Svinárky 17. září 1563 prodali Mikuláši Bořkovi mladšímu z Dohalic a roku 1576 je získal Zikmund Mladota ze Solopisk a na Nevraticích, který je vlastnil až do své smrti v roce 1589. Neměl ale děti a pozůstalost se stala předmětem sporu mezi jeho bratry a dalšími dědici. Celou Slatinu společně se Svinárkami získal Jiří Mladota ze Solopisk, který je 13. října 1593 prodal Pavlovi Hamzovi Bořkovi ze Zábědovic. Pavel Hamza Bořek ze Zábědovic zemřel v roce 1605 a vychovatelem jeho synů Adama a Jana se stal jeho strýc Myslibor Hamza ze Zábědovic. Až 17. června 1624 se oba bratři o majetek svého otce a strýce rozdělili. Svinárky dostal Jan, který je v roce 1625 vyměnil za majetky na území Světí. Později je však získal zpět a v roce 1631 je prodal Adamu Erdmanovi Trčkovi z Lípy. V následujících letech vesnice velmi často měnila majitele, když po bitvě na Bílé hoře byl majetek Trčky císařem zkonfiskován a v roce 1638 předán plukovníkovi Walterovi Lesliemu.\n\nTehdy a i později zde bylo jen několik domů, z nichž nejvýznamnějšími byly mlýn Podhůra (první zmínka z roku 1523) a hostinec „U Karla“ (založený v roce 1714). Ale okolí bylo jinak pusté, například mezi vesnicí Věkoše a docela vzdálenými Svinárkami bylo jen několik velkých domů (Markovského, Kocianovského). V roce 1869 zde žilo 283 obyvatel a v roce 1910 šlo o 211 obyvatel.\n\nV letech 1850–1949 se vesnice stala součástí obce Slatina, s níž měla historickou vazbu (1548–1849 byla její osadou). Díky tomu byl v roce 1906 zbudován železný most přes Orlici. Jen komunisté tuto tradici narušili, když v roce 1949 vesnici převedli pod obec Svinary. V důsledku tohoto spojení se její katastrální území zvýšilo z 370 ha na 462 ha. V roce 1960 Svinárky jako osada zmizely z mapy a v roce 1985 se staly spolu se Svinary součástí Hradce Králové.\n\n"}
{"id": "1156873", "url": "https://cs.wikipedia.org/wiki?curid=1156873", "title": "Enora Latuillièreová", "text": "Enora Latuillièreová\n\nEnora Latuillièreová (* 31. července 1992, Chamonix-Mont-Blanc, Francie) je francouzská biatlonistka a stříbrná medailistka z ženské štafety na Mistrovství světa v biatlonu 2015 ve finském Kontiolahti.\n\nVe světovém poháru skončila individuálně nejlépe na desátém místě ve sprintu v Östersundu v sezóně 2014/15. S francouzskou štafetou se dvakrát umístila na druhém místě.\n\nLatuillièreová se dosavadně účastnila jednoho Mistrovství světa v biatlonu a to ve finském Kontiolahti. Jejím nejlepším umístěním v závodech jednotlivců je 43. místo z vytrvalostního závodu. V týmovém závodě vybojovala na stejném šampionátu stříbrnou medaili ve štafetě.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se dvou Mistrovství světa juniorů v biatlonu. Nejlepším výsledkem je pro ni 5. místo ze stíhacího závodu na šampionátu v rakouském Obertilliachu v roce 2013.\n"}
{"id": "1156876", "url": "https://cs.wikipedia.org/wiki?curid=1156876", "title": "Izis Bidermanas", "text": "Izis Bidermanas\n\nIsraëlis Bidermanas (17. leden 1911 Marijampolė – 16. květen 1980 Paříž), známý především pod pseudonymem Izis, byl litevský židovský fotograf působící ve Francii. Proslavil se díky svým fotografiím cirkusů a Paříže. Byl jedním z nejpřednějších představitelů francouzské humanistické fotožurnalistiky.\n\nNarodil se v Marijampolė, v dnešní Litvě. Ve třinácti letech se začal učit fotografem. Do Francie přijel v roce 1930, aby studoval malířství na Académie de la Grande Chaumière. Živil se jako retušér. V roce 1933 si otevřel fotografický ateliér v 13. pařížském městském obvodu. Fotografoval portréty, svatby a společenské události. Během druhé světové války, jako Žid musel odejít z obsazené Paříže. Odešel do Ambazac, v regionu Limousin, kde přijal pseudonym Izis. Byl zatčen a mučen nacisty. Byl osvobozen francouzskými odbojáři a připojil se k podzemnímu hnutí. V té době fotografoval své společníky, včetně plukovníka Georgese Guingouina. Básník a odbojář Robert Giraud byl první, kdo o Izisovi psal v odbojovém týdeníku \"Unir\".\n\nPo osvobození Francie na konci druhé světové války, Izis pořídil sérii portrétů \"makistů\" (venkovských bojovníků odboje, kteří byli aktivní hlavně v jižní Francii). Ateliérové fotografie oholených a upravených bojovníků působily ale nevěrohodně. V roce 1946 uspořádal první výstavu v Paříži v Galerii La Boëtie, nepřinesla mu ale komerční úspěch. Proto se vrátil k práci ve fotografickém ateliéru. V roce 1949 uspořádal druhou výstavu v Galerie Siècle. Ve stejném roce začal pracovat pro deník \"Paris Match\" a pracoval pro něj dvacet let; během té doby měl svobodu ve výběru témat své práce.\n\nSpřátelil se s francouzským básníkem Jacquesem Prévertem a dalšími umělci. Fotografoval Marca Chagalla při tvorbě keramiky, práci na dekoracích pro balet Maurice Ravela \"Daphnis et Chloé\", okna pro synagogu při nemocnici Hadasa v Jeruzalémě či na malbách stropu Pařížské opery. Stal se hlavní postavou francouzské humanistické fotografie padesátých let dvacátého století spolu s Brassaïem, Cartier-Bressonem, Doisneauem a Ronisem. \n\nPro svou první fotografickou knihu \"Paris des Rêves\" (Paříž snů) Izis požádal spisovatele a básníky, aby krátkými texty doprovodili jeho fotografie. Kniha, která vyšla v roce 1950, měla veliký úspěch. Knihy se prodalo do roku 1966 130 000 výtisků. Zvláštní ocenění obdržel za knihu \" Le Cirque d'Izis\" (Cirkus Izis). Fotografoval především v Paříži, ale i v Lyonu, Marseille a Toulonu.\n\n\n\n\n"}
{"id": "1156879", "url": "https://cs.wikipedia.org/wiki?curid=1156879", "title": "Nártoun filipínský", "text": "Nártoun filipínský\n\nNártoun filipínský (\"Tarsius syrichta\") patří mezi nejmenší zástupce podřádu Haplorhini. Je nápadný, stejně jako všechny druhy rodu nártoun, obzvláště velkýma očima. Jak napovídá jeho druhové jméno, vyskytuje se v deštných pralesích v jihovýchodní části Filipín na ostrovech Mindanao, Leyte, Samar a Bohol. Obývá tam primární i sekundární lesy v nadmořské výšce do 750 m. Rodové jméno \"Tarsius\" pochází z jeho abnormálně dlouhé nártní kosti (tarsus).\n\nTento druh je podle některých odborníků na taxonomii vydělen z rodu \"Tarsius\" a vřazen do nového monotypického rodu \"Carlito\", jehož jméno bylo odvozeno od jména ochránce nártounů ve volné přírodě Carlita Pizarrase.\n\nToto drobné zvířátko velké jako dlaň má krátkou, hustou a jemnou, šedě zbarvenou srst a holý ocas. Nártoun filipínský bývá velký pouze 8 až 16 cm a vážívá 80 až 160 g. Ocas se štětičkou na konci má dlouhý až 25 cm. Samci se od samic na pohled odlišují jen tím, že bývají větší a těžší.\n\nVýrazným znakem všech nártounů jsou velké a nepohyblivé oči napevno vsazené v očních důlcích a velké uši dokreslující plochý vzhled jeho obličeje. Oči, posazené na přední straně lebky, jsou při porovnání k velikosti těla ze všech savců největší a zajišťují dobré vidění i v noci, přestože nemají tapetum lucidum. Nepohyblivost očí je vykompenzována tím, že zvířata mohou otočit hlavu až o 180 ° a tím sledovat pohyb za sebou. Obsah oční jamky je větší než mozkovna (mozek dospělce váží asi 4 g) nebo žaludku. Za tmy se jejich zornice tak roztáhnou, že zabírají celou přední část oka a sítnice může zachytit i velmi slabé světlo; jsou však barvoslepí.\n\nKončetiny mají dlouhé a štíhlé, na nohou mají prodloužené kosti nártu (tarsus) a hlavně zánártí (metatarsus), na rukou zase mají dlouhé kosti zápěstí (carpus) a zvláště záprstí (metacarpus). Prostřední prsty na rukou jsou delší než celá pažní kost a palce na nohou se mohou částečně postavit proti ostatním prstům. Na koncích prstů mají polštářky, které napomáhají k lepšímu úchopu. Konce prstů mají kryté plochými nehty, na druhém a třetím prstu nohou jsou nehty nahrazeny drápy používanými k úpravě srsti.\n\nJejich zuby jsou ostré, vzorec horního chrupu je 2,1,3,3 a spodního 1,1,3,3, na rozdíl od ostatních primátů mají horní špičáky drobné a ve spodní čelisti mají jen dva řezáky. Jejich sluch je velmi dobrý a je umocňován velkými ušními boltci, které se mohou natáčet jednotlivě. Stejně dobrý mají i čich.\n\nNártouni jsou noční zvířata žijící osamoceně v husté vegetaci, přes den přespávají ve spletí větví a se soumrakem vyrážejí za lovem potravy. Po větvích se pohybují přískoky, ocasem si udržují rovnováhu. Jejich skoky jsou podobné žabím, dokážou skočit i 5 metrů daleko. Dávají přednost porostům s tenčími větvemi do 5 cm, které dokážou prsty obejmout, k lepšímu úchopu jim napomáhají pohyblivé palce na zadních končetinách. Na větvích většinou sedí a ocas používají jako podpěru.\n\nVydávají asi desítku různých zvuků kterými se dorozumívají, specifickými si ohraničují území nebo se samice dorozumívají s mláďaty. Část komunikace se odehrává o vysoké frekvenci, až 70 kHz, které lidské uši neslyší (lidé obvykle jen do 25 kHz). Samci žijí na rozloze asi 6 ha, samice na asi poloviční, své území si označují močí. Někdy se sdružují do skupinek až o čtyřech jedincích. Lidí ani jiných zvířat se moc nebojí, lekají se však při rychlém pohybu v okolí.\n\nJsou mezi primáty výjimeční svou ryze masitou potravou. Základ jídelníčku tvoří hmyz, který nacházejí a dokážou i ve tmě přesně lokalizovat díky svému vynikajícímu sluchu. Zjištěné kořisti se zmocňují přesným skokem, úlovek si přidržují předními končetinami. Mimo hmyzu konzumují pavouky, korýše i drobné plazy a obratlovce.\n\nSamci se páří většinou jen s jednou samicí, společně si předem projevují náklonnosti čistěním srsti a samice si „svého“ samce značkuje zvláštním sekretem vylučovaným ze žlázy v okolí čenichu. Březost samice, která má více párů bradavek, trvá šest měsíců a je zakončena narozením jednoho mláděte o váze asi 25 gramů. Mládě ihned po narození vidí a udrží se ve větvích, za dva týdny již samo přeskakuje z větve na větev. Ve věku šesti týdnů začíná chytat hmyz a matka ho přestává kojit.\n\nNártouni filipínští pohlavně dospívají ve věku dvou let. Samice přichází do říje co 24 dnů a může mít potomky i dvakrát ročně. V přírodě se zvířata dožívají až 20 let.\n\nMezi jejich přirozené predátory patří varani, sovy a mnoho menších šelem. Hlavním nepřítelem se však stává člověk, který kácí porosty kde žijí a přeměňuje je na ornou půdu a staví na jejich místech vesnice. Jsou taktéž loveni a prodávání jako domácí mazlíčci. Zajetí však snášejí špatně, i v zoo se rozmnožují jen výjimečně a jsou při vyrušení lekaví a bezhlavě prchají bez ohledu na zranění, často narážení do skleněných tabulí. V zajetí se dožívají nejvýše 15 roků a ve volné přírodě mají jejich stavy stále klesající trend.\n\nNártoun filipínský je zařazen do přílohy II CITES a Mezinárodním svazem ochrany přírody (IUCN) je vyhodnocen jako téměř ohrožený druh (NT).\n\n"}
{"id": "1156882", "url": "https://cs.wikipedia.org/wiki?curid=1156882", "title": "Pietrosul Călimanilor", "text": "Pietrosul Călimanilor\n\nPietrosul Călimanilor ( , 2100 m n. m.) je hora v pohoří Căliman v severním Rumunsku. Nachází se na území župy Mureș asi 10 km jihozápadně od vesnice Gura Haitii a 25 km severozápadně od města Toplița. Vrchol je místem dalekého rozhledu. Pietrosul je nejvyšší horou celého Călimanu.\n\nNa vrchol lze vystoupit po značených trasách z několika směrů, například z vesnice Gura Haitii.\n\n"}
{"id": "1156885", "url": "https://cs.wikipedia.org/wiki?curid=1156885", "title": "Pjotr Nikolajevič Savickij", "text": "Pjotr Nikolajevič Savickij\n\nPjotr Nikolajevič Savickij (či počeštěně \"Petr Nikolajevič Savický\", \"Пётр Николаевич Савицкий\", někdy pod pseudonymem \"P. Vostokov\", 3. února 1895 v Černihově (dnešní Ukrajina) – 13. dubna 1968 v Praze) byl ruský ekonom, sociolog a geograf. Byl spoluzakladatelem a ideologem tzv. Euroasijského hnutí.\n\nVystudoval polytechnickou univerzitu v Petrohradě. Za občanské války v Rusku byl bělogvardějský důstojník, člen štábu generála Wrangela. Bojoval proti bolševikům na Krymu. \n\nV roce 1920 emigroval z Ruska. V roce 1921 společně s Nikolajem Sergejevičem Trubeckým v Sofii spoluzakládal tzv. Euroasijské hnutí. V roce 1922 přesídlil do Prahy, kde přednášel jako docent na Ruské právnické fakultě a ruštinu, a ukrajinštinu na německé univerzitě. V Praze také vedl a úspěšně propagoval euroasijské hnutí, a v letech 1923–1938 byl také hlavním redaktorem Euroasijského vydavatelství (rusky \"Евроасийское книгоиздательство\"). V letech 1940–1944 byl ředitelem ruského gymnázia v Praze. \n\nVědecky se zabýval výzkumem geografické, sociogeografické a historické eurasijské teorie. Společně s lingvistou Romanem Osipovičem Jakobsonem se zabýval filologickými otázkami. Své vědecké výzkumy podřizoval ideologickým schématům. Nakonec se věnoval mimovědecké publicistice.\n\nPoté, co Rudá armáda dorazila v květnu 1945 do Prahy, byl Savickij, podobně jako mnoho dalších emigrantů, zatčen sovětskou kontrarozvědkou a převezen do SSSR. Tam byl odsouzen k 10 letům v pracovním táboře. Po propuštění se vrátil do Československa, zde mu však roku 1956 byla z politických důvodů zakázána pedagogická činnost. \n\nPo roce 1960 byl znovu komunistickým režimem odsouzen za svou sbírku vlasteneckých básní, které vydal v Paříži pod pseudonymem P. Vostkov. Básně byly psány v ruštině a obsahovaly verše psané v sovětském lágru. Propuštěn byl předčasně v roce 1962 díky intervenci některých významných britských a amerických vědců.\n\nZemřel v Praze 13. dubna 1968 a byl pochován v pravoslavné části Olšanských hřbitovů.\n\n\n"}
{"id": "1156889", "url": "https://cs.wikipedia.org/wiki?curid=1156889", "title": "Amami Óšima", "text": "Amami Óšima\n\nAmami Óšima () je největší ostrov souostroví Amami, části souostroví Sacunan na východním okraji Východočínského moře. Je součástí Japonska, kde patří do prefektury Kagošima.\n\nOstrov má rozlohu přibližně 712 čtverečních kilometrů, v roce 2013 na něm žilo přibližně 73 tisíc obyvatel a jeho hlavním městem je Amami s přístavem Naze. Leží přibližně 380 kilometrů jižně od Kjúšú a má vlhké subtropické podnebí.\n"}
{"id": "1156891", "url": "https://cs.wikipedia.org/wiki?curid=1156891", "title": "Björn Höcke", "text": "Björn Höcke\n\nBjörn Höcke (* 1. dubna 1972 Lünen) je německý učitel a politik za stranu Alternativa pro Německo. \n\nV mládí patřil k Mladým křesťanským demokratům, ale v dubnu 2013 se stal jedním ze zakládajících členů Alternativy pro Německo (AfD). Je jedním ze dvou mluvčích strany v Durynsku a od voleb v roce 2014 také předsedou stranické poslanecké skupiny v durynském parlamentu. Bývá řazen k nacionalistickému křídlu strany a několikrát vystoupil na demonstracích protimigrační občanské iniciativy Pegida.\n\nProslul řadou kontroverzních výroků. Např. v lednu 2017 prohlásil o berlínském památníku holocaustu, že je to „památník hanby\" a že by se Německo už nemělo omlouvat za svou nacistickou minulost. Později se za svůj výrok omluvil, předsednictvo AfD však odhlasovalo zahájení řízení o jeho vyloučení. Na podzim téhož roku německé sdružení Centrum pro politickou krásu postavilo ve vesnici Bornhagen na pozemku vedle Höckeho domu zmenšenou verzi památníku z 24 betonových bloků, financovanou pomocí crowdfundingu.\n\nBjörn Höcke je ženatý a má čtyři děti.\n"}
{"id": "1156892", "url": "https://cs.wikipedia.org/wiki?curid=1156892", "title": "Nekras", "text": "Nekras\n\nNekras je hora v Jizerských horách, tyčící se necelý kilometr severovýchodně od Bedřichova a 7 km východo-severovýchodně od Liberce.\n\nPřes Nekras vede hlavní rozvodí oddělující úmoří Baltského moře (Jizera → Labe) a Severního moře (Nisa → Odra).\n\nNa vrcholu stojí rozhledna Královka, jedna z nejznámějších kamenných rozhleden v Jizerských horách. Z rozhledny je za příznivého počasí překrásný výhled na Jizerské hory, Krkonoše, Český ráj, Polsko, Německo a Ještěd.\n\nKrálovka byla postavena roku 1907, celková výška je 23,5 metrů, vyhlídková plošina je ve výšce 20,5 metrů a vede na ni 102 schodů. Vedle věže byla roku 1934 postavena horská chata s restaurací a ubytováním.\n\nZ Bedřichova vede silnička až na parkoviště u horské chaty. Na Královku vedou i turisticky značené cesty - modrá z Bedřichova, zelená z Hrabětic a žlutá z Janova, cyklotrasy 3020 a 3023 a také Jizerská magistrála pro běžkaře.\n\n"}
{"id": "1156893", "url": "https://cs.wikipedia.org/wiki?curid=1156893", "title": "Projekt 58150", "text": "Projekt 58150\n\nProjekt 58150 Gjurza je třída ukrajinských říčních dělových člunů. Jejich hlavním úkolem je hlídkování na řekách, jezerech a v pobřežních vodách. Dvě jednotky základního modelu projekt 58150 byly objednány Uzbekistánem a šest kusů zdokonalené verze projekt 58155 Gjurza-M objednalo ukrajinské námořnictvo. Ukrajinské čluny operují zejména na Dunaji a v pobřežních vodách Azovského moře. Staly se první posilou ukrajinského námořnictva po plných devíti letech.\n\nPlavidla byla vyvinuta státní konstrukční kanceláří UkroBoronProm a jsou stavěna loděnicí PJSC Leninskaja Kuznica v Kyjevě. První dvě jednotky projektu 58150 byly roku 2004 zařazeny do pobřežní stráže Uzbekistánu. Kontrakt ve výši 5,6 milionů dolarů tehdy financovaly USA. Stavba dvou člunů projektu 58155 pro Ukrajinu byla zahájena v říjnu 2012, přičemž čluny měly být dokončeny v roce 2013. Do podzimu 2014 však byly práce zastaveny. Ke spuštění prototypu BK-01 a jeho sesterské lodě BK-02 došlo v listopadu 2015. V březnu 2016 Ukrajina objednala další čtyři čluny \"Gjurza-M\".\n\nJednotky třídy \"Gjurza\":\nPosádku tvoří jeden důstojník a čtyři námořníci. Na palubě je jedna dvoulůžková (důstojník + jedno lůžko jako záloha) a jedna čtyřlůžková kajuta. Elektroniku tvoří navigační radar Furuno a elektrooptický systém řízení palby. Důležité části člunů chrání 10–15mm silné pancéřování odolné proti nábojům do ráže 7,62 mm. Výzbroj je soustředěna do dvou zbraňových stanic odvozených z věží obrněných transportérů. Celkem jeden člun nese jeden 30mm kanón 2A42 se zásobou 300 námojů, jeden 14,5mm kulomet KPVT se zásobou 500 nábojů, dva dva 7,62mm kulomety, jeden 30mm granátomet a čtyři protitankové střely Konkurz. Plavidla pohánějí dva diesely Caterpillar o výkonu 650 kW. Lodní šrouby jsou dva (jeden pramen uvádí vodní trysky). Nejvyšší rychlost dosahuje 27,8 uzlu a ekonomická 11 uzlů. Dosah je 450 námořních mil a autonomie 5 dní.\n\nČluny jsou chráněny lehkým pancířem. Elektroniku tvoří navigační radar a elektrooptický systém řízení palby. Výzbroj tvoří dvě dálkově ovládané zbraňové stanice BM-5M.01 Katran-M, které jsou variantou věží BM-3 Šturm z obrněných transportérů BTR-3E1. Každá zbraňová stanice nese jeden 30mm kanón ZTM1, jeden 30mm granátomet, jeden 7,62mm kulomet a dvě laserem naváděné protitankové řízené střely Barrier s dosahem 5 km. Posádka má dále k dispozici přenosné protiletadlové řízené střely velmi krátkého dosahu. Pohonný systém tvoří dva diesely. Nejvyšší rychlost dosahuje 28 uzlů. Dosah je 700 námořních mil a vytrvalost pět dní.\n\nDne 25. listopadu 2018 se čluny \"Akkerman\", \"Berďansk\" a jeden remorkér staly aktéry incidentu v Kerčském průlivu, při kterém byly násilně obsazeny ruskými ozbrojenými složkami a následně zadrženy v ruském přístavu. Navráceny byly v listopadu 2019.\n"}
{"id": "1156896", "url": "https://cs.wikipedia.org/wiki?curid=1156896", "title": "Muž a žena", "text": "Muž a žena\n\nMuž a žena (francouzsky: \"Un homme et une femme\") je romantické drama natočené francouzským režisérem Claudem Lelouchem, v hlavních rolích s Anouk Aiméeovou a Jean-Louisem Trintignantem.\n\nFilm získal v roce 1966 Zlatou palmu na filmovém festivalu v Cannes a dvě ocenění Oscara za nejlepší cizojazyčný film a nejlepší původní scénář. Claude Lelouch se ve svých 28 letech díky tomuto filmu stal známým a slavným režisérem. Anouk Aimée a Jean-Louis Trintignant spolu hráli v pokračování filmu Muž a žena po 20 letech z roku 1986.\n\nFilm upoutal pozornost také hudbou Francise Laie. Zejména ústřední píseň interpretovaná Nicole Croisille a Pierrem Barouhem, která byla nominována na Zlatý glóbus za nejlepší filmovou píseň, se stala velmi populární a dočkala se řady coververzí.\n\nFilm je o lásce mezi mladou vdovou Anne Gauthierovou (Anouk Aimée), jejíž manžel, kaskadér zemřel během natáčení, a Jean-Louis Durocem (Jean-Louis Trintignant), profesionálním automobilovým závodníkem, který je také vdovec. Jeho manželka spáchala sebevraždu poté, co se dozvěděla, že měl nehodu v průběhu závodu.\n\nAnna a Jean-Louis se potkali náhodou. Oba žijí v Paříži, a jejich děti studují ve stejné škole v Deauville na severu Francie. Při jedné z návštěv v internátu Anně ujede zpáteční vlak do Paříže, a Jean-Louis se nabídne že ji odveze. Oba k sobě cítí vzájemnou přitažlivost, která přeroste v lásku.\n\n"}
{"id": "1156898", "url": "https://cs.wikipedia.org/wiki?curid=1156898", "title": "Tuňák malý", "text": "Tuňák malý\n\nTuňák malý je nejběžnější druh tuňáka v Atlantském oceánu. Constantine Samuel Rafinesque popsal tuňáka malého v roce 1810 a dal mu jeho jméno: \"Euthynnus alletteratus\".\n\nTuňák malý má malé tělo i ve srovnání s ostatními druhy tuňáků. Má pevné proudnicové tělo usnadňující mu prudce zvýšit rychlost ale i vytrvale plavat. Má velká ústa s pevnými čelistmi a trochu vyčnívající dolní čelist s jednou řadou malých dovnitř zahnutých špičatých patrových zoubků. Zuby chybí na radličné kosti a jazyk je podélně dvojitě vystouplý.\n\nRypec je kratší než zbytek těla. Hřbetní ploutev má 10 až 15 sestupně dlouhých trnů, které po krátké mezeře pokračují menšími paprsky ve druhé hřbetní ploutvi následované osmi ploutvičkami. Řitní ploutev má 11 až 15 nepatrně zřetelných paprsků, následované sedmi ploutvičkami. Prsní ploutve jsou krátké a nedosahují konce první hřbetní ploutve a jsou spojeny s břišní ploutví břišními výrůstky. Má 37 až 45 žaberních tyčinek – kostnaté výběžky na prvním žaberním oblouku.\n\nTělo je bez šupin s výjimkou oblasti postranní čáry a korzetu, silného pásu šupin obkružujícího tělo.\n\nZbarvení je typicky kovově modré nebo modrozelené s tmavými zvlněnými pruhy nad postranní čarou. Pruhy jsou zřetelně ohraničeny a nikdy nezasahují dále než do střední úrovně první hřbetní ploutve. Břicho je světle bílé se třemi až sedmi tmavými skvrnami v oblasti prsní a břišní ploutve.\n\nTuňák malý bývá díky svému zbarvení zaměňován s pelamidou obecnou, ale liší se barevným vzorováním i celkovými rozměry těla.\n\nVe Středozemním moři dosahuje maximální váhy 12 kg, s průměrem kolem 7 kg. Jeho maximální délka (FL) je ve Středozemním moři kolem 100 cm a v Atlantiku je kolem 90 cm. Průměrná délka (FL) dospělých ryb je 85 cm. Některé ryby mohou dorůstat délky 100 cm a více, ale nejčastěji mají délku kolem 64 cm. Největší zaznamenaný tuňák malý měl 120 cm a 17 kg. Samice dosahují dospělosti při délce (FL) 27 až 37 cm, zatímco samci dospívají kolem délky 40 cm.\n\nTuňák malý je hospodářsky významná ryba.\n\n"}
{"id": "1156901", "url": "https://cs.wikipedia.org/wiki?curid=1156901", "title": "Seznam vrcholů v Jizerských horách", "text": "Seznam vrcholů v Jizerských horách\n\nSeznam vrcholů v Jizerských horách zahrnuje všechny tisícovky (hory s nadmořskou výškou nad 1000 m) a také všechny hory s prominencí (relativní výškou) nad 100 metrů v české i polské části pohoří. Seznam českých tisícovek vychází z údajů dostupných na stránkách Tisicovky.cz, seznam polských hor a nejprominentnějších českých netisícovek z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny jizerskohorské tisícovky s prominencí alespoň 5 metrů. Celkem jich je 28, z toho 15 v české části a 13 v polské, kde se nachází i nejvyšší vrchol Jizerských hor Wysoka Kopa (1126 m n. m.).\nSeznam vrcholů podle prominence obsahuje všechny jizerskohorské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 14, z toho 12 v české části hor a jen 2 v polské. Nejprominentnější horou překvapivě není ta nejvyšší, ale oldřichovský Špičák, oddělený od zbytku Jizerských hor hlubokým Oldřichovským sedlem. Wysoka Kopa je druhá a Smrk, nejvyšší hora české části, až šestý.\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V Jizerských horách jich je 6, z toho 5 v české části a 1 v polské.\n"}
{"id": "1156907", "url": "https://cs.wikipedia.org/wiki?curid=1156907", "title": "Kamienica (Jizerské hory)", "text": "Kamienica (Jizerské hory)\n\nKamienica je rozložitá zalesněná hora v polské části Jizerských hor vysoká 973 m n. m. Je to nejvyšší hora Kamenického hřbetu (Grzbiet Kamienicki) a s prominencí 206 metrů také druhá nejprominentnější hora polské části Jizerských hor.\n\nTyčí se 4 km severo-severovýchodně od Wysoke Kopy, nejvyšší hory celých Jizerských hor, 8 km východo-jihovýchodně od lázeňského města Świeradów-Zdrój a 20 km západně od města Jelenia Góra.\n\nKamienica je přístupná od rozcestí Rozdroże Izerskie, kterým prochází silnice č. 358 a které se nachází v sedle mezi Kamenickým hřbetem a Vysokým jizerským hřebenem, jemuž dominuje Wysoka Kopa. Od tohoto rozcestí vede na sever modře a žlutě značená cesta. Modrá značka odbočuje po necelých 400 metrech doleva, ale žlutě značená cesta Stóg Izerski-Rębiszów pokračuje rovně a po dalších 3 kilometrech se dostává na hřeben Kamenického hřbetu. Od tohoto místa je vrchol 500 metrů na východo-jihovýchod, přístupný neznačeným průsekem. Celková vzdálenost z Rozdroże Izerskie jsou 4 km s převýšením 206 metrů (Rozdroże Izerskie je klíčovým sedlem Kamienice, takže převýšení odpovídá hodnotě prominence).\n\n"}
{"id": "1156908", "url": "https://cs.wikipedia.org/wiki?curid=1156908", "title": "LGBT práva na Vanuatu", "text": "LGBT práva na Vanuatu\n\nLesby, gayové, bisexuálové a transsexuálové (LGBT) se na Vanuatu můžou setkávat s právními komplikacemi neznámými pro většinové obyvatelstvo. Domácnosti tvořené stejnopohlavními páry nemají rovný přístup ke stejným právním protekcím jako manželské různopohlavní páry.\n\nStejnopohlavní sexuální styk je na Vanuatu legální. Od r. 2007 je sjednocen legální věk způsobilosti k pohlavnímu styku pro obě orientace.\n\nVanuatu neposkytuje stejnopohlavním svazkům žádnou zákonnou úpravu..\nV říjnu 2013 vydal ministr vnitra vyhlášku, která zakazuje zdejším pastorům provádět svatební obřady párů stejného pohlaví.\n\nV zemi neexistuje žádná legislativa chránící osoby odlišné sexuální orientace nebo genderové identity před diskriminací.\n\n"}
{"id": "1156912", "url": "https://cs.wikipedia.org/wiki?curid=1156912", "title": "Nicolas Frey", "text": "Nicolas Frey\n\nNicolas Sébastien Frey (* 6. března 1984, Thonon-les-Bains, Francie) je francouzský fotbalový obránce, od roku 2008 hráč klubu AC Chievo Verona. Mimo Francii působil na klubové úrovni v Itálii. Jeho starším bratrem je bývalý fotbalový brankář Sébastien Frey.\n\n\n"}
{"id": "1156916", "url": "https://cs.wikipedia.org/wiki?curid=1156916", "title": "Oldřich Bříza", "text": "Oldřich Bříza\n\nOldřich Bříza (* 6. října 1932) je bývalý slovenský fotbalový trenér.\n\nV československé lize trénoval v letech 1977-1979 Duklu Banská Bystrica. Ve druhé nejvyšší soutěži působil i v TTS Trenčín a Baníku Prievidza.\n\n\n"}
{"id": "1156924", "url": "https://cs.wikipedia.org/wiki?curid=1156924", "title": "Dienville", "text": "Dienville\n\nDienville je francouzská obec v departementu Aube v regionu Grand Est. V roce 2012 zde žilo 905 obyvatel.\n\nSousední obce jsou: Amance, Brienne-la-Vieille, Radonvilliers, La Rothière a Unienville.\n\n\"Počet obyvatel\"\n\n"}
{"id": "1156930", "url": "https://cs.wikipedia.org/wiki?curid=1156930", "title": "Sněm Karpatské Ukrajiny", "text": "Sněm Karpatské Ukrajiny\n\nSněm Karpatské Ukrajiny () byl zákonodárný orgán autonomní Karpatské Ukrajiny. Byl zvolen 12. února 1939 a skládal se ze 32 členů (29 Ukrajinců a tří zástupců národnostních menšin). Poslanci byli zvoleni na jednotné kandidátce Ukrajinské národní jednoty ().\n\nAutonomii Podkarpatské Rusi v rámci Československa a ustavení zákonodárného orgánu předpokládala Saint-germainská smlouva, Generální statut Podkarpatské Rusi (1919) a také Československá ústava z roku 1920. Ale Sněm byl zřízen až ústavním zákonem o autonomii Podkarpatské Rusi ze 22. listopadu 1938, kterým byla vyhlášena autonomie Podkarpatské Rusi a stanoveny kompetence Sněmu. Zasedl pouze jednou 15. března v roce 1939 v Chustu, aby vyhlásil nezávislost Karpatské Ukrajiny, zvolil prezidentem Augustina Vološina a schválil novou vládu pod předsednictvím Júlia Révaye. Předsedou Sněmu byl zvolen Augustin Štefan a jeho zástupci Fedir Révay a Stěpan Rosocha.\n\nPo maďarské okupaci Podkarpatské Rusi členové sněmu vesměs emigrovali. Někteří z nich vytvořili 29. dubna 1944 Národní radu Ukrajiny jako prozatímní parlament Ukrajinské lidové republiky.\n"}
{"id": "1156932", "url": "https://cs.wikipedia.org/wiki?curid=1156932", "title": "Karel Komárek", "text": "Karel Komárek\n\nKarel Komárek je jméno více osobností:\n\n"}
{"id": "1156933", "url": "https://cs.wikipedia.org/wiki?curid=1156933", "title": "Ochranovská hvězda", "text": "Ochranovská hvězda\n\nOchranovská hvězda, případně \"moravská hvězda\", je označení vánoční ozdoby oblíbené a rozšiřované především v německém prostředí a v místech ovlivněných Moravskými bratry. Právě v jejich komunitě v Ochranově (německy Herrnhut) v Horní Lužici hvězda v roce 1821 vznikla, původně jako pomůcka pro školní výuku. Postupem času se staly oblíbenými a začátkem 21. století jich manufaktura Moravských bratří v Ochranově vyráběla přibližně 200 000 ročně.\n\nZáklad hvězdy tvoří rombokubooktaedr, který má 26 stěn, z nichž 18 jsou čtverce a 8 rovnostranné trojúhelníky. K němu je připevněno 17 paprsků, přičemž horní, osmnáctý, chybí. Na jeho místě je připevněna žárovka či háček na zavěšení hvězdy. \n\nTradičními barvami hvězdy jsou bílá, žlutá nebo červená. Ochranovská hvězda (pod názvem – „\"herrnhutská hvězda“\") je oblíbená v celém Německu, zejména v Sasku, kde Ochranov leží.\n"}
{"id": "1156936", "url": "https://cs.wikipedia.org/wiki?curid=1156936", "title": "Tore Renberg", "text": "Tore Renberg\n\nTore Renberg (* 1972 Stavanger) je norský spisovatel, scenárista, dramatik a hudebník. Prvně se proslavil v roce 1995 částečně autobiografickou pentalogií o Jarle Kleppovi (2003-2011), která se stala norským bestsellerem a dvě její části byly zfilmovány.\n\nVýrazný mezinárodní průlom mu přinesl první díl plánované tetralogie ze stavangerského podsvětí, který pod názvem \"Tak zítra\" vyšel v roce 2013 (česky 2015). V této sérii narušuje tradiční strukturu detektivních románů a do dramatické zápletky zakomponovává prvky tragédie, komedie i literatury pro dospívající mládež. Mísením a rychlým střídáním prvků vysoké a nízké literatury tak vytváří alternativní detektivku.\n\nJe nositelem řady norských literárních a kulturních cen.\n\n"}
{"id": "1156937", "url": "https://cs.wikipedia.org/wiki?curid=1156937", "title": "Křesťanský fundamentalismus", "text": "Křesťanský fundamentalismus\n\nKřesťanský fundamentalismus (z lat. fundamentum - základ, podklad) je směr v křesťanském náboženství, který zahrnuje bezvýhradné, nekritické zastávání názorů určité náboženské křesťanské nauky. Velký důraz klade na bibli a hájí stanovisko literalismu - doslovného znění bible. Základ (fundamentum) křesťanství tvoří víra v dogmata a zázraky (např. neposkvrněné početí, neomylnost bible, tělesné zmrtvýchvstání), ovšem jejich výčty se liší. Shoda naopak panuje v přesvědčení o nepřípustné reformovatelnosti základů křesťanské víry např. prostřednictvím transformace různých vědeckých poznatků do teologie.\n\nCílem náboženského fundamentalismu je resakralizace společnosti, tedy přesun náboženství ze zadních řad, kam bylo zatlačeno novodobými vědeckými poznatky, sekularismem a moderní společností, zpět do popředí.\n\nNáboženský fundamentalismus je přítomen ve všech významných náboženských směrech jako rozhodné vyjádření nesouhlasu s moderní společností. Křesťanský fundamentalismus vznikl jako první, protože se s moderní společností, vědeckým pokrokem a sekularismem potýkal jako první.\n\nPojmy fundamentalismus, tradicionalismus a konzervatismus bývají někdy zaměňovány. Křesťanský fundamentalismus se ale od tradicionalismu a konzervatismu liší především tím, že neuznává mnohé tradice a považuje je za něco, co bylo k původní víře později lidmi přidáno (např. uctívání ostatků). Tradicionalisté v římskokatolické církvi jsou lidé, kteří nesouhlasí s vývojem církve a odmítají především Druhý Vatikánský koncil a jeho závěry. Dodnes např. praktikují předkoncilní tzv. \"Tridentskou mši\". Konzervatisté oproti tomu respektují doktríny, učení a tradice římskokatolické církve a velmi lpí na jejich dodržování.\n\nOznačení fundamentalismus je spojeno s postavou baptistického šéfredaktora Curtise Lee Lawse, který v roce 1920 vydal prohlášení pro všechny křesťany, kteří jsou připraveni: „...\"jít do bitvy za základy (fundamentals) křesťanství...“\" Termín se velmi rychle ujal a značně rozšířil. Laws si pro svůj program vypůjčil několik esejí vydaných mezi léty 1910 a 1915, jež byly vydány ve sbírce \"The Fundamentals: A Testimony to the Truth.\" Termín fundamentalismus tak vstoupil do anglického jazyka v roce 1922 a je často zmiňován v souvislosti s náboženskými hnutími.\n\nPůvodně se tímto termínem označoval souhrn stanovisek hájených v některých křesťanských denominacích soudobého protestantismu (zejména u baptistů, presbyteriánů, evangelíků a metodistů), kde se vytvořil kolem roku 1910 jako antimodernistické, antievolucionistické (kreacionistické), antiliberální a protivědecké učení.\n\nDefinice fundamentalismu může odkazovat na mnoho dalších v minulosti prováděných skutků, např. na Lutherovu zásadu Sola Scriptura či polemiku s nálezky lidskými v církvi u Matěje z Janova. V tomto duchu by se daly nalézt jistě i další historické paralely, které bychom mohli dnes označit za fundamentální či za projevy fundamentalismu (nápravná hnutí, reformace, návrat k učení Ježíše Krista atd). Prameny fundamentalismu v užším smyslu však můžeme sledovat až od 19. století, kdy byly odpovědí na mnohé výzvy, které stavěla věda a moderní společnost před křesťanskou víru (např. evoluce či sekularismus).\n\nPrvním důležitým pramenem křesťanského fundamentalismu byl vzestup evangelikálních církví a především vznik hnutí Prvního velkého probuzení a Druhého velkého probuzení ve Spojených státech amerických. Británie přispěla svým metodismem v letech 1730-1840. Evropa, především Německo, pak položilo základy pro oba tyto směry rozvojem pietismu. Tento nesourodý základ zvláště vhodně komentuje církevní historik Randall Balmer: „\"Evangelikální hnutí je typicky severoamerickým fenoménem, který vznikl smíšením myšlenek pietismu, presbyteriánství a pozůstatků puritánství. Evangelikální hnutí si vypůjčila specifické části právě z těchto směrů a to např. vroucnou spiritualitu od pietistů, dogmatickou doslovnost od presbyteriánů a individualistickou introspekci od puritánů.\"“' Pro evangelikály je rovněž zcela zásadní učení o reálném, nikoliv symbolickém, mesianismu (příchodu Mesiáše) a milenarismu (chiliasmus - tisíciletá Kristova vláda).\n\nDruhým pramenem pak je dispenzacionalismus (z angl. dispension tj. rozptýlení, diaspora), což je proud, který vznikl v roce 1830 v Anglii a zahrnuje novou interpretaci bible. Za zakladatele je považován John Darby (1800-1882), který byl vůdcem náboženské skupiny plymouthských bratří.\n\nDispencionalizmus zastává milenarismus (také chiliasmus) a dělí čas do sedmi různých fází, které vnímá jako stupně Božího zjevení. Dále tento směr propaguje, že na konci každého stupně Bůh potrestal lidstvo, protože se ukázalo, že lidstvo před Bohem selhalo. Sekularismus, liberalismus a nemorálnosti v roce 1920 byly pro zastánce tohoto směru důkazem, že lidstvo před Bohem opět selhalo. V tomto duchu tedy Dispenzacionalisté věří, že svět je nyní na pokraji posledního stupně, kdy se odehraje konečná bitva tzv. Armageddon v oblasti Izraelského Megida a po ní nastane milenium, tedy tisícileté Kristovo království. Dispenzacionalisté vytvořili celou „historickou školu,\"“\" jejíž účelem je zkoumat dějinné události, aktuální politický a společenský vývoj. To proto, aby dokázali včas rozpoznat události vedoucí k příchodu Mesiáše. Pro tento směr je zásadní víra v tzv. „tajné nanebevzetí svatých\"“\", které může přijít zcela neočekávaně. Vyvolení pak budou s Mesiášem žít po sedm let v nebi, zatímco ti, kteří zůstanou na zemi, budou po těchto sedm let trpět válkami, hladomory, přírodními a jinými katastrofami. Tento směr však počítá i se speciální židovskou variantou. Židé, jako nevěřící (nepřijali Ježíše za svého spasitele), budou žít ve své zaslíbené zemi (Izraeli), vybudují vlastní stát, avšak vládnout jim bude Antikrist, který se bude pouze vydávat za spasitele. Během jeho vlády dojde k znovupostavení chrámu, zavedení praxe obětování v chrámu, teroru a především k boji Izraelců proti mnohonásobné přesile jejich nepřátel. Celé toto období se bude nazývat Jákobovo soužení a Izrael bude sloužit jako nedokonalý nástroj k nastolení Kristovy vlády. Jákobovo soužení skončí příchodem Mesiáše, který svrhne Antikrista a nastolí své království.\n\nTřetím pramenem je princetonská teologie, která reagovala na vzrůstající kritiku bible způsobenou rozvojem vědeckého poznání mezi roky 1840-1920. Proti této kritice postavila doktrínu neomylnosti bible, podle níž bible vznikla božím vnuknutím a je zcela prosta jakékoliv chyby nebo omylu. Princentonský profesor teologie Charlese Hodge na svých seminářích vždy trval na tom, že bible je neomylná, protože ji inspiroval či své myšlenky „vdechl\"“\" do autorů (spisovatelů) bible přímo Bůh. Pro podporu tohoto tvrzení mu sloužila tato biblická pasáž: „\"Veškeré Písmo pochází z Božího Ducha a je dobré k učení, k usvědčování, k nápravě, k výchově ve spravedlnosti.\"“' (2 Timoteovi 3,16). Princetonští teologové tedy tvrdí, že bibli je třeba chápat zcela doslovně a především ji nepodrobovat vědeckému zkoumaní, kterým vědci běžně zkoumají historické dokumenty. Mimo jiné tvrdí i to, že křesťanský modernismus a liberalismus svádí lidi do pekla (zatracení) stejně jako ostatní nekřesťanská náboženství.\n\nDoktrína „Biblical inerrancy\"“\" tedy neomylností a doslovností bible je stěžejní pro křesťanský fundamentalismus.\n\nPosledním, čtvrtým pramenem fundamentalismu byl dvanáctidílný spis \"The Fundamentals\", vydaný v letech 1910-1915. Jednalo se o sponzorovanou publikaci, která byla zdarma dodána duchovním, laikům a knihovnám v celkovém počtu přesahujícím 3 miliony výtisků. V této verzi se ustálily některé hlavní věroučné body křesťanského fundamentalismu:\n\nPodobně jako princetonská teologie odráží i \"The Fundamentals\" odpor některých evangelikálů k narůstající kritice bible a k modernismu.\n\nFundamentalisté se obecně vnímají jako lidé, kteří stojí proti moderní společnosti, teoreticky se tak jedná o postmoderní hnutí. A to proto, že fundamentalismus nabízí alternativní pohled na svět (např. kreacionismus místo evoluce). Sami sebe však nevnímají ve většině případů jako bojovníky, ale jako oběti. Věří, že jim moderní společnost vnucuje názory a postoje, které jsou v rozporu s jejich vírou. Zpočátku se tak jedná o běžné věřící, kteří se snaží moderní společnost a svou víru nenásilnou cestou spojit. V případě neúspěchu, pak u nich může dojít k nárůstu agresivity. Ovšem stále s myšlenkou, že jsou pouhými oběťmi moderní společnosti, kterou vnímají pouze negativně a především jsou přesvědčeni, že moderní, sekulární establishment se snaží veškeré náboženství sprovodit ze světa a ne vždy jsou v tomto ohledu paranoidní. To následně vede k boji s touto společností, stále však v rámci zákonů dané země. Existují však i případy kdy náboženský fundamentalismus přeroste v otevřenou válku či terorismus. Je však nutné zmínit, že takovýchto fundamentalistů je absolutní menšina a jedná se spíše o psychicky narušené jedince, než o běžné představitele křesťanského fundamentalismu.\n\nPříkladem boje křesťanského fundamentalismu s moderní společností se stal opičí proces (také daytonský proces, Scopesův opičí proces, oficiálně stát Tennessee vs. Scopes), který se odehrál v americkém městečku Dayton, ve státě Tennessee roku 1925. V tomto procesu teoreticky prohrály obě strany. Evolucionisté prohráli soud a fundamentalisté sklidili od tisku neuvěřitelný posměch, který je ještě více utvrdil v jejich představách. V tomto procesu šlo o porušení tzv. Butlerova zákona, který zakazoval výuku evoluce. Tento zákon pomáhal prosazovat William Bell Riley, který byl v té době prezidentem \"Světové společnosti křesťanských fundamentalistů\". Zákon porušil středoškolský učitel John Thomas Scopes, který ho považoval za zcela absurdní. Celý případ získal neuvěřitelnou pozornost. Mimo jiné se jednalo o vůbec první případ, který byl přenášený rádiovým vysíláním do celých Spojených států. Verdikt soudu však byl jednoznačný, Scopes byl odsouzen za porušení Butlerova zákona a potrestán pokutou 100 dolarů. Po odvolání a přezkoumání případu Nejvyšším soudem v Tennessee byl rozsudek zachován, avšak trest byl zmírněn na 50 dolarů.\n\nVzestup křesťanského fundamentalismu se projevil i v silné podpoře sionismu, především díky všeobecné víře fundamentálních hnutí v milenarismus (také chiliasmus), tedy v brzký příchodu mesiáše.\n\nPro dispenzacionalistickou historickou školu hrají židé důležitou roli v příchodu Mesiáše. Proto není překvapením, že se mnohé směry křesťanského fundamentalismu postavily na stranu židů a pomáhaly sionismu. Bez Izraele by totiž, dle přesvědčení fundamentalistů, nebyl možný příchod Mesiáše. Proto vznikaly nadace křesťanských fundamentalistů, které bojovaly za myšlenku sionismu, a to mnohdy s větším zápalem než sami židé, protože cítili, že by tak mohli výrazně urychlit příchod Mesiáše. Historie spojená se sionismem a Izraelem pak byla zvláště pro dispenzacionalistickou historickou školu jasným potvrzením, že jejich víra je správná. Ať již se jednalo o reformu hebrejštiny, Balfourovu deklaraci (1917) či samotné založení státu Izrael (1948), Šestidenní válku či izraelské drtivé vítězství v ní. To vše fundamentalistům potvrzovalo, že jejich výklad bible a historických souvislostí je zcela správný, a rovněž se jednalo o silný impulz, který napomohl dalšímu rozvoji křesťanského fundamentalismu v USA a Evropě.\n\n\n"}
{"id": "1156940", "url": "https://cs.wikipedia.org/wiki?curid=1156940", "title": "Okres Andelfingen", "text": "Okres Andelfingen\n\nOkres Andelfingen je švýcarský okres v kantonu Curych. Skládá se z 24 obcí a jeho správním centrem je obec Andelfingen. V roce 2013 zde žilo 30 346 obyvatel.\n\n"}
{"id": "1156945", "url": "https://cs.wikipedia.org/wiki?curid=1156945", "title": "Berg am Irchel", "text": "Berg am Irchel\n\nBerg am Irchel je obec ve švýcarském kantonu Curych, v okrese Andelfingen.\n\nV roce 2013 zde žilo 576 obyvatel.\n\nSousední obce jsou: Buch am Irchel, Flaach, Freienstein-Teufen, Rüdlingen a Volken.\n\n"}
{"id": "1156952", "url": "https://cs.wikipedia.org/wiki?curid=1156952", "title": "Josyp Brylynskyj", "text": "Josyp Brylynskyj\n\nJosyp Brylynskyj, cyrilicí Йосип Брилинський (1826 Jarosław – 12. září 1893 Lvov), byl rakouský duchovní a politik rusínské (ukrajinské) národnosti z Haliče, na konci 19. století poslanec Říšské rady.\n\nProfesí byl knězem a politikem.\n\nPocházel ze starobylého kněžského rodu. Během revolučního roku 1848 se jako univerzitní student podílel na rusínském národním hnutí. Roku 1851 byl vysvěcen na kněze. Působil pak jako zástupce faráře a později farář v obci Žovtanci v okrese Žovkva. V této obci byl od roku 1868 nepřetržitě i členem obecní rady. Od roku 1870 předsedal místní školní radě. Zasedal také v okresní radě. V roce 1879 byl jmenován viceděkanem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Žovkva, Sokal, Rava atd. V poslanecké sněmovně setrval do své smrti roku 1893. Ve volebním období 1891–1897 se uvádí jako Joseph Bryliński, farář, bytem Žovtanci.\n\nPo volbách roku 1891 se uvádí jako rusínský kandidát. Patřil mezi mladorusíny. Na Říšské radě byl členem Rusínského klubu. Podle jiného zdroje byl členem poslaneckého Polského klubu.\n\nZemřel v září 1893.\n"}
{"id": "1156953", "url": "https://cs.wikipedia.org/wiki?curid=1156953", "title": "Großeibstadt", "text": "Großeibstadt\n\nGroßeibstadt je obec německé spolkové zemi Bavorsko, v zemském okrese Rhön-Grabfeld ve vládním obvodu Dolní Franky.\n\nV 2014 zde žilo 1 128 obyvatel.\n\nSousední obce jsou: Aubstadt, Bad Königshofen im Grabfeld, Großbardorf, Saal an der Saale a Sulzfeld.\n\n"}
{"id": "1156955", "url": "https://cs.wikipedia.org/wiki?curid=1156955", "title": "Emil Byk", "text": "Emil Byk\n\nEmil Byk (14. ledna 1845 Janiv – 23. června 1906 Vídeň) byl rakouský právník a politik polské národnosti a židovského původu z Haliče, na přelomu 19. a 20. století poslanec Říšské rady.\n\nProfesí byl advokátem. Byl židovského původu. Od roku 1879 zasedal v předsednictvu židovské náboženské obce ve Lvově a od roku 1880 byl členem lvovské obecní rady. V letech 1903–1906 byl předsedou židovské náboženské obce ve Lvově.\n\nV roce 1869 spoluzakládal organizaci Šomer Israel, která byla prvním židovským politickým spolkem v Haliči a která se hlásila k liberalismu a centralistické koncepci rakouského státu. Ve volbách do Říšské rady roku 1873 tato organizace utvořila alianci s Rusíny a vystupovala jako oponent Poláků. Později během 70. let ale Byk změnil svůj postoj a přiklonil se k Polákům. Názorově patřil mezi stoupence propolské židovské asimilace a odmítal sionismus. Antisemitismus byl podle něj vyvoláván vládou ve Vídni, nikoliv Poláky. V roce 1878 Byk inicioval konání sjezdu židovských obcí z Haliče ve Lvově.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Haliči, obvod Brody, Zoločiv atd. Mandát tu obhájil ve volbách roku 1897 a volbách roku 1901. V poslanecké sněmovně setrval do své smrti roku 1906. Do parlamentu pak místo něj usedl Josef Gold. Ve volebním období 1891–1897 se uvádí jako Dr. Emil Byk, advokát, bytem Lvov.\n\nPo volbách roku 1891 se uvádí jako kandidát Polského klubu. Do voleb v roce 1897 šel jako oficiální polský kandidát, stejně jako do voleb roku 1901. V rámci Polského klubu patřil do liberální frakce. V jiném zdroji se jeho politická orientace označuje jako haličská demokratická levice nebo polský demokrat.\n\nZemřel náhle v červnu 1906 během posezení s dalšími polskými poslanci v hotelu Müller ve Vídni. Najednou se mu udělalo nevolno, sesunul se na své židli a během několika minut byl mrtev. Tělo pak bylo převezeno k pohřbu do Lvova.\n"}
{"id": "1156956", "url": "https://cs.wikipedia.org/wiki?curid=1156956", "title": "Antero Mateo García", "text": "Antero Mateo García\n\nAntero Mateo García (4. března 1875, Valdevimbre – 8. srpna 1936, Sant Andreu de Palomar) byl španělský římskokatolický laik, dominikánský terciář a mučedník Španělské občanské války.\n\nNarodil se 4. března 1875 ve Valdevimbre jako nejstarší z 9 dětí. Pokřtěn byl 6. března a získal jména Antero Marcelino Lucio. Dne 27. ledna 1902 se oženil s Manuelou Trabadelo Malagón. Žily v Cembranos ale roku 1916 se museli kvůli práci přestěhovat do Barcelony. Spolu se svou ženou vstoupil do Třetí řád svatého Dominika. Vykonával poutě do Lurd kde pomáhal s nemocnými. Byl otcem osmi dětí z nichž byl jeden dominikán a další Bosí karmelitán. Pracoval na železničních drahách.\n\nZa soumraku 8. srpna 1936 ho při návratu domů skupina milicionářů umučila k smrti. Bylo mu 61 let.\n\nDne 8. ledna 1958 byl v arcidiecézi Barcelona zahájen jeho proces blahořečení spolu s dalšími 11 mučedníky dominikánského řádu. Dne 19. prosince 2005 bylo uznáno jejich mučednictví. Blahořečen byl 28. října 2007 papežem Benediktem XVI.\n\n"}
{"id": "1156957", "url": "https://cs.wikipedia.org/wiki?curid=1156957", "title": "Okres Horgen", "text": "Okres Horgen\n\nOkres Horgen je švýcarský okres v kantonu Curych. Skládá se z 12 obcí a jeho správním centrem je Horgen. V roce 2013 zde žilo 120 048 obyvatel.\n\n"}
{"id": "1156959", "url": "https://cs.wikipedia.org/wiki?curid=1156959", "title": "Bangladéšské letectvo", "text": "Bangladéšské letectvo\n\nBangladéšské letectvo () je letecká složka ozbrojených sil Bangladéše. Má k dispozici 5 leteckých a 1 radarovou základnu s dodatečnými letišti spadajícími pod správu jednotlivých leteckých základen. \n\nBěhem druhé světové války bylo Brity na území dnešního Bangladéše vybudováno několik letišť. Po rozdělení Indie a Bengálska v roce 1947 na Indii a Pákistán, který byl rozdělen na Islámský stát Pákistán a východní Pákistán. Právě východní Pákistán se po krátké a intenzivní osvobozenecké válce v roce 1971 stal dnešním Bangladéšem. Bengálští důstojníci a piloti se po rozdělení Indie a Bengálska přidali k Pákistánu. Po vyhlášení války za nezávislost bylo z těchto důstojníků 28. září 1971 na indickém letišti Dimapur zformované letecké křídlo. Výzbroj, kterou mělo křídlo k dispozici se skládala z letadel DC-3, DHC-3 Otter a vrtulníků Alouette III. Později byla v rámci křídla vytvořená jednotka s názvem \"Kilo\". \n\n31. ledna 1972 vznikla 507. eskadra a zpočátku měla ve výzbroji letadla T-33 a F-86E, přičemž F-86 sloužily pouze do září 1972. Téměř o rok později se do výzbroje jednotky dostaly nové stíhačky MiG-21MF v počtu 6 ks a 2 ks cvičných MiG-21UM. Na stíhací výcvik byly v roce 1979 pořízeny stroje Chengdu JJ-5, které sloužily do roku 1986. MiG-21 byl vyřazen ze služby v roce 1990. V roce 1989 bylo dodáno 16 stíhaček Chengdu F-7MB a 9 dvousedadlových FT -7MB a jejich úkolem bylo nahradit MiG-21. Pozemní podporu zabezpečují stroje Nanchang-Q5 (A-III) zavedené v roce 1986. Několik z nich bylo podrobeno generální opravě v Číně, jiné podstoupily prodloužení technického života o 9 let. Pro výcvik pilotů bylo v roce 1995 pořízených 8 ks dvoumístných L-39ZA, které zároveň slouží k útokům na pozemní cíle. V roce 2000 bylo dodáno 8 MiGů-29, z toho 6 jednomístných a 2 dvoumístné. První piloti MiGů-29 byli vycvičeni v Rusku, přičemž společnost RSK MiG vyslala svých specialistů i do Bangladéše, kde cvičili tamní piloty. V roce 2005 zakoupil Bangladéš dalších 16 strojů F-7, přičemž šlo o 12 ks pokročilejších F-7BG a 4 ks dvoumístných FT-7BG. První stroje z této objednávky dorazily do Bangladéše v roce 2006. V listopadu 2011 byl podepsán kontrakt k dodání dalších 16 ks F-7BGI, skládající se z 12 jednomístných a 4 dvoumístných strojů FT-7BGI. Všechny tyto stroje měly být dodány do konce roku 2013. V současnosti je nejmodernější stíhačkou ve výzbroji bangladéšských vzdušných sil MiG-29.\nPrvními vrtulníky bangladéšského letectva byly Aérospatiale Alouette III, doplněné v roce 1973 sovětskými Mi-8, které následně sloužily do roku 1995. V roce 1977 pořídilo letectvo americké vrtulníky Bell 212, sloužící dnes na převoz VIP osob a pro pátrací a záchrannou službu. V roce 1982 byly do výzbroje zařazeny vrtulníky Bell 206L, na kterých až dodnes probíhá výcvik pilotů vrtulníků. V roce 1991 byla bangladéšská letecká základna Zahura Haque zasažena cyklonem, který zničil přibližně 40 letadel a vrtulníků. V roce 1991 byly zakoupeny první stroje Mi-17. \n\nDopravní letectvo bylo od roku 1973 vybaveny strojem An-24, vyřazeným v roce 1977. Nahradil ho An-26, který byl v provozu do roku 1989. Jeho náhradou se staly 3 ks An -32, z nichž poslední byl dodán v roce 1995. V rámci vojenské spolupráce prodali USA v roce 2001 Bangladéši 4 letouny C-130B Hercules. V roce 2015 zakoupeny 3ks nových letounů L410UVP-E20 z Aircraft Industries a.s.\n\nV současnosti je okolo 70% letadel a vrtulníků bangladéšských vzdušných sil starší než 20 let, přičemž 40% z tohoto počtu je ve službě více než 25 let. Tento fakt znamená, že bez větší modernizace zanedlouho stroje dosáhnou konce svého technického života. Podle zveřejněných údajů by měly být jako první vyřazeny stroje Nanchang Q-5 (A-5) a to v průběhu 4-5 let. V rámci jejich náhrady se uvažuje o letadlech F-16, Su-30 nebo Chengdu J-10. Aero L-39ZA by mělo sloužit ještě 12-14 let a později bude nahrazeno pokročilým cvičně-bojovým letounem jako např. Jak-130, Hongdu L-15 nebo M-346. V současnosti bangladéšské letectvo také hledá 8-12 místní transportní stroj, který by nahradil vyřazené stroje T-37. V tomto roce (2012) budou doručeny další 3 ks vrtulníků Mi-171S a první letouny F-7BGI. Rovněž probíhají jednání o nákupu 2-4 ks dopravních letadel C-130H. \n\nPrvní kurzy pro budoucí piloty bangladéšských vzdušných sil byly otevřeny 4. prosince 1974. Výcvik zastřešuje letecké výcvikové křídlo, které se skládá ze tří eskader. Ty mají ve výzbroji stroje Nanchang CJ-6 a vrtulníky Bell 206L. Teprve nedávno byly z výzbroje vyřazeny cvičné letouny T-37B. První dodávka strojů CJ-6 byla dodána v roce 1977, přičemž spolu jich bylo dodáno 41 ks, ovšem v provozu je jich dnes jen 24 ks. Do prosince 1997 sloužily k výcviku i stroje Fouga Magister, které byly od roku 1996 nahrazovány dvanácti T-37B z přebytků USAF. Vrtulníkový výcvik probíhá na strojích Bell 206L. \n\n"}
{"id": "1156960", "url": "https://cs.wikipedia.org/wiki?curid=1156960", "title": "Astrosat Media", "text": "Astrosat Media\n\nAstrosat Media - česká mediální společnost a vydavatelství existující do června 2016 jako společnost s ručením omezeným 100 % vlastněná společností Vltava-Labe-Press, a.s. Od 1.7.2016 obě společnosti sfúzovaly do společnosti VLTAVA LABE MEDIA a.s. Do prosince 2015 byly vlastnické podíly 51% Vltava-Labe-Press a 49% skupina Bertelsmann AG. \n\nV roce 2013 společnost koupila vydavatelství Sanoma, tato značka z českého trhu zmizela a vydávané tituly přešly pod Astrosat.\n\nLifestylové časopisy \"Story\", \"Glanc\", \"Gurmet\", \"Kondice\", \"Vlasta\", \"Týdeník Květy\", \"Překvapení\", měsíčník \"Dům a zahrada\", \"National Geographic Česko\", dvouměsíčník \"Praktická žena KREATIV\", bulvární týdeník \"Šíp\", suplement pro Deník \"Moje rodina - Fajn život\" a televizní časopisy \"TV magazín\", \"TV star\", \"TV mini\", \"TV expres\" a \"Křížovkářský TV magazín\". \n\n"}
{"id": "1156961", "url": "https://cs.wikipedia.org/wiki?curid=1156961", "title": "Okres Wadowice", "text": "Okres Wadowice\n\nOkres Wadowice (polsky \"Powiat wadowicki\") je okres v polském Malopolském vojvodství. Rozlohu má 645,74 km² a v roce 2013 zde žilo 158 796 obyvatel. Sídlem správy okresu je město Wadowice.\n\nMěstsko-vesnické:\n\nVesnické:\n\n\n"}
{"id": "1156965", "url": "https://cs.wikipedia.org/wiki?curid=1156965", "title": "Karol Józef Fischer", "text": "Karol Józef Fischer\n\nKarol Józef Fischer (13. března 1847 Jasło – 21. září 1931 Přemyšl) byl rakouský římskokatolický duchovní a politik polské národnosti z Haliče, na konci 19. století poslanec Říšské rady.\n\nByl synem úředníka. Po časné smrti rodičů byl vychováván babičkou a strýcem. Vychodil národní školu v Jasłu, gymnázium studoval ve Lvově, Krakově a Rzeszówě, kde roku 1865 získal maturitu. V letech 1865–1869 studoval teologii v Přemyšli a 18. srpna 1865 byl vysvěcen na kněze. Do konce prosince 1870 pak působil jako vikář v Sanoku, pak do září 1871 v Drohobyči. V letech 1871–1872 studoval teologii ve Vídni, ale ze zdravotních důvodů přerušil studia po jednom roce. 17. září 1872 nastoupil jako vikář v Jasłu. Potom v letech 1874–1888 působil coby probošt v Tarnowci, kde se zasloužil o renovaci kostela. V roce 1888 převzal farnost Dobrzechów, kde za jeho působení došlo k výstavbě nového kostela. Snažil se o rozšiřování církevních aktivit v oblasti vzdělávání a spolkové činnosti. Od roku 1887 časopisecky publikoval svá kázání, jejichž obsah se šířil i do etnicky polských oblastí v Prusku nebo mezi polskými komunitami v USA. Roku 1896 byl jmenován čestným kanovníkem kapituly v Přemyšli. Roku 1899 mu byl nabídnut post ve vedení katedry pastorační teologie na Jagellonské univerzitě, ale nepřijal ho. Roku 1901 byl na popud biskupa Józefa Sebastiana Pelczara jmenován titulárním biskupem a pomocným biskupem v Přemyšli. Do úřadu byl uveden 19. května 1901. Zároveň byl jmenován generálním vikářem. Po smrti biskupa Pelczara byl od března do listopadu 1924 kapitulním vikářem. Za první světové války, kdy byl Přemyšl dvakrát obléhán, se snažil o ulehčení podmínek pro civilní obyvatelstvo. Odsoudil masakr místních Ukrajinců obviněných z neloajality vůči státu.\n\nV roce 1897 byl zvolen do okresního výboru v Rzeszówě.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii venkovských obcí v Haliči, obvod Rzeszów, Kolbuszowa atd. Nastoupil 21. února 1895 místo Zdzisława Tyszkiewicze. Mandát obhájil ve volbách roku 1897, nyní za všeobecnou kurii, 6. voleb. obvod: Rzeszów, Ropczyce, Dembica atd. Ve volebním období 1891–1897 se uvádí jako Karl Fischer, farář a titulární kněz, bytem Dobrzechów.\n\nPo svém nástupu na Říšskou radu se stal členem Polského klubu. Ve volbách roku 1897 se uvádí jako polský kandidát.\n"}
{"id": "1156966", "url": "https://cs.wikipedia.org/wiki?curid=1156966", "title": "Moses", "text": "Moses\n\nMoses je volně šiřitelný nástroj pro statistický strojový překlad, který může být použit pro trénování statistických modelů pro překlad ze zdrojového do cílového jazyka. Pomocí těchto modelů lze následně automaticky přeložit dříve neviděné texty. Trénování statistických modelů vyžaduje paralelní korpus obsahující ručně přeložené páry vět. Moses je dostupný pod licencí LGPL. Pro platformy Linux a Windows jsou dostupné jak zdrojové kódy, tak spustitelné soubory. Vývoj je financován v rámci projektu EuroMatrix Evropskou komisí.\n\nHlavní rysy:\n\nMoses (česky Mojžíš) vznikl rozšířením nástroje pro dekódování frázových překladových modelů Pharaoh. Odtud jeho název.\n\n\n"}
{"id": "1156968", "url": "https://cs.wikipedia.org/wiki?curid=1156968", "title": "Nassim Ben Iman", "text": "Nassim Ben Iman\n\nNassim Ben Iman (* 1971 nebo 1972) je německý letniční kazatel a známý konvertita od islámu ke křesťanství arabského původu.\n\nJe autorem autobiograficky laděné knihy \"Der wahre Feind: Warum ich kein Terrorist geworden bin\", která vyšla roku 2002 v českém překladu pod názvem \"Skutečný nepřítel: Proč jsem se nestal teroristou\".\n"}
{"id": "1156969", "url": "https://cs.wikipedia.org/wiki?curid=1156969", "title": "Odměny ve škole", "text": "Odměny ve škole\n\nOdměna je působení, spojené s chováním nebo jednáním jedince, které vyjadřuje pozitivní hodnocení a přináší vychovávanému radost a uspokojení některých jeho potřeb. \nOdměna je také jedna z forem vnějšího motivačního působení na žáka, které má většinou pozitivní účinek. Záměrně navozený následek toho, že žák dobře splnil uložené požadavky nebo něco dobře vykonal z vlastní iniciativy. \nMezi nejčastější odměny patří odměny nehmotné, konkrétně \"pochvala\" a \"jednička\". Zbylé typy odměn jsou využívány vzácně nebo po delším pozitivním působení žáka ve škole.\nPochvala patří mezi nejtypičtější typy odměn, měla by být adekvátní k vykonané činnosti a měla by následovat ihned po jejím skončení. Pochvala by se měla soustředit především na hodnocení výkonu, nikoli pouze na osobnostní vlastnosti žáka. \nFrekvence pochval by se měla postupně snižovat.\nVyjádření pochvaly má obvykle větší účinnost, když je zcela neformální. Slavnostní pochvala způsobí často u žáka zmatek a stud. “K povzbuzení dítěte se někdy zvlášť dobře hodí poznámka, kterou vychovatel pronese jakoby mimochodem k někomu třetímu.“ Takto má pochvala větší účinnost.\nPochvala má několik funkcí:\nJednička je dalším rozšířeným typem odměn. V pětistupňovém klasifikačním hodnocení je nejlepší, proto je u žáků považována za odměnu nikoli za trest.\nOdměny ve škole sebou přinášejí i určitá rizika a některá z nich jsou zmíněna v Psychologii pro učitele od Čápa a Mareše. \nTrest je působení, spojené s chováním nebo jednáním jedince, které vyjadřuje negativní hodnocení a přináší vychovávanému nelibost, frustraci nebo omezení některých jeho potřeb. \nPředpoklady ohledně trestů a odměn jsou, že:\nUčitel nemá čekat na test, aby dal jedničky jen nejlepším žákům, ale měl by odměňovat během každé vyučovací hodiny. Měl by využívat pochvaly, souhlasné projevy, ale i pozitivní hodnocení různých fází hodiny, které uzavírá. Také by měl využívat odměny oficiálnější, kterými jsou například jedničky za splněný úkol.\nČáp J., Mareš J., (2007) \"Psychologie pro učitele\". Vyd. 2. Praha: Portál\nČapek, R., (2014) \"Odměny a tresty ve školní praxi\". 2. vyd. Praha: Grada Publishing\nKolář Z., Šikulová R., (2005) \"Hodnocení žáků.\" Praha: Grada Publishing\nKrejčová, L. (2011). Význam učitelů a školního prostředí pro motivaci dospívajících při studiu ve středních školách. Studia Paedagogica, 14(2), 85-106. Dostupné z: http://www.phil.muni.cz/journals/index.php/studia-paedagogica/article/view/86/189\nMatějček Z., (2012) \"Po dobrém nebo po zlém?\" 7.vyd., Praha: Portál\nPrůcha, J., Walterová, E., Mareš, J. (2013) \"Pedagogický slovník\". 7. vyd. Praha: Portál, 2013\nSliacky, J. (2009). \"Výchovná kompetence v dalším vzdělávání pracovníků s dětmi a mládeží\". Pedagogická orientace, 19(1), 40. Dostupné z: https://journals.muni.cz/pedor/article/view/809/714\nŠeďová, K. (2015). \"Moc v dialogickém vyučování\". Pedagogická orientace, 25(1), 32–62. Dostupné z: https://journals.muni.cz/pedor/article/view/2985/pdf_13\n"}
{"id": "1156974", "url": "https://cs.wikipedia.org/wiki?curid=1156974", "title": "Zátavy kovu a skla", "text": "Zátavy kovu a skla\n\nZátavy kovu a skla jsou vakuově těsné konstrukční prvky, kterými se zavádějí elektrické vodiče stěnami do různých systémů oddělujících hermeticky vnitřek od okolního prostředí. Sklo v zátavu vytváří hermetickou bariéru a současně působí i jako izolant mezi průchozími elektrickými vodiči a kovovým pouzdrem.\n\nHistoricky první zátavy kovu a skla byly vyvinuty v polovině 19. století při studiu elektrických výbojů ve zředěných plynech. Jednalo se o zátavy platinového drátu do skleněných výbojových trubic. Tyto práce jsou spojeny zejména se jmény H. Geißlera, J. Plückera a W. Hittorfa. Technologie zátavů kovu a skla se dále vyvíjela tak, jak se původní výbojové trubice postupně transformovaly v nové typy vakuových a elektrotechnických výrobků, mezi něž patří např. rentgenky, žárovky, neonové trubice, elektronky, výbojky, zářivky, vakuové obrazovky. Význam zátavů neklesl ani s příchodem polovodičových prvků. Ty sice vakuové elektronky do značné míry nahradily, ale hermetická pouzdra různých typů polovodičových diod, tranzistorů, integrovaných obvodů i mnoha pasívních elektronických prvků jsou založena právě na zátavech kovu a skla.\n\nS ohledem na kombinaci materiálů se zátavy dělí na přizpůsobené (sklo i kov mají blízké koeficienty teplotní roztažnosti α) a nepřizpůsobené (teplotní roztažnosti kovu a skla se značně liší). Nepřizpůsobené zátavy se dále dělí na zátavy tlakové a na zátavy založené na průtažnosti kovů, např. břitové podle původních patentů Houskeeperových z období po roku 1920.\n\nJedním z nutných předpokladů vytvoření spolehlivého zátavu kovu a skla je dobrá přilnavost skla ke kovu. Ke smáčení kovového povrchu dochází při poklesu dynamické viskozity skla na hodnoty asi 10 Pa·s až 10 Pa·s obvykle při teplotě kolem 800 °C až 1000 °C u měkkých skel a 900 °C až 1200 °C u skel tvrdých. Určitou roli přitom často hraje oxidová mezivrstva optimální tloušťky na povrchu většiny zátavových kovů. Tyto oxidy se částečně rozpouštějí ve skle a přispívají tím k mechanické pevnosti a k vakuové těsnosti spoje obou materiálů. Vhodnou tloušťku oxidu (řádu jednotek μm) lze odhadovat podle barvy povrchu nebo se měří podle hmotnostního přírůstku kovové součástky po oxidaci. Hmotnostní přírůstek se vztahuje na celkový povrch součástky a udává se v jednotkách mg·cm.   \n\nKvalitu zátavu mohou snižovat bubliny ve skle, které vznikají uvolňováním plynu z kovového materiálu při vysokých teplotách. Kovové součásti, zejména slitiny železa a niklu, se proto před zatavením odplyňují žíháním při teplotách vyšších než je teplota při následném zatavování kovu a skla. Žíhá se často, ne však vždy, ve vodíkové atmosféře. Spektrum kovů, které lze použít v zátavech kovu a skla je poměrně široké a zahrnuje např. platinu, měď, molybden, wolfram, titan, nikl, železo a jeho slitiny s niklem, chromem a kobaltem. Někdy je mimo to výhodné používat plášťové dráty (\"dumet\" v anglosaské literatuře, \"Finkův drát\" v Německu), které se skládají z jádra (např. slitina FeNi nebo wolfram) a z měděného pláště. Jádro takového vodiče určuje jeho výsledný součinitel teplotní roztažnosti v axiálním směru, zatímco měď na povrchu zaručuje kvalitní spoj se sklem. Plášťový drát je vhodný pro zátavy s měkkými skly a umožnil hromadnou výrobu žárovek.\n\nPokud zátavy kovu a skla nemají sloužit pro optické účely (jako např. okénka ve stěně vakuové aparatury, olejoznaky kompresorů nebo třeba pouzdra optoelektronických součástek), využívá se při jejich výrobě často technologie spékaného (sintrovaného) skla. Je to běžný postup zejména v případě výroby milionových sérií různých typů patic a průchodek v elektrotechnickém průmyslu. Ke skleněnému prášku s velikostí zrn řádu desetin mm se přidává vhodné pojidlo, které umožní výrobu předlisků v tabletovacích lisech. Předlisky se dále spékají v průběžných pecích při teplotách 700 °C až 800 °C, čímž se získají mechanicky pevné skleněné tablety požadovaných tvarů s otvory pro kovové vodiče budoucího zátavu. K vlastnímu zátavu potom dochází v průběžné peci s redukční atmosférou potom, co se všechny kovové a skleněné polotovary naskládají do speciálně tvarovaných grafitových forem.                      \n\nO přizpůsobených zátavech mluvíme v případě, že součinitelé teplotní délkové roztažnosti α skla a kovu jsou si blízké (vzájemně přizpůsobené) v poměrně širokém rozsahu teplot od teploty pokojové do transformační teploty použitého skla. Typickým příkladem takové dvojice materiálů je slitina FeNiCo známá pod obchodními názvy \"fernico\", \"sivar\", nejčastěji však \"kovar\" a příslušné tvrdé borosilikátové sklo, které se nazývá kovarové. Kovar (α ≈ 50×10 K) byl vyvinut v roce 1930 a umožnil výrobu složitých zátavů do tvrdých skel. Ve srovnání s binárními slitinami FeNi má vyšší Curieovu teplotu blízkou transformační teplotě skel. Během výroby zátavu u něj při ochlazování nedochází k žádným strukturálním změnám a to je jeden z hlavních důvodů, proč je kovar vhodným kovem pro přizpůsobeném zátavy. Vakuově těsné průchodky konstruované jako přizpůsobené zátavy kovu a skla splňují nejrůznější tvarové požadavky. Mechanická odolnost přizpůsobených zátavů je založena na chemické vazbě na rozhraní kov – sklo a je slabší než v případě tlakových zátavů, kde k chemické vazbě přistupuje ještě výrazné radiální tlakové napětí na rozhraní kovu a skla. Nevýhodou přizpůsobených zátavů je vysoká cena kovaru ve srovnání s ocelí používanou v tlakových zátavech.                 \n\nKvalitní zátav lze za určitých okolností navrhnout i pro takovou kombinaci materiálů, jejichž koeficienty teplotní roztažnosti se značně liší. Podstatné přitom je, aby dilatační pnutí ve skle nepřekročilo určitou mez (≈ 10 MPa). Toho lze někdy dosáhnout jednak volbou kovu s velkou průtažností a dále zmenšením rozměrů kovové části zátavu. Do tvrdého skla s nízkou teplotní roztažností lze proto zatavit tenké drátky nebo kovové fólie, jejichž roztažnost je mnohem větší. Tak se vyrábějí např. halogenové žárovky s elektrickými přívody ve formě molybdenové folie (α ≈ 55×10 K) zatavené do křemenného skla (α ≈ 7×10 K).\n\nNa podobné myšlence jsou založeny i břitové zátavy využívané např. při spojení měděné trubky (α ≈ 170×10 K) se sklem, jehož koeficient teplotní roztažnosti α může být třeba o 100×10 K nižší. Stěny měděné trubky se na konci zúží do břitu, který se staví se sklem. Takto zeslabená kovová trubka se při ochlazování zátavu deformuje, protože sklo jí „nedovolí“ volné smrštění na původní rozměry při pokojové teplotě. Související dilatační pnutí ve skle však je přijatelné a zátav neohrožuje. \n\nPevnosti skel v tahu a v tlaku se navzájem výrazně liší. Pevnost v tahu je asi 10 až 15 x menší než pevnost v tlaku, která se pohybuje kolem 800 MPa, což je hodnota srovnatelná s pevností oceli. Tahová dilatační pnutí ve skle jsou proto nebezpečná, ale vysoké pevnosti skla v tlaku lze s výhodou využít při konstrukci vnitřních zátavů (sklo uvnitř, kov vně), které se nazývají tlakové. Typické tlakové zátavy jsou tedy kombinací vnějšího ocelového kroužku (α ≈ 140×10 K) s měkkým sklem (α ≈ 80×10 K). Vnitřní průchodky zatavené do skla mohou být např. ze slitiny FeNi s teplotní roztažností blízkou roztažnosti použitého skla. Vnější ocelové pouzdro musí být dostatečně robustní, aby ve skle vyvolalo silná tlaková předpětí radiální, tangenciální i axiální. Tato napětí ve skle vznikají během výroby zátavu při jeho postupném ochlazování z transformační teploty skla na běžnou pokojovou teplotu. V důsledku toho jsou tlakové zátavy velmi odolné vůči vysokým tlakům a mechanickým či teplotním šokům. Materiálové náklady jsou podstatně nižší ve srovnání s přizpůsobenými zátavy kovarovými.\n\nPro hodnocení spolehlivosti zátavů kovu a skla je užitečné znát rozložení zbytkových mechanických napětí ve skle. Analytické výpočty takových napětí jsou schůdné s použitím polárních souřadnic pouze pro relativně jednoduché rotačně symetrické zátavy. Rotační symetrie se však ztrácí u zátavů složitějších tvarů a není splněna ani u kruhových zátavů, které obsahují více vodičů než jeden kolík v ose zátavu. Potom přichází v úvahu experimentální výzkum mechanických napětí ve skle založený na fotoelasticimetrii. K tomu v posledních desetiletích přistupuje ještě simulace mechanických napětí metodami konečných prvků (finite-element analysis, FEA). Výkonná výpočetní technika dovoluje modelovat i komplikované soustavy z různých materiálů s různými mechanickými a tepelnými vlastnostmi. Někdy lze výsledky získané fotoelasticimetricky porovnat s výsledky získanými pomocí FEA. Rozumná shoda ve výsledcích obou metod podporuje důvěru v metodu konečných prvků, kterou pak lze použít i tam, kde fotoelasticimetrii z různých důvodů aplikovat nelze.                      \n\nTěsnost je jedním ze základních požadavků kladených na zátavy kovu a skla a průchodky tohoto typu patří v tomto směru k nejkvalitnějším. Výrobci zaručují těsnost zhruba na úrovni (1×10) Pa·m·s. Případné netěsnosti této velikosti lze indikovat za pomoci heliových hledačů netěsností založených na hmotnostní spektrometrii. Netěsnost řádu 10 Pa·m·s lze přepočítat na proud plynu v jednotkách typu [hmotnost/čas]. Např. pro vzduch s molární hmotností 29 g/mol se v tomto případu dostáváme na úroveň pouhých několika setin mg/r, jinými slovy na 1 g vzduchu za 100 000 roků.\n\nZátavy kovu a skla se ve velmi širokém sortimentu vyrábějí pro nejrůznější účely prakticky po celém světě. Hromadná výroba různých patic a průchodek se začala rozvíjet zejména po 2. světové válce a neomezuje se dnes jen na technicky nejvyspělejší státy. Bez nároku na úplnost lze mezi výrobci jmenovat např. Ametek, АО «Завод «МАРС», BC-TECH, Elan Technology, Electrovac, Fusite, Glenair, Hositrad, Legacy Technologies, Martec, Moores Glassworks, SGA Technologies, Schott, Sinclair Manufacturing Company, Speciality Seal Group (SSG), Tekna Seal, VAC-TRON, Zhilei Energytech.  \n\nTěžko lze hledat technickou oblast, ve které se žádné hermetické průchodky neuplatňují. Zátavy kovu a skla najdeme v různých přístrojích v letectví, v kosmickém výzkumu, v energetice, uplatňují se v optoelektronice, telekomunikacích, ve výkonové elektrotechnice, v lékařství apod. Zajímavý je výčet možností jejich využití v moderních automobilech. Zatímco firma Electrovac uvádí asi 15 míst, kde bychom mohli hermetické průchodky v automobilu najít, vyjmenovává v analogickém schématu firma Schott přes 20 takových možností. Většinou jde o snímače různých fyzikálních veličin (tlak, teplota, vlhkost, průtok, zrychlení), dále o různé řídicí systémy a také o elektrické roznětky airbagů a bezpečnostních pasů.\n\nV Československu zvládali technologii zátavů kovu a skla v sériové výrobě po roce 1920 postupně všichni výrobci osvětlovací techniky, elektronek, rentgenek a obrazovek. V období po 2. světové válce se jednalo zejména o Teslu Holešovice, Chiranu Modřany, Teslu Rožnov a jejich pobočné závody. Celý sortiment průchodek ze sintrovaného skla se vyráběl v Tesle Lanškroun. Po jejím zániku pokračuje v tradici výroby zátavů kovu a skla závod Electronic Packaging firmy Schott, který byl v Lanškrouně založen v roce 1993. Soustřeďuje se na hermetická pouzdra a průchodky převážně pro automobilový průmysl a optoelektroniku. Kusovou výrobou nestandardních vakuových průchodek se zabývají Aplikační laboratoře mikrotechnologií a nanotechnologií (ALISI) Ústavu přístrojové techniky AV ČR v Brně.\n"}
{"id": "1156979", "url": "https://cs.wikipedia.org/wiki?curid=1156979", "title": "Mechernich", "text": "Mechernich\n\nMechernich je město v německé spolkové zemi Severní Porýní-Vestfálsko, v okrese Euskirchen ve vládním obvodu Köln.\n\nV 2014 zde žilo 26 882 obyvatel.\n\nSousední obce jsou: Bad Münstereifel, Euskirchen, Heimbach, Kall, Nettersheim, Schleiden a Zülpich.\n\n"}
{"id": "1156980", "url": "https://cs.wikipedia.org/wiki?curid=1156980", "title": "Jeronymova jednota", "text": "Jeronymova jednota\n\nJeronymova jednota (někdy též Jeronýmova jednota, ve zkratce JJ) je zvláštní zařízení Českobratrské církve evangelické určené na finanční podporu stavebních úprav nebo pořízení vybavení či údržbu staveb jejích sborů.\n\nOd roku 1862 existuje v německém prostředí podpůrný spolek Gustava Adolfa (GAV/W). Z něj se během června 1918 oddělily evangelické sbory z území Čech a Moravy, které založily Jeronymovu jednotu. Tato změna podporovala snahy o zvýšení národního sebevědomí na konci první světové války. V prosinci 1918 vznikla Českobratrská církev evangelická. Během roku 1919 se uskutečnila první sbírka Jeronymovy jednoty, která vynesla téměř 176 tisíc korun. Rozdělení jejího výtěžku potřebným sborům se uskutečnilo na prvním výročním shromáždění, jež se uskutečnilo roku 1919 v Olomouci.\n\nRoku 1930 vznikl v rámci Jeronymovy jednoty fond, jenž umožňuje poskytovat sborům bezúročné půjčky. Jeho název – Jubilejní toleranční dar (ve zkratce JTD) – odkazuje na vydání Tolerančního patentu (1781), který umožňoval náboženskou svobodu.\n\nV čele Jeronymovy jednoty je pětičlenné představenstvo, jehož čtyři členy volí Synod církve a zbylého přímo určuje Synodní rada. O konkrétním určení a využití sesbíraných finančních prostředků rozhoduje spolu s představenstvem též ústřední shromáždění, které je tvořeno synodem delegovanými zástupci jednotlivých seniorátů a zástupci Synodní rady.\n\nNa úrovni seniorátů je v čele seniorátní představenstvo Jeronymovy jednoty. To má tři členy a organizuje výběr finančních prostředků v rámci daného seniorátu, a dále svolává jednání, na nichž se o využití prostředků rozhoduje. Současně též hodnotí žádosti o prostředky z Jeronymovy jednoty, jež podávají jednotlivé sbory daného seniorátu.\n\nFinanční prostředky získává Jeronymova jednota třemi způsoby. Během jarních měsíců probíhá ve sborech sbírka darů. Její výtěžek je shromažďován na úrovni seniorátů. Následně se z prostředků vybraných v celém seniorátu dvě třetiny odešlou do ústředí Jeronymovy jednoty, které o využití těchto prostředků rozhoduje na svém zasedání ústřední shromáždění, jež se schází vždy v září. O využití zbylé třetiny v rámci seniorátu rozhodne seniorátní představenstvo Jeronymovy jednoty.\n\nDruhým zdrojem financí pro Jeronymovu jednotu je „Hlavní dar lásky“, který se vybírá jednou ročně, zpravidla na Boží hod Velikonoční. Má předem určený účel, na nějž jdou všechny takto vybrané prostředky z celé církve.\n\nBěhem září nebo října se ve sborech církve konají sbírky, které shromažďují prostředky pro Jubilejní toleranční dar. Z něj pak mohou sbory žádat o bezúročné půjčky na pomoc při řešení naléhavých potřeb. O poskytnutí prostředků z tohoto fondu rozhoduje ústřední představenstvo Jeronymovy jednoty.\n\nJeronymově jednotě dále částí přispívá také německý spolek Gustav-Adolf-Werk. Na svém jednání navíc ústřední představenstvo též vybírá projekty, jež doporučí pro finanční získání pomoci od ministerstva kultury z jeho programů na údržbu církevního majetku.\n"}
{"id": "1156982", "url": "https://cs.wikipedia.org/wiki?curid=1156982", "title": "Gejza Sabanoš", "text": "Gejza Sabanoš\n\nGejza Sabanoš (19. listopadu 1928 Prešov – 10. února 2011 tamtéž) byl slovenský fotbalový brankář. Po skončení aktivní kariéry působil jako trenér Tatranu Prešov v letech 1962–1964 a 1965–1967.\n\nV československé lize hrál za Duklu Prešov.\n\n\n\n"}
{"id": "1156987", "url": "https://cs.wikipedia.org/wiki?curid=1156987", "title": "Karel Bílek (fotbalista)", "text": "Karel Bílek (fotbalista)\n\nKarel Bílek (* 4. července 1927) je bývalý český fotbalista, záložník. Po skončení aktivní kariéry působil jako trenér.\n\nV československé lize hrál za Spartak Ústí nad Labem. Nastoupil ve 23 ligových utkáních a dal 2 ligové góly.\n\nV československé lize trénoval v letech 1977–1979 Sklo Union Teplice.\n\n\n"}
{"id": "1156990", "url": "https://cs.wikipedia.org/wiki?curid=1156990", "title": "Mieczysław Ignacy Dunin-Borkowski", "text": "Mieczysław Ignacy Dunin-Borkowski\n\nMieczysław Ignacy Dunin-Borkowski (30. července 1833 Płotycz – 11. listopadu 1906 Płotycz nebo Melnycja) byl rakouský šlechtic a politik polské národnosti z Haliče, na konci 19. století poslanec Říšské rady.\n\nZasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Zališčiki, Borščiv atd. Ve volebním období 1891–1897 se uvádí jako hrabě Miecislaus Borkowski (Dunin), statkář, bytem Mielnica. Ve volbách roku 1891 se uvádí jako člen Polského klubu.\n\nRoku 1897 byl povolán do Panské sněmovny (nevolená horní komora Říšské rady).\n\nZemřel v listopadu 1906.\n"}
{"id": "1157007", "url": "https://cs.wikipedia.org/wiki?curid=1157007", "title": "Letiště Kyjev-Žuljany", "text": "Letiště Kyjev-Žuljany\n\nMezinárodní letiště Kyjev (Žuljany) (, (IATA: IEV, ICAO: UKKK) je jedním ze dvou osobních letišť v ukrajiském hlavním městě Kyjev. Je ve vlastnictví města a nachází se na jihu čtvrtě Žuljany. Kromě pravidelné letecké přepravy cestujících, je mezinárodní letiště Kyjev také hlavním letištěm Business jetů na Ukrajině a jeden z jejich nejvytíženějších uzlů v Evropě.\n\nLetiště od roku 1923 sloužilo k vojenským účelům. Současně bylo využíváno společností „Ukrpovitrošlyach“ („ukrajinská společnost letových spojů“), která byla v roce 1934 zcela integrována do Aeroflotu. Až do roku 1960 to bylo jediné osobní letiště v Kyjevě.\n\n"}
{"id": "1157012", "url": "https://cs.wikipedia.org/wiki?curid=1157012", "title": "Letiště Kangerlussuaq", "text": "Letiště Kangerlussuaq\n\nLetiště Kangerlussuaq (, , IATA: SFJ, ICAO: BGSF) je letiště v Kangerlussuaqu, osadě v kraji Qeqqata na západě Grónska. Kromě letiště Narsarsuaq je to jedno z pouhých dvou civilních letišť v Grónsku, které dostatečně zvládne velká dopravní letadla. Nachází se daleko od pobřeží, a je tedy méně náchylné k mlze a větru ve srovnání s ostatními letišti v Grónsku. Letiště Kangerlussuaq je mezinárodní uzel pro Air Greenland. Oblast Kangerlussuaq má pouze 514 obyvatel, a tak odtud pochází málo cestujících. Většina cestujících zde přestupuje.\n"}
{"id": "1157016", "url": "https://cs.wikipedia.org/wiki?curid=1157016", "title": "Colliers Wood (stanice metra v Londýně)", "text": "Colliers Wood (stanice metra v Londýně)\n\nColliers Wood je stanice londýnského metra, otevřená 13. září 1926. Nachází se na lince :\n"}
{"id": "1157017", "url": "https://cs.wikipedia.org/wiki?curid=1157017", "title": "South Wimbledon (stanice metra v Londýně)", "text": "South Wimbledon (stanice metra v Londýně)\n\nSouth Wimbledon je stanice metra v Londýně. Otevřena byla roku 1926. Původní jméno znělo \"Merton Grove\". Nachází se na lince :\n"}
{"id": "1157018", "url": "https://cs.wikipedia.org/wiki?curid=1157018", "title": "Tresty ve škole", "text": "Tresty ve škole\n\nTrest je jedna z forem negativního motivačního působení na žáka ve škole. Trest je spojen s chováním nebo jednáním jedince, které vyjadřuje negativní hodnocení a přináší vychovávanému nelibost, frustraci a omezení některých jeho potřeb. \n\nTrest má dvě funkce. První je funkce informační, která konstatuje nesprávnost chování. Druhá funkce je motivační, která navozuje u žáků motivační konflikt a prožitek neúspěchu. Žáci někdy vidí v trestu i třetí funkci a to vyjádření negativního osobního vztahu učitele k sobě.\n\nExistují tři druhy trestů: fyzický, psychický a zakázání oblíbené činností. Psychické tresty fungují na bázi striktního, chladného chování učitele. Fyzické (tělesné) tresty působí bolest nebo nepohodlí ve snaze přimět žáka k lítosti za určité jednání. Tresty se také dělí i na přirozené a umělé. Přirozené tresty jsou ty, jejichž nepříjemné následky se dostaví ihned po spáchání neukázněného počinu. Ty umělé jsou produkovány vychovateli. \n\nMezi tresty používané ve škole patří administrativní opatření k posílení kázně (černé puntíky, poznámka do žákovské, záporné body za\nchování), tresty založené na nadávkách, zesměšňování a\nironii, omezení volného času žáků (zrušení přestávky, předškola, poškola), pracovní trest (domácí úkoly navíc, písemná práce za trest), hromadný trest, odebrání věci, vyloučení z kolektivu (přesazení, zákaz účasti na školním výletě) \n\nDalší tresty, které se ve škole můžou objevovat jsou písemné úkoly, zadržení (izolace), ztráta výhod, vyloučení ze třídy, slovní varování, informování osob pro žáka významných, symbolický trest (černé puntíky), tělesný trest a dočasné vyloučení ze školy. \n\nKaždý učitel by měl dodržovat zásady při udělování trestů. \n\n\nTrestání může vést i k negativním následkům. Účinky trestů jdou jen velmi těžko předvídat. Různé účinky trestu závisejí na různých faktorech, patří mezi ně osobní vlastnosti žáka, jeho předchozí zkušenosti, výchova v rodině, vztah učitele a žáka, klima třídy, daná situace a momentální okolnosti. \n\nTrestání může mít různé důvody. Jedním z nich je určitý pocit zodpovědnosti, učitel chce dětem vštípit mravní principy, chce, aby dodržovaly sliby, dohody, povinnosti a pravidla, aby si uvědomily, kde jsou určité meze a mantinely. Trest má zamezit dalšímu nežádoucímu chování, má být pro ostatní ponaučením a výstrahou. Dalším důvodem je určitá tradice, převzatý model výchovy z rodiny, představa, že tresty jsou nutnou součástí výchovy a vychovatel by tudíž selhal, kdyby netrestal. \n\nUčitel se k použití trestu uchyluje především z těchto důvodů:\n\nKázeň je spojená s tím, jak žáci dovedou zachovávat společenská a školní pravidla, spolupracují s učitelem na plnění stanovených cílů výuky a podílí se na vytváření příznivého sociálního prostředí. Žáci plní zadané sociální role a stanovené úkoly spojené s respektováním autority. Mezi nejobvyklejší narušení kázně ve třídě patří napovídání, krádež ve třídě, agresivita žáků, šikana, žákovský humor a žertíky, moderní technologie, třídní vzpoura, alkohol a rušivé chování. \n\n\n\n\n"}
{"id": "1157019", "url": "https://cs.wikipedia.org/wiki?curid=1157019", "title": "ASM-3", "text": "ASM-3\n\nASM-3 je letecká nadzvuková protizemní a protilodní střela vyvíjená japonskou společností Mitsubishi Heavy Industries jako náhrada za starší střely ASM-1 a ASM-2. Hlavním nosičem střely bude bojový letoun Mitsubishi F-2. Verze střely odpalovaná ze země nese označení SSM-2. Dosažení počáteční operační schopnosti střely je plánováno na rok 2018 a dokončení jejího vývoje na rok 2020.\n\nV listopadu 2015 japonské ministerstvo obrany zveřejnilo, že zkušební střela XASM-3 bude otestována roku 2016 v Japonském moři proti vyřazenému vrtulníkovémui torpédoborci \"Širane\" (DDH-143).\n\nStřela ASM-3 má stealth tvarování. Pohání ji raketový motor na tuhé pohonné látky a náporový motor, díky kterému dosahuje rychlosti až 3 Machy. Hmotnost střely je 900 kg. Dosah je odhadován na 150 km. Navádění během letu je inerciální, nebo pomocí GPS a v terminální fázi má střelu navést aktivní radarový či pasivní infračervený senzor.\n"}
{"id": "1157020", "url": "https://cs.wikipedia.org/wiki?curid=1157020", "title": "Morden (stanice metra v Londýně)", "text": "Morden (stanice metra v Londýně)\n\nMorden je stanice metra v Londýně, otevřená 13. září 1926. U stanice je také depo linky Northern Line. Nachází se na lince :\n"}
{"id": "1157021", "url": "https://cs.wikipedia.org/wiki?curid=1157021", "title": "Muž s ledovýma očima", "text": "Muž s ledovýma očima\n\nMuž s ledovýma očima () je kniha od spisovatele Thomase Breziny. Jedná se o druhý díl ze série Klub záhad. Kniha byla v německém originále vydána v roce 2003, v českém překladu v roce 2005.\n\nTento příběh začíná, když se hlavní hrdina knihy Jupiter se svým otcem vraceli z domu Skočdopolových, kde byli zkoumat výskyt ducha. Nedaleko od vesnice jim v autě došla chladicí kapalina. Auto zaparkovali a vydali se do vesnice pro vodu. Když se vrátili k autu, zjistili, že auto jim někdo rozebral.\n\nJupiter se rozhodl najít pachatele. Při svém vyšetřování narazil na zvláštního muže, kterému začal říkat muž s ledovýma očima. Myslel si, pachatelem je ten muž. A tak po něm začal se svými kamarády Vicky a Nickem pátrat. Při svém pátrání ale přišli na to, že auto nerozebral on, ale mimozemšťané.\n\nTen muž s ledovýma očima byl ve skutečnosti syn vědce, který objevil, že v místním jezeře žijí mimozemšťané, kteří neumí dýchat vzduch. K pohybu po souši potřebují lidské tělo, do kterého se umí vtělit za pomocí zbraně. Ty ledové oči byli ve skutečnosti čočky, které slouží jako štít proti zbraním mimozemšťanů a zároveň umožňují číst myšlenky.\n\nRozhodující boj se odehrál, když Jupiter při svém pátrání spadl nedaleko jezera do díry. Zde ho našel mimozemšťan, vtělený do chlapce, vyléčil ho a pomocí zbraně do Jupitera vtělil mimozemšťana. O Jupiterovu záchranu se pokusili Vicky a Nick, kteří se průchodem v zapomenuté hrobce dostali k Jupiterovi, ale ten už byl mimozemšťan. Vicky a Nick o tom ale nevěděli. Na místě se náhle zjevil muž s ledovýma očima, odhalil pravdu o Jupiterovi a chlapci. Muž se v krátkém souboji zmocnil zbraně, a její pomocí odsál mimozemšťany z Jupitera i z chlapce. Při úniku z díry průchodem ve staré hrobce narazili na hrobníka. Muž s ledovýma očima poznal, že je to mimozemšťan a tak ho taky odsál. Byl to poslední mimozemšťan v lidském těle.\n\nZáhada byla vyřešena a bylo zabráněno mimozemské invazi na Zem. Lidstvo bylo zachráněno.\n"}
{"id": "1157023", "url": "https://cs.wikipedia.org/wiki?curid=1157023", "title": "Půlbrigáda", "text": "Půlbrigáda\n\nPůlbrigáda (, do češtiny někdy překládáno i jako polobrigáda) je označení vojenského útvaru který z rozhodnutí Konventu v roce 1793 nahradil pluk (\"régiment\") ve Francouzské armádě během Velké francouzské revoluce. \nDůvodem pro tuto reorganizaci vojenských sil Francouzské republiky bylo jak odstranění slova \"régiment\" spjatého s royalistickým \"ancien régime\", tak nutnost vytvoření jednotných ozbrojených sil, sloučením jednotlivých složek do té doby vzniklých v průběhu revoluce a revoluční války. Každá nově vzniklá půlbrigáda vznikla sdružením vždy jednoho praporu (\"bataillon\") původem z pluku dosavadní pravidelné armády se dvěma prapory dobrovolníků či odvedenců v rámci \"levée en masse\".\nV čele nově vytvořeného útvaru stál důstojník v hodnosti \"chef de brigade\". Dvě půlbrigády pak vytvářely brigádu, v jejímž čele stál \"général de brigade\".\n\nPůlbrigády byly, vzhledem k vývoji situace během války proti první koalici, který to neumožnil dříve, zformovány až v lednu 1794. \n\nVznikly půlbrigády pěchoty řadové (\"demi-brigade de bataille\", doslova bitevní půlbrigáda, roku 1796 přejmenované na \"demi-brigade de ligne\") a lehké (\"demi-brigade d'infanterie légère\"), vzniklé sloučením dosud samostatných střeleckých či mysliveckých praporů (\"chasseurs à pied\"). V roce 1796 proběhlo nové sloučení útvarů, zaměřené na vytvoření početně silnějších jednotek z dosavadních půlbrigád oslabených ztrátami.\n\nV roce 1803, za konzulátu Napoleona Bonaparta, došlo k zpětnému přejmenování půlbrigád na pluky.\n\nFrancouzskými ozbrojenými silami bylo během následujících období označení \"demi-brigade\" oživeno pro jednotky vznikající během konfliktu na dočasnou dobu nebo k plnění specifických úkolů, a velikostí a složením přibližně, ačkoliv ne vždy plně, odpovídající pluku. Například samostatné prapory alpských střelců byly po vyhlášení mobilizace za druhé světové války zformovány do půlbrigád sdružujících buď dva nebo tři tyto prapory, zatímco tehdejší francouzský pěší pluk byl vždy tvořen třemi prapory. \n\nJedinou v současnosti existující půlbrigádou francouzských ozbrojených sil je 13. půlbrigáda Cizinecké legie, která původně vznikla v roce 1940 jako dočasný pochodový útvar (\"demi-brigade de marche\") určený k nasazení ve Skandinávii, ale poté co se vyznamenala během dalších bojů v rámci sil Svobodné Francie, bylo rozhodnuto o jejím zachování jako trvalé součásti Cizinecké legie.\n\nV meziválečném Polsku existovaly v letech 1927-1929 půlbrigády () v rámci Korpusu Ochrony Pogranicza, a v letech 1937-1939 u jednotek Obrony Narodowej. Samostatná brigáda Podhalańských střelců polských exilových sil za druhé světové války, ustavená v roce 1940 ve Francii, také sestávala ze dvou půlbrigád, každé o dvou praporech.\n\n\n"}
{"id": "1157024", "url": "https://cs.wikipedia.org/wiki?curid=1157024", "title": "Mill Hill East (stanice metra v Londýně)", "text": "Mill Hill East (stanice metra v Londýně)\n\nMill Hill East je stanice metra v Londýně, otevřená roku 1867. Nachází se na lince :\n"}
{"id": "1157026", "url": "https://cs.wikipedia.org/wiki?curid=1157026", "title": "Čao Wen-chua", "text": "Čao Wen-chua\n\nČao Wen-chua (; † 1557) byl politik a vojevůdce působící v čínské říši Ming za vlády císaře Ťia-ťinga.\n\nPo zprvu neúspěšném začátku kariéry se Čao Wen-chua stal blízkým důvěrníkem vlivného velkého sekretáře Jen Sunga a náměstkem ministra prací. V té době bylo východní a jižní pobřeží Číny sužováno sérií nájezdů čínských pašeráků a pirátů. Čao nesouhlasil s tím, jak tamní velitelé řešili situaci a předložil vlastní návrhy, které ministerstvo vojenství ignorovalo. Poté, co císař ztratil důvěru v ministra vojenství Nie Paoa, zapojil Čao Wen-chuu do řešení krize.\n\nČao odjel do Če-ťiangu. Zde se rychle dostal do konfliktu s místními úředníky a požadoval jejich odstranění, stejně jako svých oponentů v hlavním městě. Postoupil na místo ministra veřejných prací a svého spolupracovníka a spojence Chu Cung-siena prosadil na místo vrchního velitele \"cung-tu\" vojsk jihovýchodních provincií, funkci, v níž Chu Cung-sien vynikl. Čao si však vysloužil nepřátelství ostatních hodnostářů v hlavním městě, a jeho nerespektování etikety mu odcizilo dokonce i Jen Sunga. Poté byl obviněn z přijímání úplatků a přehánění svých vítězství a když dřevo určené pro opravy Zakázaného města využil na výstavbu svého domu, ztratil přízeň císaře a byl odvolán ze všech funkcí. Krátce nato zemřel. Zatímco oficiální historikové jeho smrt připsali kýle, jiný zdroj naznačil, že spáchal sebevraždu jedem.\n\nČao Wen-chua používal zdvořilostní jméno Jüan-č’ () a literární pseudonym Mej-lin ().\n\nČao Wen-chua pocházel z Cch’-si v provincii Če-ťiang (moderní městský okres Cch’-si v subprovinčním městě Ning-po). Studoval konfucianismus, také na pekingské univerzitě Kuo-c’-ťien. Složil prefekturní, provinční i metropolitní úřednické zkoušky a roku 1529 úspěšně absolvoval i palácové zkoušky a získal vysoce ceněnou hodnost \"ťin-š’\". Poté nastoupil úřední kariéru jako tajemník na ministerstvu trestů. Zde si získal jméno jako dovedný esejista, svým úředním povinnostem se však příliš nevěnoval a byl proto odeslán na místo zástupce prefekta v Tung-pching v provincii Šan-tung. Po nějaké době se opět dostal do hlavního města jako úředník Úřadu pro hlášení, a to díky protekci vlivného velkého sekretáře Jen Sunga, který si Čao Wen-chuy všiml o několik let dříve, když vykonával funkci kancléře univerzity na které Čao studoval. V Úřadu pro hlášení Čao Wen-chua zachytával dokumenty, které mohly Jen Sungovi uškodit, a tím mařil pokusy ho z něčeho obvinit. S Jen Sungem úzce spolupracoval a Jen Sung se dokonce k němu choval jako k adoptivnímu synu. Později Čao Wen-chua navrhl opevnit jižní předměstí Pekingu, a byl za to povýšen na náměstka ministra prací.\n\nBěhem 40, a 50. let 16. století bylo čínské pobřeží sužované nájezdy \"wo-kchou\", „japonských pirátů“, fakticky čínských pašeráků, kteří se obrátili k plenění a drancování, když úřady bránily jejich ilegálnímu obchodování. Čao Wen-chua předložil císaři Ťia-ťingovi řadu memorand, ve kterých předváděl hluboké pochopení příčinám krize a navrhoval řešení problémů. Nesouhlasil s jednostranným silovým prosazováním politiky „zakázaného moře“, tak jak ji v Če-ťiangu a Fu-ťienu prováděl velký koordinátor \"sün-fu\" Ču Wan (a bezúspěšně se snažil o Ču Wanův odchod z funkce). Místo toho tvrdil, že cestou k vyřešení problému s \"wo-kchou\" je povolení zámořského obchodu. Ministr vojenství Nie Pao (聶豹) návrhy Čao Wen-chuy odmítal, ale žádný jiný plán nenabídl. Císař Ťia-ťing reagoval čistkou na ministerstvu vojenství a v březnu 1555 poslal Čao We-chuu na pobřeží, aby přímo na místě formuloval vládní reakci na krizi, přičemž byl oprávněn velet místním vojenským sílám.\n\nPo příchodu na scénu se svéhlavý a ambiciózní Čao Wen-chua dostal do konfliktu s místními úřady i vojenskými veliteli. Intrikoval proti velkému koordinátorovi Cchao Pang-fuovi (曹邦輔), jehož rychlá akce proti oddílu banditů u jezera Tchaj Čaovi zabránila v přivlastnění si zásluh za potlačení pirátů v oblasti. Když byli Čaovi vlastní vojáci nuceni ustoupit k Tchao-čaj, svedl vinu za své selhání na Cchaoa a dosáhl jeho uvěznění a pak poslání do exilu. Větší význam měla Čao Wen-chuova role v pádu vrchního velitele \"cung-tu\" Čang Ťinga (張經). Čao Wen-chua nutil Čang Ťinga, čekajícího na posily, k útokům na piráty, ale Čang odolal a odmítal s ním i jen diskutovat o strategii. Čao Wen-chua nato ve zprávách pro císaře obvinil Čang Ťinga, že úmyslně oddaluje vojenské operace kvůli svému osobnímu zisku. Brzy poté, co Čao Wen-chua odeslal svá obvinění, 10. května 1555, dosáhl Čang Ťing velkého vítězství nad piráty u Wang-ťiang-ťing (王江涇). Čao však připsal zásluhu na vítězství sobě a svému chráněnci Chu Cung-sienovi; ve výsledku byl schopen u císaře prosadit odvolání a popravu Čang Ťinga.\n\nČang Ťinga nahradil Jang I (楊宜), který se pokusil vyhnout osudu svého předchůdce předcházením si Čaoa. Čao ale stejně doporučil jeho odstranění, když se vrátil do Pekingu, aby podal zprávu císaři, chtěl totiž na místo vrchního velitele prosadit Chu Cung-siena. Avšak ministr státní správy Li Mo (李默), který nenáviděl Jen Sungovu kliku, vybral Wang Kaoa (王誥). Wang Kao dosud sloužil v nankingském ministerstvu vojenství (stejně jako Jang I a Čang Ťing).\n\nČao odpověděl obviněním Li Moa z urážky panovníka. Rozzuřený císař nechal Li Moa uvěznit a 3. května 1556 Čaoa povýšil na ministra prací a velkého ochránce následníka trůnu (太子太保). Wang Kao nestihl ani převzít funkci, když byl nahrazen Chu Cung-sienem.\n\nJak se ukázalo, Chu Cung-sien byl výjimečně úspěšným nejvyšším velitelem. V srpnu 1556, Chu a Čao (který se z císařova rozhodnutí vrátil na jih) zničili pirátské vojsko vedené Sü Chajem a zajali mnoho jeho vůdců, později popravených. Po trimfálním návratu do Pekingu byl Čao Wen-chua oceněn za úspěchy na jihu, dostal velmi vysoký čestný titul mladšího opatrovníka (少保) a jeho syn Čao I-s’ (趙懌思) byl jmenován tisícníkem (千戶) v „gardě ve vyšívaných uniformách“, tajné policii a elitním pluku císařských vojsk.\n\nČao Wen-chua stanul na vrcholu kariéry. Stal se však arogantním a vysloužil si nepřátelství jak vládních úředníků, tak dvorských eunuchů. Dokonce i své politické spojence, jako Jen Sunga, a také císaře, si znepřátelil svým nerespektováním etikety. Například jednou se pokusil obejít Jen Sunga při nadbíhání císaři, když panovníkovi daroval léčivé víno s prohlášením, že právě ono je tajemstvím Jen Sungovy dlouhověkosti. Císař si víno oblíbil a později se Jen Sunga na ně zeptal, čímž ho zaskočil, a vyšlo najevo, že Jen Sung o víně nic neví. Jen Sung by poté s Čao Wen-chuem přerušil vztahy, kdyby ho neuklidnila manželka. Při jiném incidentu byl Čao Wen-chua tak opilý, že se mu nepodařilo uklonit se a pokleknout, když obdržel dar od císaře.\n\nJako ministr prací Čao Wen-chua zodpovídal za stavby v Zakázaném městě. Nepodařilo se mu včas dokončit novou budovu paláce v Západním parku a navíc císař Ťia-ťing viděl právě dokončené nové sídlo Čao Wen-chuy na třídě Věčného míru (\"Čchang-an ťie\") naproti paláci. Císařovo okolí k tomu poznamenalo, že důvod, proč Čao nemohl dokončit stavbu paláce, je přesměrování většiny dřeva na stavbu jeho sídla. Ťia-ťing byl velmi nespokojen. Pak v květnu 1557 po požáru v Zakázaném městě panovník Čao Wen-chuovi nařídil co nejrychlejší znovuvybudování brány Správného světla, ale Čao protestoval. Tou dobou se k císaři dostaly zvěsti o Čaově úplatkářství a jeho zveličování vítězství na jihu, pod jejichž vlivem k němu úplně ztratil důvěru. Jen Sung se Čao Wen-chuu pokoušel krýt prohlášením, že je od návratu z jihu nemocen. Čao navázal žádostí o krátké volno na odpočinek a zotavení, načež císař nařídil jeho náměstku, aby převzal funkci ministra. Čao tak byl v září 1557 v podstatě propuštěn.\n\nCísař cítil, že propuštění z úřadu nestačilo k Čaovu potrestání, ale nikdo se proti Čaovi neodvážil promluvit kvůli obavě z Jen Sungova vlivu. V ten moment Čao I-s’ požádal v petici panovníka o uvolnění ze služby, aby mohl provázet otce na cestě domů. Petice byla špatně načasovaná, císaři byla předložena v době slavnostního císařského půstu, kdy panovník neměl být rušen. Císař reagoval degradací Čao Wen-chuy na prostého občana, a přeložením Čao I-s’a na hranici. Čao Wen-chua zemřel cestou domů 23. září, podle oficiálních Dějin Mingů na kýlu, podle jiného zdroje si vzal jed. Jeho rodina dostala rozkaz ke uhrazení částek, které měl Čao zpronevěřit, ve výši více než sto tisíc \"liangů\" (3,73 tuny) stříbra. Roku 1583, když rodina zatím dokázala splatit pouze necelou polovinu částky, zodpovědní úředníci doporučili, aby jim byl zbytek odpuštěn. Tehdejší císař Wan-li odmítl a navíc Čao Wen-chuova druhého syna Čao Šen-s’a (趙慎思) poslal do vzdálené jihozápadní Číny.\n\nČao Wen-chua i Jen Sung jsou v oficiální mingské historiografii tradičně odsuzováni, v Dějinách Mingů jsou uvedeni mezi „zrádnými ministry“ (奸臣傳).\n"}
{"id": "1157031", "url": "https://cs.wikipedia.org/wiki?curid=1157031", "title": "Bryce Goggin", "text": "Bryce Goggin\n\nBryce Goggin je americký hudební producent a zvukový inženýr.\n\nJako zvukový inženýr se v roce 1991 podílel na coververzi písně „Hallelujah“ v podání Johna Calea (producentem nahrávky byl sám Cale; píseň vyšla na albu \"I'm Your Fan\"). Roku 2009 mixoval několik písní na albu \"The Crying Light\" zpěváka Antonyho Hegartyho. V roce 2010 produkoval první album skupiny The Dig nazvané \"\".\n\nBěhem své kariéry spolupracoval s mnoha dalšími hudebníky a skupinami, mezi něž patří například Joan as Police Woman, Swans, Pavement a The Lemonheads. Rovněž hraje na různé, převážně klávesové nástroje (klavír, varhany). Podílel se na několika desítkách alb.\n\n"}
{"id": "1157032", "url": "https://cs.wikipedia.org/wiki?curid=1157032", "title": "Oheň (Akta X)", "text": "Oheň (Akta X)\n\n„Oheň“ (Fire) je dvanáctá epizoda první série amerického sci-fi seriálu Akta X. Premiéru měla na televizní stanici Fox 17. prosince 1993. Scénář epizody napsal tvůrce seriálu Chris Carter, režíroval jej Larry Shaw. V hostujících rolích se objevil Mark Sheppard a Amanda Pays. Epizoda je v sérii „Monster-of-the-Week“, nesouvisí se širší mytologií seriálu. Díl si získal Nielsen ratings 6,8 a na jeho počátku jeho vysílání jej sledovalo 6,4 milionů domácností, epizoda obdržela od kritiků vesměs pozitivní recenze.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. Muldera a Scullyovou navštíví detektiv metropolitní policie (Metropolitan Police), který studoval s Mulderem na Oxfordské univerzitě. Ten se požádá o pomoc při řešení případu, který se týká se sériového vraha schopného pyrokinéze.\n\nV této epizodě se objevilo mnoho nebezpečných kousků využívajících oheň. Ve scéně, kde Mulder a L'ively jsou navzájem konfrontováni každý na jiném konci chodby v rodinném domě rodiny Marsdenových, a kde L'ively zapálí celou chodbu, Mark Sheppard, který hrál L'ivelyho, se mimo záběr přikrčil mimo, aby se ochránil před intenzivním teplem. Jediné zranění, které bylo způsobeno koncepcí dílu, si způsobil David Duchovny, který si spálil ruku, po čemž mu zůstala malá trvalá jizva. Tvůrci zvažovali, že postava Phoebe Greenové by se mohla znovu objevit, ale nakonec se v celém seriálu obejvila jen jedenkrát, v tomto díle.\n\nV anglickém městě Bosham se majetný postarší muž loučí se svou ženou před odchodem do práce, ale najednou vzplane následkem spontánního samovznícení člověka. Jeho irský zahradník — Cecil L'Ively sleduje, jak jeho zaměstnavatel uhoří k smrti na svém trávníku.\n\nPozději se ve Washingtonu Fox Mulder a Dana Scullyová setkají s Phoebe Greenovou, vyšetřovatelkou londýnské metropolitní policie a Mulderovou bývalou milenkou z Oxfordské univerzity. Greenová vysvětluje, že sériový žhář se zaměřuje na britskou aristokracii, pálí své oběti zaživa, beze stopy důkazů. Jedinou vazbou mezi zločiny jsou milostné dopisy podezřelého manželkám obětí. Jeho nejnovější cílem je Sir Malcolm Marsden, který je na návštěvě v Cape Cod díky ochraně poté, co utekl útok vraha. Mulder a Scullyová navštíví odborníka na pyrotechniku, který říká, že jen raketové palivo může hořet dost ostře, aby byl zničen důkaz jeho původu.\n\nMulder řekne Scullyové, že Greenová využívá případ k hraní hry mysli a zneužívá jeho vysilující strachu z ohně. L'Ively poté, co zabil domovníka a převzal jeho identitu, pozdraví Marsdenovu rodinu, která dorazí na prázdninový dom v Cape Cod, předstírajíce americký přízvuk. Bez vědomí rodiny Marsdenových, „domovník Bob“ opatřuje vnější stranu domu vrstvou raketového paliva. L'Ively pomáhá nemocnému řidiči Marsdenových a nabízí mu, že půjde do města, aby mu obstaral trochu sirupu proti kašli. Chvíli na to použije své pyrokinetické schopnosti, když bez zjevného motivu spálí místní bar.\n\nV nemocnici si Mulder a Greenová promluví se svědkem požaru v baru, který jim vypráví o útočníkově zjevné schopnosti vzplanout. Ridič Marsdenových onemocní ještě více kvůli otráveného sirup proti kašli, který mu dal poskytované L'Ively. Kvůli jeho nemoci je L'Ivelynajmut, aby dovezl rodinu do Bostonu tu noc, kdy se mají zúčastnil oslavy v luxusním hotelu. Mulder letí do Bostonu, aby navštívil oslavu s Greenovou a doufá, že nastraží past na podezřelého; Scullyová pokračuje v práci na sestavení trestní profil vraha.\n\nMulder a Greenová na oslavě tancují a poté se políbí; Scullyová dorazí do hotelu a vidí je. Také všimne L'Ively v hale, který ji zpozoroval. Požární poplach se vypne, poté co vypukne požár v Marsdenově místnosti, kde se nacházejí děti. Mulder se je snaží zachránit, ale je zcela ovládnut svou fóbií a intenzivním kouřem; místo toho jsou zachráněny L'Ivelym. Když se probudí Mulder, Scullyová otázky \"Bob\", ale je řekl Green, že je dlouholetý zaměstnanec, jehož pozadí odhlásí. Green říká Mulderovi, že ona bude doprovázející Marsdens, když se vrátí do Anglie další den.\n"}
{"id": "1157035", "url": "https://cs.wikipedia.org/wiki?curid=1157035", "title": "Mike Tindall", "text": "Mike Tindall\n\nMichael James Tindall, MBE (* 18. října 1978, Otley, West Yorkshire) je bývalý anglický hráč ragby a manžel Zary Phillips, nejstarší vnučky Alžběty II. Během své kariéry hrál například za Bath nebo Gloucester a v roce 2003 se účastnil mistrovství světa, kde anglický tým zvítězil.\n\nMike James Tindall se narodil 18. října 1978 v Otley ve West Yorkshiru do rodiny Lindy Shepherdové, sociální pracovnice, a jejího manžela Philipa Tindalla. Philip Tindall byl také ragbista a byl kapitánem týmu města Otley. Mike studoval na Gymnáziu královny Alžběty ve Wakefieldu.\nSe Zarou Phillips, jedinou dcerou britské princezny Anny a jejího prvního manžela Marka Phillipse, se poprvé setkal na mistrovství světa v rugby v roce 2003, které se konalo v Austrálii. 21. prosince 2010 pak dvojice oznámila zasnoubení a během května následujícího roku dala ke sňatku svolení i Zařina babička Alžběta II.\n\nSvatba se konala 30. července 2011 v Edinburghu za účasti všech členů královské rodiny. Od dva roky později, 8. července 2013, manželé oznámili, že čekají první dítě a 17. ledna 2014 Zara porodila dceru, Miu Grace Tindall. Ta byla pokřtěna 30. listopadu 2014 v obci Cherington. Následovala další dvě těhotenství, která ale skončila potratem. Až třetí bylo úspěšné a 18. června 2018 se páru narodila druhá dcera, pojmenovaná Lena Elizabeth Tindall.\n\nTindall má celkem dvě trestní odsouzení za řízení pod vlivem alkoholu, přičemž kvůli prvnímu incidentu byl v roce 2000 odloučen k 16 měsícům na lavičce. V lednu 2009 byl znovu odsouzen za opilost při řízení a dostal zákaz řízení na tři roky a pokutu 500 £.\n\nAktivně se věnuje charitě a zastával funkci ambasadora několika charitativních projektů. Od roku 2013 je hlavním moderátorem charitativní akce ISPS HANDA Mike Tindall Celebrity Golf Classic, během které hraje golf se známými osobnostmi z různých oborů. Účelem je vybrání peněz pro zdravotně postižené nebo léčbu Parkinsonovy choroby.\n\nTindall se o ragby zajímal již jako mladý a jako osmnáctiletý, v roce 1997, se přihlásil jako člen týmu Bath Rugby. V té době za tým hráli i známí ragbisté Jeremy Guscott a Phil de Glanville. Pravidelně ale začal Tindall hrát až po mistrovství světa v ragby 1999. Jeho debutovým zápasem na mistrovství byl zápas proti Irsku v Twickenhamu v roce 2000.\n\nNavzdory kritice získal společně s Willem Greenwoodem středovou pozici na mistrovství světa v ragby 2003. Získal dres s číslem 12, zatímco Greenwood dostal 13. Problém nastal při samotném zápase, kdy Greenwood odmítl vzít si svůj dres z pověrčivých důvodů. Tindall se proto rozhodl, že si s ním dres vymění, což při zápase značně mátlo diváky i rozhodčí. Se svým týmem na Mistrovství světa zvítězil.\n\nV roce 2005 vynechal účast na Poháru šesti národů kvůli zranění nohy a následně se nemohl účastnit ani několika zápasů. Po delší rehabilitaci se Tindall k ragby vrátil ještě ten rok. Krátce nato Tindallovy vypršela smlouva s klubem a byl nucen odstoupit, především kvůli obavám Andrewa Brownsworda, který si myslel, že je již Tindall moc starý a nemá dobrý zdravotní stav. Po osmi letech proto Mike z tohoto týmů odešel a za 150 000 £ podepsal smlouvu s klubem Gloucester Rugby.\n\nV novém týmu opět hrál ve středu hřiště (společně s Henrym Paulem) s dresem číslo 13., na mezinárodní úrovni mu byl přidělen dres 12. Tato sestava byla často kritizována a Tindall strávil většinu sezóny buďto na lavičce, nebo tím, že na hřišti předváděl špatnou kondici. V průběhu sezóny pořádal Tindall oslavu narozenin jeho přítelkyně, které se účastnil i Paul a trenér Gloucester Rugby Dean Ryan. Henry Paul se při této oslavě pohádali a Paul Ryana napadl. Paul byl vyloučen z klubu a na jeho místo nastoupil ragbista Jamie Noon, který v sestavě hrál na středu hřiště vedle Tindalla. I tato sestava byla často kritizována.\n\nBěhem sezóny v roce 2005 se Tindall zotavil z jiného zranění, když se přihlásil na prestižní britský pokerový turnaj. Na tomto turnaji skončil třetí. V sezóně 2006/2007 hrál jen málo, především kvůli zdravotním problémům a zranění lýtka. V té době většinu času seděl na lavičce, až na dva zápasy, kdy zaskakoval za jiné hráče. Krátce nato se ale zranění lýtka zlepšilo a Tindall předvedl výbornou formu, dokonce se stal velkým favoritem v ragby.\n\nTindall se účastnil i Poháru šesti národů 2007, kde nastoupil v zápase proti Skotsku. Tým vedl nový hlavní trenér, Brian Ashton. Toho samého roku si při zápase proti Newcastlu zlomil nohu a byl nucen zbytek sezóny vynechat. To ale nebránilo tomu, aby se účastnil Mistrovství světa v ragby 2007. Po zotavení se v říjnu 2007 se vrátil téměř pohádkově do hry, kde předvedl výbornou kondici.\n\n7. prosince 2007 při utkání proti Bourgoin v Poháru Heineken utrpěl Tindall další zranění nohy. Tentokrát se jednalo o těžké zranění holeně, což bylo o to horší, že vážné problémy s holení měl i po zápase s Newcastlem, kdy si zlomil nohu. Navzdory tomu se rychle zotavil a ještě ten rok se vrátil do hry.\n\nV únoru 2008 byl Brian Ashton jmenován trenérem pro nadcházející Pohár šesti národů. Toho se účastnil i Mike Tindall a při zápasu proti Walesu dne 2. února 2008 jej náhodou kopl Mark Jones do hrudníku. Tindall musel být na nosítkách odnesen z hřiště a s vnitřním krvácením byl odstoupil z turnaje.\n\nNa tiskové konferenci, která se konala krátkou dobu po tomto zápasu, Tindall uvedl, že byl rád, že vůbec přežil, i přesto se ale těší na návrat do ragby. V lednu 2008 pak podepsal prodloužení smlouvy s Gloucester až do roku 2011. Avšak v červnu 2012 se Tindall rozhodl zkrátit trvání smlouvy na jeden rok, nakonec smlouvu ale znovu prodloužil. I přesto 15. července 2014 oznámil svůj odchod do důchodu v rámci hraní ragby.\n\nPo odchodu do důchodu se Tindall rozhodl trénovat amatérský klub Minchinhampton RFC.\n"}
{"id": "1157036", "url": "https://cs.wikipedia.org/wiki?curid=1157036", "title": "Bohuslav Horák", "text": "Bohuslav Horák\n\nBohuslav Horák (14. října 1877 Praha-Žižkov – 10. února 1942 Auschwitz) byl český středoškolský profesor, komunální politik a odbojář, zakladatel muzea v Rokycanech.\n\nStudoval na gymnáziu v Žitné ulici v Praze a na Filozofické fakultě UK v Praze. V roce 1901 získal vysvědčení učitelské způsobilosti pro přírodopis, matematiku a fysiku, o rok později doktorát filozofie. V letech 1902–1903 působil jako suplent na reálkách v Pardubicích a v Praze-Karlíně, v letech 1903–1925 byl profesorem na gymnáziu v Rokycanech. Jeho žákem byl Karel Cejp. S manželkou Annou roz. Křečkovou měli dceru. V letech 1925–1938 zastával funkci ředitele gymnázia v Rokycanech, i nadále vyučoval přírodopis, matematiku, fyziku a propedeutiku. Byl zakládajícím členem Městského muzea v Rokycanech spolu s Josefem Hodkem a Juliánem Svobodou, od roku 1937 nese muzeum jeho jméno.\n\nV letech 1909–1914 vykonával funkci redaktora časopisu \"Brdský kraj\". V tomto časopisu publikoval řadu statí, některé pod pseudonymem Theodor Montanus. V roce 1914 jmenován dopisujícím členem c. k. ústřední komise pro péči o památky ve Vídni, od roku 1920 byl konzervátorem ministerstva školství a národní osvěty. V roce 1936 založil Muzejní společnost v Rokycanech a stal se jejím prvním předsedou. Mimo to byl také aktivním komunálním politikem, členem městského a okresního zastupitelstva. Byl členem místní školní rady, zakladatelem Okresní péče o mládež, předsedou Spolku na podporu nemajetných studujících v Rokycanech, předsedou Spolku státních a veřejných zaměstnanců, předsedou Osvětového sdružení v Rokycanech. Aktivní byl rovněž v Sokole, kde zastával funkci starosty župy Rokycanovy. Během druhé světové války se zapojil do sokolského odboje a byl internován v nacistických vězeních. Zemřel 10. února 1942 v Auschwitz.\n\nV Rokycanech je po něm pojmenována Horákova ulice. Čestné občanství města získal dvakrát, a to v letech 1931 a 1965. V Rokycanech má také dvě pamětní desky, jednu od roku 1987 na chodbě původního gymnázia, druhá deska ukrývá jeho urnu v Muzeu Dr. B. Horáka v Rokycanech.\n\nDeska v muzeu je opatřena textem:\nPamětní deska v gymnáziu je jednoduchá mramorová deska s nápisem:\n"}
{"id": "1157057", "url": "https://cs.wikipedia.org/wiki?curid=1157057", "title": "West Ruislip (stanice metra v Londýně)", "text": "West Ruislip (stanice metra v Londýně)\n\nWest Ruislip je stanice londýnského metra, otevřená 2. dubna 1906. Nachází se na lince:\n"}
{"id": "1157061", "url": "https://cs.wikipedia.org/wiki?curid=1157061", "title": "Okres Euskirchen", "text": "Okres Euskirchen\n\nOkres Euskirchen ( ) je okres v německé spolkové zemi Severní Porýní-Vestfálsko, ve vládním obvodu Köln. Sídlem správy okresu je město Euskirchen. V roce 2014 zde žilo 188 158 obyvatel. Okres sousedí s Belgií.\n\nMěsta:\n\nObce:\n"}
{"id": "1157067", "url": "https://cs.wikipedia.org/wiki?curid=1157067", "title": "Jiří Hemerle", "text": "Jiří Hemerle\n\nJiří Hemerle (* 28. ledna 1972) je český podnikatel a politik, od prosince 2015 do května 2016 místopředseda Strany svobodných občanů. Ve volbách do Poslanecké sněmovny PČR v roce 2013 vedl Svobodné jako lídr v Plzeňském kraji.\n\nVe volbách do Evropského parlamentu v květnu 2019 kandidoval jako nestraník na 18. místě kandidátky Strany nezávislosti České republiky, ale zvolen nebyl.\n\nOd roku 2011 je ženatý s Kateřinou Hemerle, s níž společně podniká v oblasti prodeje květin.\n"}
{"id": "1157069", "url": "https://cs.wikipedia.org/wiki?curid=1157069", "title": "Włodzimierz Gniewosz", "text": "Włodzimierz Gniewosz\n\nWłodzimierz Gniewosz, též Włodzimierz Hipolit Gniewosz-Oleksów (1838 nebo 17. srpna 1841 Trzcianiec – 17. února 1909 Vídeň), byl rakouský šlechtic a politik polské národnosti z Haliče, na konci 19. století poslanec Říšské rady.\n\nByl šlechtického původu. Jeho bratrancem byl důstojník Zygmunt Gniewosz (1827–1909) a politik Edward Gniewosz-Oleksów (1822–1906).\n\nVystudoval na Tereziánské vojenské akademii ve Vídni a vstoupil pak do armády. Z armády odešel v roce 1870 v hodnosti rytmistra. Věnoval se pak správě svých statků. Zameřoval se na chov koní a oldenburského skotu a založil četné podniky potravinářského průmyslu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Mandát zde obhájil i ve volbách roku 1897 a volbách roku 1901. Ve volebním období 1891–1897 se uvádí jako rytíř Wladimir von Olexów-Gniewosz, c. k. komoří, rytmistr a statkář, bytem Zolotyj Potik (Potok Zloty).\n\nV roce 1893 se uvádí jako člen Polského klubu. Do voleb roku 1897 šel jako oficiální polský kandidát. Za Polský klub kandidoval i roku 1901.\n\nV lednu 1904 byl zvolen viceprezidentem agrární centrální úřadovny. Byl členem ústředního výboru haličské zemědělské společnosti a prezidentem Svazu haličských majitelů vinopalen. V domovské obci Zolotyj Potik založil spořitelnu, župní zemědělský spolek a čtenářský spolek.\n\nZemřel v únoru 1909 ve Vídni po těžké operaci, které se podrobil. Byl pohřben na Lyčakovském hřbitově ve Lvově.\n"}
{"id": "1157074", "url": "https://cs.wikipedia.org/wiki?curid=1157074", "title": "Ruislip Gardens (stanice metra v Londýně)", "text": "Ruislip Gardens (stanice metra v Londýně)\n\nRuislip Gardens je stanice metra v Londýně, otevřená 9. července 1934. Nachází se na lince:\n"}
{"id": "1157076", "url": "https://cs.wikipedia.org/wiki?curid=1157076", "title": "South Ruislip (stanice metra v Londýně)", "text": "South Ruislip (stanice metra v Londýně)\n\nSouth Ruislip je stanice metra v Londýně, otevřena roku 1908. Původní název stanice byl South Ruislip & Northolt Junction. V červenci 1942 byla stanice přejmenována na dnešní jméno. Nachází se na lince:\n"}
{"id": "1157077", "url": "https://cs.wikipedia.org/wiki?curid=1157077", "title": "Northolt (stanice metra v Londýně)", "text": "Northolt (stanice metra v Londýně)\n\nNortholt je stanice metra v Londýně, otevřena roku 1907. Původní název zněl \"Northolt Halt\". Nachází se na lince :\n"}
{"id": "1157079", "url": "https://cs.wikipedia.org/wiki?curid=1157079", "title": "Smrt Jana Masaryka", "text": "Smrt Jana Masaryka\n\nKe smrti Jana Masaryka došlo 10. března 1948; původně byla označena za sebevraždu, dnes je považována spíše za vraždu. Úmrtí bylo předmětem několika vyšetřování: v roce 1948, 1968–1969, 1993–1996 a 2001–2003, jejichž závěry se různily nebo byly přímo v rozporu. Poslední vyšetřování bylo v roce 2003 uzavřeno jako vražda provedená neznámým pachatelem.\n\nPři únorové krizi Masaryk odmítl rezignovat spolu s ostatními nekomunistickými členy Gottwaldovy vlády. Navenek vystupoval konstruktivně, pronesl i několik provládních prohlášení. V soukromí ale rezignoval a přemýšlel nad odchodem do dalšího exilu. Roli hrála také jeho soukromá přísaha věrnosti prezidentu Edvardu Benešovi (tu dal svému otci v roce 1937).\n\nDr. Karel Steinbach ve své knize \"Svědek téměř stoletý\" (SPN 1990) věnuje smrti Jana Masaryka stejnojmennou kapitolu (s. 79-84). Uvádí v ní, že od počátku nevěřil verzi o sebevraždě vzhledem k Masarykově povaze. Popisuje neobvyklé setkání se čtyřmi nemluvnými muži mohutných postav v bytě Zdeňka Fierlingera někdy během února. Tuto pasáž uzavírá těmito slovy:\n\"Nemohu přirozeně dokázat, že mezi Janovou smrtí a těmi čtyřmi záhadnými návštěvníky ve Fierlingerově bytě byla přímá souvislost. Byl jsem však přesvědčen a věřím tomu dodnes, že Zdeněk Fierlinger věděl, kdo Jana zabil.\"\nJako další skutečnost v neprospěch sebevraždy uvádí, že Masarykovi předepsal silné spací prášky, kterými by se mohl otrávit, kdyby chtěl, a které se našly v jeho nočním stolku.\n\nKazatel dr. Lumír Soukup, jeden ze tří osobních tajemníků ministra Masaryka, uvádí v článku pro skotský deník, že se cítil v sobotu 6. března 1948 dotčen, když mu ministr neodpověděl na pozdrav po návratu z přehlídky milicí a policie na Staroměstském náměstí. Domníval se, že ho projevy zneužívající Masarykovo jméno přivedly k depresi, což údajně potvrdilo bezprostřední pohlazení bronzového odlitku ruky TGM v Masarykově bytě se slovy „Je konec pokrytectví.“ Masaryk poté souhlasil, když ho Soukup požádal, zda jej zítra, ve výroční den 98. výročí narození T. G. Masaryka, může doprovázet do Lán.\n\nDne 7. března 1948 se Jan Masaryk zúčastnil velké přehlídky Sokolů na Staroměstském náměstí a týž den k večeru jel na hrob svého otce Tomáše Garrigua Masaryka do Lán uctít památku jeho 98. narozenin. Dne 8. března byl na vzpomínkovém večeru Národního divadla a 9. března byl přítomen při audienci nového polského velvyslance v Benešově vile v Sezimově Ústí. Přitom probral některé věci s prezidentem „o samotě“ (Benešova vila byla komunisty odposlouchávána, stejně jako byl odposlech v Černínském paláci, čehož si byli oba vědomi). Po rozhovoru byl Jan podle svědků v dobré náladě, prezident však již méně (z toho lze usuzovat, že ministrovi povolil emigraci s oprávněnou obavou, že se to „dovtípí“ i tajná policie, resp. sovětská NKVD a bude jednat). Potom se Jan Masaryk vrátil do svého bytu v Černínském paláci v Praze, aby si připravil projev. V pět hodin odpoledne přivedl dr. Jiří Špaček, 1. Masarykův tajemník, návštěvu dr. Kavana z Londýnského vyslanectví, který se zdržel něco přes 20 minut. Ministra Masaryka potěšilo jeho sdělení, že západní žurnalisté vidí v jeho účasti v bolševické vládě určitý náznak udržení demokracie v Československu. Komorník Bohumil Příhoda mu přinesl před osmou večeři, kterou snědl. Komorník přinesl dvě láhve minerálky a jednu láhev piva (ráno bylo vše vypito) a otevřel velké vysoké okno v ložnici (zůstalo do rána otevřeno a k němu přibylo otevřené osudové nízké okno v koupelně). Poté Masaryk řekl: „Tak Příhodo, zítra ráno v půl deváté! Děkuju a dobrou noc!“ Další očekávaná návštěva podle svědectví komorníka nepřišla a ministr pracoval na projevu v bytě sám. Podle svědectví dr. Antonína Suma si stěžoval na špatné spaní, že poslední týden vlastně ani nespal, a na doporučení lékaře dr. Oskara Klingera bylo rozhodnuto, že 10. března odjede po představení nové vlády v parlamentu na čtrnáctidenní léčebnou kúru.\n\nNad ránem 10. března 1948 byl ministr zahraničních věcí Jan Masaryk nalezen mrtev pod oknem koupelny svého bytu v Černínském paláci, ve směru do nádvoří. Ve směru do Loretánského náměstí, kde je dodnes v Masarykově bytě souměrná druhá koupelna, se pod okny v prvním patře nalézá balkon, v nádvoří však žádný balkon není, jenom římsy. V koupelně byl nepořádek, otevřené okno nad radiátorem a rozházené polštáře z ložnice, z nichž jeden se nalézal přímo ve vypuštěné vaně. V ložnici zůstalo otevřené velké okno, tak, jak je kolem deváté večer otevřel komorník Příhoda.\n\nExistují celkem tři teorie týkající se smrti: podle jedné šlo o vraždu (Masaryk byl z okna prostě vyhozen), podle druhé o sebevraždu (Masaryk z okna sám vyskočil) a podle třetí verze se Masaryk pokoušel po římse utéci ze svého bytu (kde se v tu chvíli prokazatelně pohybovali vetřelci) a z této římsy spadl (Masarykův osobní tajemník dr. Antonín Sum, později komunisty neprávem vězněný – hrozil mu i trest smrti, sic i „mezi čtyřma očima“ tvrdil, že „vůbec nikdo tam nebyl“, ale nemohl to dost dobře vědět, neboť v té době byl nemocen, měl spalničky).\n\nObnovené vyšetřování případu v letech 1968 až 1969 skončilo nejasným prohlášením, že se jednalo o nešťastnou náhodu (ministr údajně „pokuřoval sedící v otevřeném okně“, závěr po vpádu sovětských vojsk ve středu 21. 8. 1968 zcela pochopitelný). Hlavní vyšetřovatel kauzy prokurátor dr. Jiří Kotlář byl odstaven i z televizního seriálu Causa Jan Masaryk, v němž se prezentovaly poté takové podivnosti, jako byl nález nedopalku cigarety, které kouříval Jan Masaryk, na římse vně budovy pod koupelnovým oknem, po dvaceti letech.\n\nJsou zde ještě dvě další specifikace tří teorií předchozích, obě končící vyhozením již zesnulého Jana Masaryka z okna. Dle první specifikace byl Masaryk napřed udušen polštáři ve vypuštěné vaně, dle druhé (jíž zastával i plk. let. RAF Ing. Jan Horal) byl vyvezen za Prahu, tam zastřelen a tělo odvezeno zpět k inscenaci sebevraždy skokem z okna vnitřní koupelny Masarykova bytu. Dr. Borkovcem zjištěný nepořádek v koupelně byl vysvětlen nedostatkem času pachatelů před ranním úsvitem. Podobně se dala tímto vysvětlit i skutečnost, proč byl Masaryk nalezen v pyžamu, oblečeném naruby.\n\nDle kriminalisty Jiřího Strause, který měl k dispozici původní dokumenty z vyšetřování, vše nasvědčuje tomu, že byl Jan Masaryk zavražděn. Podle pracovníků ÚDV byl Masaryk zavražděn na příkaz sovětských komunistů. Jeho případný útěk do Londýna měl dát československému exilu výrazného vůdce a všechna esa do ruky. V této souvislosti jsou známy Masarykovy výhrady k zahraniční politice, která by Československo více přiblížila otevřeně vazalskému poměru k Sovětskému svazu. Rovněž některé další indicie (in situ nalezené nedopalky „papiros“ aj.) a svědectví vypovídají o tom, že za Masarykovu smrt byla zodpovědná NKVD. Nad ránem se toho dne v Černínském paláci kromě náměstka Vladimíra Clementise (dle některých svědectví viděn v autě nad ránem s Valerianem Zorinem), komorníka, dalšího personálu a stráží pohybovalo i několik osob (pracovníci telefonní ústředny), které prošly do střeženého objektu zcela nepozorovaně. Jan Papánek řekl v Radě bezpečnosti Spojených národů 22. března 1948, že „ve svých posledních dnech se Jan Masaryk nemohl ani hnout bez dvou zvláštních stráží, které mu byly po puči přiděleny“.\n\nNa protest proti jednání komunistů se ještě týž den (ve středu 10. března 1948) vzdala svého poslaneckého mandátu Dr. Milada Horáková.\n\nPohřeb Jana Masaryka 13. března byl celonárodní tichou manifestací. V dlouhém průvodu Loretánskou ulicí se vystřídalo přes čtvrt milionu truchlících občanů. Kytička sněženek za pravým uchem ministra uloženého v rakvi se stala podnětem ke spekulacím o tom, že měla zakrýt střelnou ránu. Na tyto pochyby odpovídal roku 1998 tajemník dr. Antonín Sum, jeden z pěti účastníků Masarykovy pitvy (profesoři Hájek a Tesař, medik Vlček a kancléř Smutný) a také ministrův blízký spolupracovník: „Tu jsem mu tam dal já a žádná střelná rána tam nebyla.“ Ke kytičce se ovšem přihlásilo ještě mnoho dalších lidí, hlavně z řad Masarykových spolupracovníků.\n\nMasarykův skon zaskočil poúnorovou moc, která nyní potřebovala národu vysvětlit, co se stalo, ať se stalo cokoliv. Vysvětlit to rychle a hlavně přijatelně. Tomu odpovídala i „přesvědčivá“ Noskova slova o Masarykově „dobrovolném ukončení života“, pronesená v parlamentě 10. března 1948 krátce po 14. hodině – (ještě před tím, než mohl znát výsledky pitvy, která začala o hodinu později). Toto rychle prezentované „rozhodnutí o sebevraždě“ zavdalo samo o sobě příčinu k pochybnostem o regulérnosti vyšetřování.\n\nPrvnímu vyšetřovateli kauzy Dr. Zdeňku Borkovcovi v březnu 1948 (jehož bratr dr. Jaroslav Borkovec byl popraven 5. listopadu 1949 spolu s dalšími nestraníky Vratislavem Polesným, Vratislavem Jandou, Josefem Charvátem, Emanuelem Čančíkem a Květoslavem Prokešem, odsouzenými v souvislosti s přípravou údajného květnového protikomunistického povstání v roce 1949) byl případ ihned odejmut a předán StB. Policejní lékař dr. Jaromír Teplý, který provedl první ohledání ostatků, zemřel zakrátko za nevyjasněných okolností (údajná sebevražda z osobních-rodinných důvodů).\n\nDne 12. března byla vydána zpráva ministerstva vnitra o ukončení vyšetřování na základě ohledání a pitvy (informace o chemickém vyšetření žaludku ještě nebyly k dispozici). Stručně informuje o průběhu vyšetřování a s odvoláním na výpověď MUDr. Oskara Klingera zmiňuje Masarykovy zdravotní potíže, nechutenství, nespavost a střídání euforie a deprese. Bližší motivaci sebevraždy se však zpráva MV vyhýbá. Konstatuje, že „v noci z 9. na 10. března z nezjištěných příčin odešel do koupelny, otevřel okno a vyskočil na nádvoří.“ „Nejzávažnějším pochybením“ vyšetřování „bylo vyřazení kriminalistů“ (převedení úkolu pod StB) „a ignorování výsledků jejich činnosti, zaměření vyšetřování pouze na verzi sebevraždy a zúžení šetření na pátrání po závěti či jiných písemných důkazech sebevraždy.“\n\nDne 5. dubna 1968 byl případ Masaryk znovu otevřen. Do 21. srpna 1968 probíhalo vyšetřování v mediálně vzrušené atmosféře (noviny věnovaly vyšetřování pozornost, vyšetřovatelé vyslýchali mnoho svědků), profesně standardně a bez větších problémů. V televizi tehdy běžel několikadílný seriál \"Na Pomoc generální prokuratuře\", který měl lidem přiblížit záhady okolo úmrtí ministra Masaryka. Usnesením Generální prokuratury z normalizačního 10. listopadu byl případ odložen. Usnesení obsahuje pravdy, polopravdy a vyslovené nepravdy a kloní se k variantám sebevraždy a náhodného vypadnutí z okna – ignorujíc některé doložené skutečnosti (pád zády napřed, stolice na rámu okna, omítka za nehty zemřelého, přítomnost cizích osob v bytu zemřelého, různý původ nedopalků cigaret v případě sebevraždy; bronchitidu a šířku okna 1 m, které téměř vylučují variantu vysedávání na okně a náhodného pádu). „Úřední šetření naopak kategoricky odmítá vraždu, při čemž se opírá o řadu přinejmenším sporných důkazů (závěry ohledání, pitevní protokol, vyšetření žaludku, ohledání Masarykova bytu a jeho vchodů, přístup do Černínského paláce apod.), které jsou nesprávně interpretovány a zavádějící, což vypovídá o tom, že ač byla atmosféra roku 1968 jakkoliv uvolněná, stále tu držela v rukou moc jedna politická strana.“\n\nPo celé tři roky po sametové revoluci chyběla k objasnění Masarykovy smrti politická vůle, přestože šlo o jeden ze základních úkolů vyrovnání se s komunistickou minulostí. Vyšetřováním Generální prokuratura pověřila Úřad dokumentace a vyšetřování zločinů komunismu, konkrétně Jana Havla.\n\nVyšetřovatel vyvodil ve shodě s dosavadním vyšetřováním, že Jan Masaryk se z okna dostal sesunutím po břiše, s obličejem obráceným do místnosti, resp. ke zdi, ve snaze uniknout nějakému nebezpečí. Po římse ustupoval doleva do vzdálenosti 1,3 až 2 m od okraje okna, přičemž se přidržoval zdi. Z nějakého důvodu ztratil rovnováhu a zřítil se na dlažbu nádvoří. Vyšetřovatel z polohy těla na dlažbě nádvoří na místě dopadu odvodil, „že do vzdálenosti těla (nohou) – 2,90 m ode zdi pod oknem a 13,10 m od postranní zdi – nemohlo dojít v sebevražedném úmyslu. Tělo živého či mrtvého Masaryka lze do této vzdálenosti v daném úhlu vyhodit.“\n\nScénáře sebevraždy a náhodného pádu se tím jevily nepravděpodobné: lze namítnout, že za přítomnosti cizích osob v místnosti byl k takovému rozhodnutí donucen.\n\nV dalším pátrání po pachateli se vyšetřovatel Havel věnoval zejména svědectví Zdeňka Lustyka, které vyslechl od neznámého stopaře. Podle ní měla pětice mužů provádět v kritickou noc v Masarykově bytě nezákonnou domovní prohlídku za účelem pátrání po kompromitujících materiálech. Ministr s nimi odmítl komunikovat a v zoufalství prý měl uniknout oknem koupelny na římsu (táhnoucí se po obvodě budovy), ale tam se neudržel a spadl dolů. Tato výpověď zdůrazňovala roli českých komunistů a upozaďovala roli sovětského NKVD.\n\nZatím poslední, čtvrtá etapa vyšetřování probíhala v letech 2001–2003. Na základě písemného podnětu Masarykova demokratického hnutí ze dne 9. února 2001, adresovaného Nejvyššímu státnímu zastupitelství v Brně, a jeho následného postoupení cestou Městského státního zastupitelství v Praze Úřadu dokumentace a vyšetřování zločinů komunismu (Služby kriminální policie a vyšetřování), bylo 30. května 2001 řízení opět zahájeno. Vyšetřováním byl pověřen major Ilja Pravda.\n\nK podání posudku byl jako znalec z oboru kriminalistika, odvětví forenzní biomechanika přibrán prof. PhDr. Jiří Straus. Ve svém posudku se snažil na základě přesné metodiky a výpočtů zodpovědět otázky týkající se možností spontánního pádu z okna, nebo aktivního skoku při sebevražedném úmyslu, či účasti dalších osob na pádu poškozeného. Znalec odvodil, že do vzdálenosti těla (nohou) – 2,90 m ode zdi pod oknem a 13,10 m od postranní zdi – ve směru čelem k oknu nemohlo dojít v sebevražedném úmyslu. Tělo živého či mrtvého Masaryka lze do této vzdálenosti v daném úhlu vyhodit působením vnější síly. Vyhodnocením takto získaných poznatků znalec vyloučil spontánní pád Jana Masaryka z okna, jakož i možnost aktivního skoku při sebevražedném úmyslu. Biomechanickým zkoumáním zjistil, že k pádu Jana Masaryka z okna západní koupelny Masarykova bytu na nádvoří Černínského paláce došlo působením vnější síly, přičemž se na něm podílela minimálně jedna osoba, mohlo ale také jít o více osob.\n\nK podání obdobného znaleckého posudku byli přibráni i další znalci z oboru forenzní biomechaniky. Jejich úkolem bylo posoudit a zodpovědět stejné otázky, ke kterým se již vyjadřoval prof. Straus. V souladu s prof. Strausem zcela vyloučili Masarykův spontánní pád z okna. K otázce aktivního skoku uvedli: „z biomechanického a technického pohledu nelze vyloučit možnost, že ‚spontánní pád‘ vzad, z okraje římsy, mohl být podpořen skokem vzad a odrazem rukou od zdi. Potom vzdálenost předpokládaného místa dopadu z výšky 13,5 metru je dosažitelná, tedy technicky přijatelná.“\n\nZnalec z oboru soudního lékařství MUDr. Alexander Pilin znovu posuzoval znaky násilí na základě pitevního protokolu z r. 1948. Uvedl, že oděrky na přední straně břicha v okolí pupku mohly vzniknout jak aktivním, tak i pasivním pohybem přední části těla o okraj okna. Dále konstatoval, že skok z výšky pozadu je u sebevrahů nezvyklý. Náhodný pád z výšky pozadu se sice může vyskytnout, ale je příznačný spíše pro pracovní úrazy nebo pro případ nešťastné náhody. Vysunutí 90kg muže z okna bez znaků násilí na kůži oběti (v protokolu z r. 1948 takové nebyly uvedeny) by bylo možné pouze za stavu sníženého vědomí, způsobeného například dušením nebo chemickými látkami.\n\nVyšetřování bylo uzavřeno jako vražda, pachatel neznámý.\n\nV říjnu 2019 bylo na základě unikátní nahrávky policisty Vilibalda Hofmana zahájeno nové vyšetřování. Výsledky ukazují na to, že nemusela být přítomna cizí síla a tudíž nemuselo jít o vraždu.\n\nSebevražda:\n\nNešťastná náhoda:\n\nVražda:\n\n\nMasaryk byl věřící. Sebevraždou by porušil 5. přikázání.<br>\nPrezident T.G.M. roku 1880 v Heršpicích přestoupil k evangelické víře. Jan Bibli zdědil po otci a bohatě ji glosoval vlastními poznámkami.<br>\nČasto čítal v Kralické bibli, v níž nacházel na všechno radu, lék a vysvětlení. V době jeho smrti byla bible otevřena na 5. kapitole listu Galatským a byly v ní zaškrtnuty verše 16-22\n\nLze shrnout, že úmyslná sebevražda byla vyloučena. Také to, že by bezvládné tělo někdo vyhodil z okna. To však nesmí znamenat, že se muselo nutně jednat o úkladnou vraždu, a to jenom proto, že se před 14 dny odehrál Vítězný únor a k moci se dostali komunisti podporovaní Stalinem. Existují nesrovnalosti a pochyby výše uvedených hypotéz, které nebyly dosud vyvráceny, přitom se jedná o objektivní fakta z místa činu a pitevního protokolu:\n\nSyn bývalé plukovnice KGB Jelizavety Paršinové Leonid Paršin v roce 1993 telefonoval z Německa české redakci vysílání Svobodné Evropy, že podle tvrzení jeho matky vyhodili Jana Masaryka z okna příslušníci sovětské výzvědné služby. Paršinová to zopakovala i v seriálu České televize Československo ve zvláštních službách, vysílaném na jaře 2001. V jejím bytě se scházeli vysloužilí důstojníci NKVD-KGB. A generál Michail Iljič Bělkin se prý přiznal, že Masaryka vyhodil z okna on spolu s kolegou Bondarenkem. Udělali to prý proto, že ministr se odmítl stát jejich agentem. Bělkin, který zemřel v roce 1980 v Moskvě byl v roce 1951 zatčen a vyšetřován. Dokud se neotevřou ruské archivy, pravdu se nedozvíme.<br>\nNa místě pravděpodobně byl i agent NKVD major Augustin Schramm. O dva a půl měsíce později byl zastřelen neznámým pachatelem. Klíče od Masarykova bytu mu měl předat Václav Sedm, člen policejní ochranky Černínského paláce (krátce na to jej v roce 48 přejelo auto).<br>\nMadeleine Albrightová píše ve svých pamětech: „Domnívám se, že Masaryka zavraždili, pravděpodobně Stalinovi agenti. Nemohu to dokázat a sotva by mne šokovalo, kdyby jednoho dne vyšly najevo přesvědčivé důkazy o opaku. Sověti ale měli motiv.“\n\n\n"}
{"id": "1157082", "url": "https://cs.wikipedia.org/wiki?curid=1157082", "title": "Greenford (stanice metra v Londýně)", "text": "Greenford (stanice metra v Londýně)\n\nGreenford je stanice metra v Londýně, otevřena 1. října 1904. Nachází se na lince :\n"}
{"id": "1157083", "url": "https://cs.wikipedia.org/wiki?curid=1157083", "title": "Carrie Fisher", "text": "Carrie Fisher\n\nCarrie Fisher (přechýleně Fisherová, 21. října 1956 – 27. prosince 2016) byla americká herečka, známá především rolí princezny Leii v původní trilogii \"Star Wars\", na niž navázala v roce 2015 filmem \"\" součásti v pořadí již třetí trilogie, dějově navazující na původní. Dále se objevila například ve filmu \"The Woman\", kde ztvárnila postavu Bailey Smithové.\n\nNarodila se v roce 1956 v americkém městě Beverly Hills do rodiny zpěváka a entertainera Eddie Fishera a herečky Debbie Reynoldsové. Otec byl židovského původu, syn přistěhovalců z Ruska; od rodiny se odstěhoval, když Carrie byly tři roky, kvůli vztahu s herečkou Elizabeth Taylor.\n\nVe svém prvním filmu s názvem \"Šampón\" si zahrála postavu jménem Lorna Karpf. Hned druhým filmem v její kariéře byly \"Star Wars\", ve kterém byla obsazena do role princezny Leii. Režisér George Lucas vybral do všech hlavních rolí v tomto filmu neznámé herce jako Marka Hamilla (Luke Skywalker) nebo Harrisona Forda (Han Solo). Natáčení tohoto filmu provázela řada komplikací. Ať už větší, jako že třeba během natáčení v poušti přišly teploty okolo 40 °C, a nebo menší, jako že Fisher měla podle režiséra George Lucase na svou roli až moc velká ňadra. Po velkém úspěchu \"Star Wars\" přišla pokračování v podobě druhého dílu - \"\", a třetího dílu - \"\". Stejně jako Mark Hamill se dále věnovala méně komerčně úspěšným projektům. Možná i proto se herečka v devadesátých letech začala věnovat psaní. V roce 2015 se vrátila na scénu v pokračování Star Wars, po boku Marka Hamilla a Harrisona Forda.\n\nV roce 1983 se provdala za Paula Simona. Jejich manželství ale moc dlouho nevydrželo. Její osobní problémy ji dohnaly až k závislosti na alkoholu a drogách. Svoje pocity z tohoto období popsala v knize \"Postcards from the Edge\". Po rozvodu měla vážný vztah s Bryanem Lourdem, s kterým má jedinou dceru Billie Lourd. Ten ji však opustil, jelikož zjistil, že je bisexuál a vyměnil ji proto za Bruce Bozziho.\n\n23. prosince 2016<ref name=\"http://www.rollingstone.com/movies/news/carrie-fisher-princess-leia-in-star-wars-dead-at-60-w457713\"></ref> ji postihl srdeční infarkt, stalo se tak asi 15 minut před přistáním jejího letu z Londýna do Los Angeles. O čtyři dny později, 27. prosince v 8.55, v nemocnici na následky infarktu zemřela.<ref name=\"http://people.com/movies/carrie-fisher-dies/\"></ref> Den nato zemřela její matka Debbie Reynoldsová.\n\n\n"}
{"id": "1157084", "url": "https://cs.wikipedia.org/wiki?curid=1157084", "title": "Seweryn Henzel", "text": "Seweryn Henzel\n\nSeweryn Henzel (8. března 1838 Lvov – 1. října 1907 Lvov) byl rakouský politik polské národnosti z Haliče, na přelomu 19. a 20. století poslanec Říšské rady.\n\nProfesí byl statkářem. Patřily mu venkovské statky, ale pobýval ve Lvově. Od roku 1882 do roku 1889 zasedal jako poslanec Haličského zemského sněmu za obvod Bóbrka, Chodorów. Byl okresním maršálkem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Mandát zde obhájil i ve volbách roku 1897 a volbách roku 1901. Ve volebním období 1891–1897 se uvádí jako Severin von Henzel, c. k. hejtman na penzi, bytem Šolomyn (Szolomyja).\n\nPo volbách roku 1891 se uvádí jako člen Polského klubu. Do voleb roku 1897 šel jako oficiální polský kandidát. Za Polský klub kandidoval i roku 1901.\n\nZemřel v říjnu 1907.\n"}
{"id": "1157085", "url": "https://cs.wikipedia.org/wiki?curid=1157085", "title": "Perivale (stanice metra v Londýně)", "text": "Perivale (stanice metra v Londýně)\n\nPerivale je stanice metra v Londýně, 2. května 1904. Původní název byl \"Perivale Halt\". Nachází se na lince:\n"}
{"id": "1157086", "url": "https://cs.wikipedia.org/wiki?curid=1157086", "title": "Hanger Lane (stanice metra v Londýně)", "text": "Hanger Lane (stanice metra v Londýně)\n\nHanger Lane je stanice metra v Londýně, otevřena byla dne 30. června 1947. Nachází se na lince :\n"}
{"id": "1157087", "url": "https://cs.wikipedia.org/wiki?curid=1157087", "title": "Lisa Law", "text": "Lisa Law\n\nLisa Law (* 1943) je americká fotografka. Svou kariéru zahájila počátkem šedesátých let. V roce 1966 krátce žila v Mexiku. Později se věnovala fotografování života hippies v sanfranciské komunitě Haight-Ashbury. Fotografovala řadu osobností, mezi něž patří například Bob Dylan, Dennis Hopper či členové skupiny The Velvet Underground (John Cale, Lou Reed a další). V roce 1987 vydala fotografickou knihu \"\". V roce 1994 natočila stejnojmenný dokumentární film.\n"}
{"id": "1157088", "url": "https://cs.wikipedia.org/wiki?curid=1157088", "title": "Adalbert II. Toskánský", "text": "Adalbert II. Toskánský\n\nAdalbert II. Toskánsky (9. století – 10. či 19. září 915) byl toskánský markrabě. Titul získal v roce 884. Následně neúspěšně soupeřil s Berengarem I. o italskou korunu. Přes neúspěchy si udržel nezávislé panství v Toskánsku a znemožnil Berengarovi císařskou korunovaci.\n\nOženil se s Bertou Lotrinskou, dcerou krále Lothara II. Lotrinského. Jejich dětmi byli Guido Toskánský, Lambert Toskánský a Ermengard\n\n"}
{"id": "1157090", "url": "https://cs.wikipedia.org/wiki?curid=1157090", "title": "Vládní obvod Kolín nad Rýnem", "text": "Vládní obvod Kolín nad Rýnem\n\nVládní obvod Kolín nad Rýnem \"(německy: Regierungsbezirk Köln)\" je jeden z pěti vládních obvodů spolkové země Severní Porýní-Vestfálsko v Německu. Nachází se zde čtyři městské okresy a osm zemských okresů. Hlavním městem je Kolín nad Rýnem. V roce 2014 zde žilo 4 361 724 obyvatel.\n\n\n\n"}
{"id": "1157093", "url": "https://cs.wikipedia.org/wiki?curid=1157093", "title": "Třída Attack (ponorka)", "text": "Třída Attack (ponorka)\n\nTřída Attack je třída oceánských konvenčních ponorek australského královského námořnictva, vyvíjených v rámci modernizačního programu SEA 1000. Ve službě nahradí šest jednotek třídy \"Collins\". Nové ponorky mají mít větší dosah, vytrvalost a všeobecně vyšší výkony než třída \"Collins\". Mezi jejich hlavní úkoly bude ničení lodí a ponorek, průzkumné a zpravodajské mise, minové operace a podpora operací speciálních sil. Austrálie plánuje stavbu až 12 nových ponorek. Jedná se o dosud největší australský zbrojní program s předpokládanými náklady ve výši 36 miliard USD.\n\nAustrálie vybírala mezi třemi typy ponorek – německým typem 216 koncernu ThyssenKrupp Marine Systems (TKMS), konveční verzí francouzských jaderných ponorek třídy \"Barracuda\" koncernu DCNS (nabídnuty pod označením \"Shortfin Barracuda Block 1A\") a japonskou třídou \"Sórjú\" nabídnou konsorciem Team Japan. Přihlášky do programu byly uzavčeny na konci listopadu 2015 a jejich kritické posuzování proběhlo od března 2016.\n\nDne 26. dubna 2016 australský premiér Malcolm Turnbull oznámil, že vítězem se stal projekt Shortfin Barracuda Block 1A loděnice DCNS. Vývoj ponorek byl zahájen ještě v průběhu roku 2016. DCNS je hlavním partnerem projektu, příčemž ponorky postaví australská loděnice Adelaide Ship Construction Int. (ASC) v Adelaide. Hlavním integrátorem bojového systému je společnost Lockheed Martin. Oficiální kontakt na stavbu 12 ponorek byl podepsán 11. února 2019. Stavba prototypu HMAS \"Attack\" má být zahájena roku 2023.\n"}
{"id": "1157095", "url": "https://cs.wikipedia.org/wiki?curid=1157095", "title": "Phillip Boa", "text": "Phillip Boa\n\nPhillip Boa, vlastním jménem Ernst Ulrich Figgen, (* 18. ledna 1963 Dortmund) je německý zpěvák a kytarista. V roce 1985 založil skupinu Phillip Boa & The Voodooclub, která dosáhla komrčního úspěchu s albem ' (hlavně singlem „“) v roce 1989. Na albu se dále nachází coververze písně „I'm Waiting for the Man“ od americké skupiny The Velvet Underground. Se skupinou v následujících letech vydal řadu dalších alb. V 90. letech vydal dvě desky s projektem Voodoocult, což byla metalová superskupina, v jejíž řadách dále působili například Dave Lombardo, Mille Petrozza a Chuck Schuldiner. V roce 1998 vydal sólové album '.\n\n"}
{"id": "1157096", "url": "https://cs.wikipedia.org/wiki?curid=1157096", "title": "Rozsah projektu", "text": "Rozsah projektu\n\nRozsah projektu, nazývaný také předmět plnění, je pojem používaný v projektovém managementu. Znamená souhrn všech dodávaných výstupů, jejichž vytvoření podmiňuje skutečnost, že produkt, nebo služba realizovaná projektem bude dodána se všemi specifikovanými funkcemi a vlastnostmi. \n\nRozsah projektu stanovuje hranice jednak u projektu, ale i u programu. Definuje tedy prostor jejich zájmu, předmět plnění, obsah, nebo rozsah, respektive souhrn všeho uvedeného. Nepřesnost jednoznačného vyjádření vede k častému použití anglického pojmu „scope“, nebo v plném znění „project/program scope“.\n\nPochopení a správná práce s rozsahem projektu a jeho řízení je důležitým aspektem projektového managementu. Rozsah projektu tvoří jedno ze tří základních omezení projektu dané v projektovém trojimperativu. \n\nDle metodiky PMBOK používané organizací Project Management Institute je řízení rozsahu projektu jednou z deseti znalostních oblastí projektového managementu.\n\nV současnosti je mnoho projektů charakterizováno nejen nejistotou cesty, tedy procesem dosažení, ale i nejistotou výsledků. Stabilní jsou především klíčové dodávky projektu. Správný popis a porozumění rozsahu projektu a programu vede k tomu, že zainteresované strany chápou dobře a stejně co má být uděláno. Rozsah projektu je potom předmětem dialogu mezi dodavateli a odběrateli při všech dodávkách. Řízení projektu a nebo programu vedené předmětem plnění je vhodnější než soustředění se na jiné aspekty, jako je například harmonogram projektu a jeho plnění.\n\nPro popis rozsahu projektu je používán hierarchický stromový rozklad. Tento rozklad je v různých pramenech nazývám různě. Nejobvyklejší je název WBS, ale je používán například i název Scope breakdown structure. \n\nDefinice nabízené standardy PMI, IPMA nebo normou ISO 21500 nabízí definice programů a projektů. V praxi může být odlišení komplexních projektů a programů podle těchto definic nejednoznačné. Rozsah projektu (scope) nabízí jednoznačnější odlišení. Pro toto rozlišení jsou rozhoducící klíčové dodávky. Klíčovými dodávkami se rozumí dodávky na první úrovni rozkladu předmětu plnění projektu ve WBS. První úroveň rozkladu cíle je ve WBS u projektu pevná, zatímco první úroveň rozkladu cíle programu je variabilní. \n\n"}
{"id": "1157097", "url": "https://cs.wikipedia.org/wiki?curid=1157097", "title": "Kornel Horodyski", "text": "Kornel Horodyski\n\nKornel Horodyski (\"cca 1840\" nebo \"1828\" – 11. února 1898 Lvov) byl rakouský politik polské národnosti z Haliče, na konci 19. století poslanec Říšské rady.\n\nV roce 1889 byl zvolen za poslance Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii venkovských obcí v Haliči, obvod Bučač, Čortkiv atd. Nastoupil 11. listopadu 1895 místo Mikołaje Wolańského. Mandát zde obhájil i ve volbách roku 1897 (obvod Bučač 61) a poslancem byl až do své smrti roku 1898. Pak ho v parlamentu nahradil Marjan Błażowski. Ve volebním období 1891–1897 se uvádí jako rytíř Cornel von Horodyski, statkář, bytem Kolyndjany.\n\nPo volbách roku 1897 se uvádí jako oficiální polský kandidát. Byl členem Polského klubu, v jehož rámci představoval konzervativní křídlo.\n\nZemřel v únoru 1898.\n"}
{"id": "1157099", "url": "https://cs.wikipedia.org/wiki?curid=1157099", "title": "North Acton (stanice metra v Londýně)", "text": "North Acton (stanice metra v Londýně)\n\nNorth Acton je stanice metra v Londýně, otevřena roku 1923. Nachází se na lince :\n"}
{"id": "1157101", "url": "https://cs.wikipedia.org/wiki?curid=1157101", "title": "West Acton (stanice metra v Londýně)", "text": "West Acton (stanice metra v Londýně)\n\nWest Acton je stanice metra v Londýně, otevřena byla 5. listopadu 1923. Nachází se na lince :\n"}
{"id": "1157103", "url": "https://cs.wikipedia.org/wiki?curid=1157103", "title": "Ealing Broadway (stanice metra v Londýně)", "text": "Ealing Broadway (stanice metra v Londýně)\n\nEaling Broadway je stanice metra v Londýně, otevřena byla 1. prosince 1838. Původní název zněl jen \"Ealing\". Nachází se na těchto linkách :\n"}
{"id": "1157104", "url": "https://cs.wikipedia.org/wiki?curid=1157104", "title": "Kraslice (hrad)", "text": "Kraslice (hrad)\n\nKraslice jsou zaniklý hrad na ostrožně vrchu \"Hradiště\" nad severním okrajem města Kraslice v okrese Sokolov. Nachází se nad soutokem Svatavy a Stříbrného potoka v nadmořské výšce 715 metrů. Dochovaly se z něj pouze malé zbytky zdiva. Od roku 1963 je chráněn jako kulturní památka.\n\nHrad mohl založit před rokem 1272 král Přemysl Otakar II., který ho udělil jako léno Jindřichu staršímu z Plavna, jehož rod Kraslice vlastnil až do roku 1370. Podle archeologických nálezů však hrad existoval až během čtrnáctého a patnáctého století. Vzhledem k tomu, že v roce 1370 se Kraslice popisují jako město pod \"Novým hradem,\" je možné, že hrad vznikl až ve druhé polovině čtrnáctého století.\n\nKrál Václav IV. hrad zastavil pánům z Raitenbachu, ale ti se proti němu postavili, a proto byl hrad v roce 1412 dobyt chebským vojskem. Raitenbachové ho však získali zpět a po nich ho od roku 1448 drželi opět páni z Plavna. Během poděbradských válek ho Jindřich II. z Plavna sám nechal zapálit. Plavenští z Plavna ho však získali zpět a s přestávkami jim patřil až do roku 1519, kdy hrad získal jako zástavu Václav Elpognár ze Šenfeldu. Od jeho bratra Hanuše Elpognára získal kraslický hrad neznámým způsobem Hanuš Pluh z Rabštejna a v roce 1527 Šlikové, za kterých byl pravděpodobně opuštěn.\n\nPodle listiny, údajně vydané 15. července 1272 v Praze, měl kraslický hrad, uváděný jako „hrad Greklis“, získat od Přemysla Otakara II. jako léno Jindřich starší z Plavna. Později bylo zjištěno, že listina je falzifikát, který nechal někdy mezi léty 1465–1480 vyhotovit Jindřich II. z Plavna, na kterého jako na svého odpůrce vyhlásil král Jiří z Poděbrad klatbu. Z této falešné listiny lze oprávněně dovozovat, že stavba hradu či tvrze byla tehdy již dokončena.\n\nVzhledem k obtížně dostupné poloze a malým rozměrům plnil hrad především funkci opěrného a strážního bodu. Rozměry jeho oválného areálu dosahují pouze 14 × 7 m. Dochovala se z něj jen malá část zdiva hradby s malou polookrouhlou baštou na jižní straně.\n\nZbytky hradu jsou volně přístupné po místní, červeně značené turistické trase.\n\n\n"}
{"id": "1157106", "url": "https://cs.wikipedia.org/wiki?curid=1157106", "title": "Ealing Common (stanice metra v Londýně)", "text": "Ealing Common (stanice metra v Londýně)\n\nEaling Common je stanice metra v Londýně, otevřena 1. července 1879. Nachází se na dvou linkách :\n"}
{"id": "1157108", "url": "https://cs.wikipedia.org/wiki?curid=1157108", "title": "North Ealing (stanice metra v Londýně)", "text": "North Ealing (stanice metra v Londýně)\n\nNorth Ealing je stanice metra v Londýně, otevřena byla 23. července 1903. Nachází se na lince :\n"}
{"id": "1157110", "url": "https://cs.wikipedia.org/wiki?curid=1157110", "title": "Park Royal (stanice metra v Londýně)", "text": "Park Royal (stanice metra v Londýně)\n\nPark Royal je stanice metra v Londýně, otevřena byla 6. července 1931 s názvem \"Park Royal\". 1. března 1936 byla přejmenována na \"Park Royal (Hanger Hill)\" a roku 1947 zpátky na \"Park Royal\". Nachází se na lince :\n"}
{"id": "1157111", "url": "https://cs.wikipedia.org/wiki?curid=1157111", "title": "Władysław Koziebrodzki", "text": "Władysław Koziebrodzki\n\nWładysław Koziebrodzki (29. června 1839 Kolodijivka – 13. února 1893 Chłopice) byl rakouský politik polské národnosti z Haliče, na konci 19. století poslanec Říšské rady.\n\nPocházel ze šlechtické rodiny. Jeho otcem byl hrabě Adam Koziebrodzki. Jeho manželkou byla Emilia Glogowska, která zemřela roku 1883. Měl dvě dcery. Mládí prožil v Chotymyru, pak se s rodiči přestěhoval do Krakova, kde roku 1857 absolvoval technický institut. Navštěvoval též přednášky na Jagellonské univerzitě a na univerzitě v Paříži. V roce 1859 podnikl cestu po Itálii. Po návratu do vlasti žil v obci Rączna u Krakova. Po smrti otce začal sám hospodařit na rodinných statcích. Od roku 1857 byl členem hospodářsko-rolnického spolku v Krakově. Od roku 1860 se podílel na zakládání rolnických finančních ústavů a spořitelen. V roce 1863 se účastnil polského lednového povstání. Do Haliče se vrátil roku 1864 a pro účast na protiruském povstání byl vězněn v Tarnowě. Po propuštění odešel do exilu ve Švýcarsku, do roku 1866 pobýval v Nyonu a studoval společenské vědy. Byl aktivní v polských exulantských kruzích. V roce 1865 publikoval pod pseudonymem Juliusz Bolesta spis \"Być albo nie być\" o příčinách porážky povstání. Patrně počátkem roku 1867 se vrátil do Haliče.\n\nByl zvolen za poslance Haličského zemského sněmu. Nastoupil sem roku 1877. Mandát obhájil roku 1883 a 1889. Od roku 1884 byl na sněmu členem poslaneckého Klubu středu, kterému předsedali Jerzy Konstanty Czartoryski a Stanisław Madeyski-Poray. Na sněmu zasedal až do své smrti.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1891 za kurii venkovských obcí v Haliči, obvod Jarosław, Cieszanów atd. Nastoupil 8. června 1891 místo Jerzyho Konstantyna Czartoryského. Poslancem byl až do své smrti roku 1893. Pak ho v parlamentu nahradil Leo Pastor. Ve volebním období 1891–1897 se uvádí jako hrabě Ladislaus Koziebrodzki, statkář, bytem Chłopice.\n\nVe volbách roku 1891 se uvádí jako oficiální polský kandidát, tedy kandidát Polského klubu.\n\nZemřel v únoru 1893 na svém statku.\n"}
{"id": "1157112", "url": "https://cs.wikipedia.org/wiki?curid=1157112", "title": "Alperton (stanice metra v Londýně)", "text": "Alperton (stanice metra v Londýně)\n\nAlperton je stanice metra v Londýně, otevřena byla 28. června 1903. Původní název byl \"Perivale-Alperton\". Nachází se na lince :\n"}
{"id": "1157115", "url": "https://cs.wikipedia.org/wiki?curid=1157115", "title": "Marte Olsbuová", "text": "Marte Olsbuová\n\nMarte Olsbuová Røiselandová, nepřechýleně Marte Olsbu Røiseland, za svobodna Marte Olsbu (* 7. prosince 1990, Froland, Norsko) je norská biatlonistka, stříbrná ze sprintu a ze smíšené štafety na Zimních olympijských hrách 2018. Získala pět titulů mistra světa na Mistrovství světa v biatlonu 2020 a čtyři tituly na dřívějších mistrovstvích.\n\nVe světovém poháru několikrát zvítězila, poprvé ve sprintu v Novém Městě na Moravě v sezóně 2018/19. V kolektivních závodech pak několikrát zvítězila s norskou štafetou.\n\nOlsbuová se účastnila olympijských her v Pchjongčchangu a pěti mistrovství světa v biatlonu. Jejím nejlepším umístěním v závodech jednotlivců jsou dvě vítězství na mistrovství světa v Antholz-Anterselvě v roce 2020. V týmových závodech také dokázala několikrát zvítězit, poprvé ve štafetě žen spolu s Synnøve Solemdalovou, Fanny Hornovou Birkelandovou a Tiril Eckhoffovou na domácím mistrovství v roce 2016.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se jednoho juniorského šampionátu v biatlonu, a to v českém Novém Městě na Moravě v roce 2011. Jejím nejlepším individuálním umístěním z toho mistrovství je 9. pozice z vytrvalostního závodu.\n"}
{"id": "1157116", "url": "https://cs.wikipedia.org/wiki?curid=1157116", "title": "Hășmașul Mare", "text": "Hășmașul Mare\n\nHășmașul Mare ( , 1792 m n. m.) je hora v pohoří Hășmaș v severovýchodním Rumunsku. Nachází se na hranicích žup Harghita a Neamț asi 6 km severně od města Bălan a 15 km východně od města Gheorgheni. Vrchol je místem dalekého rozhledu. Hășmașul Mare je nejvyšší horou celého Hășmașe.\n\nNa vrchol lze vystoupit po značených turistických cestách, například z města Bălan.\n\n"}
{"id": "1157119", "url": "https://cs.wikipedia.org/wiki?curid=1157119", "title": "Device independent pixel", "text": "Device independent pixel\n\nDevice independent pixel (nebo také density-independent pixel, dip, dp) je fyzikální jednotka založená na souřadnicovém systému v počítačích, která představuje abstrakci pixelu pro použití v aplikacích, které si tento systém mohou převést na pixely vlastního zobrazovacího zařízení.\n\nBěžné použití spočívá v přizpůsobení velikosti zobrazované informace na mobilních zařízeních. Abstrakce umožňuje aplikaci používat pixely jako měrný systém, a o převod těchto abstraktních pixelů do skutečných pixelů se stará grafický systém zařízení. Například na operačním systému Android je device independent pixel stejně veliký jako jeden pixel na displeji s rozlišením 160 DPI. Windows Presentation Foundation definuje jeden device independent pixel jako ekvivalent 1/96 palce.\n\nProtože je dp jednotka s absolutní velikostí, může být vyjádřena v tradičních jednotkách, například na zařízeních s operačním systémem Android je jeden dp roven 1/160 palce nebo 0,15875 mm.\n\nZatímco klasické pixely jsou používány pouze pro zpracování výstupu na obrazovku, device independent pixely lze použít i při zpracování uživatelského vstupu, například vstupu pomocí dotykového displeje.\n"}
{"id": "1157120", "url": "https://cs.wikipedia.org/wiki?curid=1157120", "title": "Rosanna Crawfordová", "text": "Rosanna Crawfordová\n\nRosanna Crawfordová (* 23. května 1990, Canmore, Kanada) je kanadská biatlonistka, jejímž dosavadním největším úspěchem je druhé místo ze závodu smíšených dvojic ze světového poháru ve švédském Östersundu ze sezóny 2015/16, kterého dosáhla společně s Nathanem Smithem.\n\nByla součástí skupiny pěti sportovců, kteří pózovali pro biatlonový kalendář. Její starší sestrou je Chandra Crawfordová, vítězka sprintu v běhu na lyžích na zimních olympijských hrách 2006.\n\nCrawfordová je čtyřnásobnou účastnicí Mistrovství světa v biatlonu a rovněž zimních olympijských her. Jejím nejlepším výsledkem v závodech jednotlivců je 14. místo z vytrvalostního závodu z norského Osla v roce 2016. V týmovém závodě dokázala s ženskou štafetou nejlépe skončit na 8. místě na olympiádě v ruské Soči.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se dvou juniorských šampionátů v biatlonu. Jejím nejlepším individuálním umístěním je 16. pozice ze stíhacího závodu z německého Ruhpoldingu v roce 2008. S ženskou štafetou obsadila na domácím mistrovství v Canmore v roce 2009 celkové 7. místo.\n\n\n"}
{"id": "1157121", "url": "https://cs.wikipedia.org/wiki?curid=1157121", "title": "Kager", "text": "Kager\n\nKager (též \"Starý zámek\" nebo \"Kolová\") je zaniklý hrad nejisté lokalizace v okrese Sokolov. Bývá umisťován na vrch \"Hradiště\" (510 m n. m.) nad soutokem Malé Libavy s Libavou jižně od Libavského Údolí. Lokalita je od roku 1988 chráněna jako kulturní památka ČR.\n\nLokalita byla osídlena již v době bronzové chebskou skupinou kultur popelnicových polí. Existence středověkého hradu Kager je odvozována ze dvou zpráv z let 1352 a 1355, které připomínají rytíře Oldřicha a Jindřicha z Kageru, příbuzné Štampachů. Byli to manové příslušní k manskému systému nedalekého kynšperského hradu. Přídomek \"z Kageru\" používal také jistý Hanuš v letech 1427 a 1444.\n\nCelková rozloha lokality činí 3,5 ha a byly na ní nalezeny pravěké nálezy. Ve 13. století zde velmi krátkou dobu stálo městečko, které bylo neúspěšným pokusem Václava I. o založení Kynšperka nad Ohří. Je možné, že lokalita souvisí se založením městečka a hrad Kager stál neznámo kde. Je však také možné, že hrad přežil zánik města nebo vznikl až po jeho zániku.\n\nRoku 1827 zde došlo k nálezu 2 až 3 tisíc stříbrných mincí. Ty byly uloženy v nádobě, vše je avšak již ztraceno. Později byly nalezeny různé železné předměty, například ostruhy a třmeny. Předpokládá se, že souvisejí s třicetiletou válkou.\n\nPřístupová cesta vede od severu. Přední část je chráněna dvojicí příkopů a valů vzdálených od sebe asi 60 metrů. Valy jsou pravděpodobně pravěkého původu. Cestu lemují pozůstatky několika zemnic, které pocházejí z doby pokusu o založení města. Pokud zde stál hrad, nacházel se na nejzazší skalnaté části ostrožny, která však byla poškozena lomem.\n\nV roce 1926 bylo provedeno prokopání vnitřního valu a vnějšího příkopu. Výzkum však neodhalil žádné vnitřní konstrukce. Těleso valu tvoří pouze zemina a kameny. Další archeologický průzkum provedlo v roce 1966 Chebské muzeum. Nové objevy přinesl archeologický průzkum provedený v roce 1986 Archeologickým ústavem ČSAV a Chebským muzeem. Výzkum prokázal, že hradiště bylo opětovně osídleno ještě ve druhé třetině 13. století. Při tomto osídlení bylo využito pravěké opevnění.\n\nLokalita je volně přístupná, ale nevede na ni žádná turisticky značená cesta. Ze západu ji však údolím Malé Libavy obchází cyklotrasa č. 2246. Hradištěm prochází neznačená naučná stezka s názvem „Anšlos“, kterou nechal vybudovat státní podnik Lesy České republiky. U rozcestí lesních cest, přibližně 400 m východně od vrchu Hradiště, je umístěno zastřešené odpočívadlo a informační panel s vyznačení trasy stezky a údaji o památce.\n\n\n"}
{"id": "1157127", "url": "https://cs.wikipedia.org/wiki?curid=1157127", "title": "Kadaňsko-tušimická dráha", "text": "Kadaňsko-tušimická dráha\n\nKadaňsko-tušimická dráha (KTD) je částečně dvojkolejná normálněrozchodná železniční vlečka, skládající se ze dvou částí o délce 12 a 8 km, které spojují kolejiště drtírny a úpravny uhlí v Tušimicích s Elektrárnami Prunéřov a železniční stanicí v Březně u Chomutova na síti SŽDC.\n\nPlány na stavbu uhelné dráhy od dolů v Tušimicích k prunéřovské elektrárně spadají do 60. let 20. století v souvislosti s rozvojem těžkého průmyslu v Československu a s tím spojenou narůstající těžbou uhlí, které mělo být následně spalováno v tepelných elektrárnách. Mezi lety 1967–1968 byla předána do provozu Elektrárna Prunéřov I (EPRU I) a s ní i tato dráha. Trať byla zpočátku provozována pouze jako jednokolejná a neelektrifikovaná, což postupně zvyšujícím se objemům těžby přestávalo stačit. Kromě trati do Prunéřova byla také postavena druhá větev do Března, určená pro odvoz tušimického uhlí k jiným odběratelům (např. Elektrárny Mělník, Chvaletice a další). Díky plánované dostavbě druhé Elektrárny Prunéřov II (EPRU II) bylo o 10 let později rozhodnuto o elektrifikaci trati, zesílení svršku a zdvojkolejnění. Vzhledem k nevyhnutelné složité přestavbě silničního nadjezdu v km 9,0 je toto místo jako jediné na celé prunéřovské trati v délce cca 100 m i v současnosti jednokolejné. Trať do Března byla elektrifikována taktéž, ale vzhledem ke slabšímu provozu zůstala jednokolejná. Majitel a provozovatel dráhy, kterým byl koncern SHD-DNT (Severočeské hnědouhelné doly – Doly Nástup Tušimice) na trať v plzeňské Škodovce objednal elektrické lokomotivy řady E 479.0 (dnes 130), která byla v té době také dodávána ČSD. Vyrobeno bylo 14 kusů, které se od „civilních“ lokomotiv lišily pouze v detailech. Nové lokomotivy však byly vyrobeny dříve, než byla dokončena elektrifikace trati, a tak byly ze začátku provozovány jako pronajaté u ČSD v lokomotivním depu Ostrava. Po elektrifikaci a komplexní modernizaci včetně osazení nového zabezpečovacího zařízení byla březenská trať otevřena k 5. 6. 1979 (prunéřovská až v roce 1982) a lokomotivy pro ní určené se postupně vracely z Ostravy ke svému majiteli – jako první přišla E 479.0050 (130.050) v říjnu 1978, aby byla používána ke zkouškám na dokončované trati, a zbývající stroje postupně až do roku 1981, kdy dorazil poslední stroj E 479.0045 (130.045). Kromě elektrických lokomotiv sloužilo na trati také několik lokomotiv motorových (řady 721, 740 a 770), které byly používány především k posunu či na nejrůznější pomocné výkony.\n\nNovým majitelem trati a s ní i vozidel se po transformaci DNT v roce 1994 stala firma Severočeské doly (SD), patřící pod energetický gigant ČEZ. Ještě za dob DNT byly objednány nové lokomotivy řady 184; první dva prototypy přišly po zkouškách na cerhenickém okruhu během roku 1995. O tři roky později byly vyrobeny ještě další dvě lokomotivy, které byly do Tušimic dodány v roce 1999. Přestože lokomotivy přesvědčily svou spolehlivostí, vysokou tažnou silou a nízkou spotřebou energie (proti dvojicím řady 130 méně než poloviční), na nákup dalších lokomotiv SD nenašly peníze, a tak zůstalo jen u těchto čtyř kusů. Dnes veškerý lokomotivní i vozový park patří firmě SD – Kolejová doprava, jenž vznikla roku 2001 vyčleněním z mateřské společnosti SD.\n\nLokomotivy řady 130 slouží na KTD ve dvojicích, vzhledem k náročným sklonovým podmínkám a velkým zátěžím (ložené soupravy váží až 1 500 tun). Místní přezdívka pro dvojici řady 130 je \"„Ufo“\". Stroje řady 184 ve dvojicích nejezdí, díky o čtvrtinu vyššímu výkonu než celá dvojice řady 130 dopravují vlaky samy. Mezi Tušimicemi a Prunéřovem je za 24 hodin vedeno až 30 (výjimečně ještě více) párů vlaků s uhlím; soupravy jsou ucelené po 18 vozech a každá je naložena přibližně 900–950 tunami suroviny. Za 24 hodin se tak do EPru navozí až 30 000 tun uhlí. Na běžné směně se točí čtyři soupravy – dvě s „Ufem“ a dvě s „šestikolákem“ řady 184. Lokomotivy jsou udržovány v domovském depu přímo v Tušimicích, poblíž dopravny T1.\n\nNa březenské části trati je provoz o poznání slabší, intenzita provozu závisí na objednaných vlacích od ostatních odběratelů. Obvykle je každý den vypravováno okolo tří souprav, které jsou tušimickou lokomotivou dopraveny do stanice Březno, kde si je buď přebere jiný dopravce (např. ČD Cargo) a odváží k zákazníkovi, nebo se soupravou po úvrati a přepřažení lokomotivy na druhý konec vlaku pokračuje lokomotiva SD–KD.\n\nKromě uhelných vlaků jsou také zaváděny různé pomocné vlaky při opravách trati (obvykle vedené motorovými lokomotivami řad 721, 740 nebo 744.7) a také soupravy převážející vagóny na uhlí na údržbu do vozových opraven v Prunéřově.\n\nProvoz na trati je řízen dispečerem se sídlem v Tušimicích, samotná trať je pak rozdělena na kratší traťové úseky automatickými hradly, jenž jsou označena P1–P9. I díky strategickému významu a s tím spojené vysoké úrovni zabezpečení provozu na trati dosud nedošlo k žádné větší nehodě, jedinou závažnější kolizí byla srážka lokomotivy 130.043 s nákladním automobilem Tatra na přejezdu poblíž Kadaně roku 1994. Strojvedoucí byl pouze lehce zraněn, ale lokomotiva byla kvůli rozsahu poškození zrušena a později sešrotována.\n"}
{"id": "1157128", "url": "https://cs.wikipedia.org/wiki?curid=1157128", "title": "Lukavac", "text": "Lukavac\n\nLukavac (v srbské cyrilici Лукавац) je město v Tuzlanském kantonu na severu Bosny a Hercegoviny. Rozkládá se v údolí řeky Spreča ve směru hlavních dopravních tahů mezi městy Doboj a Tuzla, a to v blízkosti Modračského jezera.\n\nLukavac je centrem stejnojmenné općiny. V současné době má okolo patnácti tisíc obyvatel.\n\nPůvod názvu města není do dnešních dob zcela dostatečně doložen, datuje se nejspíše do 17. století. První písemná zmínka o městě pochází z roku 1528, kdy existoval \"Gornji Lukavac\" a \"Donji Lukavac\". V roce 1885 sčítání lidu zmiňuje existenci \"Srbského Lukavce\" a \"Tureckého Lukavce\", tj. samostatné pravoslavné a muslimské části. V současné době je Lukavac v Bosně a Hercegovině znám především díky dolům a těžkému průmyslu ₋ v Lukavaci byl zmodernizován a rozšířen průmysl zpracování cementu po druhé světové válce a vybudována koksovna.\n"}
{"id": "1157129", "url": "https://cs.wikipedia.org/wiki?curid=1157129", "title": "Kladanj", "text": "Kladanj\n\nKladanj (v srbské cyrilici Кладањ) je město v Tuzlanském kantonu na severu Bosny a Hercegoviny. Rozkládá se v údolí řeky Drinjača, v horách. Je centrem stejnojmenné općiny. V roce 1991 měl Kladanj 4 873 obyvatel.\n\nPrvní písemná zmínka o městě pochází z roku 1138. Turecké zdroje město poprvé zmiňují v souvislosti s rokem 1469 jako místo, kde se nacházelo tržiště. Roku 1557 je Kladanj zmiňován poprvé jako kasaba spadající pod sarajevský kadiluk.\n\nEkonomický rozvoj Kladanje v dobách existence socialistické Jugoslávie umožňoval podnik na zpracování dřeva \"Sokolina\". Základ průmyslu zpracování dřeva byl ve městě položen již během dob existence Rakousko-Uherska. Jistý počet místních obyvatel zaměstnával také podnik na výrobu textilu. Rozvoj města byl umožněn díky existenci hlavního silničního dopravního tahu mezi Sarajevem a Tuzlou.\n"}
{"id": "1157130", "url": "https://cs.wikipedia.org/wiki?curid=1157130", "title": "Sapna", "text": "Sapna\n\nSapna (v srbské cyrilici Сапна) je město v Tuzlanském kantonu na severu Bosny a Hercegoviny. Je centrem stejnojmenné općiny. V roce 2013 měla Sapna 12 136 obyvatel.\n\nMěsto je poprvé připomínáno jako součást Zvornického sandžaku, který byl zřízen v letech 1478–1483. Během existence SFRJ byla Sapna administrativně součástí zvornického okruhu, po podepsání Daytonské dohody se nicméně stal Zvornik součástí Republiky srbské a proto byla zřízena samostatná Općina Sapna. \n"}
{"id": "1157131", "url": "https://cs.wikipedia.org/wiki?curid=1157131", "title": "Teočak", "text": "Teočak\n\nTeočak (v srbské cyrilici Теочак) je město v Tuzlanském kantonu na severu Bosny a Hercegoviny. Je centrem stejnojmenné općiny. V roce 1991 měl 2861 obyvatel.\n\nMěsto Teočak se rozvinulo ze středověké pevnosti, kterou zde nechalo zbudovat Uhersko v obavách před vpádem Turků. V blízkosti města se nacházelo také několik nekropolí stećků, z nichž se do současnosti dochovala však jen malá část. Ve 13. století byl Teočak spolu s okolím a nedalekým regionem Semberija součástí středověkého Srbska pod vládou nejprve Dragutina, poté Vladislava a nakonec Uroše. Poté město na nějakou dobu drželi Uhři, aby se roku 1521 stalo definitivně na několik set let součástí Osmanské říše, spolu s nedalekým Srebrenikem, obsazeným ve stejném roce.\n"}
{"id": "1157132", "url": "https://cs.wikipedia.org/wiki?curid=1157132", "title": "Banovići", "text": "Banovići\n\nBanovići (v srbské cyrilici Бановићи) jsou město v Tuzlanském kantonu na severu Bosny a Hercegoviny. Je centrem stejnojmenné općiny. V roce 1991 měly Banovići celkem 8637 obyvatel.\n\nMěsto se nachází v předhůří pohoří Konjuh, v nadmořské výšce mezi 330-380 metry.\n\nSvůj název mají Banovići podle stećku Božička Banoviće, který se nachází v blízkosti vesnice nedaleko od samotného města. Samotné město je však poměrně nové; vzniklo v roce 1946 v souvislosti s výstavbou železniční trati z města Brčko. Stalo se významným průmyslovým centrem a dopravním uzelem. V blízkosti města vznikly hnědouhelné doly. Zatímco roku 1946 žilo v Banovićích jako vesnici jen několik málo lidí, roku 1961 měly již 4611 obyvatel. Následně byla vystavěna i moderní silnice do měst Živnice a Zavidovići.\n"}
{"id": "1157133", "url": "https://cs.wikipedia.org/wiki?curid=1157133", "title": "Čelić", "text": "Čelić\n\nČelić (v srbské cyrilici Челић) je město v Tuzlanském kantonu na severu Bosny a Hercegoviny. Nachází se na rozhraní regionu Posáví a pohoří Majevica, na hranici s Republikou srbskou. Je centrem stejnojmenné općiny. V roce 1991 měl Čelić 3215 obyvatel.\n\nV Čelići se stéká několik menších říček (Šibošnica, Gljica, Čelička rijeka) v říčku Lukavac. \n"}
{"id": "1157135", "url": "https://cs.wikipedia.org/wiki?curid=1157135", "title": "Sylvanas Windrunner (Warcraft)", "text": "Sylvanas Windrunner (Warcraft)\n\nSylvanas je fiktivní postava z Warcraft Univerza od společnosti Blizzard Entertainment. Poprvé se vyskytla ve strategické hře a doposud je ve Warcraft světě její postava aktivní. Kdysi to byla ranger-generálka Silvermoonu, dokud její domovinu nenapadl princ Arthas Menethil s nemrtvým vojskem Pohromy. Byla oživena do jeho služeb a nucena jít proti vlastnímu lidu. Nakonec se jí však povedlo osvobodit a společně s mnoha dalšími nemrtvými se vyjmula vůli Krále Lichů a pojmenovala své nemrtvé jako Opuštěné, rasa svobodně myslících nemrtvých. Hnána myšlenkou pomsty tak započal její nový osud, jako Královna Opuštěných. Je také známa jako \"Královna Smrtonošek\" nebo také \"Temná Paní\". Sylvanas se stala jednou z nejoblíbenějších a nejznámějších postav Warcraft Univerza. Její postavu dabuje Piera Coppola.\n\nSylvanas byla za života vysokou elfkou z Quel´Thalasu. Narodila se do rodiny Windrunnerů a měla dvě sestry, Allerii a Vereesu a bratra Liratha. Společně se svými sestrami se přidala k Rangerům a brzy se stala Ranger-Generálkou Quel´Thalasu. Za Druhé války úspěšně vedla obranu elfské říše před Starou Hordou, reprezentovanou převážně lesními troly pod vedením Zul´jina. Poté se stala definitivně hlavní obránkyní Quel´Thalasu.\n\nKdyž se princ Arthas stal služebníkem krále lichů a zahájil invazi do Quel'Thalasu, byla to právě Sylvanas, která vedla obranu. Dlouhou se jí dařilo zdržovat postup Pohromy, ale nakonec byla poražena. Arthas, nepříčetný její zarputilostí a problémy, které mu způsobila, ji odmítl prostě zabít a učinil z ní nemrtvou banshee, otrokyni vůle krále lichů.\n\nKrátce po porážce Plamenné legie na hoře Hyjal pokračovali Arthas, Sylvanas a Kel'Thuzad ve vyhlazování zbytků lidí v Lordaeronu, avšak v důsledku neúspěšného útoku Illidana Stormrage na ledové vězení, ve kterém byl uložen král lichů, slábne vliv vůle jmenovaného na Sylvanas. Ta a značná část nemrtvých Pohromy se osvobodí a Sylvanas, hnána touhou pomstít se za tu zrůdnost, kterou ji Arthas způsobil, připraví na Arthase past. Tomu se sice podaří za pomocí Kel'Thuzada uniknout, ale nemá čas na odvetu, protože musí spěchat do Northrendu na pomoc svému pánovi, králi lichů.\n\nSylvanas se podaří zajmout Varimathrase a ten výměnou za svůj život, zabije dva své bratry, pány děsů Balnazzara a Detheroca. Sylvanas následně dokončí stavbu Undercity - podzemního města pod bývalým hlavním městem Lordaeronu a upevní tak svoji nadvládu nad Tirisfal Glades.\n\nSylvanas nyní již jako královna Opuštěných měla v rukách část Lordaeronu v čele s Hlavním městem. Nicméně aby mohla dosáhnout své pomsty vůči Králi Lichů a vůbec, aby se ona a její nemrtvý udrželi ve světě rozhodla se požádat o vstup do Thrallovy Hordy. Rasy Hordy byly spíše proti přijetí nemrtvých, ale Taureni požádali Thralla, aby Opuštěné přeci jen přijal. Taureni chtěli pomoci nemrtvým najít lék proti jejich strašnému osudu. Thrall nakonec i přes nejistotu zda dělá dobře, nemrtvé přijal. Od té doby byli Opuštění součástí Hordy.\nBěhem událostí datadisku The Burning Crusade\"(ve zkratce \"TBC\")\" našli průzkumníci nemrtvé královny v poničeném a pohromou dotčeném Quel´Thalasu žijící Krvavé elfy. Jakmile se to Sylvanas dozvěděla, vyslala do Silvermoonu posla ve snaze navázat spolupráci. Krvavý elfové, dříve Vysocí elfové souhlasili se spoluprací a Sylvanas v reakci na to vyslala jednotku nemrtvých aby pomáhali elfům v oblasti Ghostlands proti nemrtvé Pohromě. Nakonec se Sylvanas u náčelníka Thralla přimluvila za krvavé elfy, aby byli přijati do Hordy. A tak se i stalo.\n\nPři výpravě na Outland vyslala Sylvanas mnoho svých lékárníků\"(nemrtvý výzkumníci)\", aby se pokusili najít na světě démonů užitečnosti, které by pomohli Opuštěným v jejich rozvoji, nemoci ale i pomstě. Např. ovládnutí duchů mrtvých rytířů Alianční výpravy na Draenor, najít možnost jak ovládat démony nebo najít již zmíněný lék, který by nemrtvé přeměnil zpět na živé bytosti. Bohužel naprostá většina těchto pokusů se nepovedla.\nTento datadisk započal úderem Pohromy na Azeroth a všechna velká města Hordy i Aliance. Přes nakažené dodávky obilí se podařilo Králi Lichů vyvolat paniku a také převrátit na ruby vedoucí síly obou frakcí. Na štěstí přišel nemrtvý lékárník Putress na lék proti tomuto moru, čímž zachránil prakticky celý živý Azeroth.\n\nV reakci na tento podlý útok se Horda i Aliance rozhodli vyslat na Northrend své vlastní expedice s cílem porazit Krále Lichů, Arthase. Sylvanas a její Opuštění naplnění touhou pomstít se tomu, kdo jim vzal jejich lidské životy vytvořili své vlastní expediční síly oddělené od zbytku Hordy. Tyto jednotky si dali název \"Ruka Pomsty\"\"(v org. The Hand of Vengeance)\" a vyrazili na Northrend, vylodili se v oblasti známé jako \"Howling Fjord\". Zde vystavěli několik základen a nakonec porazili i zdejšího krále rasy Vrykulů, kteří uctívali Krále Lichů jako boha smrti. Odtud se probojovali až do oblasti Dragonshrine, kde se spojili se zbytkem expedice.\n\nPoté co se probojovali až na sever této oblasti, k bráně do Icecrown Citadel, \"Wrathgate\" se rozhodl vést Hordu do boje Dranosh Saurfang, syn svého slavného otce a připojit se k Aliančním vojskům, které před bránou již bojovali. Nu vypadalo to, že mají živý navrch, nakonec vyšel z Citadely i samotný Arthas. Schylovalo se k finálnímu boji když v tom najednou se stalo něco co nikdo přítomný nečekal. Z dálky na pahorku nad bojištěm se ozval zlomyslný hlas, v čemž slíbil pomstu Arthasovi, mrtvým ale i živým a vydával se za Opuštěného od Sylvanas. V tom se od této postavy vystřelili z katapultů jakési sudy se zeleným plynem přímo na bojiště. Byl to otravný plyn, zabíjejíc živé i nemrtvé, nikdo z přítomných nepřežil, až na Arthase, který se otrávený vrátil do své pevnosti. Následně přiletěli draci z červené dračí letky a spálili tento plyn i těla mrtvých, aby se nemohl plyn dále šířit.\n\nProtože se dotyčná osoba představila jako Opuštěný vyslaný od Sylvanas, rozhodla se Aliance v rámci tohoto \"podrazu\" dobýt Undercity a Lordaeron z podrůčí Sylvanas. Nicméně pravda byla jiná. V Undercity vzniklo povstání vedené démonem Varimathrasem a lékárníkem Putressem, který byl i onou záhadnou postavou u Wrathgate. Sylvanas a její věrný stihli utéci z Undercity a Sylvanas samotná ihned vycestovala do hlavního města Hordy, Orgrimmaru, kde na kolenou prosila náčelníka Thralla, aby jí pomohl dobýt její milovaný město zpět. Ten souhlasil a ihned začal společně s Vol'jinem vypracovávat plán na znovudobytí Undercity zpět do rukou Hordy.\n\nSylvanas, Thrall a Vol'jin se následně vydali do Tirisfal Glades, aby co nejrychleji dobyli město zpět. Když vstoupili do města, již bylo plné démonů, které Varimathras vyvolal. Přes všechny tyto nepřátele se hrdinové probili a nakonec porazili i samotného Varimathrase, který se zrovna chystal otevřít portál pro Plamennou Legii. Na konci ještě vstoupili do Královské místnosti Varian s aliančními rytíři s tím, že to s Hordou skončí teď a tady. Naštěstí jej Jaina Proudmoore teleportovala zpět do Stormwindu. A tak Sylvanas znovu usedla na svůj smutný trůn, tentokrát však pod dohledem speciálních orkských jednotek \"Kor´kron\", aby se podobná událost neopakovala. Tím ale pomsta neskončila, Sylvanas plná nenávisti vůči Králi Lichů se vydá za svými nemrtvými do Northrendu a povede je přímo do Icecrown Citadel, aby vykonala svou ale i jejího lidu pomstu.\n"}
{"id": "1157136", "url": "https://cs.wikipedia.org/wiki?curid=1157136", "title": "Dymnivka plná", "text": "Dymnivka plná\n\nDymnivka plná (\"Corydalis solida\") je nízká, vytrvalá, fialovočerveně kvetoucí bylina stinných a vlhkých míst. Je jedním z mnoha druhů širokého rodu dymnivka. Počty stanovišť s výskytem dymnivky plné ve volné přírodě v Česku postupně klesají, rostlina je proto z hlediska ohrožení zařazena do kategorie C4, mezi druhy vyžadující si další pozornost.\n\nRostliny tohoto druhu se vyskytují pouze v Evropě, kde rostou mimo Britských ostrovů, Portugalska, Španělska a jižních částí Itálie a Řecka. V České republice je nejrozšířenější na Moravě, a to zhruba v pásu od Znojma po Ostravu, který zahrnuje východní okraje českého masívu a západní okraje Karpat. Jinde se vyskytuje jen tu a tam, v rozsáhlých územích chybí zcela.\n\nRostlina stinných a vlhkých míst rostoucí v půdě bohaté na živiny. Vyskytuje se v lužních lesích, hájích, řídkých křovinách, zastíněných příkopech i okolo potoků. Má ráda vápenaté půdy hlinité, jílovité i slínovité. Vyrůstá a kvete záhy na jaře, dokud se stromy ještě neoděly listím; pro svůj počáteční vývoj potřebuje dostatek slunečního svitu.\n\nVytrvalá bylina s lodyhou vysokou 10 až 30 cm, která vyrůstá z velké, kulovité a plné hlízy uložené hluboko pod povrchem. Přímá lodyha má u báze objímavý, šupinovitý list s celistvým okrajem, z jeho paždí někdy roste další slabá lodyha. Výše na lodyze vyrůstají dva až tři dlouze řapíkaté, v obryse trojúhelníkovité listy, které mají dvakrát trojčetně dělenou čepel s obvejčitými a tupými lístky. Její druhové jméno „plná“ je odvozeno od její hlízy, která není dutá.\n\nKvětenství je vzpřímený hrozen tvořený pěti až dvaceti stopkatými květy s podlouhlými, vejčitými listeny dlanitě členěnými do tři až šesti úkrojků. Oboupohlavné květy, připomínající pyskaté, mají drobný dvoulistý, brzy opadavý kalich a čtyřplátečnou korunu. Fialovočervené korunní plátky rostou ve dvou kruzích, horní plátek vnějšího kruhu je prodloužen v zahnutou ostruhu a spodní je rozšířen a sklopen dolů. Plátky vnitřního kruhu jsou sobě podobné, vespod srostlé a uzavírají mezi sebou čnělku a šest tyčinek srostlých do dvou sloupečků, z jednoho prýští nektar stékající do ostruhy. Svrchní dvouplodolistový semeník má dlouhou a ohnutou čnělku s terčovitou bliznou. Květy opylí hmyz pouze pylem z cizího květu.\n\nPlody jsou nepukavé, podlouhle kopinaté, jednopouzdré tobolky na dlouhých stopkách. Jsou protažené v přímý či mírně zahnutý zobáček, obsahují semena s masíčkem. V přírodě se rostliny do blízkého okolí rozšiřují jak rozrůstáním hlíz, tak i semeny roznášenými mravenci.\n\nDymnivku plnou je možno zaměnit za dymnivku nízkou nebo dymnivku bobovitou, od kterých se odlišuje svým květenstvím, které není ani za plodů převislé. Od dymnivky duté se zase liší dělenými listeny v květenství.\n\nCelá rostlina, nejvíce však hlíza, obsahuje spoustu alkaloidů, které po požití působí na nervovou soustavu a mohou ve větší dávce způsobit snížení pohyblivosti až katalepsii svalstva. V minulosti ji bylo užíváno k léčbě nervových chorob, tišení bolesti, zmírnění křečí, snižování krevního tlaku a tlumení činnosti střev. V současnosti se již pro rizika možných následků pravděpodobně nepoužívá.\n\nPro své květy, růst na zastíněných místech a nenáročnost při pěstování se dymnivky plné vysazují na stinná stanoviště do parků a větších zahrad, kde časem vytvoří hustý pokryv z jara intenzivně kvetoucí. Často se vysazuje oranžově kvetoucí kultivar 'George Baker'. V zahradnické praxi se druh rozmnožuje dělením trsů a to brzy po odkvětu.\n\nDymnivka plná je variabilním druhem a v Evropě vyrůstá ve čtyřech poddruzích:\nV České republice se vyskytuje pouze prvý, nominátní poddruh dymnivka plná pravá.\n\n"}
{"id": "1157142", "url": "https://cs.wikipedia.org/wiki?curid=1157142", "title": "Ivan Andrijovyč Rohač", "text": "Ivan Andrijovyč Rohač\n\nIvan Andrijovyč Rohač (; 29. května 1913 Velykyj Bereznyj, Podkarpatská Rus (tehdy Rakousko-Uhersko) – 21. února, podle jiných údajů 22. února 1942, Kyjev, Babij Jar) byl novinář, podkarpatoruský činitel, člen Organizace ukrajinských nacionalistů (křídlo Andrije Melnyka), skautský vedoucí.\n"}
{"id": "1157145", "url": "https://cs.wikipedia.org/wiki?curid=1157145", "title": "Římskokatolická farnost Veselí nad Moravou", "text": "Římskokatolická farnost Veselí nad Moravou\n\nŘímskokatolická farnost Veselí nad Moravou je územní společenství římských katolíků s farním kostelem svatých Andělů strážných v děkanátu Veselí nad Moravou. \n\nFarní kostel sv. Andělů strážných je bývalý klášterní kostel řádu servitů z let 1717–1734. \n\nK lednu 2017 je farářem a zároveň děkanem veselského děkanátu Mons. Václav Vrba.\n\nVe farnosti se pravidelně koná tříkrálová sbírka.\n\nV listopadu 2018 ve farnosti uděloval svátost biřmování biskup Josef Nuzík. \n\n"}
{"id": "1157146", "url": "https://cs.wikipedia.org/wiki?curid=1157146", "title": "Ivana Čeňková", "text": "Ivana Čeňková\n\nIvana Čeňková (* 21. ledna 1954, Praha) je česká konferenční tlumočnice, překladatelka, translatoložka a profesorka působící na Ústavu translatologie Filozofické fakulty Univerzity Karlovy v Praze. \n\nIvana Čeňková vystudovala v letech 1973–1978 francouzštinu a ruštinu na Katedře překladatelství a tlumočnictví Filozofické fakulty Univerzity Karlovy v Praze. V průběhu sedmdesátých let absolvovala i dva šestiměsíční zahraniční studijní pobyty, v letech 1975–1976 v Moskvě, v letech 1978–1979 v Paříži. Roku 1980 získala titul doktorky filozofie a v roce 1986 titul kandidátky věd, když obhájila svou kandidátskou disertační práci \"Teoretické aspekty procesu překladu a tlumočení (na rusko-českém materiálu)\". Již od osmdesátých let vyučuje na pražské filozofické fakultě. V roce 1993 obhájila habilitační práci a stala se docentkou pro obor překladatelství a tlumočnictví. V roce 2008 byla jmenována profesorkou pro obor translatologie.\n\nJako tlumočnice pracuje pro instituce Evropské unie. Tlumočila na nejvyšší úrovni pro prezidenta Václava Havla, při státních návštěvách apod.\n\nV roce 2003 jí byl udělen titul rytíře Řádu akademických palem (\"Chevalier de l´Ordre des Palmes académiques\") – vyznamenání udílené předsedou vlády Francouzské republiky za šíření francouzského jazyka a kultury.\n"}
{"id": "1157147", "url": "https://cs.wikipedia.org/wiki?curid=1157147", "title": "Nejvyšší živě rostoucí vánočně ozdobený strom v Česku", "text": "Nejvyšší živě rostoucí vánočně ozdobený strom v Česku\n\nNejvyšší živě rostoucí vánočně ozdobený strom v Česku je od roku 2006 jeden z rekordů, které eviduje v České databance rekordů pelhřimovská Agentura Dobrý den. Současným držitelem tohoto rekordu je od roku 2013 přes 30 m vysoký vánoční smrk rostoucí v Mladkově v Orlických horách.\n\nPrvním živě rostoucím vánočním stromem, který byl zapsán do České databáze rekordů se v roce 2006 stal smrk rostoucí na Mirovém náměstí v Postoloprtech. K slavnostnímu zápisu došlo přímo v Postoloprtech, kde prezident pelhřimovské Agentury Dobrý den Miroslav Marek smrk oficiálně přeměřil. Mezi diváky byla i jedenaosmdesátiletá Věra Hrdličková, která tento smrk před tehdejším kinem před padesáti lety společně s manželem sázela. Postoloprtský smrk však po měsíci o svůj rekord přišel, neboť ještě o Vánocích 2006 byl ze Žďáru nad Sázavou nahlášen vánoční smrk o 2 m vyšší než je ten postoloprtský. K oficiálnímu zápisu, přeměření a získání certifikátu došlo 5. ledna 2007. Přes 50 let starý smrk rostoucí u Střední průmyslové školy a Vyšší odborné školy ve Žďáře nad Sázavou od roku 1999 každoročně zdobí studenti, kteří vyrobili programované osvětlení se 150 barevnými žárovkami na přibližně devadesáti metrech kabelu, se zavěšením pomáhají žďárští hasiči, vybavení výsuvným žebříkem. Při následujících Vánocích byl žďárský smrk v pondělí 3. prosince 2007 rozsvícen ještě jako oficiálně nejvyšší, o 4 dny později se ale rekord opět přepisoval. Ve Valašské Bystřici totiž proběhlo slavnostní rozsvěcení vánočního smrku u kostela, při němž byl strom přeměřen zástupci Agentury Dobrý den. I když nebylo naměřeno očekávaných 28 m ale o tři a čtvrt metru méně, na rekord to stačilo. Zatímco ve Valašské Bystřici zdobí smrk u kostela každoročně od roku 1972, v šumavské Kvildě ozdobili smrk u kostela poprvé před Vánoci 2008, ovšem vzhledem k předběžně stanovené výšce 26,5 m se z něj hned stal aspirant na rekord. Přibližně sedmdesát let starý strom byl ozdoben dvěma tisícovkami diod. Oficiálně byl však rekord kvildskému smrku přiznán až 9. prosince 2011, výzdoba stromu se mezitím zvýšila na 3500 světelných LED diod. Oproti původním předpokladům překonal kvildský smrk dosavadního rekordmana z Valašské Bystřice jen o půl metru. V té době už sháněli ve východočeském Mladkově finanční prostředky na doplnění osvětlení na místním smrku, který ční do výšky přes 30 m. Jelikož se jim to v roce 2013 podařilo, byl 1. prosince toho roku zapsán mladkovský smrk do České databáze rekordů nejen svou výškou, ale také bohatou výzdobou tvořenou 4641 LED diod bílé barvy, které doplnily původní výzdobou ze 109 ks 15W žárovek, celková délka výzdoby činí 222 metrů.\n"}
{"id": "1157148", "url": "https://cs.wikipedia.org/wiki?curid=1157148", "title": "U 206", "text": "U 206\n\nU 206 \"Reichenberg\" byla německá ponorka typu VIIC postavená počátkem 2. světové války pro německé válečné loďstvo.\n\nTradicí ponorkového loďstva byly patronáty významných měst. Hlavním městem Říšské župy Sudety byl Reichenberg, tedy Liberec a Liberec byl významným správním a průmyslovým městem. To jej předurčovalo k tomu aby se stal patronem ponorky U 206. Patronátní akce byla pečlivě připravována a propagována v novinách a časopisech. V Liberci se řešila podoba městského znaku, který ještě před spuštěním na vodu musel být v loděnici umístěn na věž ponorky U 206. Dne 7. května 1941 byl z Liberce do loděnice odeslán dopis, který napsal starosta Eduard Rohn a k němu bylo přiloženo pět fotografii Liberce a okolí. V květnu 1941 na liberecké radnici z rukou starosty Eduarda Rohna a krajského zástupce NSDAP Porscheho byl předán patronátní dopis budoucímu veliteli ponorky nadporučíkovi Herbertu Opitzovi. I samotné vyplutí U 206 \"Reichenberg\" na první plavbu pod patronátem města Liberce bylo patřičně publikováno obsáhlými články v novinách a časopisech.\n\nZakázka na stavbu ponorky byla podána 16. října 1939. Byla vyrobena v Kielu v závodech F. Krupp Germaniawerft AG pod výrobním číslem 635. Na vodu byla ponorka spuštěna 4. dubna 1941. Do služby byla zařazena u 3. ponorkové flotily–školní (německy \"3. U-Flottille\", anglicky \"3rd U-boat Flotilla\") v Kielu a 17. května 1941 vyplula na první zkušební plavbu, která trvala do 1. června 1941. Pak sloužila u 3. ponorkové flotily se základnou v Saint-Nazaire ve Francii pod velením kapitána (Kapitäinleuntnant) Herberta Opitze, velitelství La Palice ve Francii.\n\nNa první bojovou plavbu ponorka U 206 \"Reichenberg\" vyplula 5. srpna 1941 z Trondheimu v Norsku a trvala 37 dní do 10. září 1941 a vrátila se do přístavu v Saint-Nazaire. Proplula mezi Islandem a Faerskými ostrovy a zamířila na jih západně od Irska. Během plavby hlídkovala mezi Irskem a Grónskem. 9. srpna potopila torpédem britskou rybářskou loď Ocean Victor z Aberdeenu, které velel M. S. Slater. Útok třináctičlenná posádka nepřežila.\n\nDruhá bojová plavba začala 30. září a trvala do 28. října 1941 (29 dní). Tentokrát operační nasazení bylo v blízkosti Gibraltaru. 14. října 102 km (55 námořních mil) západně Gibraltaru potopila korvetu britského královského námořnictva HMS Fleur de Lys z konvoje OG-75 o výtlaku 925 tun. Zahynulo 70 námořníků, 3 přežili. 19. října 190 km (100 námořních mil) západně od Tarifa, Andaluzie, torpédovala britský parník Baron Kelvin o výtlaku 3081 tun. Z 42 členné posádky 26 námořníků zahynulo. Přeživší byli zachráněni španělským parníkem Urola a britským HMS Duncan. Po splnění mise ponorka U 206 \"Reichenberg\" se vrátila na základnu v Saint-Nazaire.\n\nTřetí bojová mise začala 29. listopadu 1941, kdy U 206 \"Reichenberg\" vyplula z přístavu Saint-Nazaire. 30. listopadu měla provést ve stanovenou dobu radiový kontakt, to už pravděpodobně ležela na dně Biskajského zálivu. S největší pravděpodobností najela na britskou námořní minu a po následném výbuchu se potopila. Pohřešováni členové posádky (46 členů posádky) byli prohlášeni za mrtvé v březnu 1942. Na rozdíl od slavnostního spouštění a vyplutí nebyli dostatečně informováni ani členové rodin, ani představitelé města Liberce, přestože se v lednu a únoru 1942 dotazovali na osud ponorky i v loděnici.\n\nPonorka U 206 Reichenberg se zúčastnila čtyř vlčích smeček:\n\n"}
{"id": "1157149", "url": "https://cs.wikipedia.org/wiki?curid=1157149", "title": "Sylvia Georgieva", "text": "Sylvia Georgieva\n\nSylvia Georgieva je bulharská varhanice, cembalistka a publicistka, působící v Praze. Studovala Hudební a taneční fakultu Akademie múzických umění (HAMU), kde byli jejími pedagogy profesor Milan Šlechta na varhany a profesorka Zuzana Růžičková na cembalo. Koncertovala jak v Evropě (Bulharsko, Rusko, Německo, Rakousko, Francie, Itálie či Švýcarsko), tak také ve Spojených státech amerických. Vystupovala také na mezinárodních soutěžích a hudebních festivalech.\n\nV roce 1997 nahrála v kostele U Jákobova žebříku kompaktní disk s biblickými sonátami Johanna Kuhnaua. Další disk vydala v roce 2007, který obsahoval sonáty pro cembalo od Jiřího Antonína Bendy. Coby host vystoupila na albu \"Větší než malé množství lásky\" skupiny Lucie.\n\nGeorgieva je též předsedkyní „Bulharské kulturně osvětové organizace Svatého Cyrila a Metoděje v Praze“. Tato společnost v roce 2012 pořádala v Praze „Výstava k poctě romskému básníku PhDr. Vlado Oláhovi“, jejímiž kurátorkami vedle Georgievy byla též malířka Inka Delevová.\n\nRoku 2013 jí vyšla její disertační práce ve formě publikace nazvané \"Barokní afektová teorie\". Její součástí jsou i dva kompaktní disky.\n"}
{"id": "1157151", "url": "https://cs.wikipedia.org/wiki?curid=1157151", "title": "Odměna", "text": "Odměna\n\nOdměna může znamenat:\n\n\n"}
{"id": "1157152", "url": "https://cs.wikipedia.org/wiki?curid=1157152", "title": "Reflexe v pedagogice", "text": "Reflexe v pedagogice\n\nReflexe (z lat. reflexio – obrácení zpět, odraz) je proces zpracování údajů s přihlédnutím k tomu, co už se událo. Cílem reflexe v pedagogice je zkvalitnit výuku.Jedná se o řízený proces sloužící k hodnocení různých situací a výstupů, který využívá zpětnovazebních informací, jehož cílem je hledání širších souvislostí a významů. Již Dewey představil reflexi jako „ohlédnutí se zpět přes to, co se stalo, tak aby byla extrahována síť významů, která je základním kapitálem inteligentního jednání pro další zkušenosti“. Mezi další autory zabývající se reflektivním uvažováním patří jistě Kurt Lewin a David A. Kolb (můžete znát tzv. Lewinův model a Kolbův cyklus).\nKonkrétnější představu o struktuře procesu reflexe lze získat z Gibbsova modelu reflexe, který zahrnuje:\n\nReflexe (ohlédnutí za danou aktivitou) je proces, který pomáhá vytěžit a zpracovat zkušenosti získané během aktivity. Díky tomuto procesu je možné se z nabytých zkušeností efektivně učit. \nReflexe a Zpětná vazba se čím dál častěji stávají zásadní složkou výuky. Reflexe ve výuce je jedním z případů skupinové reflexe, kdy žáci nejenom pracují s vlastními myšlenkami a postřehy, ale dělí se o ně s ostatními, čím je mohou inspirovat, nebo jim pomoci si určité věci uvědomit z jiné perspektivy. Během výuky je třeba průběžně ověřovat, zda žáci látce skutečně porozuměli, a vést je k tomu, aby si uvědomili, jakými postupy se k poznání dostali. Náplní žákovské reflexe a sebereflexe by měl být nejen obsah výuky, metody, prostředky či konkrétní činnosti, ale také samotný proces učení. Učitel může reflexi podpořit kladením správných otázek zaměřených například na to, jaké nové informace a poznatky si žáci osvojili, jak souvisejí s tématem, nebo jaké aktivity byly součástí hodiny. Při reflexi je třeba zohlednit, jaké byly stanoveny cíle výuky. Reflexe se k nim vrací a pracuje s nimi.\n\nS pojmem reflexe také výrazně souvisí pojem Zkušenostně reflektivní učení. Jedná se o výchovně vzdělávací koncept, jenž má v pedagogické historii zapuštěny velmi hluboké a silné kořeny. Definic tohoto pojmu je velmi mnoho. Kolář jej definuje takto: \n\"„… jde o takový proces učení, v němž se lidí individuálně nebo ve spolupráci s ostatními pokoušejí prostřednictvím cílené reflexe a ověřování či transformace zažitého objevit nové možnosti, které nemusejí být zřejmé z běžné zkušenosti. Takto nově získaným informacím přiřazují osobní význam s individuálním dopadem na jejich bezprostřední životní realitu a jejich fungování v ní.„\"\n\nVšichni lidé se ze zkušeností učí během celého života. ZRU pracuje se záměrným ovlivňováním zážitků a zkušeností a s jejich reflexí, která jim v budoucnosti otevírá další možnosti. Zkušenostně reflexivní učení se využívá u jednotlivců, ale i ve skupinách. Při využití ve skupinách je třeba mít na paměti, že samotné nezávisle probíhající skupinové procesy mohou ovlivnit a podpořit proces zkušenostně reflektivního učení.\n"}
{"id": "1157154", "url": "https://cs.wikipedia.org/wiki?curid=1157154", "title": "ISO/IEC 8859", "text": "ISO/IEC 8859\n\nISO/IEC 8859 je mezinárodní norma definující 15 osmibitových znakových sad, kterou společně vydala a udržovala Mezinárodní organizace pro normalizaci (ISO) a Mezinárodní elektrotechnická komise (IEC). Každá sada je definována jednou očíslovanou částí – ISO/IEC 8859-1 až ISO/IEC 8859-16; ISO/IEC 8859-12 nebylo vydáno. Vzhledem k očekávanému přechodu na ISO/IEC 10646 se vývoj ISO/IEC 8859 považuje za ukončený, a pracovní skupina byla rozpuštěna.\n\nČásti 1, 2, 3 a 4 ISO/IEC 8859 byly původně standardem ECMA-94 organizace Ecma International.\n\nNejstarší znakové kódy byly z historických důvodů a kvůli omezení některých přenosových datových protokolů omezené na 7 bitů.\n95 tisknutelných znaků ASCII stačí pro vyměnu informací v moderní angličtině, většina jiných jazyků používajících latinku však potřebuje další symboly, které nejsou součástí ASCII. ISO/IEC 8859 řeší toto problém využitím osmého bitu v osmibitovém bytu, což poskytuje prostor pro dalších 96 tisknutelných znaků v oblasti G1.\nKvůli tomu, že různé jazyky používají různá diakritická znaménka, je celkový počet znaků s diakritikou větší, než kolik se vejde do jednoho osmibitového znakového kódu. Proto bylo vytvořeno několik kódování, z nichž 10 je určeno pro různé varianty latinky.\n\nNorma ISO/IEC 8859-\"n\" definuje pouze tisknutelné znaky v oblasti G1 a byla navržena tak, aby mohla být používána ve spojení s řídicí znaky mapovanými na nepřiřazené kódy. Za tímto účelem řada kódování registrovaných organizací IANA přidává sadu řídicích znaků C0 (řídicí znaky mapované na kódy 0 až 31) z ISO/IEC 646 a sadu řídicích znaků C1 (s kódy 128 až 159) z ISO 6429, což dává osmibitové kódování, ve kterém je většina nebo všechny kódy přiřazené. Upřednostňované MIME jméno nebo kanonické jméno (pokud upřednostňované MIME jméno není zadané) těchto kódování je ISO-8859-\"n\". Mnoho lidé používá termíny ISO/IEC 8859-\"n\" a ISO-8859-\"n\" jako synonyma. Pouze kódování ISO/IEC 8859-11 nebylo přiřazeno takovéto jméno znakové sady, pravděpodobně kvůli tomu, že je téměř identické s TIS 620.\n\nNorma ISO/IEC 8859 byla navržena pro spolehlivou výměnu informací, nikoli pro typografii; proto neobsahuje všechny symboly potřebné pro vysoce kvalitní typografii, jako například nepovinné slitky, uvozovky, lomítka, atd. Sázecí systémy kvůli tomu často používají proprietární rozšíření ASCII (např. kódování Cork v sázecím programu TeX) nebo ISO/IEC 8859 nebo Unicode.\n\nZákladním pravidlem bylo, že do kódování nebyly zařazeny znaky nebo symboly, které nebyly částí široce používané znakové sady pro zpracování dat a nevyskytovaly se na klávesnici psacích strojů pro příslušný jazyk. Proto se do kódování dostaly uvozovky tvaru dvojitých šipek \"«\" a \"»\" používané některými evropskými jazyky, ale nikoli dvojité uvozovky \"„\" a \"“\" používané v angličtině a některých jiných jazycích. Do kódování nebyly zahrnuty slitky \"œ\" a \"Œ\" používané ve francouzštině, protože je lze psát jako 'oe'. Bylo také vynecháno Ÿ, potřebné pouze pro texty psané velkými písmeny. Tyto znaky však byly zahrnuty později do ISO/IEC 8859-15, které také obsahuje nový znak Eura €. Podobně nebyla zahrnuta písmena 'ĳ' a 'Ĳ' používaná v holandštině, protože Holanďané si zvykli je psát jako dvě písmena. Pro rumunštinu nebyly zařazeny znaky a (s čárkou) pod písmenem, protože je Unicode Consortium zpočátku považovalo za varianty znaků a (s cedillou). Písmena s čárkou pod znakem byla později přidána do standardu Unicode a jsou také v ISO/IEC 8859-16.\n\nVětšina kódování ISO/IEC 8859 obsahuje znaky diakritikou potřebné pro různé evropské jazyky používající latinku. Ostatní obsahují nelatinkové abecedy: řeckou abecedu, cyrilici, hebrejskou abecedu, arabskou abecedu a thajské písmo. Většina kódování obsahuje pouze samostatné znaky, přestože thajština, hebrejština a arabština používají i kombinační znaky. Norma však neobsahuje podporu východoasijských písem (\"CJK\"), protože jejich ideografická písma vyžadují tisíce kódových bodů. Zahrnuta není ani vietnamština, která sice používá latinku, ale má tolik znaků s diakritikou, že se nevejde se do 96 pozic (bez použití kombinační diakritiky). Obě japonské hláskové abecedy (hiragana a katakana, viz Kana) by se do tohoto počtu vešly, ale zakódované v ISO/IEC 8859 také nejsou.\n\nNorma ISO/IEC 8859 je rozdělena na následující části:\n\nJednotlivé části ISO 8859 byly navrženy tak, aby podporovaly příbuzné jazyky, které používají stejná písmena s diakritikou, takže znaky potřebné pro jeden jazyk jsou obvykle obsaženy v jedné části. Existují však některé znaky a kombinace jazyků, které vyžadují přepínání mezi znakovými sadami podle ISO/IEC 2022. Standard byl vytvářen tak, aby konverze byly co nejjednodušší. Například všech sedm speciálních znaků používaných v němčině je ve všech variantách ISO/IEC 8859 (1–4, 9, 10, 13–16) na stejných pozicích a na mnoha pozicích se znaky v různých sadách liší pouze diakritickými znaménky. Speciálně varianty 1–4 byly navrženy společně a vyznačují se tím, že pokud se určitý znak vyskytuje ve více sadách, má ve všech stejný kód.\n\nNa pozici 0xA0 je vždy nezlomitelná mezera, na pozici 0xAD je většinou měkké rozdělovací znaménko, který se zobrazuje pouze na koncích řádků.\n\nZeleně podbarvená pole jsou nepřiřazená.\n\nŽlutě podbarvená pole jsou nově přidané znaky podle ISO/IEC 8859-7:2003 a ISO/IEC 8859-8:1999. LRM je značka přepínající směr psaní zleva doprava (U+200E), RLM zprava doleva (U+200F).\n\nOd roku 1991 Unicode Consortium společně s ISO a IEC vyvíjí Univerzální znakovou sadu (UCS) Unicode/ISO/IEC 10646. Novější vydání ISO/IEC 8859 popisují znaky pomocí Unicode/UCS jmen a kódů tvaru \"U+nnnn\", což umožňuje vnímat jednotlivé části ISO/IEC 8859 jako kódovací schéma pro Unicode/UCS znaky, které převádí znaky z malých částí UCS na osmibitové kódy. Prvních 256 znaků Unicode a UCS je identických s ISO/IEC-8859-1 (Latin-1).\n\nV 90. letech 20. století byly oblíbené jednobytové znakové sady včetně kódování ISO/IEC 8859 a kódování z nich odvozených, protože byly snadno implementovatelné a dobře známé: fakt, že jeden znak je kódován jedním bytem a zabírá jednu pozici na displeji, usnadňuje programování a dostačuje pro většinu aplikací umožňujících používat jediný jazyk a existují ne kombinační znaky nebo variantní tvary. Od doby, kdy se více rozšířily operační systémy podporující Unicode, používání ISO/IEC 8859 a dalších starších kódování pokleslo. Zatímco zbytky ISO 8859 a jednobytových znakových modelů jsou hluboce zakořeněné v mnoha operačních systémech, programovacích jazycích, systémy pro ukládání dat, síťových aplikacích, videoadaptérech i aplikačním softwaru pro koncové uživatele, většina moderních aplikací používá interně Unicode a pro převody kódování mezi Unicode a jinými kódy vyžaduje konverzní tabulky.\n\nŘadu standardů ISO/IEC 8859 vyvíjela pracovní skupina ISO/IEC Joint Technical Committee 1, Subcommittee 2, Working Group 3 (ISO/IEC JTC 1/SC 2/WG 3). V červnu 2004 byla pracovní skupina WG 3 rozpuštěna a její úkoly byly přeneseny na SC 2. Vývoj standardu ISO/IEC 8859 byl ukončen, protože jediná zbývající pracovní skupina, WG 2, se soustřeďuje na vývoj univerzální kódované znakové sady – Unicode.\n\n"}
{"id": "1157160", "url": "https://cs.wikipedia.org/wiki?curid=1157160", "title": "Vektorování tahu", "text": "Vektorování tahu\n\nVektorování tahu je schopnost letadla, rakety, nebo jiného vozidla, či stroje měnit směr tahu z výstupních trysek motoru požadovaným směrem.\n\nVektorování tahu je využíváno zejména u raketových motorů a to s pomocí vychylování celé trysky, nebo s pomocí deflektorů. Vektorování tahu raketových motorů je využíváno pro řízení směru letu, zvláště ve fázích letu, kdy nejsou účinné aerodynamické řídící plochy (při vyšších nadzvukových rychlostech, nebo ve velkých výškách). První operačně nasazená raketa V-2 používala pro řízení směru letu jak aerodynamické plochy tak řízení výtokových plynů s pomocí deflektorů, což byla keramická kormidla ve výtokové trysce. Raketové motory Space Shuttle Solid Rocket Booster raketoplánu Space Shuttle řídily směr letu s pomocí vychylování celé trysky až o 8°.\n\nOd 90. let 20. století se začalo zkoumat využití vektorování tahu u letounů za účelem zvýšení jejich obratnosti. V 21. století jsou zaváděny první bojové letouny běžně vybavené vektorováním tahu. Letouny používají pro vektorování tahu vychylování trysky proudového motoru, které se mohou pohybovat buď jen vertikálně jako u F-22, nebo všemi směry jako u letounu Suchoj PAK FA. Výjimkou je experimentální letoun X-31, který pro změnu vektoru tahu využíval deflektory.\n\n\n"}
{"id": "1157165", "url": "https://cs.wikipedia.org/wiki?curid=1157165", "title": "Lidová církev", "text": "Lidová církev\n\nLidová církev je označení zpravidla užívané pro tradiční, početně velké církve, jejichž členskou základnu tvoří velké části populace dané země, což má za následek vysoký podíl nepraktikujících (tzv. matrikových) členů. Pojem „lidová církev“ (něm. \"Volkskirche\") zavedl Friedrich Schleiermacher.\n\nProtikladem lidových církví jsou církve, které kladou důraz na osobní rozhodnutí každého člena praktikovat víru v souladu s učením dané církve; pro tyto církve se užívá označení „vyznavačská církev“, „výběrová církev“, „svobodná církev“ (něm. \"Freikirche\") či „církev rozhodování“ (něm. \"Entscheidungskirche\"). Rozdíl mezi oběma typy je dán jak faktory teologickými, tak sociologickými; spočívá především v pojetí členství a církevní disciplíny. U lidových církví je členství spojeno se křtem, jež většina členů absolvuje v novorozeneckém věku; nepraktikování víry pak není překážkou pokračování v členství ani důvodem k církevnímu káznění.\n\nS ohledem na společenské procesy probíhající v postmoderních společnostech se předpokládá ústup a zánik, resp. transformace lidových církví.\n\nPříkladem lidové církve v České republice je Římskokatolická církev, Českobratrská církev evangelická či Církev československá husitská.\n\nPojmu „lidová církev“ v odlišném významu se používá k označení státní církve v Dánsku (\"Folkekirken\") a na Faerských ostrovech (\"Fólkakirkjan\").\n\n\n"}
{"id": "1157178", "url": "https://cs.wikipedia.org/wiki?curid=1157178", "title": "Diamantová deska", "text": "Diamantová deska\n\nDiamantová deska je nejvyšší ocenění udělované hudebními vydavatelstvími svým interpretům za úspěšný prodej jejich děl. V České republice se uděluje za 500 000 prodaných nosičů.\n\nZ českých hudebníků a skupin ji obdrželi například:\n\n\n\n"}
{"id": "1157184", "url": "https://cs.wikipedia.org/wiki?curid=1157184", "title": "Školní šikana", "text": "Školní šikana\n\nHlavními aktéry šikany ve škole jsou agresoři a oběti, nicméně i být svědkem šikany je špatné pro vývoj dítěte. Na šikanu může narazit každý, výzkum Zdeňka Martínka uvádí, že se s šikanou setkalo 41 % dětí. Výzkumy taktéž ukazují, že s rostoucím věkem dětí ubývá obětí, ale přibývá agresorů, což platí zejména na základních školách. \n\nAgresoři bývají většinou fyzicky zdatní, starší, silní a obratní jedinci, nemusí to ale platit vždy, agresor může být i slabší jedinec, který je velice inteligentní, bezohledný či krutý. Za agresora je považováno i dítě, které oběti fyzicky či psychicky nenapadá, nýbrž zmanipuluje a zorganizuje skupinu, proti které je oběť bezmocná. Pro agresory je typické dominovat, ovládat druhé, bezohledně se prosazovat. Těší je, když oběť na šikanu reaguje, což jej motivuje k pokračování šikany. Podle výzkumů se agresivita vytváří v předškolním věku. U agresorů bývá vývoj poškozen špatnou výchovou či výskytem deprivace v rodině nebo náhradní rodinné výchově.\n\nAgresor hrubý, fyzický - jedinec používá k týrání svoji sílu. Jedná se o jedince, ke kterému se v rodině chovali stejným způsobem, tedy za své chyby byl jedinec fyzicky trestán. Agresor nemá doma jasně vymezená pravidla. Jedinci si vyvolané napětí dále vybíjejí na slabších jedincích.\n\nAgresor jemný, kultivovaný – jedinec se k dospělým chová velmi zdvořile, je milý a vždy je ochotný pomoci. Jakmile dospělý není v místnosti, začne šikanovat oběť, většinou ale neubližuje jedinci sám. Agresor má své pomocníky, kteří ochotně plní jeho příkazy. Doma rodiče agresora neustále komandují, hodnotí a dohlíží na něho, jedinec musí plnit neustále jejich příkazy.\n\nAgresor srandista - jedince mají vyučující i kolektiv v oblibě. Osoba nechce mít žádnou zodpovědnost, v případě nějaké překážky ji agresor obejde, nepřekoná ji. Rád ve vyučovacích hodinách vtipkuje, dokáže pobavit učitele i spolužáky. Rodiče agresorů jsou volnomyšlenkářští. Vychovávají dítě stylem 'hlavně si nedělej velkou hlavu, to se vyřeší'.\n\nAgresor spouštějící ekonomickou šikanu - rodiče agresora hodně podporují, kupují mu drahé věci. Jedinci po ničem netouží, neboť všechno mají, ale ničeho si neváží. Rodiče většinou nemají na dítě čas, chybí jim rodičovský cit, někdy upřednostňují kariéru před dítětem. Agresor rozděluje děti ve třídě či skupině, podle toho jak drahé věci ostatní mají, jedinci, kteří mají drahé novinky, jsou na špičce hierarchie. \n\nSpeciálním typem agresora je nohsled. Jedinec není iniciátorem při napadení oběti, ale připojí se k agresorovi, neboť má strach, že by se sám stal obětí šikany.\n\nObětí šikany se může stát kdokoliv. Velmi často jsou šikanované děti, které přijdou nově do kolektivu. Nejčastěji jsou však ohrožené šikanou děti, které mají nějaký handicap, např. děti, které jsou fyzicky slabé a neumí se ubránit případnému fyzickému napadení agresora, nebo nějaká pozorovatelná odlišnost dítěte od ostatních (dítě se zrzavými vlasy, obezita, vzhledová vada atd.). Opovržení skupiny, které může následně vést i k šikaně, může postihnout i dítě, které je ze sociálně slabé rodiny. Podstatný znak oběti šikany je tichost, plachost a citlivost, oběť nerada mluví před ostatními, velmi často se stahuje do sebe. Dalšími znaky oběti je nízké sebevědomí, těžko se prosazuje mezi ostatními, většinou se podřizuje. Dítě se považuje za nezajímavé, nehezké a hloupé. \n\nOběť na první pohled - tito jedinci jsou slabí a bojácní již na první pohled. V kolektivu vrstevníků se neumí prosadit, jsou zamlklí, osamocení a případným vtipům na svoji osobu se neumí bránit. Matky obětí nadměrně tyto jedince ochraňují, upozorňují je, jak je svět nebezpečný.\n\nOběti vychovávané příliš protektivně – jedinci jsou pod ochranitelskými křídly dospělého (matky či babičky), která si nepřipustí, že dítě už dokáže být samostatné, např. neustále jedince doprovází až do třídy a tam mu chystá věci na lavici. Nevhodné chování dospělého se může snadno stát předmětem posměchu ostatních.\n\nDalším typem oběti jsou handicapované děti. V současné době se hodně základních škol snaží integrovat postižené děti do kolektivu. Učitel by měl vědět, jaké potřeby má postižený jedinec, neboť jenom tak může dojít k úspěšné integraci. Nepřipravená integrace postiženého jedince velmi ohrožuje.\n\nUčitelské děti jsou nejčastější oběti, zejména pokud rodič učí na stejné škole, kterou navštěvuje i jeho dítě. Ostatní jedinci ve třídě podezírají učitelské děti z toho, že věděli, že se bude psát test, nebo že zrovna dneska budou zkoušeni. V očích ostatních jedinců v kolektivu má učitelské dítě vždy výhodu. A mnohdy většina kolegů-učitelů hodnotí učitelské dítě mírněji než ostatní jedince třídy. \n\n\n"}
{"id": "1157199", "url": "https://cs.wikipedia.org/wiki?curid=1157199", "title": "Vzdělávání dospělých", "text": "Vzdělávání dospělých\n\nVzdělávání dospělých, které je v rámci andragogiky, zahrnuje veškeré vzdělávací aktivity realizované jako řádné školské vzdělávání dospělých – získání určitého stupně vzdělání. Je to proces cílevědomého a systematického osvojování a upevňování znalostí, schopností, dovedností, hodnotových postojů i společenských forem jednání a chování osob, jež ukončily školní vzdělání a přípravu na povolání a vstoupily na trh práce. Ve vzdělávání dospělých se zpravidla uplatňuje dálková forma vzdělávání a korespondenční studium.\n\nZa dospělého bývá považován člověk, který je schopen biologické a sociokulturní reprodukce, vytváří hodnoty, které umožňují život jemu samotnému i osobám, které jsou na něm závislé. Dospělost můžeme také definovat jako období životní stabilizace a zároveň ji členit na:\n\nFormální vzdělávání dospělých je realizováno ve všech druzích vzdělávacích institucí (státní i nestátní střední, vyšší a vysoké školy).Obvykle vede k validaci a udělení certifikátu.Jeto tzv. druhá šance pro ty, kdo se z jakýchkoliv důvodů ve školách nevzdělávali dříve.\n\nNeformální vzdělávání dospělých je zaměřeno na získání vědomostí, dovedností a kompetencí, které mohou člověku zlepšit jeho pracovní uplatnění. Je poskytováno v zařízeních zaměstnavatelů, soukromých vzdělávacích institucích, nestátních neziskových organizacích a školských zařízeních. Jsou to povinné i nepovinné kvalifikační a rekvalifikační kurzy. Tento druh vzdělávání nevede k získání dalšího stupně vzdělání.\n\nInformální vzdělávání dospělých vyplývá z denní činnosti vztahující se k práci, rodině nebo volnému času. Není organizováno nebo strukturováno, pokud jde o cíle, dobu trvání, nebo podporu ve vzdělávání. Informální vzdělávání je ve většině případů z hlediska vzdělávajícího se neúmyslné.\n\nVýukové metody pro dospělé samozřejmě vycházejí z metod pro děti. Vzdělávání dospělých ale vyžaduje co nejefektivnější vzdělávací programy, proto by nemělo být jejích smyslem pouhé předání informací. Je vyžadován aktivní přístup zúčastněných. Dospělý člověk je vzdělavatelný - každý účastník vzdělávání dospělých má stejné, nebo podobné předpoklady pro vzdělávání, jako jiné věkové kategorie.\n\nVzdělávání přímo v pracovním procesu, kdy si pracovník osvojuje svůj podíl práce v organizaci přímo na svém pracovišti. Často bývá využíváno i při vzdělávání manažerů. Používanými formami vzdělávání bývá instruktáž při výkonu práce, koučování, mentoring, asistování, pověření úkolem, konzultace, rotace práce a pracovní porady.\nPracoviště může být definováno jako sociální a materiální prostředí, kde se učení odehrává prostřednictvím účasti na sociálních vztazích, při práci na úkolech a při účasti v každodenním životě organizace. Pracoviště je tedy chápáno jako nové učební prostředí, které poskytuje celou řadu možností, ve kterých dochází k učení prostřednictvím vzájemné interakce zaměstnanců a to především při každodenní práci.\n\n\n\n"}
{"id": "1157201", "url": "https://cs.wikipedia.org/wiki?curid=1157201", "title": "Adeloga z Kitzingenu", "text": "Adeloga z Kitzingenu\n\nSvatá Adeloga z Kitzingenu, O.S.B. (Franky - 2. února 745, Kitzingen) byla franská princezna, řeholnice řádu benediktinů a abatyše.\n\nPodle životopisu poněkud legendárního byla dcerou Karla Martela. Adeloga odmítla všechny své nápadníky protože chtěla zasvětit své panenství Bohu. S královským kaplanem byla obviněna ze smilstva. Oba byli vyhnání z paláce a založily dvojí klášter s řeholí svatého Benedikta a ona se stala jeho první abatyší. Její otec uvěřil ctnostem své dcery a značně dotoval klášter. Zemřela 2. února 745 a pohřbena byla v klášterním kostele pod oltář Panna Marie. Roku 1525 byly její ostatky znesvěceny povstáním rolníků a v letech 1695-1699 proběhla rekonstrukce kláštera a začaly zde žít uršulinky.\n\nNěkteré dokumenty jí však neukazují jako zakladatelku kláštera protože je uváděno že roku 766 byla ještě naživu. Klášter měl být založen za misií svatého Bonifáce a první abatyší se stala svatá Tekla z Kitzingenu.\n\nJejí svátek se slaví 2. února.\n\n"}
{"id": "1157206", "url": "https://cs.wikipedia.org/wiki?curid=1157206", "title": "Pražské městské brány", "text": "Pražské městské brány\n\nPražské městské brány byly budovány jako součást pražského opevnění. Dvě přirozené fortifikace, Pražský hrad a Vyšehrad, byly od počátku budovány jako pevnosti. I jednotlivá sídla na území dnešní Prahy byla od počátku opevněna. Na Malé Straně byla postavena opevněná biskupská rezidence, opevněno bylo také sídlo křižovníků u kostela Panny Marie pod řetězem. Na Starém Městě v sousedství dnešní Prašné brány býval dokonce po určitou dobu královský dvůr, také Ungelt měl charakter opevněného místa. V době baroka byly i některé paláce budovány jako opevněná sídla. Brány zajišťovaly střežený průchod do města a byly důležitým fortifikačním článkem. \nSystematické opevňování začalo už za knížete Soběslava I. (1125-1140). Staroměstské hradby pak vznikly za dob panování Václava I. (1230-1235). Opevnění Starého Města bylo dokončeno za vlády Přemysla Otakara II. a Václava II., tedy na konci 13. století. Opravdu gigantickou práci odvedl Karel IV. (1346-1378), který založil a opevnil Nové Město. V čase válek a neklidu utrpělo totiž i opevnění Prahy. Jeho příkopy byly zaneseny bahnem, část zdí se sesula a 24 fortifikačních věží byly ve zchátralém stavu. Karlovi se podařilo během neuvěřitelných pouhých dvou let vybudovat hradby, které ochraňovaly 360 ha prostoru Nového Města. Hradební zeď začínala v místě dnešního Těšnova, přes Národní muzeum až ke Karlovu. Odtud dolů k Botiči a opět nahoru k Vyšehradu. Tím bylo v bezpečí i Staré Město, které mělo Novoměstské před sebou jako nedobytnou pevnost. Podle historika Vladimíra Kupky bylo dílo dokončeno za 575 pracovních dní, od kterých je nutno odečíst 87 slavených svátků a zhruba 80 až 90 dní, kdy se nepracovalo pro nepřízeň počasí. Podle dobových zápisů na stavbě pracovalo 200 zedníků a 300 pomocných dělníků, 150 lamačů kamene a nejméně 100 povozů. Bylo nutno zabudovat 100 tisíc kubíků zdiva, takže vezmeme-li v úvahu veškerý materiál: kámen, vodu, písek, vápennou maltu a další složky, bylo celkem zpracováno asi 5,4 milionů kilogramů materiálu. Denně bylo nezbytné zpracovat 250 kubíků zdiva. Přitom touto trasou probíhaly čtyři mohutné brány. Problémovým místem bylo údolí Botiče. Tady byla postavena hráz, umožňující v případě nouze zatopit celé Nuselské údolí. Hradby pokračovaly k pevnosti Vyšehrad. Ta byla po roce 1360 komplexně přebudována. Novoměstské hradby se zde napojily na původní románské. Na základech románských hradeb vyrostly mohutnější hradby gotické fortifikace, opatřeny vždy po 60 metrech hranolovými věžemi o rozměrech 7,5, x 7,5 metru. Takže jen opevnění Vyšehradu vyžadovalo 13 až 15 věží. Mocná byla věž zvaná Špička, po které zůstaly za Táborskou branou dva původně gotické oblouky. Miniaturní replika této stavby byla předvedena na jubilejní výstavě roku 1891, kde reprezentovala české turisty. Dnes stojí na Petříně a je v něm umístěno zrcadlové bludiště. Originál to ovšem není, ten měl rozměry 27,5 x 17,5 metrů. \n\nČeský král Přemysl Otakar II. se rozhodl postavit pro lepší ochranu svého sídla nové opevnění. Ve 2. polovině 13. století tak na románských základech původního poškozeného opevnění nechal zbudovat nové gotické opevnění. Jako důkaz své moci nechal vyměřit čtvercové náměstí a na něm postavit farní kostel sv. Mikuláše. Z náměstí vybíhaly na čtyři strany ulice. Nově založený okrsek spolu s Pražským Hradem ochraňovalo gotické opevnění se čtyřmi branami. Brána Mostecká, která chránila přechod přes Vltavu, brána Újezdská směrem na jih, Strahovská chránila západ a Písecká brána sever.\n\nMalostranská brána stojí na levém břehu Vltavy, na malostranském vyústění Karlova mostu. Je z obou stran sevřená mostními věžemi. Je postavena na místě starší, románské brány po roce 1411. Brána se připojuje se na nižší mosteckou věž, jež je zbytkem původního opevnění Pražského mostu z 2. čtvrtiny. 12. století. Nižší věž je tedy starší než původní most zvaný Juditin a chránila starší přechod přes Vltavu. Juditin most byl stržen odcházejícími ledy r. 1342 a byl nahrazen Karlovým mostem. Zevní úprava Malostranské věže je z doby renesanční, z roku 1591. V přístavbě celního domku se skrývá pozdně románský reliéf s trůnícím panovníkem a před ním se sklánějící figurou. Stavba druhé vyšší mostní věže začala v roce 1464 na náklad Jiřího z Poděbrad také na místě starší, románské věže. Na Malostranské bráně jsou vytesány znaky zemí Václava IV. Dnes se touto bránou vstupuje z Karlova mostu na Malou Stranu. \n\nBruska či Písecká brána byla postavena Karlem VI. roku 1721 na místě původních dvou bran stejného jména. Jedna z původních bran stávala v ulici Valdštejnské, druhá nad Klárovem. Už vpád Pasovských roku 1611 ukázal nedostatečnost opevnění Prahy, ale teprve saský vpád roku 1631 a útok Švédů z roku 1648 upozornil na důležitost obrany Prahy pro Habsburky. Dobytí Prahy by mohlo ohrozit celou habsburskou říši. Po skončení třicetileté války bylo proto přikročeno k opravě stávajícího a stavbě nového opevnění. Na přelomu 17. a 18. století byly u Pražského hradu postaveny nové barokní hradby s bránou. Část hradeb na sever od Pražského hradu se nazývala Mariánské hradby, to podle kostela P. Marie od Ignáce Palliardiho z let 1756-61. Kostel byl zbořen roku 1792. Barokní hradby prokázaly svou odolnost v pruských válkách v polovině 18. století a Bruska či Písecká brána dodnes označuje jejich polohu. Na bráně je říšská orlice od Jana O. Mayera. Od roku 1828 jezdila od Bruské brány koňská dráha, od roku 1863 parní železnice do Lán. \n\nBrána zvaná Újezdská stávala v místě dnešní ulice Karmelitské. Zbudována byla okolo roku 1250 a přestála i stavbu nového opevnění za doby císaře Karla IV. Byla věžovitá, s průjezdem a v horní části byl byt branného. Brána oddělovala Malou Stranu a Smíchov v prodloužení Hladové zdi. Zbořena byla roku 1892. \n\nStrahovská brána také Černá či Hansturkovská je pražská zaniklá stavba, umístěná přibližně v místech dnešní ulice Nerudově, dříve Ostruhová, poblíž kostela P. Marie. Byla součástí prvního gotického opevnění z dob krále Přemysla Otakara II. z 13. století, uzavírající malostranský prostor proti Hradčanům a Strahovu. Původně se v dolní části jmenovala Strahovská. Horní části ulice za touto bránou (chodilo se tudy ke klášteru na Strahově), nacházející se již mimo hradby města, se od 14. do 17. století říkalo Na dláždění. Brána byla dvoudílná, s padacím mostem a cimbuřím. Stará Strahovská brána, nazývaná i Černá po barvě zdiva, později i Hansturkovská podle vedlejšího hostince Hanse Turka, byla zbourána až v roce 1711, kdy již dávno nesloužila svému účelu. V místech, kde stála, je dodnes patrný ozub, který dělí Nerudovu ulici na přibližně stejné poloviny. Roku 1611 tudy pronikli pasovští žoldnéři, pozvaní císařem Rudolfem II., kteří následně vyplenili Malou Stranu. Roku 1620 tudy prošla vojska Ferdinanda II. po vítězné bitvě na Bílé hoře a 1648 Švédové, aby se zmocnili Hradčan a Malé Strany. Ulice Ostruhová dostala svůj název podle krokví , německy Sparren, které byly kladeny na zem pro lepší pohyb po příkré ulici. V 17. a 18. století se ulice zvala Sporrengasse a z toho vzniklo nepochopením vzniklo Sporrengasse, česky Ostruhová. To platlo až do 19. století, kdy byla ulice přejmenována po Janu Nerudovi, který zde v domě č. 233-47 bydlel. \n\nMatyášova brána byla postavena roku 1614 císařem Matyášem Habsburským jako důstojný hlavní vstup do Pražského hradu. Brána uzavírá západní stranu hradního okrsku nad Hradem a Hradčanským náměstím. Je nejstarší světskou stavební památkou pražského baroka. Za autora je pokládán vincenzský stavitel Vincenzo Scamozzi. Původně stála volně a měla charakter triumfálního oblouku, až v letech 1763–71 byla obestavěna budovami čestného dvora (projekt N. Pacassi). Z brány stoupá vpravo Pacassiho schodiště, které vede do dnešních reprezentačních sálů. K nejvýznamnějším patří Trůnní, Brožíkův, Zrcadlový, Hudební a Společenský sál. Vlevo z brány vychází sloupová síň a reprezentační byt pro státní návštěvy, upravený Ottou Rothmayerem roku 1936. \n\nVyšehrad patří mezi nejvýznamnější místa české historie, je to původní sídlo českých knížat a králů. Byl sídlem Bořivoje II., Vladislava I. a Soběslava I. Další panovníci přesídlili na Pražský hrad a Vyšehrad pozbyl svého významu. Až Karel IV. dal na Vyšehradě vybudovat gotický hrad, nechal obnovit královský palác a přestavět kapitulní chrám. V letech 1348 – 1350 zbudoval hradební opevnění, které Vyšehrad začlenilo do Nového Města. Tyto hradby byly poničeny v době husitských válek. V 17. století byl Vyšehrad přebudován v mohutnou vojenskou pevnost, jehož součástí byly právě brány. Ke zrušení pevnosti došlo v roce 1866. \n\nBrána Chotkova, Cihelná či také Nová. Cihlová, pozdně empírová stavba a je součástí vyšehradského opevnění. Nechal ji postavit pražský místodržitel Karel Chotek podle projektu J. Weisse v letech 1841–1842. Středověkou předchůdkyní Cihelné brány bývala Jeruzalémská brána, stojící pravděpodobně vlevo (při pohledu z pevnosti) od brány stávající. Chotkova brána umožňuje také vstup do kasemat vybudovaných ve vyšehradských hradbách jako součást opevňovacích prací. \n\nLeopoldova brána na pražském Vyšehradě je pokládána za nejkrásnější z Vyšehradských bran. Raně barokní Leopoldova brána byla vystavěna s největší pravděpodobností v 60. letech 17. století po skončení třicetileté války. Projektoval ji stavitel Carlo Antonio Lurago a byla součástí opevnění Prahy. Zatímco zadní strana brány je hladká, průčelní stěna je bohatě sochařsky zdobená. Její čelo je zdobeno pilastry a znaky, na samém vrcholu štítu je kamenná plastika orlice, kterou po stranách doplňují koule a o něco níže kamenné plastiky lvů. Brána je rovněž někdy nazývána jako Francouzská. V příkopu nalevo od brány je vstup do kasemat, které byly součástí obranných hradeb z roku 1742, z doby obsazení Prahy francouzskými vojáky. Počátkem 19. století byla brána zazděna, a až v roce 1841 po dostavbě Cihelné brány, kdy byla vyšehradská pevnost zprůjezdněna, byla vyzdívka odstraněna. \nBrána zvaná ̥Špička střežila až do poloviny 17. století Vyšehrad. Tato gotická brána, byla postavena už v době Karla IV. Na svoji dobu byla velmi mohutná, korunovaná věžičkami (podle některých pramenů právě podle nich byla nazvána). Od ní vybíhaly na obě strany hradby s cimbuřím. Před branou býval hluboký příkop s padacím mostem. Ve své původní podobě se dochovala až do 17.století kdy zanikla s výstavbou nového barokního opevnění. V původní podobě měla brána podobu mohutné obdélné pevnůstky s průjezdem ve střední části a postranními traktry strážnic. Brána byla zvenčí uzavírána padací mříží. Nahoře její obvod obíhal ochoz se zmíněnými věžičkami. Z brány zůstaly jen fragmenty v prostoru mezi Táborskou a Leopoldovou bránou blízko Jedličkova ústavu v podobě přízemního domku naproti Jedličkovu ústavu. Dnes v něm sídlí Informační středisko. Zajímavé je, že podle brány bylo vytvořeno zrcadlové bludiště na Petříně. Tam lze dnes vidět, jak brána vypadala.\nTáborská brána se nachází jihovýchodní části Vyšehradu. Byla postavena v letech 1655-56 jako součást předsunutého opevnění před Leopoldovou bránou chránící prostor směrem k Pankráci. Nepříliš zdobná, čistě účelová, pozdně renesanční stavba má v patře 4 střílny a v pilířích průjezdu jsou patrné vodící drážky padací brány, kterou byla brána původně opatřena. V prostoru před Táborskou branou u domku č.12 jsou zachovány zbytky někdejší pozdně gotické brány z doby vladislavské.\n\nSvatohavelská brána \"(Havelská, Nová\") se nacházela na dnešním Můstku. Po sloučení Starého a Nového Města byla část příkopu s mostem, vedoucím k této bráně, zasypána. Zbytky kamenného mostu z 15. století, které k ní vedly je možné dodnes vidět ve vestibulu pražského metra ve stanici Můstek. Podle průzkumu je Svatohavelská brána dochována v zadním traktu domu čp. 404/12 zvaného Stará rychta v Rytířské ulici pod renesanční a klasicistní přestavbou. Podle archeologů stála ve střední části domu na prostoře 8,75 x 16,5 metru. Po obou stranách měla hranolové věže. Stará rychta vznikla okolo roku 1232 a byla sídlem rychtáře nově založeného Havelského města. Byla tedy jistým způsobem vládní budovou. V budově se úřadovalo, probíhaly tu soudy, byl zde také čilý kupecký ruch, bylo tu pohostinství, dokonce se zde pořádaly i šermířské turnaje. Hostovali tu kejklíři a komedianti, předváděla se zde divadelní představení. V domě je ukryt prostor s opukovými žebry dvou křížových gotických kleneb, pokládaný starším bádáním za průjezd brány. Celé těleso brány by tak bylo 26 metrů široké, průjezd sám měl mít šířku 16 metrů. Dvoumetrová hradební zeď tvoří hranici mezi dvěma sousedními domy. Z brány by se tak dochoval nejen průjezd , ale i vrchní patra až k vrcholům gotických štítů, což je výška rovnající se 20 metrům. Je pravděpodobné, že můstky přes hradní příkop Starého Města pražského mělo všech třináct bran staroměstského opevnění, vybudovaného v 1. polovině 13. století. Název Můstek se zachoval jen u tzv. brány Havelské. V těchto místech se zřejmě chodili nejčastěji z jednoho města do druhého a proto název zůstal zachován. Můstek byl zasypán nejpozději v 1. polovině 16. století. \n\nHorská brána s věží stávala poněkud západněji než dnešní Prašná brána. Byla součástí fortifikačního opevnění. Svůj název Horská získala proto, že směřovala ke Kutné Hoře. Brána časem zpustla, a tak si vysloužila název \"valva lacerata\" či brána Odraná. Věž, která stála při bráně byla v době Václava IV. spojena s královským dvorem, který se v té době rozkládal na místě dnešního Obecního domu. Roku 1348 vzniklo Nové Město, které de facto krylo od východu historickou část města. Brána tím ztratila svůj obranný význam a město ji nechalo chátrat. Na jejím místě nechal postavit roku 1475 král Vladislav Jagellonský na náklady Starého města pražského jako součást opevnění Starého města pražského Prašnou bránu..\n\nKoňská brána, také brána sv. Prokopa stávala v místech, kde dnes stojí Národní muzeum. Postavena byla v polovině 14. století při založení Nového Města Karlem IV. jako největší a nejmohutnější brána v pražském opevnění. Měla tři mohutné průjezdy a nahoře kamenný ochoz. V roce 1836 prodělala empírovou přestavbu vídeňským architektem Peterem Nobilem. Zbořena byla v roce 1875 pro výstavbu Národního muzea. \n\nByla postavena na místě původní, později zbořené brány Horské (ústila na cestu do Kutné Hory). Zbořena byla roku 1874-75 při výstavbě Senovážného náměstí.Nejvýstavnější byla brána Svatohavelská, později zvána Nová. \n\nPoříčská brána \"(Špitálská brána)\" byla zbudována během budování gotického opevnění obklopujícího Nové Město pražské Karlem IV. po roce 1348. Špitálská se jí říkalo podle Špitálského pole, části území dnešního Karlína. Stála na místě dnes již zrušeného nádraží Těšnov. Při stavbě nových barokních hradeb po roce 1654 byla nahrazena novostavbou. Potřetí byla přestavěna v letech 1856 - 59 architektem Ludvíkem Tschaperem v novorománském slohu. Při rušení hradeb byla v roce 1873 byla zbourána. \n\nPrašná brána je vyústěním ulice Celetné do ulice Na Příkopě. Je zbytkem původního opevnění Starého Města pražského a zbudována na místě zchátralé brány Odrané. Základní kámen položil dne 30. 3. 1475 český král Vladislav II. Jagellonský a náklady neslo Staré Město pražské. Stala se symbolem bohatství Staroměstských a rostoucí moci měšťanstva, velkolepým vstupem do města i důstojným počátkem Královské cesty. Prvním stavitelem byl zednický mistr Václav ze Žlutic, který se silně inspiroval o století starší Staroměstskou mosteckou věží stavitele Petra Parléře (ta byla jakýmsi protějškem Nové brány na západní straně Starého Města). Protože Václav podle mínění konšelů na tak významnou stavbu nestačil, nastoupil roku 1478 na jeho místo Matěj Rejsek. Základy Prašné brány sahají až do hloubky 9 m pod úroveň dnešního terénu. Brána má čtvercový půdorys, plné zdi na severní a jižní straně jsou při zemi silné 2,1 m. Dřevěnou pavlačí byla věž až do roku 1568 spojena s Královým dvorem a její vnitřní prostory byly zřejmě příslušenstvím dvora; v prvním patře se dosud nalézá dobře zachovaný krb. Prašnou je nazývána od konce 17. století, kdy se věž stala prachárnou, skladištěm střelného prachu. Vchod do brány je z roku 1592 z doby primátora Krocína z Drahobejle. Roku 1757 byla brána pruskou střelbou poškozena a proto roku 1799 zbavena poškozených kamenných ozdob. V r. 1823 byla věž opatřena hodinami. V letech 1875 - 86 věž restauroval architekt Josef Mocker. Při té příležitosti dostala věž dnešní pseudogotickou podobu. Dostala také sochy králů významných pro dějiny Starého Města a další plastické ozdoby od sochařů Jindřicha Čapka, Bernarda Seelnga, J. Strachovského, Ludvíka Šimka a Antonína Wildta. Prašná brána je dnes vysoká 65 m, na vyhlídkový ochoz ve výšce 43 m vede 186 schodů. \n\nSlepá brána \"(Svinská, Brána svatého Jana)\" z poloviny 17. století stávala do roku 1874 při ústí dnešní ulice Ječné. \n\nBrána svatého Štěpána stávala na konci dnešní Bartolomějské ulice. Od 13. století do roku 1789 stál u brány románský kostel sv. Štěpána Menš. (ve zdi), upravený roku 1439. \n\nBrána svatého Valentina postavená v 2. poloviny 13. století uzavírala ulici Svatovalentinskou, dnešní Kaprovu. Ulice dostala své jméno podle prastarého románského farního kostela Sv. Valentina. První zmínka o tomto kostelu pochází už z roku 1253 a stával zde až do roku 1794. Svatovalentinská ulice ( dnešní Kaprova) je jednou z nejstarších městských komunikací, vedla z tržiště, dnešního Staroměstského náměstí, k brodu přes Vltavu a snad i k původnímu mostu. Brána byla v roce 2017 odkrytá v suterénu nárožního domu, který se nalézá na rohu Křižovnické a Kaprovy ulice. \n\nZderazská brána \"(Brána svatého Martina)\" vstoupila do českých dějin roku 1310 jako brána, kterou vstoupil do Prahy český král a moravský markrabě Jan Lucemburský. České země dostal jako léno od svého otce Jindřicha VII. Lucemburského, císaře Sv. říše římské. Jan Lucemburský musel ovšem nejprve Prahu, ve které dosud kraloval Jindřich Korutanský, dobýt. V tom mu pomohli pražští řezníci. Prosekali či otevřeli Zderazskou městskou bránu, stojící v místě dnešního Perštýna. Jindřich Korutanský s manželkou Annou Přemyslovnou z Prahy uprchl. \n\n"}
{"id": "1157209", "url": "https://cs.wikipedia.org/wiki?curid=1157209", "title": "Nadace Dobrý anděl", "text": "Nadace Dobrý anděl\n\nNadace Dobrý anděl pomáhá rodinám s dětmi, které se vlivem vážné nemoci dostaly do těžké situace. Nadaci založili 8. listopadu 2011 podle slovenského vzoru – Nadace Dobrý anjel – podnikatelé Petr Sýkora a Jan Černý poté, co v roce 2006 prodali svou společnost Papirius. Ke spoluzakladatelům patří také exprezident Slovenské republiky a bývalý podnikatel Andrej Kiska.\n\nCílem Systému DOBRÝ ANDĚL je, aby rodiny nemocných dostávaly pravidelnou měsíční finanční pomoc v řádu několika tisíc korun. Z ní hradí výdaje spojené s léčbou nebo běžný chod domácnosti. Jakmile se objeví v rodině vážná nemoc, často ji doprovází přerušení zaměstnání jednoho z rodičů. Rodině se tak téměř ze dne na den mění finanční situace.\n\nKaždý měsíc žádá o pomoc nadaci průměrně 107 nových rodin, které zasáhla vážná nemoc. Aktuální počet dárců a rodin mezi, které se rozdělují příspěvky lze vidět na stránkách nadace. \n\nO pomoc mohou zažádat rodiny s nezaopatřenými dětmi, ve kterých má rodič nebo dítě onkologické onemocnění nebo dítě jiné závažné onemocnění. Jedná se například o cystickou fibrózu, svalovou dystrofii Duchenne, nemoc motýlích křídel, chronická střevní onemocnění, chronická selhání orgánů a nebo závažné metabolické poruchy. Dárci, Dobří andělé, mohou pomoci i rodinám, které trpí jiným závažným, často kombinovaným onemocněním.\n\nV případě onkologického onemocnění je finanční pomoc poskytována rodinám 3 roky od stanovení diagnózy. U jiných onemocnění zpravidla až do 18,5 let věku dítěte.\n\n\n"}
{"id": "1157210", "url": "https://cs.wikipedia.org/wiki?curid=1157210", "title": "Gesta učitele a žáka", "text": "Gesta učitele a žáka\n\nGesta učitele a žáka jsou nezbytnou součástí školního prostředí a velmi pomáhají v provázanosti vztahů mezi učitelem, žákem a učivem. \nGesta se řadí do neverbální komunikace, která je nejčastěji popisována jako komunikace beze slov, za použití celého těla. Gesta jsou přirozenou a plnohodnotnou náhradou slova, nebo verbální komunikaci doplňují a zvýrazňují. Mohou být vědomá nebo nevědomá. \n\nGesta mají dvě hlavní kritéria\n\nGesta, které používají učitelé během vyučování, jsou velmi důležitou součástí pedagogické komunikace mezi učitelem a žákem. Učivo, které je žákům vysvětlováno s pomocí gestikulace, je nejen více zaujme ale je i lépe zapamatovatelné a více si ho „osahají“. \"Přiměřené a kultivované používání gest učitelem se považuje za součást efektivní komunikace.\" \n\nRozdělení podle Gavory: \n\nRozdělení podle Švaříčka a Šalamounové:\n\nV závislosti na kanálu: mimické signály, pohledy očí, zaujímaní prostorových pozic, postoje těla, doteky …\n\nV návaznosti na funkce: \n\nŽákovská gestika hraje v procesu učení velmi důležitou roli, díky gestikulaci si žáci učivo více osahají, porozumí mu, lépe ho pochopí. Do žákovských gest patří hlášení, ukazování různých symbolů či posunků na spolužáky nebo učitele, ale jde i o hlubší gesta, které pomáhají osvojit si látku.\nVýznamnou roli v procesu učení hraje gestika, kterou žáci používají v promluvách se smíšenou syntaxí. Což znamená, že dříve než jsou žáci precizně slovy vyjádřit tok svých myšlenek, udělají to pomocí gest .\n\nGesta podle Šalamounové: \n\n"}
{"id": "1157211", "url": "https://cs.wikipedia.org/wiki?curid=1157211", "title": "Andrea Carlo Ferrari", "text": "Andrea Carlo Ferrari\n\nAndrea Carlo Ferrari (13. srpna 1850 Lalatta – 2. února 1921 Miláno) byl italský římskokatolický kněz, arcibiskup Milána a kardinál. Katolická církev ho uctívá jako blahoslaveného.\n\nNarodil se 13. srpna 1850 v Lalatta jako nejstarší syn ze čtyř dětí Giuseppeho Ferrari a Maddaleny rozené Longarini. Rodina se nacházela ve střední třídě. Svátost biřmování přijal roku 1856. Jeho dva strýcové byli kněží. Po základní vzděláním studoval v Parmském semináři. Dne 21. září 1872 získal podjáhenské svěcení a 15. prosince 1872 jáhenské svěcení. Na kněze byl vysvěcen 20. prosince 1873. Byl biskupským delegátem v Marianu a v 4. července 1874 se stal koadjutorem arcikněze ve Fornovo di Taro. Dále působil jako vikář kurátor kostela S. Leonardo. Roku 1875 se stal vicerektorem semináře a profesorem fyziky a matematiky.\n\nDne 29. května 1890 jej papež Lev XIII. jmenoval biskupem Guastalla. Biskupské svěcení přijal 29. června 1890 v Římě z rukou kardinála Lucida Maria Parocchiho a spolusvětiteli byli arcibiskup Vincenzo Leone Sallua a biskup Giovanni Maria Maioli. Uveden do úřadu byl 3. října 1890.\n\nDne 29. května 1891 byl převeden do diecéze Como se zachováním správy stolce v Guastalle \"ad Sanctis Sedis beneplacitum\". Dne 14. prosince 1891 se stal jejím apoštolským administrátorem.\n\nDne 18. května 1894 ho papež Lev XIII. jmenoval kardinálem. Dne 21. května převzal kardinálský biret s titulem kardinál-kněz ze Sant'Anastasia. Ve stejný den byl ustanoven arcibiskupem Milána a z rukou papeže převzal pallium. Jako kardinál arcibiskup přijal na počest svatého Karla Boromejského prostřední jméno \"Carlo\". Zúčastnil se konkláve roku 1903 kdy byl zvolen papež svatý Pius X. a také roku 1914 kdy byl zvolen papež Benedikt XV.\n\nZemřel 2. února 1921 v Milánu v 17:55 na rakovinu hrdla. Pohřben byl v kapli \"Virgo Potens\" nacházející se v katedrále v Miláně pod oltářem Nejsvětějšího Srdce Ježíšova.\n\nDne 1. února 1975 potvrdil papež Pavel VI. jeho hrdinské ctnosti. Dne 10. listopadu 1986 byl potvrzen zázrak uzdravení na jeho přímluvu. Blahořečen byl 10. května 1987.\n\n"}
{"id": "1157212", "url": "https://cs.wikipedia.org/wiki?curid=1157212", "title": "Šatní ramínko", "text": "Šatní ramínko\n\nŠatní ramínko je předmět sloužící k zavěšení oděvů v šatnících, šatnách. Může být vyrobeno z dřeva, kovu či plastu.\n\nHistorie ramínek nebyla zatím souhrnně zpracována. Jejich vznik vysvětluje několik příběhů, ve kterých vystupují královské páry, slavné historické osobnosti i obyčejní lidé.\nThomas Jefferson není známý jen jako autor Deklarace nezávislosti Spojených států (1776), ale také jako vášnivý tvůrce vynálezů. Mezi jeden z nich patřilo i ramínko na kabát. Navíc měl Jefferson ve svém šatníku i otáčecí stroj, který mu umožňoval zavěšovat kabáty a vesty na 48 tyček připevněných k otáčecí tyči.\n\nDřevěné ramínko imitující lidská ramena navrhl Stanley Fry z Birminghamu v roce 1840 jako svatební dar pro královnu Viktorii a jejího manžela Alberta. Etron byl vyroben ze dřeva, měl vatování z ovčí vlny a zlatý háček s iniciály Viktorie a Alberta.\n\nDrátěné ramínko na kabát si nechal patentovat student inženýrství Christoper Cann z Bostonské univerzity v roce 1876.\n\nMnohem známějším vynálezcem drátěného ramínka je zaměstnanec továrny Timerlake Wire Albert Parkhouse. Ten pohotově zareagoval na stížnosti svých kolegů na nedostatek háčků na zavěšování kabátů. Vzal drát, vytvaroval dva ovály, oba konce stočil a udělal z nich háček. Problém svých kolegů vyřešil v roce 1903.\n"}
{"id": "1157213", "url": "https://cs.wikipedia.org/wiki?curid=1157213", "title": "David Henzl", "text": "David Henzl\n\nDavid Henzl (* 20. června 1977 v Českých Budějovicích) je český římskokatolický kněz a od roku 2015 generální vikář českobudějovické diecéze.\n\nNarodil se 20. června 1977 v Českých Budějovicích v křesťanské rodině. Maturoval na Střední průmyslové škole elektrotechnické v Českých Budějovicích a po absolvování litoměřického konviktu studoval teologii na Katolické teologické fakultě Univerzity Karlovy a Papežské lateránské univerzitě. Kněžské svěcení obdržel 21. června 2003 od Mons. Jiřího Paďoura. Poté působil nejprve jako farní vikář na Pelhřimovsku a od roku 2012 byl administrátorem farnosti v Třeboni, kde rovněž vyučoval na místním gymnáziu. Dne 28. září 2015 se stal kanovníkem českobudějovické kapituly a krátce poté také generálním vikářem českobudějovické diecéze.\n\nVěnuje se studiu teologického díla mistra Stanislava ze Znojma.\n\nDne 4. října 2019 se stal předsedou správní rady akciové společnosti Artesa Capital, která ovládá spořitelní družstvo Artesa.\n\n"}
{"id": "1157215", "url": "https://cs.wikipedia.org/wiki?curid=1157215", "title": "Władysław Kraiński", "text": "Władysław Kraiński\n\nWładysław Kraiński (15. srpna 1842 Wola Sękowa – 2. prosince 1926 Niebocko) byl rakouský finanční odborník, bankéř a politik polské národnosti z Haliče, na konci 19. století poslanec Říšské rady.\n\nProfesí byl právníkem. Pocházel z šlechtické rodiny. Jeho strýcem byl politik Maurycy Kraiński. Od mládí se zajímal o studia. Střední školu vychodil v Přemyšli, pak nastoupil na Lvovskou univerzitu, kde studoval práva a kde získal roku 1864 doktorát. Pokračoval pak díky finanční podpoře svého strýce studiem na Sorbonně. Pracoval na praxi ve francouzských a anglických bankách. Po návratu do Haliče pracoval jako zástupce ředitele pobočky Anglobanky ve Lvově. V letech 1870–1873 opět působil v Paříži jako ředitel jednoho tamního finančního ústavu. Po opětovném návratu do vlasti se oženil. Jeho ženou se stala Maria Trzcińska, dcera průmyslníka. Věnoval se správě svých statků. Byl zvolen do okresní rady v Přemyšli.\n\nOd roku 1899 do roku 1913 zasedal jako poslanec Haličského zemského sněmu za kurii velkostatkářskou. Profiloval se jako odborník na finanční otázky. Zastával významné posty ve finančním ústavu Galicyjskie Towarzystwo Kredytowe Ziemskie, od roku 1886 coby jeho předseda.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Haliči. Slib složil 13. dubna 1891. Ve volebním období 1891–1897 se uvádí jako rytíř Dr. Ladislaus von Kraiński, statkář, bytem Wyszatyce.\n\nVe volbách roku 1891 se uvádí jako kandidát Polského klubu. Patřil mezi konzervativní a klerikální křídlo polských statkářů (tzv. Podolaci). Podporoval spolupráci polských a německorakouských konzervativců. Byl aktivní v organizaci Mariánská kongregace.\n\nRoku 1904 ho císař jmenoval do Panské sněmovny (nevolená horní komora Říšské rady) jako doživotního člena. Získal zároveň titul tajného rady. Po první světové válce se již v politice neangažoval. Roku 1920 se přestěhoval ze Lvova do Niebocko, kde strávil zbytek svého života.\n"}
{"id": "1157218", "url": "https://cs.wikipedia.org/wiki?curid=1157218", "title": "Organizační učení", "text": "Organizační učení\n\nOrganizační učení je proces vytváření, zachování a předávání znalostí v rámci organizace. Jeho účelem je zefektivňování nejrůznějších složek důležitých pro správné fungování organizace. Zásadním východiskem organizačního učení je přesvědčení, že organizace jsou klíčovými místy zprostředkovávající učení společnosti (jednotlivců, skupin, či celé organizace), a tudíž, že velká část každodenního učení probíhá právě v nich.\n\nOrganizační učení rozdělujeme podle zdrojů získaných informací – znalostí.\n\n\nOrganizační učení probíhá na několika úrovních současně. Jde ale říci, že tyto úrovně jsou natolik propojené, že je nemusíme vůbec rozdělovat. Jedna úroveň je zásadní pro existenci té druhé. Pro lepší představu jsou zde však rozděleny a popsány.\n\n\n\nOrganizační učení se skládá z několika fází, které je nutné dodržet v přesném pořadí. Názory na obsah těchto fází se liší.\n\n\n\nMůžeme tedy říci, že pro fungování organizačního učení je základním kamenem příjem informací, které pak vytvářejí intelektuální kapitál = zásoba znalostí v organizaci.\n\n"}
{"id": "1157221", "url": "https://cs.wikipedia.org/wiki?curid=1157221", "title": "Vietnamské prase", "text": "Vietnamské prase\n\nVietnamské prase je plemeno prasete domácího pocházející původem z Vietnamu, respektive z jihovýchodní Asie. Do České republiky bylo dovezeno ve druhé polovině 20. století. Nejdříve se objevilo v tehdejším Československu v zoologických zahradách, ale následně se rozšířilo i do běžných chovů, kde je často kříženo s jinými druhy prasat.\nVietnamské prase bylo vyšlechtěno ve více barevných varietách, z nichž nejobvyklejší jsou černá, šedá, bílá a také strakatá. Tato prasata se dají většinou snadno ochočit, jsou učenlivá, mají klidnou povahu a jsou nenáročná na krmení (jde o typické všežravce), díky čemuž jsou oblíbená pro chov. V dospělosti dosahuje vietnamské prase typicky hmotnosti mezi 60-80 kilogramů. Případy útoku prasete vietnamského jsou velmi ojedinělé a případná zranění jsou spíše nešťastné náhody při krmení.\n\nTaké odchov prasat vietnamských není náročný a sviňky se mohou připouštět již v pěti až šesti měsících. Březost samice trvá typicky tři měsíce, tři týdny a tři dny. Selata se mohou po deseti dnech od narození již přikrmovat, do té doby sají mateřské mléko od samice. Odstavují se ve stáří šesti až osmi týdnů, velmi rychle rostou a také se urychleně tělesně vyvíjí. Tuto vlastnost obvykle ztrácejí kříženci vzniklí připuštěním s divočáky či prasaty z běžných českých chovů, kteří pak ale dosahují vyšší hmotnosti.\n"}
{"id": "1157222", "url": "https://cs.wikipedia.org/wiki?curid=1157222", "title": "Jerodiákon", "text": "Jerodiákon\n\nJerodiákon případně hierodiákon ( \"иеродиакон\", či \"иеродьякон\" z řeckých výrazů ἱερο- – důstojný, svatý a διάκονος – služebník), ve starším ruském označení též „černý diákon“ („чёрный диакон“) je pravoslavný mnich se svěcením diákona. Starší jerodiákon se nazývá archidiákon.\n\nJerodiákonem se stává mnich skrze mnišské postřižení a vykonání svátosti chirotonie (jáhenského svěcení). Bílí diákoni (kteří přijali čestný slib do doby vysvěcení) jsou svěceni taktéž skrze chirotonii. Typickým rozdílem mezi jerodiákonem a diákonem je ten, že jerodiákon před chirotonií přijal mnišské postřižení a složil slib. Co se týče úcty a možnosti pomáhání knězi při svátostných úkonech jsou si jerodiákon a diákon rovni.\n\nCharakteristickou zvláštností úplného oděvu jerodiákona je nošení černé kamilavkie. \n"}
{"id": "1157226", "url": "https://cs.wikipedia.org/wiki?curid=1157226", "title": "Soy Luna", "text": "Soy Luna\n\nSoy Luna je argentinský dramatický televizní seriál na způsob telenovely, který měl premiéru 14. března 2016 na Disney Channel Latinská Amerika a na českém Disney Channelu měl premiéru 5. září 2016.\n\nSeriál vypráví příběh Luny Valente, které život se změní s opuštěním rodného Cancúnu a příchodem do Buenos Aires. Každá série obsahuje 80 epizod kromě poslední serie. \n\nV březnu 2017 započalo turné \"Soy Luna en Concierto\", které začínalo první částí v Latinské Americe, a pokračovalo evropskou části v lednu 2018, kde začalo ve španělské Barceloně pod názvem \"Soy Luna LIVE\" a skončilo evropskou částí v dubnu 2018 v Bruselu, Belgie. Následně se vrátilo na koncerty v Latinské Americe pro léto a podzim 2018 pod názvem \"Soy Luna en vivo\".\n\n24. srpna 2017 byla vydána mobilní hra \"Soy Luna – Your Story\", která je dostupná v Google Play a App Store.\n\nDruhá série měla premiéru 17. dubna 2017 na Disney Channel Latinská Amerika a na českém Disney Channel byla premiérována 18. září 2017.\n\n13. května 2017 bylo potvrzeno natáčení třetí řady seriálu, která se na latinskoamerické obrazovky dostala 16. dubna 2018, a zároveň bylo potvrzeno, že se jedná o poslední sérii. V prosinci 2017 bylo ukončeno natáčení 3. řady. V Česku měla 3. série premiéru 15. října 2018. Poslední epizoda v premiéře byla odvysílána 18. dubna 2019.\n\n10. prosince 2017 proběhla v Latinské Americe premiéra záznamu koncertu \"Soy Luna en Concierto\" z Mexika. V ČR neoficiální premiéra proběhla 7. října 2017 na YouTube.\n\nLuna Valente (Karol Sevilla) spokojeně žije v Mexiku. Našla si skvělou brigádu, rozváží jídlo na bruslích. Takže může trávit většinu svého volného času tím, co má nejradši: baví se s nejlepším kamarádem Simónem a bruslí po celé Cancúnské promenádě. Lunin život nabere neočekávaný směr, když se s celou rodinou přestěhuje do Argentiny. Stres Luna zahání bruslením a díky nim objeví soutěž Jam & Roller. Na bruslařském stadiónu se také seznámí s okouzlujícím Matteem. Díky svému odhodlání a nadšení se Luna naučí freestylovému bruslení, potká nové kamarády a objeví své pravé já.\n\nPrázdniny skončily a každý se vrací domů. Luna dochází k odhalení pravdy s iluzí v její setkání s Matteem. Nikdo nezná tajemství, které Matteo skrývá, ale Luna je ochotna bojovat s větrem a vzduchem, aby to tajemství odhalila. V průběhu času Luna pomáhá Matteovi odhalit jeho pravou vášeň a vyrovnat se s tlakem jeho náročného otce. Ve vile Benson nastává napjatá atmosféra po příjezdu Alfreda, otce paní Sharon, to mění rutinu v přívaly vzpomínek z minulosti. Luna cítí silný soucit s Alfredem, který vypadá natolik podobně. Ámbar, Jasmín, Delfi, Gastón, Ramiro a Matteo tento rok ukončí studium a musí se rozhodnout, jakou cestu se vydají.\n\nTeď, když je známa pravá Sól Bensonová, Luna se stává novou dědičkou jmění a život v sídle se radikálně mění. Sharon změní vzhled a identitu. Vrací se s novým jménem a ve spojení s Reyem (Rodrigo Pedreira), který se vrátil do práce, plánuje svou pomstu. Rey pracuje jako dvojitý agent a přidá dalšího spojence, nového domácího zaměstnance, který vstupuje do vily. Luna hledá informace o svých rodičích, minulost se vrací přes své sny a ve vile spojeném s minulostí rodiny Benson se objeví nová tajemství. Sny vedou Lunu do Sharonina pokoje, který byl kdysi pokojem Lili a Bernieho. V této tajemné místnosti se skrývá tajemství o její minulosti a původu, který Luna odhalí s pomocí Niny.\n\nNa začátku se Jam & Roller stává ústředím Red Sharks pod velením Garyho Lópeze (Joaquína Bertholda). Gary ruší tým Rolleru a staví nový, který tvoří Ámbar (Valentina Zenere), Emília (Giovanna Reynaud), Benício (Pasquale di Nuzzo) a Ramiro, nová osa zla. Mezitím se Luna a ostatní členy týmu snaží udržet si své místo v týmu a čelit velkým překážkám a výzvám.\n\nPrvní album seriálu. Album bylo zveřejněno 26. února 2016. Taktéž se jedná o soundtrack.\n\nDruhé soundtrackové album seriálu Soy Luna s názvem Soy Luna: Música en Tí. Album bylo vydáno 26. srpna 2016.\n\nAlbum bylo vydáno 3. března 2017 tedy měsíc před začátkem 2. série v Latinské Americe a z důvodů dostatku písní na turné Soy Luna en Concierto. Album se skládá ze dvou disků po dvanácti písních.\n\n\"Soy Luna Remixes (AtellaGali Remixes)\" je první album remixů tohoto seriálu. Na trh se album dostalo 6. října 2017. Album je komponováno remixy AtellaGali s písněmi z první a druhé série.\n\nJe čtvrté soundtrackové album seriálu, které bylo vydáno k prodeji na CD a digitálně 6. dubna 2018. První singlem byla píseň Modo Amar, zveřejněna 23. března 2018 a druhý singl byl Soy Yo, který byl propuštěn 29. března téhož roku.\n"}
{"id": "1157231", "url": "https://cs.wikipedia.org/wiki?curid=1157231", "title": "Sudbury Town (stanice metra v Londýně)", "text": "Sudbury Town (stanice metra v Londýně)\n\nSudbury Town je stanice metra v Londýně, otevřená 28. června 1903. Dříve se nacházela na lince District Line dnes na:\n"}
{"id": "1157232", "url": "https://cs.wikipedia.org/wiki?curid=1157232", "title": "Sudbury Hill (stanice metra v Londýně)", "text": "Sudbury Hill (stanice metra v Londýně)\n\nSudbury Hill je stanice metra v Londýně, otevřená roku 1903. V letech 1903-1932 se nacházela na District Line. V roce 1932 již na lince:\n"}
{"id": "1157237", "url": "https://cs.wikipedia.org/wiki?curid=1157237", "title": "Informační design", "text": "Informační design\n\nInformační design je oblast designu, praxe umělecko-technické výzdoby a reprezentace různých informací, s ohledem na ergonomii, na funkcionální možnosti, na psychologická kritéria vnímání informací člověkem, na estetiku vizuálních forem představy informací a dalších faktorů.\n\nV informačním designu se používají tradiční a nové principy designu v procesu interpretace složitých a nestrukturovaných dat do pochopitelných informací. Pomoci obrázků, symbolů, barev a slov probíhá přenos informace, ilustrace dávají vizualizaci vztahů.\n\nPodle Roberta Chorna ze Stanfordovy univerzity: \"informační design – je umění a věda přípravy informací takovým způsobem, aby mohla být efektivně používaná lidmi\".\n\nDino Karabeg definoval informační design následovně: \"Informační design – je design informací.\"  \n\nInformační design je protipříkladem tradičnímu informováni, při kterém profesionálové ve své oblasti vedou informační komunikace pomoci tradičních zdrojů. Pro informační design jsou důležité odpovědi na následující otázky:\n\nVe svém článku Gerlinde Schuller předvádí vzorec definující informační design:\n\n\"Informační design = složitost + mezioborovost + experiment.\"  \n\nZákladním cílem informačního designu je zjednodušení komunikaci: zpráva musí být nejen přesně odeslána odesílatelem, ale i správně pochopena příjemci. \n\nInformační design se skládá z funkcionálních a estetických principů.\n\nK funkcionálním principům patří:\nK estetickým principům paří:\n\nPojem information design, vznikl v 90. létech 18. století. Někteří designéři začali používat tento pojem, a v roce 1979 byl založen časopis \"Information Design Journal\" . Podle vzpomínek redaktora časopisu, nový časopis měl za cíl přidat grafice té doby: informační komunikace, jazyk a proces plánování. Potřeba názorné představy vznikla dávno.\n\nTřídění kartiček je jednou z metod projektování struktury internetového portálu, ve kterém se účastní potenciální uživatelé. Metoda je zaměřena na ujasnění struktury a zjednodušení hledání informace. Podstatou metody je rozdělení kartiček na skupiny podle názvu materiálu stránek. Existuje zavřená a otevřená metoda, v závislosti na tom, jestli uživatelé mohou vytvářet své skupiny, nebo jestli jsou skupiny přesně dané. Mezi plusy patří jednoduchost, lacinost, rychlost provádění.\n\nZměnou různých parametrů textu (písmo, rozměr atd.) je možné dosáhnout kontrastu mezi textem, a takovým způsobem zdůraznit nejdůležitější informace.\n\nOkrajové poznámky — paralelní texty — pomáhají obrátit pozornost na nejdůležitější informace.\n\nDůležitou část textu je možné zdůraznit pomocí obtékání prázdným místem — \"vzduchem\". Takto \"provzdušněný\" dokument je příjemnější na čtení \n\nJeden z problémů informačního designu je zbytečná komplikovanost (\"over-designed\"), který vytváří existence neužitečných informací.\n\nInformační design se používá například v oblastech:\n"}
{"id": "1157238", "url": "https://cs.wikipedia.org/wiki?curid=1157238", "title": "Křížový potok", "text": "Křížový potok\n\nNázev Křížový potok má více vodních toků:\n\n"}
{"id": "1157239", "url": "https://cs.wikipedia.org/wiki?curid=1157239", "title": "Terezie Pokorná", "text": "Terezie Pokorná\n\nTerezie Pokorná (* 1965 Praha) je česká publicistka, teatroložka a filmová kritička, překladatelka, editorka a šéfredaktorka Revolver Revue.\n\nPo maturitě na gymnáziu pracovala jako uklízečka, pak vystudovala divadelní a filmovou vědu na Filozofické fakultě UK (diplomová práce \"Jan Grossman a Divadlo Na zábradlí v letech šedesátých\", 1989).\n\nV osmdesátých letech se zároveň podílela na samizdatových a jiných alternativních aktivitách, v roce 1989 působila především v Nezávislém tiskovém středisku a v Revolver Revue. Od roku 1993 je její šéfredaktorkou, řídí rovněž \"Edici Revolver Revue\".\n\nV roce 1995 spoluzaložila s Viktorem Karlíkem a Michaelem Špiritem \"Kritickou Přílohu Revolver Revue\" a stala se její šéfredaktorkou.\n\nV 90. letech pracovala souběžně také v Kabinetu pro studium českého divadla a, za působení Jana Grossmana, v dramaturgii Divadla Na zábradlí. Jako editorka připravila výbor textů J. Grossmana \"Analýzy\" (1991; s Jiřím Holým) a Sergeje Machonina \"Šance divadla\" (2005; s Barbarou Topolovou), ke kterému napsala závěrečnou studii \"Ideologie a myšlení\".\n\nPatřila k iniciátorům a autorům koncepce Konference I. M. Jirous – jako historicky první symposium věnované dílu Ivana M. Jirouse, na podzim 2013 v Praze; je editorkou knihy \"Magorova konference\" (2014; s Editou Onuferovou).\n\nZ angličtiny přeložila studii Romana Jakobsona \"Středověké fraškovité mystérium\" (Staročeský Mastičkář) (knižně in Roman Jakobson: \"Poetická funkce\", 1995).\n\nKromě \"Revolver Revue\", \"Kritické Přílohy RR\" a \"Bubínku Revolveru\" publikovala recenze, rozhovory, studie a další texty zejména v \"Divadelní revue\", \"Literárních\" a \"Divadelních novinách\" a \"Respektu\".\n\nOd roku 2009 se účastnila vzniku a následných aktivit iniciativy Za Česko kulturní.\n\nJe editorkou a spoluautorkou publikací \"Edice Revolver Revue\":\n\n\n\n"}
{"id": "1157243", "url": "https://cs.wikipedia.org/wiki?curid=1157243", "title": "Königsee-Rottenbach", "text": "Königsee-Rottenbach\n\nKönigsee-Rottenbach je město v durynském okresu Saalfeld-Rudolstadt.\n\nKönigsee-Rottenbach leží na severozápadní hranici okresu.\n\nMěsto je rozděleno na 17 okrsků.\n\n"}
{"id": "1157246", "url": "https://cs.wikipedia.org/wiki?curid=1157246", "title": "Pomník Elišky Krásnohorské", "text": "Pomník Elišky Krásnohorské\n\nPomník Elišky Krásnohorské z roku 1931 stojí v západní části Karlova náměstí v Praze proti budovám Českého vysokého učení technického. Autorkou sochy z bílého mramoru je Karla Vobišová-Žáková.\n\nEliška Krásnohorská se významně angažovala v ženském hnutí, redigovala \"Ženské listy\", byla starostkou \"Ženského výrobního spolku českého\", zakladatelkou \"Spolku pro ženské studium Minerva\" a také prvního dívčího gymnásia Minerva. Její texty byly předneseny i při odhalení blízkých pomníků Karoliny Světlé a Vítězslava Hálka. O zbudování pomníku Elišky Krásnohorské se zasloužil Ženský výrobní spolek český, který od r. 1896 sídlil ve vlastním domě v Resslově ulici č. 1940-II.\n\nAutorka sochy, Karla Vobišová-Žáková, vytvořila roku 1927 pamětní desku Elišky Krásnohorské (nynější budova budova Českoslovanské obchodní akademie, Resslova 5) a ve stejném roce zvítězila v soutěži na zbudování pomníku. Ten byl odhalen roku 1931 a Vobišová za něj získala vyznamenání Akademie věd a umění.\n\nPomník je vytesán z jediného bloku bílého rumunského mramoru. Spisovatelka v mírně nadživotní velikosti je zobrazena v hladkých šatech splývajících k zemi a s pelerínou uvázanou u krku. V rukou u pasu drží svitek papírů. Na nízkém nepravidelně vykrojeném mramorovém soklu je reliéfní nápis: ELIŠKA KRÁSNOHORSKÁ.\n\nO pomníku v dobovém tisku psal Emil Pacovský: (cit. ):\n\nPomník Elišky Krásnohorské je kulturní památka České republiky evidovaná v Ústředním seznamu kulturních památek pod rejstříkovým číslem: 40068/1-1205.\n\n\n\n\n"}
{"id": "1157251", "url": "https://cs.wikipedia.org/wiki?curid=1157251", "title": "Rayners Lane (stanice metra v Londýně)", "text": "Rayners Lane (stanice metra v Londýně)\n\nRayners Lane je stanice metra v Londýně, otevřená roku 1906. V letech 1910-1933 se stanice nacházela na District Line. Dnes se nachází na těchto linkách:\n"}
{"id": "1157252", "url": "https://cs.wikipedia.org/wiki?curid=1157252", "title": "Glücksburg", "text": "Glücksburg\n\nGlücksburg je město v okrese Schleswig-Flensburg ve Šlesvicku-Holštýnsku v Německu.\n\nMěsto se nachází na jižní straně Flensburského fjordu a je obtékáno Baltským mořem. Nachází se přibližně 10 km od Flensburgu. Z města pochází rod Glücksburků, tj. od roku 1863 královské rodiny Dánska a od roku 1905 královské rodiny Norska. Jedna z větví této rodiny také patřila do původní královské rodiny Řecka.\n\nV Glücksburgu se nachází německá námořní vojenská základna. Součástí vybavení základny je vysílač s volací značkou DHJ58.\n"}
{"id": "1157253", "url": "https://cs.wikipedia.org/wiki?curid=1157253", "title": "Eastcote (stanice metra v Londýně)", "text": "Eastcote (stanice metra v Londýně)\n\nEastcote je stanice metra v Londýně, otevřená roku 1906. V letech 1910-1933 se stanice nacházela na District Line. Nachází se na dvou linkách:\n"}
{"id": "1157256", "url": "https://cs.wikipedia.org/wiki?curid=1157256", "title": "Ruislip Manor (stanice metra v Londýně)", "text": "Ruislip Manor (stanice metra v Londýně)\n\nRuislip Manor je stanice metra v Londýně, otevřená roku 5. října 1912 pod názvem \"Ruislip Manor Halt\". V letech 1904-1933 se stanice nacházela na District Line. Dnes se nachází na dvou linkách:\n"}
{"id": "1157257", "url": "https://cs.wikipedia.org/wiki?curid=1157257", "title": "Ravensburg", "text": "Ravensburg\n\nRavensburg je historické velké okresní město v Horním Švábsku v jižním Německu, asi 20 km od Bodamského jezera. Je okresním městem okresu Ravensburg v Bádensku-Württembersku.\n\nRavensburg byl prvně zmíněn v roce 1088. Ve středověku byl svobodným obchodním městem a důležitým obchodním centrem. Velká Obchodní Společnost Ravensburská vlastnila obchody a obchodní společnosti po celé Evropě. Historické centrum města je stále uzavřené a to třemi branami a více než 10 věžemi středověkého opevnění.\n\nNejpopulárnějším městským festivalem je Rutenfest.\n\n"}
{"id": "1157258", "url": "https://cs.wikipedia.org/wiki?curid=1157258", "title": "Ruislip (stanice metra v Londýně)", "text": "Ruislip (stanice metra v Londýně)\n\nRuislip je stanice metra v Londýně, otevřená roku 1904. V letech 1910-1933 se stanice nacházela na District Line. Dnes se nachází na dvou linkách:\n"}
{"id": "1157260", "url": "https://cs.wikipedia.org/wiki?curid=1157260", "title": "Ickenham (stanice metra v Londýně)", "text": "Ickenham (stanice metra v Londýně)\n\nIckenham je stanice metra v Londýně, otevřená 15. září 1905. V letech 1910-1933 se stanice nacházela na District Line. Dnes se nachází na dvou linkách:\n"}
{"id": "1157262", "url": "https://cs.wikipedia.org/wiki?curid=1157262", "title": "Hillingdon (stanice metra v Londýně)", "text": "Hillingdon (stanice metra v Londýně)\n\nHillingdon je stanice metra v Londýně, otevřená 10. prosince 1923. V letech 1923-1933 se stanice nacházela na District Line. Dnes se nachází na dvou linkách:\n"}
{"id": "1157263", "url": "https://cs.wikipedia.org/wiki?curid=1157263", "title": "Uxbridge (stanice metra v Londýně)", "text": "Uxbridge (stanice metra v Londýně)\n\nUxbridge je stanice metra v Londýně, otevřená roku 1904. V letech 1910-1933 se stanice nacházela na District Line. Dnes se nachází na dvou linkách:\n"}
{"id": "1157264", "url": "https://cs.wikipedia.org/wiki?curid=1157264", "title": "Dok", "text": "Dok\n\nDok (z nizozemštiny) je zařízení, které umožňuje stavbu a opravy větších a velkých lodí. Někdy se jako doky označují i oddělená, případně uzavíratelná kotviště, která usnadňují nakládání a vykládání například při proměnlivé hladině v důsledku přílivu a odlivu.\n\nSuchý dok je vodní nádrž na břehu řeky nebo moře, kterou lze uzavřít vraty (jako plavební komoru). Loď do ní vpluje, a když se uzavřou vrata a voda z doku vyčerpá, dosedne loď na připravené podpěry a dá se opravovat. U velkých doků se místo vrat užívají speciální plavidla, která přesně dosednou na vpust doku a tak jej uzavřou. Největší současné suché doky mají délku až 660 m.\n\nPlovoucí dok je velké, obvykle ocelové plavidlo s trupem ve tvaru žlabu a s velkými vodními komorami. Když se komory naplní, plavidlo klesne tak, že do něj loď může vplout. Vyčerpáním vody z komor se dok vynoří z vody a loď dosedne na podpěry na jeho dně. Musí být ovšem pečlivě vyvážena, případně podepřena i ze stran.\n\nNejstarší suché doky z poloviny třetího tisíciletí př. n. l. byly objeveny v Egyptě, na pobřeží Rudého moře asi 120 km jižně od Suezu, a v přístavu Lóthal při řece Indu v dnešním Pákistánu. Myšlenka plovoucího doku vznikla patrně v Itálii v polovině 16. století, roku 1691 dal dánský admirál Henrik Span postavit plovoucí dok, jehož podoba je zachycena na dobové medaili. První moderní plovoucí dok postavila roku 1893 firma Gilbert v USA.\n\n"}
{"id": "1157266", "url": "https://cs.wikipedia.org/wiki?curid=1157266", "title": "Harrow-on-the-Hill (stanice metra v Londýně)", "text": "Harrow-on-the-Hill (stanice metra v Londýně)\n\nHarrow-on-the-Hill je stanice metra v Londýně, otevřená 2. října 1880 pod názvem \"Harrow\". K přejmenování na dnešní název došlo 1. června 1894. Nachází se na linkách:\n"}
{"id": "1157269", "url": "https://cs.wikipedia.org/wiki?curid=1157269", "title": "Amazoňan žlutobřichý", "text": "Amazoňan žlutobřichý\n\nAmazoňan žlutobřichý (\"Alipiopsitta xanthops\") je druh amazoňana z monotypického rodu \"Alipiopsitta\", z čeledi papouškovitých. Tento druh vyhledává především polosuché savany Jižní Ameriky, především na území Brazílie.\n\nDruh amazoňan žlutobřichý vyhledává především rozsáhlé polosuché savany s nízkými křovinami, suché stepi a stálezelené lesy. Obývanými zeměmi je především Brazílie, Bolívie nebo Paraguay. Právě polosuché savany jsou ale často ničeny, aby na jejich území vznikly plantáže k pěstování sóji či cukrové třtiny. Právě kvůli ničení jejich přirozeného prostředí byl amazoňan žlutobřichý zapsán na Červený seznam ohrožených druhů IUCN. Jinak se jedná o částečně tažný druh, který se v hejnech přemisťuje pouze v případě nedostatku potravy.\nAmazoňan žlutobřichý je drobný papoušek zavalité postavy s velmi krátkým ocasem. Na délku má jeho tělo do 27 cm a jeho váha se pohybuje okolo 250 g. Jedná se tedy o jeden z menších druhů amazoňanů, pro srovnání; amazoňan modročelý může na délku mít až 38 cm. Jeho tělo je převážně zelené, přičemž místy se vyskytují i zářivě žlutá pera, u výjimek můžeme najít i oranžová až červená pera. Pohlavní dimorfismus je velmi nevýrazný, ale mladí jedinci se dají odlišit celkem lehce, jelikož jsou téměř celí zelení, bez příměsi žluté barvy. Dle zbarvení na břiše byly popsány dvě formy; zelenobřichá a žlutobřichá. I proto je název „žlutobřichý” nepřesný a často i matoucí.\n\nTito ptáci se živí pupeny, květy, semeny a plody. S oblibou vyhledávají plody ledvinovníků, manga i kvajávy. Stejně jako jiné druhy amazoňanů, i tento hnízdí v dutinách stromů nebo skalních škvírách. Nepohrdnou ale ani opuštěnými termitišti. Žijí v menších hejnech do patnácti kusů. Jedná se o velmi plachý druh, který je těžké nejen rozpoznat, ale vůbec najít.\n\nAmazoňan žlutobřichý byl poprvé popsán J. B. Spixem v roce 1824 pod názvem papoušek žlutolící (\"Psittacus xanthops\"). Po mnoha letech byl nakonec přeřazen do rodu amazoňan (pod latinským názvem \"Amazona xanthops\"). Následně bylo provedeno několik studií, které potvrdily příbuzenský vztah mezi amazonky z rodu \"Graydidascalus\" a \"Pionus\", proto byl následně amazoňan žlutobřichý znovu přeřazen, tentokrát do monotypického rodu \"Alipiopsitta\". Druhové jméno, \"xanthops\", je tvořeno dvěma slovy: „žlutá” (\"xanthos\") a „tvář” (\"ops\").\n\nV literatuře je možné najít i mnoho latinských synonym; \"Androglossa xanthops\" \"Chrysotis hypochondriaca\" \"Chrysotis xanthops\" a další.\n\n"}
{"id": "1157270", "url": "https://cs.wikipedia.org/wiki?curid=1157270", "title": "Vinyla 2015", "text": "Vinyla 2015\n\nVinyla 2015 je pátý ročník hudebních cen Vinyla. \n\n\n\n\n"}
{"id": "1157271", "url": "https://cs.wikipedia.org/wiki?curid=1157271", "title": "Chrám svatého Mikuláše (Bubeneč)", "text": "Chrám svatého Mikuláše (Bubeneč)\n\nChrám či kaple svatého Mikuláše (Nikolaje), nebo též \"modlitebna profesorského domu\", v Praze 6 – Bubenči (někdy nesprávně v Dejvicích), je nevelký pravoslavný chrám, resp. kaple, umístěná v suterénu česko-ruského profesorského domu. Jeho adresa je Rooseveltova 597/29.\n\nBrzy po přerušení pravoslavných bohoslužeb a duchovní činnosti v chrámu svatého Mikuláše na Staroměstském náměstí dal pražský pravoslavný biskup Sergij (Koroljov) své požehnání k otevření nového domovního chrámu svatého Mikuláše v „Profesorském domě“ (jinak též nazývaném \"\"Bratskaja mogila\"\") architektů Rudolfa V. Svobody a Alexeje Těrechova nedaleko rozhraní pražských obvodů Dejvice a Bubeneč.\n\nV letech 1924-1925 bylo v Rooseveltově ulici společnými silami rusko-českého stavebního sdružení postaveno několik obytných domů pro profesorský a vysokoškolský pedagogický sbor, kulturní a vědecké osobnosti ruské emigrace. V suterénu jednoho z těchto domů byla vyhrazena nevelká místnost určená pro konání seminářů, kurzů pro děti, oslavy vánočních svátků a dalších společenských událostí. V těchto prostorách byla také vysvěcena jedna místnost jako domovní chrám.\n\n"}
{"id": "1157274", "url": "https://cs.wikipedia.org/wiki?curid=1157274", "title": "Assa (film)", "text": "Assa (film)\n\nAssa (ruský název: Асса) je sovětský film z roku 1987, natočený režisérem Sergejem Solovjovem. Film je první částí jeho trilogie – Assa (1987) / Čornaja roza - embljema pječali, krasnaja roza - embljema ljubvi (Черная роза - эмблема печали, красная роза - эмблема любви, tj. Černá růže je symbolem smutku, červená růže je symbolem lásky) (1989) / Dom pod zvjozdnym něbom (Дом под звездным небом, tj. Dům pod hvězdným nebem) (1991).\n\nVe filmu se objevují populární rockoví hudebníci (včetně Viktora Coje). Soundtrack obsahuje písně Borise Grebenščikova a skupiny Akvárium, Žanny Aguzarovové se skupinou Bravo, a také skupiny Kino. Hlavně proto se film Assa stal jedním ze základních filmových děl ruského rocku, který se nejvíce rozvíjel ve druhé polovině osmdesátých let.\n\nPremiéra se uskutečnila 1. dubna 1988 v Moskvě.\n\nV roce 2009 byl natočen film 2-Assa-2 jako druhá část dilogie: Anna Karenina/ 2-Assa-2.\n\nDěj filmu se odehrává v zimě roku 1980 na Jaltě. Mladá zdravotní sestra Alika se sblíží se svým pacientem Krymovem, který je cechovikem (termín v SSSR, nelegální majitel továrny vyrábějící nedostatkové zboží) a zločineckou autoritou plánující velké finanční machinace. Alika čeká na svého milence a na jednu noc si pronajme pokoj v domě u náhodné známosti – mladíka Bananana.\n\nPostupně se Alika začíná o Bananana zajímat a s Krymovem tráví méně času, což u něj vyvolá žárlivost a podrážděnost. Bananan pracuje jako noční hlídač v divadle a se svými kamarády zpívá v jedné z místních restaurací. O sobě říká: ‚Žiju v tajném světe svých snů.‘ V divadle zároveň probíhá umělecké turné skupiny liliputánů. Albert, jeden z nich, je dlouholetým přítelem a bývalým komplicem Krymova.\n\nMezitím Krymova neustále sledují členové speciálních služeb - policie a KGB. Na Jaltě Krymov plánuje krádež houslí značky Guarneri. Tu má provést Albert jako splátku starého dluhu, který se nedávno znovu objevil.  Ale Albert se už nechce zabývat trestnou činností a spáchá sebevraždu - skočí přes palubu parníku. Jeho manželka Zoja velmi těžce nese zprávu o jeho smrti. Po jejím odjezdu Alika najde v pokoji liliputánů zbraň.\n\nKrymovovi se dostanou do ruky snímky Aliky a Bananana, kteří se spolu vyfotili v automatu. Začne zuřit. Banananu demonstruje svoji moc nejprve tím, že oba plavou daleko od břehu Černého moře, což Bananana velmi vysílí. Dále mu na dostizích zajistí velkou výhru. Po tom všem Krymov navrhuje Banananu, aby na několik týdnů opustil Jaltu, ten ale odmítá. Proto Krymovovi pomocníci Bananana zabijí ránou nože do srdce a jeho tělo utopí v moři. Krymov žádá Aliku, aby s ním ihned odjela, ale když Alika odmítne, rozčílí se a řekne jí o vraždě Bananana. Za to jej Alika zastřelí pistolí.\n\nV epilogu filmu přivede černoch Viťja, kamarád Bananana, nového zpěváka do restaurace. Jedná se o Viktora Coje, který ve filmu hraje sám sebe. Coj nečeká, až zaměstnankyně restaurace přeříká nudné školení o pravidlech chování estrádního umělce, ale rovnou vyjde na scénu a zazpívá svou píseň ‚Chci změny!‘ V průběhu písně se mění obraz – před Cojem se objeví obrovské množství diváků se zapalovači ve zvednutých rukách.\n\nVe filmu existuje paralelně ještě jedna dějová linka, a to zfilmovná část knihy Graň věkov (Грань веков, tj. Hranice století) od Natana Ejdelmana, kterou čte Krymov. Základem děje jsou poslední dny života ruského imperátora Pavla I. a jeho vražda v roce 1801.\n\n\n\n\n\n\nNázev filmu navrhl Sergej Bugajev, který hraje Bananana.\n\nV interview Sergej Solovjov řekl:\"-         A odkud se vlastně vzal název Assa?\"\"-         Od Serjoži Bugajeva, ‚Afriky'. Nejdřív se film jmenoval ‚Buď zdráv, mládenče‘ nebo tak nějak, ve smyslu ‚buď zdráv, nový chlapče‘. A jednou večer za mnou Serjoža přišel a řekl: ‚Pojmenujte film Assa!‘ – ‚Ale proč Assa?‘ – ‚To je jedno. Jestli to má být úspěšný film, pojmenujte ho Assa,‘ – tvrdil Afrika. – ‚Zítra Vám řeknu proč.‘ Abych měl klid, tak jsem mu to slíbil. Druhého dne se nechal strhnout bláboly o ‚čistých‘ a ‚nečistých‘ spasených stvoření, o starozákonním Noemovi, který po sestoupení z archy na zem zakřičel ‚As-s-sa!!‘ A když Bugajovi došlo, jak mě tím vším unavuje, řekl: ‚No, jestli nechcete, můžete ten název chápat jako abreviaturu: Autor Solovjov Sergej Alexandrovič.‘\"Samotné heslo ‚Assa‘ zavedl do prostředí rocku umělec Oleg Kotělnikov. Heslo se často používalo ve spojení s kotelnou Kamčatka, kde pracoval Viktor Coj.\n\nV roce 2012 představil Sergej Bugajev při promítání filmu 2-Assa-2 na Jaltě následující verzi vzniku názvu filmu:\"‚Když jsme natáčeli na Jaltě, pili jsme hodně vína Massandra. Jednou jsme ve slově Massandra přeškrtli první písmeno a pak také pár posledních písmen. Ve výsledku vznikl krásný nápoj ‚Assa‘. Dokonce jsme potom navrhovali přejmenovat vinařství na ‚Assu‘ a vyrábět nápoj s takovým krásným jménem\".'(S. Bugajev v interview pro noviny Letňaja stolica # 32 (321) от 23.8.2012)\n\nFilm se natáčel na Jaltě v zimě roku 1987. Alika a Krymov byli ubytováni v hotelu Oreanda. Lanovka vedoucí od pobřeží Jalty ke kopci Darsan se stala po vstupu filmu do kin oblíbenou městskou památkou. Restaurace, ve které hrál Bananan a obědvali Krymov a Alika, kde se odehrála rvačka ‚Majora‘ a kam přišel pracovat Viktor Coj (namísto Bananana), se nacházela v pravém křídle hotelu Tavrida, vedle lanovky ‚Jalta-vršek‘. Scény, ve kterých je Krymov sledován kamerou, byly natočeny v Nikitské botanické zahradě.\n\nVe filmu lze poukázat na malou nepřesnost. Krymov a Bananan jedou z Jalty na dostihovou dráhu do Simferopolu. Film se odehrává v roce 1980 a dráha v Simferopolu byla zavřena už na začátku sedmdesátých let. Epizoda se natáčela na moskevské dostihové dráze.\n\nEpizoda filmu, ve které Coj zpívá píseň ‚Chci změny!‘, se natáčela v Zeleném divadle Centrálního parku kultury a oddechu Maxima Gorkého v Moskvě. Místo toho, aby se platil komparz, zorganizoval štáb bezplatný koncert skupiny Kino, během kterého epizodu natočili. Kvůli natáčení byla píseň nazpívána na fonogram. Zbytek koncertu zahráli naživo. Publikum, které přišlo na koncert, natolik pobouřilo dlouhé čekání kvůli přípravě na natáčení scény, že převrhlo hasičské auto, připravené na místě kvůli zabezpečení.\n\nHistorické scény se natáčeli v Michajlovském zámku v Leningradě.\n\n\n\n\n\"Myslel sis: přítel můj, a teď\"\"ryba, rak nebo tak či tak\"(překlad J. Nohavica)\n\"/XXXVII/\"\"Padalo šero. V samovaru\"\"uhlíky rudě svítící\"\"syčivě zahřívaly páru\"\"pod velkou čínskou konvicí.\"\"Už Olga, jako když si hraje,\"\"pramínek voňavého čaje\"\"vlévala do porcelánu,\"\"hoch nabízel všem smetanu.\"\"Taťjana před rozruchem v domě\"\"odešla k oknu... prochladlá\"\"modř průzračného zrcadla\"\"zasedla dechem ... podvědomě\"\"kreslil prst na zamžené sklo\"\"monogram lásky E a o ...\"(překlad O. Mašková)\n\n\n·         Viktor Coj\n\n·         Georgij Gurjanov – bicí\n\n·         Jurij Kasparjan – kytara\n\n·         Igor Tichomirov – baskytara\n\n·         Andrej Krisanov – baskytara\n\n·         Sergej ‚Afrika‘ Bugajev – bicí\n\n·         Timur Novikov – umělec\n\n·         Boris Grebenščikov\n\n·         Vsevolod Gakkel – vokál, violoncello\n\n·         Djuša Romanov – vokál, flétna\n\n·         Alexandr Titov - baskytara\n\n·         Alexandr Ljapin - kytara\n\n·         Pjotr Troščenkov - bicí\n\n·         Žanna Aguzarova - vokál\n\n·         Jevgenij Chavtan - kytara\n\n·         Pavel Kuzin - bicí\n\n·         Fjodor Ponomarjov – saxofon, klávesy\n\n·         Timur Murtazajev - baskytara\n\n·         Alexandr Sinicyn – vokál, kytara\n\n·         Michail Michajljuk - klávesy\n\n·         Maja Mantaševa - vokál\n\n·         Boris Grebenščikov\n\n·         Viktor Coj\n\n·         Jevgenij Chavtan\n\n·         Alexandr Sinicyn\n\n·         Vladimir Matěckij\n\n·         Jurij Černavskij\n"}
{"id": "1157281", "url": "https://cs.wikipedia.org/wiki?curid=1157281", "title": "West Harrow (stanice metra v Londýně)", "text": "West Harrow (stanice metra v Londýně)\n\nWest Harrow je stanice londýnského metra, otevřená 17. listopadu 1913. Nachází se na lince:\n"}
{"id": "1157286", "url": "https://cs.wikipedia.org/wiki?curid=1157286", "title": "Moor Park (stanice metra v Londýně)", "text": "Moor Park (stanice metra v Londýně)\n\nMoor Park je stanice metra v Londýně, otevřená 9. května 1910 jako \"Sandy Lodge\". 18. října 1923 byla stanice přejmenována na \"Moor Park and Sandy Lodge\" a 25. října 1938 na dnešní název. Nachází se na lince:\n"}
{"id": "1157294", "url": "https://cs.wikipedia.org/wiki?curid=1157294", "title": "Croxley (stanice metra v Londýně)", "text": "Croxley (stanice metra v Londýně)\n\nCroxley je stanice metra v Londýně, otevřená 2. listopadu 1925 jako \"Croxley Green\". 23. května 1949 byl název stanice změněn na dnešní. Nachází na lince:\n"}
{"id": "1157295", "url": "https://cs.wikipedia.org/wiki?curid=1157295", "title": "Almen Abdi", "text": "Almen Abdi\n\nAlmen Abdi (* 21. října 1986, Prizren, SFR Jugoslávie) je švýcarský fotbalový záložník a reprezentant kosovského původu, který hraje v anglickém klubu Watford FC.\n\n\nAbdi reprezentoval Švýcarsko v mládežnické kategorii U21.\n\nV A-mužstvu Švýcarska debutoval 20. 8. 2008 v přátelském utkání v Lancy proti reprezentaci Kypru (výhra 4:1).\n\n"}
{"id": "1157298", "url": "https://cs.wikipedia.org/wiki?curid=1157298", "title": "Watford (stanice metra v Londýně)", "text": "Watford (stanice metra v Londýně)\n\nWatford je stanice metra v Londýně, otevřená roku 1925. Nachází se na lince:\n"}
{"id": "1157301", "url": "https://cs.wikipedia.org/wiki?curid=1157301", "title": "Northwood (stanice metra v Londýně)", "text": "Northwood (stanice metra v Londýně)\n\nNorthwood je stanice metra v Londýně, otevřená roku 1887. Nachází se na lince:\n"}
{"id": "1157302", "url": "https://cs.wikipedia.org/wiki?curid=1157302", "title": "Joel Ekstrand", "text": "Joel Ekstrand\n\nLars Henning Joel Ekstrand (* 4. února 1989, Lund) je švédský fotbalový obránce a reprezentant, který hraje v anglickém klubu Watford FC (k prosinci 2015).\n\n\nEkstrand reprezentoval Švédsko v mládežnických kategoriích včetně U21.\n\nV A-mužstvu Švédska debutoval 23. 1. 2010 v přátelském utkání v Damašku proti reprezentaci Sýrie (remíza 1:1).\n\n"}
{"id": "1157306", "url": "https://cs.wikipedia.org/wiki?curid=1157306", "title": "Witold Lewicki", "text": "Witold Lewicki\n\nWitold Lewicki (13. listopadu 1859 Zoločiv – 1931) byl rakouský novinář, národohospodář a politik polské národnosti z Haliče, na konci 19. století poslanec Říšské rady.\n\nStřední školu absolvoval ve Lvově. Vystudoval historii a filozofii na Lvovské univerzitě, kde studoval v semináři u profesora Ksaweryho Liskeho. Roku 1878 vydal studii \"O historyografii polskiej za Zygmunta III\". Studoval zde historii a později i práva. Na Lvovské univerzitě promoval roku 1882. Studoval taky na Vídeňské univerzitě. Jiný zdroj uvádí, že roku 1883 získal doktorát na Jagellonské univerzitě.\n\nPůsobil jako právník, ekonom a politik. V letech 1890–1894 byl redaktorem listu \"Ekonomista Polski\". Od roku 1902 působil v redakci listu \"Słowo\" ve Varšavě. Napsal mj. pojednání \"Samorząd gminny w Galicji\" a \"Polityka ekonomiczna sejmu galicyjskiego\" (1891). Redigoval také list \"Przełom\" vycházející ve Vídni. Byl ředitelem záložny ve Lvově a členem zemědělské společnosti v Krakově a Pilzně.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Haliči, obvod Přemyšl, Grodek atd. Mandát obhájil ve volbách roku 1897, nyní za všeobecnou kurii, 9. voleb. obvod: Přemyšl, Sambir atd. Ve volebním období 1891–1897 se uvádí jako rytíř Dr. Witold Lewicki, místotajemník zemského výboru, bytem Lvov.\n\nVe volbách roku 1891 se uvádí jako kandidát Polského klubu. I ve volbách roku 1897 je řazen mezi polské kandidáty.\n"}
{"id": "1157308", "url": "https://cs.wikipedia.org/wiki?curid=1157308", "title": "211 (číslo)", "text": "211 (číslo)\n\nDvě stě jedenáct je přirozené číslo, které následuje po čísle dvě stě deset a předchází číslu dvě stě dvanáct. Římskými číslicemi se zapisuje CCXI.\n\n\n\n\n\n\n"}
{"id": "1157309", "url": "https://cs.wikipedia.org/wiki?curid=1157309", "title": "Barack Obama starší", "text": "Barack Obama starší\n\nBarack Hussein Obama (18. června 1936 Nyang'oma Kogelo — 24. listopadu 1982 Nairobi) byl keňský ekonom a politik, otec amerického prezidenta Baracka Obamy, který mu věnoval autobiografickou knihu \"Cesta za sny mého otce\".\n\nPocházel z kmene Luo žijícího na západě Keni. Jeho otec Onynago Obama byl kuchař: původně katolík, během pracovního pobytu na Zanzibaru konvertoval k islámu. Barack sám navštěvoval anglikánskou školu, v dospělosti se označoval za agnostika. Pro svůj studijní talent byl zařazen do programu umožňujícího mladým Keňanům vzdělání v USA, který založil Tom Mboya a podporovali ho John Fitzgerald Kennedy nebo Harry Belafonte. Nastoupil na Havajskou univerzitu, kde získal titul B. A. v ekonomice. Během studií se seznámil s bílou Američankou z Kansasu Stanley Ann Dunhamovou, s níž se roku 1961 oženil a zplodil syna Baracka. Pár se rozvedl roku 1964.\n\nObama pak studoval na Harvardu, kde získal titul M. A., roku 1964 se vrátil do Keni a pracoval jako manažer ropné společnosti, později působil na ministerstvu dopravy a ministerstvu financí. Byl příznivcem ekonomických reforem, v roce 1965 vydal studii \"Problémy afrického socialismu\", v níž podpořil ministra Toma Mboyu proti prezidentovi Jomo Kenyattovi. Když byl roku 1969 Mboya zavražděn atentátníkem, ztratil Obama vlivného zastánce a byl ze státních služeb propuštěn. V roce 1971 podnikl cestu na Havaj, při níž se setkal s bývalou rodinou včetně syna Baracka mladšího. V Keni byl v nemilosti a nemohl najít práci, což vedlo k psychickým problémům a závislosti na alkoholu. Zemřel při dopravní nehodě v roce 1982.\n\nMěl osm dětí se čtyřmi ženami:\n\n"}
{"id": "1157310", "url": "https://cs.wikipedia.org/wiki?curid=1157310", "title": "Jonathan Strange &amp; Mr Norrell (minisérie)", "text": "Jonathan Strange &amp; Mr Norrell (minisérie)\n\nJonathan Strange & Mr Norrell je britský televizní seriál natočený režisérem Toby Haynesem na motivy stejnojmenné knižní předlohy britské spisovatelky Susanny Clarkové. Premiérový díl této sedmidílné minisérie byl na BBC One odvysílán 17. května 2015, poslední 28. června 2015. Hlavní role seriálu ztvárnili herci Bertie Carvel, Eddie Marsan a Marc Warren.\n\nStejně jako knižní předloha je i seriál zasazen do prostředí Anglie v průběhu napoleonských válek. Mágové Jonathan Strange a Gilbert Norrell se na počátku 19. století pokoušejí vzkřísit upadlou anglickou magii. O užitečnosti magie přesvědčí britské ministry pan Norrell, který s pomocí elfa, označovaného pouze jako Gentleman s vlasy jako chmýří bodláčí, oživí zesnulou choť sira Waltera Polea, Emmu. Elf však Gilberta Norrella podvede a výměnou za život získá kontrolu nad duší mladé ženy. Když pak Gentleman očaruje také duše Poleova sluhy Stephena Blacka a Strangeovy manželky Arabelly, jsou rozhádaní mágové donuceni ke spojení svých sil.\n\n"}
{"id": "1157311", "url": "https://cs.wikipedia.org/wiki?curid=1157311", "title": "Block DM-03", "text": "Block DM-03\n\nBlock DM-03 (rusky:Блок ДМ-03), index \"11S861-03\", je ruský horní raketový stupeň, spalující kerosen a kapalný kyslík, používaný jako čtvrtý stupeň těžkých nosných raket Proton, Angara 3 a Angara 5. Může být použit namísto staršího stupně Block DM-2.\n\nPrvní verze Block DM-03 byly poháněny jedním motorem RD-58M, spalujícím kerosen (RG-1) a kapalný kyslík. Nejnovější vývoj okolo Block DM-03 je představován vylepšeným motorem RD-58MF, jako méně výkonnou, ale efektivnější variantou oproti RD-58M. Block DM-03 také může nést o 25% více paliva, než Block DM-2, který tak může v letech s Protonem nahradit. Přesto, většina vojenských a všechny komerční lety raději používají Briz-M. Vynášené náklady pro první dva lety Block DM-03 představují dvě skupiny družic Uragan-M po třech, pro program GLONASS, se stálou potřebou dopravování tří dalších družic Uragan-M, a také dvou družic Ekspress v samostatných letech. Block DM může umístit náklad na přesnější dráhu než Briz-M, což ho předurčuje pro družice Uragan-M, které nemají apogeové motory.\n\nKdyž v roce 2012 v RKK Energia skončila výroba, bylo pro použití v Protonu a případně Zenitu, vyrobeno pět stupňů Block DM-03. Výroba nové verze tohoto horního stupně bude vyžadována, jakmile dojde k vypuštění všech dosud vyrobených Block DM-03; všech pět DM-03 bylo navrženo pro lety Protonu mezi roky 2010 a 2015. Během rozhovoru v listopadu 2014, uvedl náměstek generálního ředitele chemické divize Krasnojarského strojírenského závodu Vladimir Kolmykov, že výroba Block DM, zastavená v průběhu tohoto roku (2014), ale práce na vývoji a výrobě RD-58MF budou pokračovat během roku 2015.\n\nVývoj horního stupně 11S861-03 je hrazen v rámci programu Dvina-DM (rusky: ). Ve specifikaci tohoto programu se stanovují (\"Technical requirements on development work «Modernization of the upper stage «DM» for the carrier rocket heavy class»\") tři evoluční kroky horního stupně 11S861-03 (Block DM-03):\n\n\n"}
{"id": "1157314", "url": "https://cs.wikipedia.org/wiki?curid=1157314", "title": "Józef Milewski", "text": "Józef Milewski\n\nJózef Milewski (20. března 1859 Poznaň – 16. ledna 1916 Kyjev) byl rakouský vysokoškolský pedagog a politik polské národnosti z Haliče, na konci 19. století poslanec Říšské rady.\n\nProfiloval se jako národohospodářský odborník a vyučoval národohospodářství na Jagellonské univerzitě. Byl členem krakovské akademie věd.\n\nZasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii velkostatkářskou v Haliči. Nastoupil 27. října 1894 místo Tomisława Rozwadowského-Jordana. Mandát obhájil ve volbách roku 1897. Ve volebním období 1891–1897 se uvádí jako rytíř Dr. Josef Milewski, univerzitní profesor, bytem Krakov.\n\nVe volbách roku 1897 se uvádí jako oficiální polský kandidát. Patřil do konzervativního křídla Polského klubu.\n\nV roce 1915 byl zajat ruskými jednotkami při jejich stahování z okupovaného Lvova. Zastával tehdy funkci ředitele zemské banky ve Lvově. Rusové ho donutili, aby se přestěhoval do Kyjeva. Zde ale těžce onemocněl a zemřel v lednu 1916.\n"}
{"id": "1157316", "url": "https://cs.wikipedia.org/wiki?curid=1157316", "title": "Moštárna (rozcestník)", "text": "Moštárna (rozcestník)\n\nSlovo moštárna znamená většinou provoz, kde se zpracovává ovoce lisováním na mošt např.:\nvyskytuje se ale také jako místní název: \na v jiných sovislostech:\n"}
{"id": "1157318", "url": "https://cs.wikipedia.org/wiki?curid=1157318", "title": "Edwin Płażek", "text": "Edwin Płażek\n\nEdwin Płażek (9. září 1842 Lvov – 20. dubna 1925 Lvov) byl rakouský vysokoškolský pedagog a politik polské národnosti z Haliče, na konci 19. století poslanec Říšské rady.\n\nByl úředníkem. Zastával funkci viceprezidenta zemské školní rady. Jeho otec Józef Płażek byl důstojníkem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Zoločiv atd. Rezignace byla oznámena na schůzi 14. prosince 1895. V parlamentu ho pak nahradil Anatol Vachnjanyn. Ve volebním období 1891–1897 se uvádí jako Dr. Edwin Plažek, c. k. místodržitelský rada, bytem Lvov.\n\nVe volbách roku 1891 se uvádí jako kandidát Polského klubu.\n\nJeho syn Edwin Płażek mladší byl chemikem.\n"}
{"id": "1157322", "url": "https://cs.wikipedia.org/wiki?curid=1157322", "title": "Ocolașul Mare", "text": "Ocolașul Mare\n\nOcolaşul Mare (1907 m n. m.) je hora v pohoří Ceahlău v severovýchodním Rumunsku. Nachází se na území župy Neamț asi 12 km severozápadně od města Bicaz a 30 km západně od města Piatra Neamț. Vrchol je místem dalekého rozhledu. Ocolaşul Mare je nejvyšší horou celého pohoří. Některé zdroje však uvádějí jako nejvyšší bod pohoří vrchol Toaca (1901 m n. m.), který leží necelé 3 km na sever.\n\nNa vrchol lze vystoupit po značených turistických cestách z několika směrů, například z osady Stațiunea Durău či z osady Izvoru Muntelui.\n"}
{"id": "1157334", "url": "https://cs.wikipedia.org/wiki?curid=1157334", "title": "Hlavní městské domy architekta Victora Horty v Bruselu", "text": "Hlavní městské domy architekta Victora Horty v Bruselu\n\nHlavní městské domy architekta Victora Horty v Bruselu je název jedné z belgických památek ze seznamu světového kulturního dědictví UNESCO, kterou tvoří 4 budovy vystavěné v secesním slohu. Autorem staveb je významný belgický secesní umělec Victor Horta. Charakteristickým prvkem všech domů je otevřený vnitřní prostor a jedinečné propojení zaoblených linek vybavení a výzdoby interiéru s konstrukcí budovy.\n\n"}
{"id": "1157339", "url": "https://cs.wikipedia.org/wiki?curid=1157339", "title": "Liga mistryň CEV", "text": "Liga mistryň CEV\n\nLiga mistryň CEV je nejvýznamnější evropská mezinárodní klubová soutěž v ženském volejbale. Koná se každoročně od roku 1961. Účastní se jí 24 týmů ze dvanácti evropských zemí s nejlepším klubovým koeficientem, které jsou rozděleny do šesti čtyřčlenných skupin. První dvě družstva z každé skupiny postupují do čtvrtfinále a semifinále hraného vyřazovacím systémem doma a venku, tři nejlepší týmy společně s pořádajícím klubem pak hrají závěrečný turnaj \"Final Four\".\n\nHistoricky nejúspěšnější zemí je bývalý Sovětský svaz s 22 prvenstvími, z toho 11 titulů vyhrálo Dynamo Moskva.\n\n\n\n"}
{"id": "1157340", "url": "https://cs.wikipedia.org/wiki?curid=1157340", "title": "KAI KUH-1 Surion", "text": "KAI KUH-1 Surion\n\nKAI KUH-1 Surion je jihokorejský lehký dvoumotorový víceúčelový vrtulník vyráběný společností Korea Aerospace Industries (KAI). Vrtulník byl vyvinut ve spolupráci KAI a evropské zbrojovky Eurocopter (nyní Airbus Helicopters) jako náhrada zastarávající lehké vrtulníky UH-1H a 500MD jihokorejské armády a letectva. Různé varianty vrtulníku lze použít k celé řadě úkolů, například k přepravě výsadku, likvidaci ponorek, misím SAR, policejním misím, hašení požárů, nebo k evakuaci raněných (MEDEVAC). Vyvíjena je také civilní verze typu Surion.\n\nVrtulník KUH-1 (Korean Utility Helicopter – korejský víceúčelový vrtulník) byl vyvinut v rámci programu KHP (Korean Helicopter Programme). Požadavky na jeho vývoj byly zveřejněny v dubnu 2005, přičemž v prosinci 2005 bylo rozhodnuto, že partnerem zbrojovky KAI v programu KHP se stane evropský Eurocopter. Vývoj vrtulníku byl zahájen v červnu 2006. Postaveno bylo celkem šest prototypů, z toho čtyři letové. První prototyp byl dokončen v červenci 2009, přičemž tehdy byl typ oficiálně pojmenován Surion. K prvnímu vzletu prototypu KUH došlo 10. března 2010. Typ byl do operační služby zaveden roku 2012. Jihokorejské letectvo objednalo 245 kusů základní verze KUH-1 Surion, jejichž dodávky probíhají od roku 2012 a mají trvat osm až deset let. První bojové nasazení vrtulník prodělal v srpnu 2015, kdy se Suriony podílely na evakuaci osob raněných v blízkosti demilitarizované zóny severokorejskou dělostřeleckou palbou.\n\nZe základní verze KUH-1 je odvozena od srpna 2014 vyvíjená varianta pro evakuaci raněných KUH-1 MEDEVAC, jejíž vývoj má být dokončen v prosinci 2016. Odf KUH-1 je odvozena také policejní verze KUH-1P vyvinutá v letech 201122013. Jihokorejská pollicie do roku 2015 objednala čtyři tyto stroje.\n\nV červenci 2013 výrobce KAI zahájil vývoj obojživelné výsadkové verze Surionu (KUH-Amphibious) pro jihokorejskou námořní pěchotu. Tato verze má operovat především z vrtulníkových výsadkových lodí třídy \"Dokdo\". Liší se mimo jiné doletem prodlouženým na 524 km. K prvnímu letu prototypu výsadkové verze došlo v lednu 2015. Vývoj této verze byl dokončen v prosinci 2015. Na přelomu let 2016/2017 bylo objednáno 30 vrtulníků této verze. Dodány mají být v letech 2017–2023.\n\nPlánován je rovněž vývoj námořní protiponorková verze (KUH ASW), námořnictvo Korejské republiky však od roku 2015 přebírá nové vrtulníky AgustaWestland AW159 Wildcat a není jasné, zdali má v úmyslu paralelně provozovat dva různé typy.\n\nV červenci 2017 jihokorejský dozorčí Auditorský a inspekční úřad (BAI) uvedl, že vrtulníky KUH-1 Surion nejsou letuschopné, protože vykazují celou řadu nedostatků. Například nemají ochranu proti bleskům, odmrazovací zařízení a jejich motory postrádají certifikaci. Úřad nařídil zastavení dodávek Surionů a zároveň požaduje vyšetřování představitelů vyzbrojovacího úřadu DAPA, kterým byly vrtulníky uznány schopnými služby.\n\nJedná se o vrtulník klasické koncepce se čtyřlistým hlavním a čtyřlistým vyrovnavacím rotorem. Pohonný systém tvoří dva turbohřídelové motory General Electric T-700, každý o výkonu 1383 kW. Vrtulník je vybaven zatahovvacím podvozkem. Pro vlastní nese elektronický systém EADS Defence and Security MILDS AN/ARR-60. Armádní vrtulníky mohou nést dva boční kulomety ovládané střelci a až šest protitankových řízených střel BGM-71 TOW s dosahem 3750 m. Námořní verze má kabinu vybavenou pancéřováním odolným nábojům do ráže 7,62 mm. Palivové nádrže odolají zásahům nábojů ráže až 14,5 mm. Námořní výsadková verze má ručně sklopné rotorové listy.\n\n\n\n\n\n\n"}
{"id": "1157343", "url": "https://cs.wikipedia.org/wiki?curid=1157343", "title": "Adolf Pidljašeckyj", "text": "Adolf Pidljašeckyj\n\nAdolf Pidljašeckyj, cyrilicí Адольф Підляшецький, uváděn též jako Adolf Podlaszecki (1839 – ???) byl rakouský soudce a politik rusínské (ukrajinské) národnosti z Haliče, na konci 19. století poslanec Říšské rady.\n\nProfesí byl advokátem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Kolomyja, Sniatyn atd. Ve volebním období 1891–1897 se uvádí jako Adolf Podlaszecki, rada c. k. zemského soudu, bytem Lvov.\n\nVe volbách roku 1891 se uvádí jako rusínský kandidát. Zasedal v Rusínském klubu.\n"}
{"id": "1157344", "url": "https://cs.wikipedia.org/wiki?curid=1157344", "title": "Harghita Mădăraș", "text": "Harghita Mădăraș\n\nHarghita Mădăraș ( , 1800 m n. m.) je hora v pohoří Harghita ve středním Rumunsku. Nachází se asi 12 km severoseverovýchodně od města Vlăhița a 20 km severozápadně od města Miercurea Ciuc. Vrchol je místem dalekého rozhledu. Harghita Mădăraș je nejvyšší horou celé Harghity.\n\nNa vrchol lze vystoupit po značených turistických cestách z více směrů, například z vesnice Izvoare či z osady Harghita-Băi.\n\n"}
{"id": "1157347", "url": "https://cs.wikipedia.org/wiki?curid=1157347", "title": "Bolus (pigment)", "text": "Bolus (pigment)\n\nBolus je minerální pigment s velmi jemnou zrnitostí používaná nejčastěji jako malířský podkladový nátěr. Jako \"bolusový\" je obecně označován jakýkoli červený podklad obrazů.\n\nNejběžnější je červený bolus (rudka, poliment, červený okr, terra rossa), bohatý na oxidy železa. Zbarvení od světlejší žluté přes okrovou až ke tmavohnědé je určováno relativním podílem železa nebo manganu. Po smíšení s organickým pojivem – bílkem nebo klihem – byl užíván pod označením \"poliment\" jako podklad zlacení na deskových obrazech a sochách od období gotiky. Od 16. století bolus sloužil také k podmalbě obrazů, zejména v nizozemském malířství. \n\nRecept na přípravu polimentu z bolusové hlinky:\n\nTzv. Arménský bolus je považován za nejkvalitnější hlinku užívanou v knižní malbě.\n\nVe starověku byl užíván k výrobě keramiky (s bolusem označována jako Böttgerova kamenina). Ložiska bolusu se nacházejí v Německu, Itálii, Arménii a na ostrovech Lemnu (Terra Lemia) a Samos (Terra Samia).\n\nBílý bolus (bolus alba, porcelánová hlinka, kaolin) je užíván v keramice nebo se z něj připravuje klihová barva k podmalbě obrazů a polychromovaných soch. Odstín určuje obsah hořčíku. Jeho ložiska jsou v Norsku, v Čechách a na Moravě.\n\nČlánek byl sestaven také z údajů v německé a anglické Wikipedii\n\n"}
{"id": "1157354", "url": "https://cs.wikipedia.org/wiki?curid=1157354", "title": "KHL TV", "text": "KHL TV\n\nKHL TV je první ruský televizní kanál, který se věnuje lednímu hokeji. Kanál si klade za cíl objasnit činnost KHL divákům na celém území Ruska a zemí SNS a přinášet kvalitní sportovní vysílání do každého koutu Ruska a nebližších sousedních zemí a zpopularizovat lední hokej jako národní sport.\n\nKaždý den kanál vysílá živě 3-4 zápasy KHL, a také zápasy druhé nejvyšší ruské ligy (VHL) a juniorské ligy (MHL). KHL TV vysílá pořady z vlastní produkce týkající se událostí a výsledků zápasů, hvězd ruského a světového hokeje a mnoho jiného, co je spojeného s ledním hokejem.\n\nKanál začal vysílat 1. října 2009, zápasem KHL mezi týmy Sibiř a Avtomobilist\n\n\nKanál vysílá své pořady přes satelit a pomocí kabelového vysílání v Rusku, zemích SNS, východní a střední Evropě, Asii a Americe.\n\n\n\n\nV souladu s federálním zákonem O ochraně dětí před informacemi, škodícím jejich zdraví a rozvoji:\n\nKoncepce vysílání KHL TV je rozdělena do dvou variant: SD verze vysílá pouze zprávy, program Liga a archivní dokumentární filmy a HD verze vysílá premiéry, do kterých patří desítky vlastních televizních projektů různé tematiky. Veškeré programy vlastní produkce je možné také sledovat na kanálu KHL na serveru YouTube.\n\n\n\n\n\n\n\nStanice vysílá především zápasy:\nVe vysílání se objevují i jiné světové hokejové ligy, hokejové turnaje a další významné události:\nKHL TV vysílá soutěže a významné události:\n\n\n"}
{"id": "1157359", "url": "https://cs.wikipedia.org/wiki?curid=1157359", "title": "Dymnivka", "text": "Dymnivka\n\nDymnivka (\"Corydalis\") je rod nevysokých rostlin z čeledi makovitých, do které byl přesunut po zrušení čeledi zemědýmovitých. Rod dymnivka je velmi obsáhlý, skládá se asi ze 400 druhů rostlin, které rostou v mimotropických oblastech po celé severní polokouli. Největší počet druhů pochází z Asie a Severní Ameriky, v české přírodě se vyskytují druhy čtyři.\n\nJsou to rostliny z polostínu, většinou rostou na půdě dobře odvodněné a bohaté na humus. Některé druhy jsou silně tolerantní k suchu, na příliš vlhké půdě bývají napadány houbovými chorobami. V přírodě se dymnivky rozšiřují semeny, která ochotně roznášejí mravenci, v zahradnické praxi jsou množeny dělením hlíz nebo oddenků.\n\nJednoleté nebo vytrvalé byliny se složenými, obvykle šedě zelenými listy. Mají vzpřímené, větvené lodyhy vysoké 10 až 90 cm, které rostou z kulovitých hlíz nebo oddenků. Lodyhy jsou porostlé pouze dvěma až třemi trojčetnými listy.\n\nSouměrné, oboupohlavné květy vyrůstají na stopkách v konečných, listenatých hroznech, které se po odkvětu obvykle prodlužují. Květy s ostruhou mají dva drobné kališní lístky, které často brzy opadávají či dokonce chybí. Korunní lístky jsou čtyři a rostou ve dvou kruzích, bývají růžové, fialově namodralé, modré, oranžové a vzácně i bílé. Menší a užší vnitřní lístky jsou si podobné a vrcholem srostlé. Z větších vnějších je horní lístek prodloužen do ostruhy nebo je vakovitě vydutý. Šest podplodních tyčinek je dvoubratrých, vyrůstají nitkami srostlé po třech. Střední tyčinka má prašník se dvěma pylovými váčky, kdežto krajní jen s jedním; u báze tyčinek jsou nektarové žlázky. Jednopouzdrý, vejčitý, svrchní semeník s mnoha vajíčky je vytvořen ze dvou plodolistů, nese nitkovitou čnělku nejčastěji se dvěma bliznami. Jednotlivé druhy rozkvétají v rozličnou dobu, od jara až do podzimu. Květy jsou opylovány hmyzem slétajícím se pro nektar.\n\nPlod je mnohosemenná, dvoudílná, nepukající, šešulovitá tobolka obsahující černá, kulovitá semena s masíčkem.\n\nV České republice rostou tyto čtyři druhy rostlin z rodu dymnivka:\nMimo to se v české přírodě ještě vyskytuji dva kříženci:\nMezi známější druhy dymnivek dále patří:\n\nNěkteré druhy byly přeřazeny do rodu \"Pseudofumaria\" (chocholačka).\n\nNěkteré dymnivky jsou používány jako okrasné rostliny do zahrad, jsou to hlavně dymnivka plná, dymnivka kapraďolistá, \"Corydalis aurea\", \"Corydalis caseana\", \"Corydalis scouleri\" nebo \"Corydalis sempervirens\".\n\n"}
{"id": "1157363", "url": "https://cs.wikipedia.org/wiki?curid=1157363", "title": "Alakalufové", "text": "Alakalufové\n\nAlakalufové je indiánský kmen, tvořící původní obyvatelstvo jižní části Chile okolo Magalhãesova průlivu. Exonymum \"Alakalufové\" pochází z jazyka jejich sousedů Jaganů z Ohňové země a znamená „pojídači mušlí“. Sami se nazývají \"Kawésqar\", tedy „lidé“.\n\nPodle archeologických nálezů žili Alakalufové ve své zemi již před šesti tisíci lety. Byli dobře adaptovaní na její drsné klima, měli například enormně silnou vrstvu podkožního tuku (podobně jako Inuité). Byli kočovnými lovci a sběrači, jejich potravu tvořili mořští měkkýši, krabi a houby, pro něž se potápěly ženy, zatímco muži lovili ryby, lachtany, mořské vydry, na souši se kořistí stával i jelínek huemul jižní a divoká lama guanako. Potravu doplňoval sběr jedlých rostlin, hub a vajec mořských ptáků.\n\nAlakalufové neznali zemědělství, hrnčířství ani tkalcovství, jediné řemeslné dovednosti, jež ovládali, bylo zpracování dřeva, stromové kůry, kůží a košíkářství. Odívali se do zvířecích kožešin, které nosili přehozené přes ramena jako pončo. Z lachtaní nebo tulení kožešiny vyráběli i obuv. Obydlím byla většinou kupolovitá chýše z proutí, pokrytá rákosím a větvemi nebo jednoduché stany kryté kůžemi. Stavěli rozměrné kanoe dlabané kamennými nástroji z kmenů stromů, v nichž se rodiny přesouvaly podél pobřeží a mezi ostrovy na značné vzdálenosti. Muži k lovu používali i menší kánoe s dřevěnou kostrou potaženou kůrou stromů, podobně jako severoameriští indiáni.\n\nPůvodní náboženství bylo animistické, uctívali velkého ducha Xelase, který sídlí na nebi a nemá lidské potřeby. Velmi se báli duchů zemřelých lidí.\n\nJejich počet podle odhadů nikdy nepřesáhl pět tisíc, začal se však rapidně snižovat po příchodu bílých osadníků, kteří Alakalufy nutili k usedlému způsobu života a zavlekli mezi ně nemoci, vůči nimž domorodci nebyli imunní. Misionáři se snažili indiánům pomáhat, i oni je však nutili obývat stálé osady. Misionáři a osadníci mezi Indiány rozšířili evropské oděvy, Alakalufové v oblečení plavali, a potápěli se, poté jej nechali schnout přímo na těle. To mělo za následek nárůst respiračních onemocnění včetně zápalu plic. Alberto Achacaz Walakial, který zemřel v roce 2008, byl pokládán za posledního žijícího čistokrevného Alakalufa, nicméně přes dva tisíce míšenců se dosud hlásí k alakalufskému původu a několik desítek z nich dosud hovoří původním jazykem kawésqar.\n\n\n"}
{"id": "1157366", "url": "https://cs.wikipedia.org/wiki?curid=1157366", "title": "Johannes von und zu Liechtenstein", "text": "Johannes von und zu Liechtenstein\n\nJohannes z Lichtenštejna (6. ledna 1873 Vídeň – 3. září 1959 Hollenegg) byl námořním důstojníkem a diplomatem Rakousko-uherské monarchie.\n\nKníže Johannes z Lichtenštejna (dále Johannes Liechtenstein) se narodil jako páté dítě knížete Alfreda z Lichtenštejna (1842–1907) a jeho ženy Marie Henriety z Lichtenštejna(1843–1931). Dětství strávil na rodném zámku Hollenegg v západním Štýrsku. \n\nPo ukončení gymnázia ve Vídni nastoupil vojenskou službu u císařského a královského námořnictva (K. u. k. Kriegsmarine) 7. října 1890 jako kadet. V roce 1894 byl povýšen do hodnosti kadet 2. třídy. Na palubě korvety \"SMS Said\", které velel kapitán Moritz Sachs, se zúčastnil dálkové plavby do východní Asie a Austrálie. Navštívil přístavy Port Said, Aden, Colombo, Kalkata, Singapur, Batavia, a Melbourne. Na podzim 1898 ve Velké Británii v loděnici Yarrow v hodnosti důstojnického zástupce (Linienschiffsfähnrich) se nalodil na nový torpédoborec \"SMS Cobra\" a spolu \"SMS Boa\" dopluli 6. prosince 1898 na námořní základnu v Pule. \n\nJohannes Liechtenstein absolvoval speciální výcvik pro vedení torpédového a minového boje a stal se odborníkem v této oblasti. 1. prosince 1901 byl povýšen do hodnosti poručíka řadové lodi (Linienschiffsleutnant). V letech 1902–1903 se zúčastnil dálkové plavby do východní Asie a na Dálný Východ na pancéřovém křižníku \"SMS Kaiser Karl VI.\" pod velením kapitána řadové lodi Richarda Dregera. Navštívil přístavy jako Jokohama, Ósaka, Hakodate, Čemulpo (dnes Inčchon), ruskou enklávu na Šaotungském poloostrově s přístavem Daľnyj (dnes čínský Dalien) a hlavní základnu ruského Tichomořského loďstva přístav Vladivostok. \n\nV letech 1906–1909 zastával velitelskou funkci u císařské a královské Dunajské flotily s hlavní základnou v Budapešti. V říjnu 1908 jako velitel říčního monitoru \"SMS Szamos\" se zúčastnil hlídkování u Bělehradu. V Budapešti nebyl jen námořním důstojníkem, ale plnil i důležitou úlohu politickou, upevňování vztahů rakouského císaře s uherskou šlechtou. V roce 1906 se oženil Marizzou (Marií) hraběnkou Andrássy ze Czikszentkirály a Krásnej Hôrky neteří hraběte Gyuly Andrássyho (1823–1890).\n\nV letech 1910–1911 sloužil na \"SMS Taurus\", stálé staniční lodi v Istanbulu. Loď byla součástí rakousko-uherského diplomatického zastoupení u Vysoké porty (úřad osmanského velkovezíra). Kníže Johannes Liechtenstein v Istanbulu krátce pobýval již v roce 1896. Jeho mise měla narovnat vztahy mezi Rakousko-Uherskem a Osmanskou říší, které byly narušeny v roce 1908 rakousko-uherskou anexí Bosny a Hercegoviny. Vzhledem k úspěšnému působení v Istanbulu byl vyslán v letech 1912–1915 jako vojenský a námořní atašé do Říma. Jeho pozice nebyla snadná v době horečného zbrojení a rozdílných zájmů obou států ve středomoří. Z diplomatické služby byl odvolán na podzim 1915.\nPo návratu z diplomatické služby převzal velení na torpédoborci \"SMS Wildfang\" třídy Huszár, který byl součástí 4. divize II. torpédové flotily se základnou v Boce Kotorské. Od podzimu 1915 až do jara 1917 plnil úkoly týkající se protiponorkové hlídkové činnost, zajišťování doprovodů zásobovacích konvojů do Albánie, vyhledávání a záchrana létajících člunů rakousko-uherského leteckého sboru K. u. K. \"Seeflugwesenkorps\" nebo kladení min či zajišťování vlastních minolovek při likvidaci minových polí. V listopadu 1916 byl Johannes Liechtenstein povýšen do hodnosti fregatního kapitána (Fregattenkapitän) a od jara 1917 velel torpédoborci \"SMS Csepel\" třídy Tátra.\n\nNejvýznamnější akcí byla účast v námořní bitvě na Jadranu 14. a 15. května 1917, v bitvě v Otrantském průlivu. Fregatní kapitán Johannes Liechtenstein byl velitelem předvoje, který zajišťoval operaci hlavních sil pod velením kapitána řadové lodě Miklóse Horthyho. Fregatní kapitán Johannes Liechtenstein velel uskupení dvou torpédoborců \"SMS Csepel\" a \"SMS Balaton\". Podle rozkazu kontradmirála Alexandra Hansy bylo úkolem torpédoborců narušit plavbu nepřátelských transportních konvojů a tím odlákat pozornost nepřítele od hlavních sil, které měly narušit protiponorkovou uzávěru v Otrantském průlivu. Po ukončení akce měly torpédoborce úlohu předvoje křižníkové flotily a podávat hlášení o pohybu nepřátelských plavidel.\nV rámci utajení operace byl rozkaz o vyplutí doručen na palubu SMS \"Csepelu\" dvě hodiny před zahájením operace. Skupina torpédoborců vyplula z Boky Kotorské po šesté hodině večer 14. května 1917. Po vyplutí na volné moře nabraly kurz na jih. Po obeplutí ostrova Sazan pokračovaly podél pobřeží jihovýchodním kurzem. 15. května krátce po třetí hodině ráno, 12 námořních mil severně od ostrova Fano, narazily na malý konvoj tří transportních lodí doprovázených italským torpédoborcem \"Borea\". \"SMS Csepel\" zahájil palbu na italský torpédoborec a potopil jej. Torpédoborec \"SMS Balaton\" potopil dvě transportní lodi Carroccio a Verita. Třetí loď Bersagliere unikla ve tmě, její stav byl natolik vážný, že posádka ji opustila a nasedla do člunů. Boj trval méně než půl hodiny. Z blízké Valony, základny několika italských lodí, vyrazily posily na pomoc konvoji. Johannes Liechtenstein nasměroval svou skupinu na severozápad aby zajišťoval návrat Horthyho křižníků. Po šesté hodině upravil kurz na sever směrem na Boku Kotorskou a mířil do vymezené hlídkové oblasti východo-severo-východně od Brindisi. V 7:15 byl hlídkami hlášen kouř nepřátelských lodí. Po ověření, že jde skutečně o lodě dohody, vyslal kapitán Johannes Liechtenstein radiovou depeši na velitelství v Boce Kotorské a Horthymu o kontaktu s nepřítelem a plnou parou vyrazil směrem k přístavu Ulcinj. Rychlosti torpédoborců 29 uzlů stačil pouze nejrychlejší italský torpédoborec \"Aquila\", ostatní lodě dohody začaly zaostávat. Kapitán Johannes Liechtenstein postupně upravoval kurz, nejprve směrem na mys Rodoni později na mys Pali. V 8:15 se podařilo \"Aquile\" dostat na dostřel a zahájit palbu. Rakousko-uherské torpédoborce palbu opětovaly. Přestože pálily z děl menší ráže a hranici dostřelu, využívali létajícího člunu K153, který byl vybaven radiostanicí a korigoval jejich palbu. Granát \"Csepelu\" zasáhl kotelnu italského torpédoborce \"Aquila\" a vyřadil jej z provozu. Po deváté hodině kapitán Johannes Liechtenstein se svou skupinou dosáhl pobřeží ovládaného rakousko-uherským pobřežním dělostřelectvem. Pobřežní baterie u Mali Durcit vypálila několik dobře mířených salv, které přinutilo kontradmirála Actona ukončit pronásledování a vrátit se. Návrat torpédoborců kapitána Johannese Liechtensteina narušila ještě francouzská ponorka \"Bernoulli\", která hlídkovala v Medovském zálivu. Její torpéda rychlé a obratné torpédoborce minula. Následně byla zachycena zpráva o zoufalém boji Horthyho křižníků s nepřátelskou přesilou. Kapitán Johannes Liechtenstein se neprodleně vydal na pomoc, ovšem záhy byl poplach odvolán, poté, co z křižníku \"SMS Sankt Georg\" byl zachycen signál o ústupu nepřítele. Torpédoborce nabraly kurz na Boku Kotorskou a šťastně dopluly do domovského přístavu.\n\n25. srpna 1917 k přebral velení na křižníku \"SMS Novara\". Bojové operace se týkaly jen větších lodí a ponorek, ostatní nečinně kotvily v boce Kotorské. Nečinnost posádek, zhoršující se zásobování a další aspekty vedly ke vzpouře námořníků 1. února 1918 na vlajkové lodi křižníkové flotily, pancéřovém křižníku \"SMS Sankt Georg\" a křižníku \"SMS Kaiser Karl VI.\" Autorita a oblíbenost korvetního kapitána Johannese Liechtensteina způsobily, že posádka Novary se ke vzpouře nepřipojila. Kapitán Johannes Liechtenstein s pistolí v ruce zabránil výsadku vzbouřenců na palubu \"Novary\". Poté, co křižník \"Sankt Georg\" namířil na \"Novaru\" svá 25 cm děla, nechal vyvěsit rudou vlajku. Taktéž, po jistém zaváhání učinil i velitel sesterské lodi \"SMS Helgoland\" kapitán řadové lodě Erich Heyssler. 2. února byla vypálena salva z pobřežní baterie, která se nepřipojila ke vzpouře. Zasažena byla obrněná loď \"Kronprinz Erzherzog Rudolf.\" K vyděšeným námořníkům \"Navary\" promluvil Johannes Liechtenstein ve čtyřech jazycích, vysvětlil danou situaci a nechal odejít všechny, kteří o to požádali. Nabídku využilo 200 námořníků. Na rozkaz služebně nejstaršího důstojníka Heysslera se vydaly \"Novara\" následována \"Helgolandem\" a 1. torpédovou flotilou do Risanské zátoky. 3. února se vzbouřenci vzdali a vzpoura tak byla ukončena. Závěrečné období 1. světové války bylo poznamenáno nečinností lodí.\n\nNa konci října 1918 byl hrabě Johannes Liechtenstein pověřen úkolem zastupovat císařskou a královskou Kriegsmarine na jednáních o příměří s vítěznými mocnostmi. V posledních dnech zániku rakousko-uherské monarchie císař Karel povýšil knížete Johannese Liechtensteina do hodnosti kapitána řadové lodě.\n\nPo skončení války kníže Johannes Liechtenstein žil střídavě na zámku Hollenegg a ve Vídni. Působil v Říšském spolku Rakušanů, kde načas zastával funkci předsedy. V roce 1939 na intronizaci Pia XII. v Římě zastupoval vládnoucího lichtenštejnského knížete Františka Josefa II.\n\nKníže Johannes Liechtenstein zemřel 3. září 1959 na rodném zámku Hollenegg a byl pochován v rodové hrobce ve Vaduzu 9. září 1959.\n\nKníže Johannes Liechtenstein se 6. září 1906 oženil v Budapešti s dvacetiletou Marizzou hraběnkou Andrássyovou ze Czikszentkirály a Krásnej Hôrky. Z dlouhodobého harmonického svazku vzešli čtyři synové:\n\nneúplné\n\n\n"}
{"id": "1157368", "url": "https://cs.wikipedia.org/wiki?curid=1157368", "title": "Mühlhausenský oltář", "text": "Mühlhausenský oltář\n\nMühlhausenský oltář (Mühlhausener Altar, též Prager Altar) je nejstarším českým gotickým křídlovým oltářem z doby kolem roku 1385, který se dochoval vcelku.\n\nOltář objednal pražský měšťan Reinhart na paměť svého bratra Eberharta, který zemřel v Praze r. 1380. Byl určen pro kostel sv. Víta v duryňském Mühlhausenu nedaleko Stuttgartu. Oltář daroval v den sv. Václava, 28. září 1385.\n\nJedná se o pětidílný deskový oltář, malovaný temperou na křídovém podkladě, na dřevěných deskách oboustranně potažených plátnem. Autor patří stylem malby do okruhu dílny Mistra Theodorika, ale absorboval také některé prvky z pozdějších uměleckých proudů 80. let. Nepatřil k okruhu dvorních umělců a reprezentuje méně dokonalou formu měšťanského umění.\n\nOtevřený oltář představuje tři patrony české země: vlevo \"sv. Víta\" jako mučedníka s palmovým listem, \"sv. Václava\" uprostřed jako vévodu v drátěném brnění, s praporcem a štítem a vpravo \"sv. Zikmunda\" jako císaře s korunou, žezlem a jablkem. \n\nNa zavřených křídlech oltáře jsou vlevo \"Bolestný Kristus\" s klečícím donátorem a vpravo \"Ukřižování s Marií a sv. Janem\". Uprostřed dole jsou \"Marie\" a \"anděl Zvěstování\", nahoře \"Sponsa\" (Marie jako nebeská nevěsta) a \"Sponsus\" (Kristus jako královský ženich). Všechny obrazy mají jednotné rumělkově červené pozadí s rosetami.\n\nZadní strana oltáře má uprostřed scénu Ukřižování a po stranách klečící donátory Reinharta a Eberharta.\nObr: \n\nOltář je ve sbírce Staatsgalerie Stuttgart. Nejde o stejnojmenný mariánský oltář z doby kolem roku 1500 (Mühlhausener Altar), který je v katedrále v Bambergu a zobrazuje Pannu Marii na půlměsíci jako královnu nebes.\n"}
{"id": "1157372", "url": "https://cs.wikipedia.org/wiki?curid=1157372", "title": "Valentina Legkostupovová", "text": "Valentina Legkostupovová\n\nValentina Valerjevna Legkostupovová (\"Валенти́на Вале́рьевна Легкосту́пова\", * 30. prosince 1965 Chabarovsk) je ruská zpěvačka pop music.\n\nPochází z muzikantské rodiny, narodila se v Chabarovsku, dětství prožila na Krymu. Absolvovala konzervatoř v Simferopolu a Hudební akademii Gněsinových v Moskvě. Účinkovala ve skupině Iosifa Kobzona, písně pro ni skládali Raimonds Pauls i Vjačeslav Dobrynin. Největším hitem byla píseň „Ягода-малина“, s níž získala zvláštní cenu poroty na festivalu v Sopotech roku 1988. Ve stejném roce nazpívala do filmu \"Приморский бульвар\" skladbu „Капля в море“; úryvek z ní byl později použit v českém filmu \"Kolja\". Účinkovala v Tulské filharmonii i v estrádním divadle Lva Leščenka, od roku 2005 působí jako vyučující na akademii Gněsinových. V roce 2001 obdržela titul zasloužilé umělkyně Ruské federace.\n\n"}
{"id": "1157374", "url": "https://cs.wikipedia.org/wiki?curid=1157374", "title": "Medvěd pizzly", "text": "Medvěd pizzly\n\nMedvěd pizzly je vzácně se vyskytující kříženec grizzlyho a ledního (polárního) medvěda. Jeho označení vzniklo spojením slov \"polar\" a \"grizzly\". Vznik tohoto mezidruhového křížence souvisí s globálním oteplováním.\n\nGrizzly a polární medvěd jsou blízcí příbuzní, jejich společný předek žil ještě před 250 tisíci lety. Kříženci obou druhů zůstávají plodní.\n\nPrvní potvrzený exemplář pizzlyho v divoké přírodě byl zastřelen 16. dubna 2006 na Banksově ostrově v Kanadském arktickém souostroví. Zvíře sice mělo hustou bílou srst ledního medvěda, ale zároveň hnědé skvrny, hrb na zádech a dlouhé drápy, typické pro grizzlyho. Případ tehdy vzbudil značnou pozornost médií i kanadských úřadů, protože lovec měl povolení k ulovení pouze ledního medvěda a v případě zastřelení grizzlyho mu hrozila vysoká pokuta. DNA testy potvrdily hypotézu, že jde o křížence - matkou uloveného zvířete byla polární medvědice, otcem medvěd grizzly.\n\nNízký počet kříženců existuje také v zoologických zahradách, kde byly oba druhy medvědů chovány společně, např. v Česku, Izraeli, Rusku, Španělsku, Polsku nebo Německu. V roce 2004 se tak narodila dvě mláďata, nesoucí znaky obou druhů, hnědé medvědici ze zoo v Osnabrücku.\n\nPojmenování \"pizzly\" není jediné, kterým je kříženec označován. V angličtině bývá nazýván také \"grolar bear\" nebo \"polizzly\". V Kanadě se objevuje také jméno \"nanulak\", vzniklé spojením slov \"nanuk\" a \"ablak\", což jsou inuitské výrazy pro ledního medvěda a grizzlyho.\n"}
{"id": "1157376", "url": "https://cs.wikipedia.org/wiki?curid=1157376", "title": "Rituály ve výchově", "text": "Rituály ve výchově\n\nRituály ve výchově představují neustále opakující se vzorec chování. Jedná se o rutinní praktiku, u níž často smysl činností není součástí vědomí o činnosti. Rituály působí v tomto celoživotním procesu ovlivněné převážně rodinou, která připravuje člověka pro osobní i společenský život. A tato činnost buduje řadu zautomatizovaných způsobů chování, tedy rituálů, které spojují kulturní společnost.\n\nCelý život nás provází mnoho nenadálých situací a změn, abychom zachovali v životě řád uchylujeme se k rituálům. Rituály jsou však spíše záležitostí dospělých, děti pouze přebírají vzorce chování. Uvádí to i Kaščák: „Konečným cílem výchovy je vštípit dětem mýtus, jenž stmeluje identitu určité kultury nebo civilizace.\" Působí na nás však rituály nejen vytvořené námi, ale i realizované prostředím, například školou či rodinou.\n\na. Rituály ve škole:\nPro uklidnění žáků ve třídě nebo uvolnění atmosféry zahrnují vyučující do výuky rituály. Řadíme sem například zpívání písniček na začátku hodiny, posezení v kroužku nebo vztyk, když vejde vyučující do třídy.\n\nb. Rituály v rodině:\nSem řadíme ty činnosti, které mají pro členy rodiny takovou hodnotu, že je chtějí opakovat. Jsou to tedy tradice v rodině. Patří sem například ukládání dítěte do postýlky, čtení před spaním, společný nedělní oběd apod.\n\nPřechodové rituály se prolínají mezi rodinou a školu a zahrnují narození, společenské dospívání, sňatek, otcovství, třídní postup, specializace, zaměstnání a smrt.\n\nRituály obecně navozují příjemný pocit – slučují zkušenosti a oproti předcházejícím stavům či situacím navozují individuální i sociální změny. Problematické jsou jen v případě, že přecházejí ve zlozvyky.\n\nPřínosy: \n\n\nObecně lze rozdělit rituály na dvě kategorie:\n\n\"a. Události\" pravidelné (měsíční, roční,…) situace, kdy se projeví zažitý stereotyp chování. Tyto rituály nám pomohou ke skupinové integraci, kdy předem daný způsob chování usnadňuje sociální začlenění. \n\nPříklady: oslava narozenin, pohřeb, zapálení svíce při bohoslužbě, besídka, jarmark, advent,… \n\n\"b. Opakované chování.\" Rutinní opakování určitého vzorce chování ve specifických situacích je rituálem, který nám pomáhá zvládat situace v běžném životě. Tento způsob chování má vliv na lidskou psychiku a zároveň jde o uspořádání dne do jasného celku\n\nPříklady: společná snídaně, polibek na uvítanou, čtení před spaním,… \n\nZvláštní podkategorií jsou krizové rituály, které by měly pomoci překonat strach z nové situace, připustit a zpracovat strach, umožnit novou orientaci/nastavení na novou situaci a tím tedy dodat sílu k překonání krize.\n\nPředškolní věk\n\nExistující řád umožňuje dítěti orientaci v čase, tedy má jasno v tom, co se bude dít. V mateřských školách jsou rituály realizovány na základě rytmu roku (a prázdnin). Dítě ve věku od 3 do 6 let má přirozenou potřebu střídat: spánek – bdění a klid – aktivita. Proto jsou rituály v předškolní výchově specifické.\n\nŠkolní věk\n\nPro zvládnutí dne je pro dítě (obzvlášť mladšího školního věku) důležité rozdělení dne na školu, přípravu do školy a hraní si. Tento návyk učí dítě hospodaření s časem a posiluje jeho samostatnost.\nPuberta\n\nVelká změna, kterou přechod z dítěte v dospělého bezesporu je, může být pro jedince snadnější s pomocí ritualizovaného chování. To pomůže zvládnout situace jako je změna vzhledu, hlasu nebo první menstruace. Díky předem danému vzorci chování má adolescent možnost více upevnit svou identitu a naučit se překonávat strach.\n\n"}
{"id": "1157377", "url": "https://cs.wikipedia.org/wiki?curid=1157377", "title": "Lotosový porod", "text": "Lotosový porod\n\nLotosový porod představuje alternativní typ porodu, při kterém není pupeční šňůra po porodu dítěte přestřižena. Dítě tak zůstává spojené s placentou, dokud nedojde k samovolnému oddělení pupeční šňůry od pupku (přibližně po 3 až 10 dnech od porodu). Tato alternativa je možná u domácího porodu, kde se využívá nejčastěji, porodu v nemocnici, porodu do vody, a dokonce i u porodu císařským řezem.\n\nLotosový porod je součástí tradic a rituálů na oslavu placenty jako důležité součásti těhotenství a porodu, stejně jako pohřbívání placenty nebo tzv. placentofágie (konzumace placenty). Ve většině západních zemí je však placenta považována za klinický odpad a nedostává se jí žádné pozornosti.\n\nMožné důvody volby lotosového porodu:\n\nV roce 1974 Clair Lotus Day zpochybnila řezání pupeční šňůry po porodu dítěte a v Kalifornii porodila syna právě formou lotosového porodu. Inspirovala se popisem chování šimpanzů ve volné přírodě, u kterých pokaždé nedochází k přerušení pupeční šňůry. Někteří primáti (šimpanzi, orangutani nebo gorily) zacházejí s pupečníkem a placentou po porodu individuálně. Praktiku lotosového porodu poté rozšiřovala Jeannine Parvati Baker v USA a Shivam Rachana v Austrálii. Australská porodní asistentka Shivam Rachana vydala roku 2000 knihu Lotosový porod bez přestřižení pupečníku, která se stala inspirací pro obhájce lotosového porodu. \n\nV České republice vznikl projekt Lotosový porod v ČR, který je spojen s činností meditačního centra Ordějov, kde jsou pořádány semináře a osobní konzultace zaměřené právě na téma lotosového porodu. Manažerka tohoto projektu Radha Rosecká Píšová se také stala v roce 2016 první ženou v České republice, které byl proveden lotosový porod císařským řezem, konkrétně v nemocnici Vyškov. Společně s manželem také přeložila do češtiny knihu autorky Shivam Rachany Lotosový porod bez přestřižení pupečníku, kmotrem této knihy se stal uznávaný francouzský porodník Dr. Michel Odent.\n\nLotosové porody probíhají v České republice především v domácím prostředí. Na webových stránkách mnoha českých nemocnic je přímo uvedeno, že z hygienických důvodů a pro zvýšené riziko vzniku infekce u novorozeného dítěte neposkytují lotosový porod.\n\nPrvní dvě doby porodní probíhají jako u běžného porodu, tedy po odtoku plodové vody dochází k porodu samotného dítěte. Na rozdíl od standardního postupu však nedochází k zasvorkování a přestřižení pupeční šňůry. Při třetí době porodní (porodu placenty) tak zůstává dítě připojeno pupeční šňůrou k placentě. \n\nPlacenta je 2-3 hodiny (maximálně do 24 hodin) po porodu umyta, aby se odstranila krev a krevní sraženiny, osušena, nasolena z důvodu dezinfekce a dehydratace a také se k ní mohou přidat byliny, např. květy levandule pro svůj antibakteriální účinek a zmírnění zápachu. Poté je placenta zabalena do textilie, která absorbuje vlhkost. Solení se může opakovat v závislosti na vlhkosti placenty. Zabalená placenta může být například umístěna do vaku, misky, aby se usnadnilo její přenášení společně s dítětem. Vysušení pupeční šňůry pak vede společně s placentou k jejímu samovolnému oddělení od pupku dítěte.\n\nZastánci lotosového porodu se odkazují na pozitivní účinky opožděného přestřižení pupeční šnůry, tj. přestřižení až po ukončení pulzace pupečníku nebo nejméně jednu minutu po porodu dítěte. To umožní průtok pupečníkové krve zpět do krevního oběhu novorozence. Snižuje se tak případný deficit železa a anémie. Nicméně, pokud dochází k dřívějšímu přestřižení pupečníku, byla prokázána nižší míra výskytu žloutenek u novorozenců.\n\nDalší možné výhody lotosového porodu, které však nebyly výzkumně ověřeny, jsou podle jeho zastánců následující: \n\nThe Royal College of Obstetricians and Gynecologists (RCOG) jako profesní organizace porodnictví a gynekologie ve Velké Británii v roce 2008 zveřejnila varování před možnými riziky spojenými s lotosovým porodem. Placenta nemá po jejím vypuzení z dělohy krevní oběh (pupečník přestane pulzovat) a stává se tak mrtvou tkání. Existuje riziko vzniku infekce v placentě a jejího rozšíření do těla dítěte. Lotosový porod může častěji vést k novorozenecké žloutence, která přetrvává déle, než je u novorozenců běžné, tj. déle než 14 dní po porodu. Neexistují také žádné lékařské důkazy, že lotosový porod je pro dítě prospěšný.\n\n"}
{"id": "1157383", "url": "https://cs.wikipedia.org/wiki?curid=1157383", "title": "Jihomoravský oblastní přebor 1965/66", "text": "Jihomoravský oblastní přebor 1965/66\n\nV soubojích 6. ročníku Jihomoravského oblastního přeboru 1965/66 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1965 a skončil v červnu 1966. Byl to první ročník ve čtvrtoligové historii Jihomoravského krajského přeboru.\n\nPo sezoně 1964/65 proběhla reorganizace nižších soutěží, skupinami 3. nejvyšší soutěže se staly divize (do Divize D 1965/66 postoupilo nejlepších 6 mužstev), krajské přebory se přejmenovaly na oblastní a staly se skupinami 4. nejvyšší soutěže.\n\n\nÚplná konečná tabulka není známa, je známo konečné umístění.\n\nDo Divize D 1966/67 postoupilo vítězné mužstvo TJ OP Prostějov. Na dalších místech, která zajišťovala účast v následujícím ročníku 1966/67, byli 2. VTJ Dukla Kroměříž (N), 3. TJ Spartak Líšeň, 4. TJ Sokol Šlapanice (N), 5. VTJ Dukla Vyškov, 6. TJ Tatran Poštorná, 7. TJ Dolní Němčí (N), 8. TJ Spartak ZJŠ Brno „B“, 9. TJ Spartak I. brněnská, 10. TJ Spartak Třebíč (N), 11. TJ Spartak ČKD Blansko (N) a 12. TJ Spartak TOS Kuřim (N).\n\nDo skupin I. A třídy Jihomoravské oblasti 1966/67 sestoupila 2 mužstva: 13. TJ Družstevník Vlčnov (Z 26, V 9, R 3, P 14, VG 45, OG 56, B 21) sestoupil do I. A třídy – sk. B a poslední TJ Spartak Jihlava sestoupil do I. A třídy – sk. A.\n\nPoznámky:\n\n"}
{"id": "1157384", "url": "https://cs.wikipedia.org/wiki?curid=1157384", "title": "Jihomoravský oblastní přebor 1966/67", "text": "Jihomoravský oblastní přebor 1966/67\n\nV soubojích 7. ročníku Jihomoravského oblastního přeboru 1966/67 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1966 a skončil v červnu 1967.\n\n\nÚplná konečná tabulka není známa, ani konečné umístění.\n\nDo Divize D 1967/68 postoupilo z Jihomoravského oblastního přeboru vítězné mužstvo TJ Spartak ZJŠ Brno „B“.\n\nNa dalších místech, která zajišťovala účast v následujícím ročníku 1967/68, byla mužstva TJ Baník Ratíškovice (S), VTJ Dukla Kroměříž, TJ Spartak Líšeň, TJ Sokol Šlapanice, VTJ Dukla Vyškov, TJ Tatran PKZ Poštorná, TJ Sokol Dolní Němčí, TJ Spartak ČKD Blansko, TJ Spartak TOS Kuřim a TJ Slavoj Malenovice (N).\n\nDo skupin I. A třídy Jihomoravské oblasti 1967/68 sestoupila 3 mužstva: TJ Spartak I. brněnská, TJ Spartak Třebíč a RH Znojmo „B“ (N).\n\nPo skončení podzimní části a poloviny soutěžního ročníku mělo pořadí v tabulce tuto podobu:\n\nPoznámky:\n\n"}
{"id": "1157388", "url": "https://cs.wikipedia.org/wiki?curid=1157388", "title": "Sandrine Testudová", "text": "Sandrine Testudová\n\nSandrine Testudová (* 3. dubna 1972, Lyon) je bývalá francouzská profesionální tenistka. Ve svojí kariéře vyhrála tři turnaje WTA v dvouhře a čtyři ve čtyřhře.\n"}
{"id": "1157390", "url": "https://cs.wikipedia.org/wiki?curid=1157390", "title": "Kašna na Velkém náměstí v Kroměříži", "text": "Kašna na Velkém náměstí v Kroměříži\n\nZhruba uprostřed Velkého náměstí se nachází kašna, která sem byla přemístěna z jiné části prostranství roku 1811. Dílo neznámého sochaře bývá někdy vztahováno k roku 1655. Kroměřížský historiograf Peřinka ve svých Dějinách města Kroměříže se k tomu zmiňuje jen krátkou větou: \"Kašnu město zřídilo r. 1655, nadále ji také opravovalo\".\nPravděpodobnější je však jeho vznik v roce 1666, kdy ho můžeme interpretovat jako jeden z prvních projevů obnovitelského úsilí olomouckého biskupa Karla z Lichtenštejna-Kastelkornu a jeho zájmu o město, kterému na své náklady poskytl nový zdroj vody. Peřinka tentokrát uvádí: „Roku 1666 biskup Lichtenštejn stavěl v Kroměříži nějakou „fontánu“, měl na to dílo kameníka z Olomouce a kámen dováželi poddaní z Mírova. (Prothocoll der Herrschaft Kremsier 1666-1667, nepaginovaný (v arcib. Arch.)). Fontána v Podzámecké zahradě je až z doby Chotkovy. Salla terrena v zámku se tenkráte ještě nestavěla, tato kašna to také není\".\n\nDalší zmínka o „třech studních ve městě“ je v souvislosti se stavbou vodárny a vodovodu. „Biskupové postarali se dávno před magistrátem o vodárnu a vodovod panský. Stavěl je r. 1665-1667 Hans Jiří Miller, s nímž udělal biskup smlouvu 1. září 1665. Vodárna dodávala vodu do zámku a v něm hlavně do kuchyně a na jiná místa, do zahrady ležící pod zámkem, do tří studní v městě a na rybníček v knížecí zahradě před městem.“\n\nDne 6. července 1678 píše biskup Lichtenštějn primátorovi, že zakazuje, aby se voda z ní odváděla na městský pivovar, protože potom bývá kašna prázdná. Nechť se voda do pivovaru dodává městskými potahy anebo potrubím odjinud. Když se roku 1684 pokazila a město nespěchalo s její opravou, biskup pohrozil 5. dubna 1685 purkmistrovi a členům rady pokutou 100 říšských tolarů, nedají-li jí opraviti a vždy na zimu tak opatřiti, aby nezamrzla ani za nejsilnějších mrazů.\n\nZ nádrže na půdorysu kvadrilobu (čtyřlist) vybíhá hranolovitý sokl se skaliskem, z něhož vyrůstá čtveřice delfínů. Po vzoru Berniniho římské Tritónovy fontány (Fontana del Tritone, 1642-1643) nesou na svých ocasních ploutvích horní vanu a zároveň plní funkci chrličů. Vertikální osu kompozice završuje další skalisko a na něm putto sedící na hřbetě delfína. Sochařská výzdoba je z maletínského pískovce, pro který jsou typické hnědelové konkrece a s ním související lokální zabarvení kamene. Ikonografie sochařské složky kašny odpovídá době vzniku. Delfíni byli tradičně vnímáni jako ztělesnění sociálního cítění a motiv chlapce sedícího na hřbetě delfína představuje podle Iconologie Cesara Ripy alegorii Přátelské povahy.\n\nOcas ryby nad puttem byl odlomen 28. března 1969 při oslavách hokejových vítězství nad SSSR. Z dobových fotografií je zřejmé, že při následné restauraci byl ocas vytvořen menší.\n\nV roce 2015 zajistily Kroměřížské technické služby, s.r.o. provedení celkové rekonstrukce kašny. Týden po předání díla byla kašna v rámci uctění památky obětí teroristických útoků v Paříži v listopadu 2015 účastníky poškozena stékajícím voskem z umístěných svíček.\n\n"}
{"id": "1157391", "url": "https://cs.wikipedia.org/wiki?curid=1157391", "title": "Eduard Podlewski", "text": "Eduard Podlewski\n\nEduard Podlewski (??? – leden 1906 Lvov) byl rakouský politik polské národnosti z Haliče, na konci 19. století poslanec Říšské rady.\n\nByl ředitelem finanční prokuratury ve Lvově.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1893 za kurii velkostatkářskou v Haliči. Nastoupil 3. února 1893 místo Alfonse Czajkowského. Ve volebním období 1891–1897 se uvádí jako rytíř Dr. Eduard Podlewski, dvorní rada a finanční prokurátor na penzi, bytem Czernielów Mazowiecki. V roce 1893 se uvádí jako člen poslaneckého Polského klubu.\n\nZemřel v lednu 1906.\n"}
{"id": "1157394", "url": "https://cs.wikipedia.org/wiki?curid=1157394", "title": "Guinea Pig Club", "text": "Guinea Pig Club\n\nGuinea Pig Club (\"Klub pokusných morčat\") byl společenský klub založený v roce 1941 k vzájemné podpoře britských a spojeneckých letců zraněných během druhé světové války. Tvořili jej pacienti chirurga Archibalda McIndoea ve vojenské Nemocnici Královny Viktorie v East Grinsteadu v Sussexu. Archibald McIndoe, nositel řádu britského impéria, byl jedním z pionýrů rekonstrukční plastické chirurgie. Jeho pacienti se obvykle rekrutovali z řad těžce popálených letců RAF. Klub zůstal aktivní i po skončení války, váleční veteráni z klubu se scházeli až do roku 2007.\n\nKlub vznikl z iniciativy Archibalda McIndoea v červnu 1941 především jako \"pijácký\" klub. Členy bylo 39 pacientů, chirurgové a anesteziologové z personálu nemocnice a přátelé, kteří svými finančními dary a pomocí přispívali k lepšímu životu pacientů. \nKritérium členství splňovali pacienti, kteří patřili mezi výkonné letce a prošli alespoň dvěma chirurgickými zákroky. Na konci války klub měl už 649 členů. Označení \"morčata\" bylo narážkou na tradiční laboratorní zvířata a tím odráželo experimentální povahu technik a zařízení používaných v East Grinsteadu. Původními členy byli letci RAF s vážnými popáleninami, zejména na obličeji a na rukou. Některá z těchto zranění byla život ohrožující a prakticky všechna zanechávala trvalé následky. Většina z nich byli Britové, významné menšiny tvořili Kanaďané, Australané a Novozélanďané. Do konce války přibyli také Američané, Francouzi, Rusové, Češi a Poláci. Během bitvy o Británii byli pacienty ponejvíce stíhací piloti, ale do konce války asi 80 % členů pocházelo z posádek britského Bomber Command.\n\nArchibald McIndoe si uvědomoval, že mnoho pacientů bude muset zůstat v nemocnici několik let a podstoupit řadu rekonstrukčních operací. Považoval za důležité, aby jejich další život byl společensky produktivní a aby se i přes mnohdy velmi patrné postižení začlenili do běžného života. Klub měl pomáhat v psychologické přípravě rekonvalescentů na život venku. Pacienti byli povzbuzováni k tomu, aby už v průběhu rekonvalescence vedli pokud možno normální život. Mimo jiné měli dovoleno nosit vlastní oblečení nebo uniformy místo nemocničních županů, a na přání mohli opustit nemocnici. Místní rodiny byly vyzvány, aby je přivítaly jako hosty, a ostatní obyvatelé aby se k nim chovali jako ke komukoli jinému; East Grinstead se stal \"městem, kde se nezírá\". McIndoe povoloval svým mladým pacientům konzumaci alkoholu a neformální výzdobu oddělení.\n\nPrezident klubu: Archibald McIndoe\n\nViceprezident: Tom Gleave\n\nLetci: McCleod, Mappin, Clarkson, Bodenham, Dewar, Shepherd, Lock, Hillary, Fleming, Lord, Hart, Langdale, Bennions, Harrison, Butcher, Truhlář, Koukal, Noble, Mann, Krasnodebski, McPhail, Banham, Smith-Barrie, Page, Mann.\n\nLékaři: John Hunter, Russell Davis, George Morley.\n\nZnakem Guinea Pig Clubu je okřídlené morče a klubová hymna:\n\n\n\n"}
{"id": "1157397", "url": "https://cs.wikipedia.org/wiki?curid=1157397", "title": "Andrzej Kazimierz Potocki", "text": "Andrzej Kazimierz Potocki\n\nAndrzej Kazimierz Potocki (10. června 1861 Krzeszowice – 12. dubna 1908 Lvov) byl rakouský šlechtic a politik polské národnosti z Haliče, na konci 19. století poslanec Říšské rady, počátkem 20. století maršálek Haličského zemského sněmu a následně místodržící Haliče. Zabit při atentátu.\n\nPocházel z vlivné šlechtické rodiny Potockých. Jeho otcem byl politik Adam Józef Potocki, matkou Katarzyna Potocka (1825–1907). V politice byl aktivní i jeho bratr Artur Władysław Potocki (1850–1890). Jeho prarodiči byli Zofia Branicka (1790–1879) a důstojník Artur Stanisław Potocki (1787–1832).\nAndrzej Kazimierz vystudoval práva na Jagellonské univerzitě, kde roku 1884 získal titul doktora práv. V letech 1884–1891 působil v diplomatických službách. Jako jeden z nejbohatších haličských šlechticů hrál od roku 1890 významnou roli i v politickém životě. Zasedal v okresní radě v Chrzanówě a od roku 1893 i v obecní radě v Krakově. Od roku 1894 byl členem vedení krakovské vzájemné pojišťovny a od roku 1899 i dozorčí rady Haličské obchodní a průmyslové banky. V období let 1899–1901 zastával funkci prezidenta krakovské zemědělské společnosti.\n\nV roce 1895 nastoupil jako poslanec Haličského zemského sněmu. Zastupoval zde kurii venkovských obcí, obvod Chrzanów.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii velkostatkářskou v Haliči. Nastoupil 21. února 1895 místo Jana Stadnického. Ve volebním období 1891–1897 se uvádí jako hrabě Dr. Andreas Potocki, statkář, bytem Krakov.\n\nDo Říšské rady byl roku 1895 nominován coby kandidát Polského klubu. Patřil do politického křídla tzv. Stańczycy. V parlamentu nepatřil mezi aktivní poslance.\n\nV roce 1899 se stal doživotním členem Panské sněmovny (nevolená horní komora Říšské rady), od roku 1907 byl dědičným členem Panské sněmovny.\n\nV roce 1901 usedl na post maršálka Haličského zemského sněmu, tedy předsedy sněmu a nejvyššího představitele zemské samosprávy. V roce 1903 se pak stal místodržícím Haliče, tedy nejvyšším představitelem státní správy. Mezi ukrajinskou populací Haliče podporoval starorusínské promoskevské křídlo, zatímco vystupoval proti ukrajinským nacionalistům. Svým vlivem předvědčil haličskou šlechtu, aby souhlasila se zavedením všeobecného a rovného volebního práva. Odmítal socialisty.\n\nV roce 1907 mu byl udělen Řád zlatého rouna. Roku 1908 se stal obětí atentátu, který na něj spáchali ukrajinští radikálové. Zabil ho během audience pěti výstřely ukrajinský student Myroslav Sičynskyj.\n"}
{"id": "1157398", "url": "https://cs.wikipedia.org/wiki?curid=1157398", "title": "Lokální okruh", "text": "Lokální okruh\n\nLokální okruh je pojem z teorie okruhů, tedy obecněji z abstraktní algebry, kterým se označuje takový okruh, který má jediný levý maximální ideál a jediný pravý maximální ideál (respektive jediný oboustranný ideál v případě komutativních okruhů).\n\n\n"}
{"id": "1157399", "url": "https://cs.wikipedia.org/wiki?curid=1157399", "title": "Štefan Jačiansky", "text": "Štefan Jačiansky\n\nŠtefan Jačiansky (6. června 1930, Nădlac – 3. října 1995) byl slovenský fotbalista a fotbalový trenér.\n\nHrál za Slávii Bratislava.\n\n\nDále byl i asistentem trenéra československé reprezentace a trenérem dorostenecké, juniorské a akademické reprezentace Československa. Na klubové úrovni trénoval i VSŽ Košice v 1. slovenske národní fotbalové lize.\n\n\n"}
{"id": "1157400", "url": "https://cs.wikipedia.org/wiki?curid=1157400", "title": "Gerard Adriaan Heineken", "text": "Gerard Adriaan Heineken\n\nGerard Adriaan Heineken (29. září 1841, Amsterdam – 18. březen 1893, Amsterdam) byl nizozemský obchodník a pivovarník, zakladatel jedné z největších pivovarnických společností světa, firmy Heineken. Tu založil roku 1864, když ve svých 22 letech, s finanční podporou matky, zakoupil tehdy největší pivovar v Amsterdamu - \"De Hooiberg\". Původní název zpočátku ponechal, ale v roce 1873 změnil jméno pivovaru na \"Heineken Bierbrouwerij Maatschappij\".\n"}
{"id": "1157401", "url": "https://cs.wikipedia.org/wiki?curid=1157401", "title": "Václav Jílek (trenér)", "text": "Václav Jílek (trenér)\n\nVáclav Jílek (* 16. května 1976) je český fotbalový trenér od roku 2019 působící jako hlavní kouč týmu AC Sparta Praha a zároveň jako asistent hlavního trenéra české fotbalové reprezentace do 21 let.\n\nPracoval u olomoucké mládeže a v její třetiligové rezervě. V roce 2009 byl vyhlášen nejlepším trenérem dorostu. Působil také jako asistent trenéra Jaroslava Hřebíka u české reprezentace do 19 let, s níž byl u zisku stříbrné medaile na Mistrovství Evropy ve fotbale hráčů do 19 let v roce 2011. Když se v prosinci 2011 stal trenér Hřebík generálním sportovním manažerem pražské Sparty, povolal Jílka na pozici asistenta u nově nastoupivšího trenéra Vítězslava Lavičky. Spolu s ním byl u zisku mistrovského titulu v sezoně 2013/14. V dubnu 2015 byl ze Sparty odvolán a vrátil se k olomoucké mládeži.\n\nOd června 2015 je asistentem hlavního trenéra Lavičky u české fotbalové reprezentace do 21 let. V říjnu 2015 nahradil u A-týmu Sigmy Olomouc odvolaného trenéra Kalvodu.\n\nNa konci května 2019 nahradil u A-týmu Sparty Praha odvolaného trenéra Ščasného.\n\n18. února 2020 byl po neuspokojivých výsledcích odvolán a nahrazen trenérem B-týmu Václavem Kotalem. \n"}
{"id": "1157403", "url": "https://cs.wikipedia.org/wiki?curid=1157403", "title": "Vysokoškolský index", "text": "Vysokoškolský index\n\nIndex, oficiálně nazývaný Výkaz o studiu\",\" je pojmenování pro sešitek, do něhož se provádějí záznamy o vysokoškolském studiu.\n\nIndex může mít podobu pouze papírovou (malý sešitek většinou formátu A6) nebo pouze elektronickou, případně kombinaci. Běžně se vyskytují obě verze současně. Elektronická forma je vedena v informačním systému školy (např. IS/STAG, SIS, IS apod.).\n\nNěkdy se užívá samostatný index pro každý stupeň studia (bakalářský, magisterský, doktorský). Někdy se užívá jeden index pro všechny stupně studia.\n\nIndex většinou obsahuje na první straně fotografii studenta, rodné číslo a podpis. Na následující straně je název vysoké školy (někdy s razítkem), název studijního programu a informace o studentovi - jméno a příjmení, datum a místo narození apod. Na této straně je uvedeno razítko školy a podpis děkana fakulty. Někdy je zde také vyznačené datum imatrikulace a akademického slibu. (Tento fakt bývá doložen razítkem s textem kupř. \"akademický slib vykonán\", ale nebývá to pravidlem. Někdy je informace o vykonání akademického slibu studentem uvedena v zadní části indexu - Úřední sdělení.)\n\nDalší stránky obsahují zpravidla zapsané předměty (přednášky a cvičení, resp. semináře) s hodinovou i kreditovou dotací. Dále jsou zde uvedeny zápisy o zápočtech a zkouškách. Studijní oddělení zde také uvádí záznamy o zápisu do daného akademického roku a informaci o postupu do dalšího úseku studia, kterým je zpravidla ročník, ale také informaci o počtu celkově dosažených kreditů za daný akademický rok.\n\nIndex se využívá k zápisu zkoušek a absolvovaných zápočtů, slouží také většinou jako oficiální doklad o studiu. Odevzdává se při přihlášení studenta ke státní bakalářské, magisterské či doktorské zkoušce. Po úspěšně vykonané státní závěrečné zkoušce se index většinou studentovi vrací.\n\nPodle legislativy se obvykle indexem rozumí \"Výkaz o studiu\". Doklady o studiu ve studijním programu a o absolvování studia ve studijním programu jsou:\n\nPrůkaz studenta je doklad vydávaný vysokou školou, který student obdrží po zápisu do studia; uvedený doklad potvrzuje právní postavení studenta, které ho opravňuje využívat práv a výhod studenta vyplývajících z právních předpisů nebo z vnitřních předpisů vysoké školy.\n\nVýkaz o studiu je doklad, do něhož se zapisují zejména studijní předměty a výsledky kontroly studijní úspěšnosti nebo studijního výkonu. Údaje uvedené v první větě lze evidovat rovněž v elektronickém informačním systému vysoké školy nebo fakulty. V takovém případě je vysoká škola nebo fakulta povinna zabezpečit údaje v elektronickém informačním systému proti zásahu neoprávněných osob. Za Výkaz o studiu se pak považuje výpis těchto údajů úředně potvrzený vysokou školou nebo fakultou.\n\nVysokoškolský diplom je dokladem o absolvování studijního programu.\n\nDoklad o vykonaných zkouškách nebo potvrzení o studiu obdrží na základě své žádosti osoba, která ukončila studium ve studijním programu, student na základě své žádosti, absolvent studia ve studijním programu na základě své žádosti. \n\nDodatek k diplomu obdrží absolvent studia ve studijním programu. Jsou v něm uvedeny zpravidla absolvované studijní předměty a informace o studijním programu a vysokoškolské kvalifikační práci. \n"}
{"id": "1157404", "url": "https://cs.wikipedia.org/wiki?curid=1157404", "title": "Panelové šetření", "text": "Panelové šetření\n\nPanelové šetření (také panelový výzkum či panelová analýza, z it. \"panello\" a lat. \"pannus\" - kus látky) je opakované šetření, které je prováděno na stejném souboru osob v delším časovém horizontu. Tento soubor osob se nazývá panel. Panel je většinou vytvořen jako reprezentativní vzorek určité populace. Pomocí tohoto výzkumného procesu je možné zachytit sociální, ekonomickou, kulturní nebo politickou změnu a ostatní sociální procesy na úrovni jednotlivců. Základní podmínkou panelového šetření je alespoň jednou zopakovat výzkum s použitím stejných údajů na tomtéž souboru osob. Za určitých okolností se může sledovaná tematika obměňovat, např. na panelu televizních diváků zjišťovat sledovanost jednotlivých pořadů a toto doplňovat aktuálními otázkami. Data získaná z panelového šetření jsou sociology využívána pro ověření kauzálního vztahu dvou proměnných, jejichž vývoj se v čase proměňuje.\n\nVýhodou panelových dat je schopnost změřit hrubou změnu. Vědecká literatura rozlišuje dva typy změn, hrubou a čistou. Čistá popisuje změnu na celkové úrovni, například změny v nezaměstnanosti, kdežto hrubá pojednává o jednotlivcích a umožňuje tak sledovat jejich myšlení, názory a postoje. Sledování hrubé změny tedy napomáhá k pochopení, jakým způsobem dochází k celkové tj. čisté změně. Panelový výzkum také dokáže získat údaje, které nelze zjistit zpětně, jelikož si je respondenti nejsou schopni přesně pamatovat. Mohou to být jakékoli otázky zabývající se motivací, postojem nebo emocionálním stavem. Panelové šetření umožňuje tyto vlivy přesně zaznamenat v časovém horizontu.\n\nPanelové šetření s sebou nese i několik úskalí. Mezi hlavní z nich patří problém s intenzitou dotazování se respondentů. Pokud jsou dotazováni příliš často, dochází k jejich ovlivňování, tzv. panelovému efektu. Ten spočívá v nezáměrném zkreslení informací. Opakovaným dotazováním jednoho souboru respondentů dochází k jejich „profesionalizaci.“ V podstatě se stávají profesionálními respondenty. Příkladem může být respondent vyplňující spotřební deník. Když jej vyplňuje pravidelně, stává se racionálnějším v nákupech a ve spotřebě, protože podvědomě více vnímá své okolí. Sleduje nové výrobky v obchodech, slevy, všímá si obměny nových a starých značek. Dalším příkladem mohou být manželé. Postupem času se ukázalo, že reprezentativní vzorek se hádal mnohem méně než jiní manželé, protože díky šetření si hádky více uvědomili a předcházeli jim. Dalším problémem je „úmrtnost panelu.“ Není totiž možné zajistit od respondentů 100% návratnost. Pokud bude v každé vlně návratnost alespoň 90%, po deseti vlnách panelu to bude už jen 35% z původních dotázaných. Z metody vyplývá, že do výzkumu nejsou přijímáni noví respondenti, což může mít za následek nereprezentování současné populace v době, kdy šetření skončí. Ale aby výsledky analýzy panelových dat mohly být generalizovány na celou populaci, je nezbytné, aby panel zůstal reprezentativní. Panelové výzkumy musí aplikovat mechanismy, které by umožnily vypořádat se s faktem, že charakteristiky populace se mění v průběhu doby.\n\nHistorie panelového šetření sahá do 30. a 40. let 20. let. Již od počátku se tento typ výzkumu široce využíval jak na akademické půdě, tak v komerční sféře v oblastech průzkumů trhu či výzkumu veřejného mínění, a to zejména v Americe. Panelová analýza si od začátku kladla za cíl zachytit a měřit změnu na úrovni jedinců. Přestože panelový výzkum existuje pouze několik desítek let, vznikla za tuto krátkou dobu řada velkých národních panelových výzkumů, které se zaměřují na studium změny – změny příjmů, dynamiky zaměstnanosti, chudoby, exkluze, změny rodinného a ekonomického statusu či vlivu sociálních politik na způsob života jedinců. V poslední době se v jednotlivých státech zvýšil zájem o zachycení změn a porozumění, což vedlo výzkumníky ke snaze vytvořit porovnatelné panelové výzkumy či datové soubory. První použití panelového šetření je spojeno s výzkumem Stuarta Ricea z roku 1924, kdy byla stejná skupina studentů z Dartmouth College opakovaně dotazována ohledně volebních preferencí v prezidentských volbách. Podobně použil panelovou analýzu také Theodore Newcomb. Při výzkumu studentek se snažil zjistit, jak se změnily v průběhu několika let názory mladých žen z privilegovaných, konzervativních rodin v liberálním prostředí Bennington College. Obě tyto prvotní aplikace panelového výzkumu se zaměřovaly na změnu názorů studentů či studentek v průběhu několika let a současně na analýzu důvodu tohoto zvratu.\n\nV době prvních výzkumů byla analýza dat silně limitována dostupnými metodami. Velký posun byl zaznamenán až na konci 30. let díky Paulovi Felixovi Lazarsfeldovi. Kvantitativní metody byly systematizovány a uplatněny k analýze změny. Tehdy metoda panelového šetření nabyla širšího použití v analýze sociálních procesů. První studii zaměřenou na výhody nové metody, ale také na její možná úskalí, publikoval Paul Felix Lazarsfeld společně s Marjorie Fiske v roce 1938 pod názvem The Panel as a New Tool for Measuring Opinions. Další aplikace panelového šetření byla provedena Lazarsfeldem společně s Bernardem Berelsonem a Hazel Gaudet v roce 1940 ve městě Erie County ve státě Ohio v USA, a to ve výzkumu volebních preferencí u příležitosti prezidentských voleb. Studie trvala devět měsíců,v jejímž průběhu byl zkoumán efekt předvolební kampaně na město o 43 000 obyvatelích. Výzkum proběhl na čtyřech reprezentativních vzorcích populace (tj. souborech) po 600 respondentech/respondentkách. Výsledky byly v roce 1944 publikovány v knize \"The People’s Choice: How the Voters Makes Up His Mind in a Presidential Campaign\". Byly zaměřeny na zkoumání procesu utváření volební preference, jak rozhodnutí voliče ovlivňuje tisk, rozhlas, rodinné prostředí a sociální příslušnost, majetek, náboženství a zejména pak protikladný tlak na voliče ze strany volených kandidátů. Zásadní význam představovalo formování volebního rozhodnutí, proměna a dále jeho vývoj, což bylo následně analyzováno. Předmětem analýzy se stalo mikroúrovňové sledování, tedy jak konečné rozhodnutí jedince ovlivnil například kontakt s dalšími lidmi v průběhu předvolební kampaně, četba novin či poslech rádia. Pro pochopení vývoje změny se jevily významné tři otázky a jejich odpovědi, které jsou i nadále klíčové ve všech panelových výzkumech: „Jací lidé jsou náchylní ke změně? – tj. kdo se mění?“ „Následkem jakého vlivu tyto změny nastávají? – tj. kdo (co) ovlivňuje?“ „Jakým směrem jsou tyto změny uskutečňovány? – tj. jaký je směr změny?“\n\nPrvní dlouhodobý panelový výzkum vznikl až v roce 1968 v USA pod názvem \"The Panel Study of Income Dynamics\" (PSID). Panelové šetření sledovalo dlouhou dobu velké množství lidí včetně jejich dětí, které od svých rodin odešly a rozhodly se založit vlastní rodinu. V roce 1968 byl dotazován reprezentativní vzorek 5 000 amerických rodin, ovšem po 13. vlně dotazování jich bylo již 6 500. Návratnost odpovědí byla po čtrnácti letech výzkumu 47%. Výzkum se zabýval otázkami příjmů, složením rodiny, zaměstnaností, ziskem, rozdělení domácích prací, časem zabraným dojížděním do práce, výše výdajů na bydlení, potraviny a mnoho dalšího.\n\nV české sociologické praxi se panelové výzkumy začaly uplatňovat až po roce 1989. Vznikla šetření jako například Rodina 1989–1998, Statistika rodinných účtů při Českém statistickém úřadu, Gender and Generation Programme. V komerční sféře byl organizací Gfk se společností Incoma založen Panel domácností. Přesto sociální vědy v České republice nedisponují panelovými daty z dlouhotrvajících výzkumů, které by poskytly informace o změnách postojů a chování v průběhu desítek let u stejných jednotek zkoumání.\n"}
{"id": "1157405", "url": "https://cs.wikipedia.org/wiki?curid=1157405", "title": "2015 ve sportu", "text": "2015 ve sportu\n\nToto je přehled sportovních událostí konaných v roce 2015.\n\n\n\n\n\n\n\n\n\n\n\n"}
{"id": "1157406", "url": "https://cs.wikipedia.org/wiki?curid=1157406", "title": "Blokáda Krymu ze strany Ukrajiny (2015)", "text": "Blokáda Krymu ze strany Ukrajiny (2015)\n\nEkonomická blokáda Krymu ze strany Ukrajiny je akcí ukrajinských nevládních organizací a zároveň oficiální opatření ukrajinské vlády s cílem zabránit ekonomickému spojení s Krymem, který byl připojen k Ruské federaci na konci března 2014. Blokáda Krymu začala 20. září 2015 (na popud skupiny Krymsko-tatarského národního sněmu). Záměrem této akce bylo přerušení dodávek potravin. 28. září začala blokáda železniční tratě, po které byly dodávány suroviny (ilmenitové rudy) do největšího krymského průmyslového podniku - firmy Ukrainian Chemical Products ve městě Armjansk.\n\nV říjnu 2015 podnikli krymsko-tatarští a ukrajinští aktivisté první pokusy o energetickou blokádu Krymu. Na území Chersonské oblasti poškodili elektrické vedení spojující poloostrov s Ukrajinou. 20. – 22. listopadu 2015 se toto podařilo a byly poškozeny čtyři elektrické přenosové soustavy. Výsledkem bylo přerušení dodávek elektrické energie na Krym a do přilehlých částí Ukrajiny. V Krymském federálním okruhu byl vyhlášen stav nouze.  \n\n23. listopadu 2015 ukrajinská vláda dočasně zakázala i pohyb nákladních vozidel přes hranice s Krymem a vyhlásila oficiální obchodní blokádu Krymu.\n\n8. září 2015 byl na tiskové konferenci v Kyjevě předložen dokument \"Požadavky účastníků občanské blokády Krymu na vládu Ruské federace\". Tento dokument sepsali iniciátoři akce – ukrajinský poslanec Mustafa Džemilev, předseda Krymsko-tatarského národního sněmu, ukrajinský poslanec Refat Čubarov a viceprezident Celosvětového kongresu krymských Tatarů, podnikatel Lenur Isljamov. Mezi požadavky bylo mimo jiné i osvobození ukrajinských politických vězňů, ukončení pronásledování krymských Tatarů, vytvoření svobodných pracovních podmínek pro ukrajinská média a zahraniční novináře a také zrušení zákazu vstupu na Krym vůdcům krymsko-tatarského národa Mustafovi Džemilevovi a Refatovi Čubarovovi.\n\nBlokáda začíná v poledne 20. září zároveň na třech kontrolních stanicích v Chersonské oblasti. Cesty jsou přehrazeny betonovými bloky, které brání nákladním automobilům v průjezdu. 28. září je stejnými betonovými bloky přehrazena i železniční trať do Armjansku.\n\nUkrajinský prezident Petro Porošenko, který akci podporuje, oznamuje, že jejím cílem je „\"co nejrychlejší obnova státní suverenity na celém poloostrově\"“. Podle Porošenka obdrželi vojáci a Ministerstvo vnitra rozkaz zajistit pořádek a zabránit provokacím v průběhu akce.\n\n8. října poslanec Džemilev oznamuje, že zboží z Ukrajiny obchází pevninské blokády a dostává se na Krym na nákladních lodích plujících po moři přes přístavní město Skadovsk a také nákladními automobily přes Rostov na Donu. Džemilev o tom informuje Porošenka. \n\nV noci na 6. října je neznámými pachateli poškozena trafostanice jedné elektrické přenosové soustavy, která přivádí elektřinu na Krym. Pravý sektor zpočátku prohlašuje, že s tímto incidentem nemá nic společného a označují ho za provokaci, která má diskreditovat blokádu Krymu. Později se spojují aktivisté Pravého sektoru s aktivisty z Ukrajinské národní gardy Azov a stoupenci Krymsko-tatarského národního sněmu. Společně brání i v opravě trafostanice. \n\n2. listopadu informuje Pravý sektor, že do Chersonské oblasti na administrativní hranici s Krymem přijely posily z Kremenčugu, Ternopilu, Dněpropetrovska, Lvova, Kyjeva a Poltavy. Důvod - možné provokace.\n\n20. – 22. listopadu jsou kvůli zničeným elektrickým přenosovým soustavám dodávajícím na poloostrov elektrickou energii z Ukrajiny zcela přerušeny dodávky elektřiny. Aktivisté několik dní brání opravám a obnovení dodávek proudu. V krymském federálním okruhu je vyhlášen stav nouze, protože místní elektrárny dokáží pokrýt spotřebu energie pouze ze třiceti procent.\n\nAkci podporovali aktivisté dobrovolnického batalionu územní obrany \"Ajdar\", organizace Pravý sektor a také představitelé Ukrajinské národní gardy \"Azov\".\n\nPodle předsedy oděské Regionální státní správy Michaila Saakašviliho, měla být blokáda Krymu provedena oficiálně a ne prostřednictvím veřejných organizací a aktivistů.\n\nPodle vedoucího parlamentní frakce Opoziční blok Jurije Bojka byla opravdovým cílem blokády destabilizace země. „\"Na východě se už několik týdnů nestřílí. Je zřejmé, že se radikalisté snaží vytvořit nový bod destabilizace, narušit situaci v zemi. A vláda, vědomě nebo nevědomě, tuto provokaci podněcuje,\"“ dodává politik.\n\nNejvětší znepokojení vyvolala potravinová blokáda Krymu u vinařů, protože nesplní zakázky na Krymu. To řekl agentuře \"Interfax Ukrajina\" první náměstek generálního ředitele korporace Ukrvinprom Vladimír Kučrenko.\n\nNa pivovarském průmyslu se potravinová blokáda Krymu nijak nepodepsala.  \n\n29. září 2015 vystoupil asistent generálního tajemníka OSN Ivan Šimonovič před Radou OSN s projevem o situaci na Ukrajině, ve kterém řekl, že ekonomická blokáda Krymu pouze zesílí neshody mezi Kyjevem a Simferopolem a zvětší tak problémy obou zemí.\n\nTéměř okamžitě po začátku blokády podepsalo zhruba 30 obchodních sítí a výrobců dodávajících zboží na Krym memorandum s krymskou vládou o vzájemném porozumění. Cílem memoranda bylo stabilizovat cenovou situaci na spotřebitelském trhu a zastavit možný cenový růst.\n\nV Republice Krym byla vytvořena strategická zásoba potravin. Ta by měla podle krymského ministra průmyslu Andreje Skrinnikova zabránit růstu cen a nedostatku zboží v případě, že by byl Kerčenský trajekt z jakýchkoliv důvodů mimo provoz.\n\nPodle údajů Státní služby statistiky Ukrajiny se v září 2015 dovoz zboží z Ukrajiny na Krym snížil ve srovnání se srpnem téhož roku o 31,1 % (44,5 mil. dolarů).\n"}
{"id": "1157408", "url": "https://cs.wikipedia.org/wiki?curid=1157408", "title": "2016 ve sportu", "text": "2016 ve sportu\n\nToto je přehled sportovních událostí probíhajících v roce 2016.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1157409", "url": "https://cs.wikipedia.org/wiki?curid=1157409", "title": "Jan Káňa (1990)", "text": "Jan Káňa (1990)\n\nJan Káňa (* 22. března 1990 v Ostravě) je český hokejový útočník.\n\nOstravský rodák začínal ve vítkovickém klubu, kde prošel od mládeže až po seniorský hokej. Úspěchy v mládi zažil v dorostenecké sezoně 2005/06 a v juniorské sezoně 2008/09, jenž se radovali s titulu. Skvělé výkony v dorostenecké a juniorské lize hrával pravidelně v mládežnických reprezentací k přípravě na mistrovství světa. K reprezentační soutěži se dostal v roce 2009 a 2010, hrál v mistrovství světa juniorů a patřil k oporám týmu, ve 2009 se stal nejproduktivnějším hráčem české reprezentace. V roce 2007 byl draftován v CHL týmem Prince Edward Island Rocket z prvního kola celkově ze 33. místa. Sezonu 2007/08 odehrál celou v Prince Edward Island Rocket, po roce strávené v zámoří se vrátil do mateřského týmu. Kariéru mezi seniory plně nastartoval v ročníku 2009/10, hrával prozatím v nižší české lize za tým SK Horácká Slavia Třebíč, za Vítkovice odehrál pouze pět utkání. Ročník 2010/11 odehrál celou část za vítkovické mužstvo, jako nováček se stal nejlepším střelcem týmu, v playoff skončili ve finále a získali stříbrné medaile. Po sezoně byl zvolen nejlepším nováčkem roku. Následující sezonu zopakoval skvělé výkony a zlepšil si produktivitu z minule sezony o devět kanadských bodů, jenže v playoff vypadli hned v prvním kole a sezona pro Vítkovice skončila. Káňa se dohodl na výpomoc klubu HC Slovan Ústečtí Lvi, který bojoval o návrat do nejvyšší soutěže, finále playoff nezvládli a prohráli nad Chomutovem 3:4 na série. 5. ledna 2014 prodloužil s vedením HC Vítkovice Steel smlouvu o následující tři roky. Na skvělé výkony již nenavázal, v ročníku 2015/16 byl po 10 zápasech, ve kterých nezaznamenal žádný bod, byl poslán do nižší české ligy k týmu HC AZ Havířov 2010. První zápas za Havířov odehrál proti SK Kadaň, v zápase vstřelil dvě branky a připsal jsi jednu asistenci. Jeho tři body zajistili výhru 3:1.\n\n\n"}
{"id": "1157410", "url": "https://cs.wikipedia.org/wiki?curid=1157410", "title": "Jan Káňa", "text": "Jan Káňa\n\nJméno a příjmení Jan Káňa má více známých nositelů:\n\n"}
{"id": "1157411", "url": "https://cs.wikipedia.org/wiki?curid=1157411", "title": "Julian Romančuk", "text": "Julian Romančuk\n\nJulian Romančuk, též Julijan Romančuk, cyrilicí Юліян (Юліан) Романчук (24. února 1842 Krylos – 22. dubna 1932 Lvov), byl rakouský politik rusínské (ukrajinské) národnosti z Haliče, na přelomu 19. a 20. století poslanec Říšské rady.\n\nVystudoval na Lvovské univerzitě a působil v letech 1863–1868 jako učitel na německém gymnáziu a v letech 1868–1900 na ukrajinském akademickém gymnáziu ve Lvově. Od roku 1909 byl řádným členem Ševčenkovy vědecké společnosti.\n\nV období let 1883–1895 zasedal jako poslanec Haličského zemského sněmu, kde od roku 1889 do roku 1895 zastával funkci předsedy sněmovního Rusínského klubu. Politicky byl orientován jako ukrajinský národovec. Podporoval ukrajinskou autonomii v Haliči a rozvoj ukrajinského školství. V roce 1890 se pokusil o smír mezi Poláky a Ukrajinci, ale od roku 1894 se opět přiklonil k radikální ukrajinské opozici. Dlouhodobě se bez úspěchu snažil o vznik ukrajinské univerzity ve Lvově. V roce 1905 podpořil jako jediný nežidovský poslanec zavedení židovské národní kurie ve volbách, která by umožnila samostatné parlamentní zastoupení židů.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Kaluš, Dolyna atd. Do parlamentu se vrátil ve volbách roku 1901, opět za obvod Kaluš, Dolyna, Bibrka. Mandát obhájil ve volbách roku 1907, konaných poprvé podle všeobecného a rovného volebního práva, kdy uspěl v obvodu Halič 55. Poslanecké křeslo tu získal i ve volbách roku 1911. Byl místopředsedou sněmovny v jejím XXI. a XXII. zasedání. Ve volebním období 1891–1897 se uvádí jako Julian Romanczuk, profesor na c. k. vyšším akademickém gymnáziu ve Lvově, bytem Lvov.\n\nO zvolení do Říšské rady usiloval Romančuk už ve volbách roku 1885, ale tehdy ho porazil umírněný Rusín Mychajlo Singalevyč. Po volbách roku 1891 se Romančuk uvádí jako rusínský kandidát. V roce 1893 je zmiňován coby člen poslaneckého Rusínského klubu. Do voleb roku 1901 šel jako oficiální rusínský kandidát. Byl potom členem a předsedou poslaneckého Rusínského klubu (oficiálně Klub neodvislých Rusů). V květnu 1906 se uvádí jako jeden z osmi členů poslaneckého Rusínského klubu na Říšské radě. I po volbách roku 1907 je zmiňován jako člen Rusínského klubu, po volbách roku 1911 coby člen poslanecké frakce Ukrajinské parlamentní zastoupení. Předsedou parlamentního Rusínského klubu byl v období let 1901–1910 1916–1917, v mezidobí působil na postu místopředsedy klubu. Byl zakladatelem a v letech 1899–1907 i prvním předsedou Ukrajinské národně demokratické strany.\n\nZa světové války vedl ve Vídni ukrajinskou kulturní radu a organizaci na pomoc uprchlíkům. Během války se ve Lvově dostal i do ruského zajetí, ze kterého ale byl bez újmy propuštěn.\n\nPo zániku monarchie byl od října 1918 do června 1919 poslancem Ukrajinské národní rady Západoukrajinské lidové republiky. V roce 1923 vedl protestní mítink Ukrajinců ve Lvově, kterým byl vyjádřen nesouhlas s přičleněním východní Haliče k Polsku.\n\nZemřel v dubnu 1932 ve vysokém věku. Český tisk ho v nekrologu označil za člověka \"mírumilovného a smířlivého charakteru\", který ale \"neúnavně, důsledně a houževnatě\" bojoval za práva svých národovců v Haliči. V onom boji prý někdy \"také zbloudil, sveden nenávistí proti Polákům\".\n"}
{"id": "1157413", "url": "https://cs.wikipedia.org/wiki?curid=1157413", "title": "Hexachord", "text": "Hexachord\n\nHexachord (někdy také \"hexachordon\", \"ἑξάχορδος\", výraz složený z řeckých výrazů \"hexa\" - šest a \"chordé\" - struna) je v hudební teorii řada šesti po sobě jdoucích tónů nebo tónových tříd.\n\nHexachord byl ve středověku popsán Guidem z Arezza v jeho dopise \"Epistola de ignoto cantu\".\n"}
{"id": "1157415", "url": "https://cs.wikipedia.org/wiki?curid=1157415", "title": "Labe - Hostinné", "text": "Labe - Hostinné\n\nLabe - Hostinné je evropsky významná lokalita – chráněné území soustavy Natura 2000 (kód ÚSOP 2916, kód Natura CZ0523277). Byla vyhlášena nařízením vlády č. 318/2013 Sb dne 21.8.2013. Předmětem ochrany je tok Labe mezi Klášterskou Lhotou a Hostinným v okrese Trutnov. Jedná se o kamenité koryto řeky s přirozeným dnem, lokálními náplavy a upravenými břehy. Důvodem ochrany je přirozený biotop vranky obecné. Dále se zde vyskytují lipan podhorní, pstruh obecný, střevle potoční, mřenka mramorovaná a mihule potoční.\n\n"}
{"id": "1157417", "url": "https://cs.wikipedia.org/wiki?curid=1157417", "title": "Solmizace", "text": "Solmizace\n\nSolmizace, dříve též solmisace, nebo v některých zemích označováno francouzským výrazem \"solfège\", je systém vzniklý ve středověku. Pomocí solmizačních slabik se určuje výška tónu.\n\nSolmizace se k označování výšky tónů dodnes používá zejména v románských zemích a v Rusku. V německé hudební sféře, včetně českého prostředí, se místo solmizačních slabik používají písmena abecedy.\n\nZa zakladatele solmizace je považován Guido z Arezza (asi 992-1050), jenž novou metodu popsal ve svém dopise \"Epistola de ignoto cantu\".\n\nMetoda vznikla tak, že se řada šesti tónových stupňů středověkého hexachordu přiřadila k šesti slabikám: \"ut, re, mi, fa, sol\" a \"la\". Guido tyto slabiky založil na první slabice každého verše latinského textu hymnu svatému Janu \"Ut queant laxis\", kde vzdálenost mezi tóny \"mi\" a \"fa\" představuje půltón, zatímco vzdálenost mezi ostatními tóny vždy celý tón. Není známo, zda se jedná o autorskou skladbu Guidovu, či o přepracovanou verzi staršího nápěvu. Text hymnu však sloužil k memorizaci slabik pro každý z tónů.\n\nVe 12. století se rovněž používala tzv. guidonská ruka, řada jednoduchých gest zápěstí, pomocí nichž mohl vedoucí naznačovat výšku tónů zpěvákům.\n"}
{"id": "1157422", "url": "https://cs.wikipedia.org/wiki?curid=1157422", "title": "Letiště Málaga", "text": "Letiště Málaga\n\nLetiště Málaga (IATA: AGP, ICAO: LEMG), oficiálně Málaga-Costa del Sol' nebo letiště Pabla Ruize Picassa je čtvrté nejrušnější letiště ve Španělsku, po Madridu-Barajas, Barceloně a Palma de Mallorce. Je důležité pro španělský cestovní ruch a je hlavním letištěm pro oblast Costa del Sol. Nachází se 8 km jihozápadně od města Málaga a 5 km severně od města Torremolinos. Má spojení do více než 60 zemí po celém světě, denní spojení s dvaceti městy Evropy, provozuje linky i do Afriky, Středního východu a v letních měsících i do Severní Ameriky. V roce 2011 odbavilo přes 12 800 000 cestujících.\n\nLetiště má tři terminály. Poslední třetí terminál byl otevřen dne 15. března 2010. Druhá přistávací dráha byla otevřena 26. června 2012.\n\nSlouží i jako mezinárodní letiště pro Andalusii, prochází jím 85% všech cestujících do Andalusie.\n\nLetiště Málaga je jedno z nejstarších španělských letišť, které zůstaly stát na svém původním místě. Bylo otevřeno dne 9. března 1919. První pravidelná linka z Málagy odstartovala 1. září 1919, kdy Didier Daurat začal pravidelné lety mezi městy Toulouse, Barcelona, Alicante, Tanger a Casablanca.\n\nV roce 1937 se letiště Málaga stalo vojenskou základnou. 12. července 1946 se letiště otevřelo pro mezinárodní civilní lety.\n\n"}
{"id": "1157427", "url": "https://cs.wikipedia.org/wiki?curid=1157427", "title": "Mistrovství Evropy ve sportovním lezení 2015", "text": "Mistrovství Evropy ve sportovním lezení 2015\n\nMistrovství Evropy ve sportovním lezení 2015 (: \"IFSC European Climbing Championship\", : \"Kletter-Europameisterschaft\") se uskutečnilo již po jedenácté, ve dvou termínech. 14.–16. května v rakouském Innsbrucku proběhlo ME v boulderingu a 10.–12. července ve francouzském Chamonix ME v lezení na obtížnost a rychlost. Bouldering se stává v posledních letech velmi oblíbený, jak je vidět na velkém počtu závodníků i zúčastněných zemí, oproti tomu lezení na obtížnost nemá již tak hojnou účast.\n\nVe stejném roce proběhl v Edinburghu a L'Argentière la Bessée také čtvrtý ročník Mistrovství Evropy juniorů ve sportovním lezení jako součást Evropského poháru juniorů ve sportovním lezení, v polských Katovicích proběhlo Akademické mistrovství Evropy ve sportovním lezení. Mistrovství Evropy v ledolezení se v roce 2015 nekonalo (lichý rok).\n\nIFSC nesehnala pro rok 2015 pořadatele ME v lezení na obtížnost a v lezení na rychlost. Náhradním řešením bylo odpočítat výsledky evropských závodníků z výsledků závodu světového poháru v Chamonix, tedy ani archiv výsledků neposkytuje dílčí výsledky. Závodníci podávali přihlášky zvlášť na SP a ME, ale na ME se nepřihlásili všichni a tak byli nakonec výsledky opravené pro všechny účastníky z Evropy.\n\nNa SP v lezení na obtížnost se dvě skupiny závodníků postupně vystřídaly na dvou kvalifikačních cestách, do semifinále s jednou závodní cestou postoupilo 26 nejlepších závodníků. Finálovou cestu lezlo osm finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu. Z celkových výsledků bylo stanoveno pořadí závodníků ME.\n\nU SP v lezení na rychlost rozhodly nejlepší časy v kvalifikaci na standardní cestě o pořadí závodníků do semifinálového vyřazovacího pavouka dvojic, ve finále se ještě bojovalo o první a třetí místo. Obdobně i zde byly odpočítány výsledky pro závodníky ME.\n\nKvalifikace na ME v boulderingu proběhla ve dvou skupinách na pěti závodních profilech, kde se bodoval počet pokusů na Top a počet pokusů na bonusovou zónu. Z obou skupin postoupilo deset nejlepších bouldristů do semifinále ME, kde se závodilo na čtyřech závodních profilech. Šest finalistů závodilo také na čtyřech závodních profilech. Ženy měly sedm finalistek díky shodnému výsledku ze semifinále.\n\nTitul Mistra Evropy obhájil Libor Hroza v rychlost. Adam Ondra se stal již podruhé vicemistrem Evropy ve dvou disciplínách současně, v lezení na obtížnost a v boulderingu. V obou disciplínách skončil druhý i v roce 2010. Martin Stráník skončil ve finále na pátém místě v boulderingu. Naší nejúspěšnější ženskou závodnicí byla Iva Vejmolová, která v lezení na obtížnost skončila v semifinále na dvacátémdruhém místě.\n\n\n"}
{"id": "1157428", "url": "https://cs.wikipedia.org/wiki?curid=1157428", "title": "Sulejmánie", "text": "Sulejmánie\n\nSulejmánie (kurdsky سلێمانی, arabsky ‏السليمانية‎‎) je město v severovýchodním Iráku a hlavní město stejnojmenného guvernorátu, který je součástí iráckého Kurdistánu. V roce 2002 v něm žilo přes 1 607 000 obyvatel. Je kulturním střediskem Kurdů, kteří hovoří dialektem sorání.\n\n\n"}
{"id": "1157429", "url": "https://cs.wikipedia.org/wiki?curid=1157429", "title": "Northwood Hills (stanice metra v Londýně)", "text": "Northwood Hills (stanice metra v Londýně)\n\nNorthwood Hills je stanice metra v Londýně, otevřená 13. listopadu 1933. Na jméno stanice byla vyhlášena soutěž. Vyhrála ji jedna žena z North Harrow a tím dostala oprávnění přestřihnout stuhu a otevřít stanici. Stanice se nachází na:\n"}
{"id": "1157431", "url": "https://cs.wikipedia.org/wiki?curid=1157431", "title": "Pinner (stanice metra v Londýně)", "text": "Pinner (stanice metra v Londýně)\n\nPinner je stanice metra v Londýně, otevřená 25. května 1885. V roce 1966 vyhrála zahrada této stanice soutěž o nejkrásnější zahradu v Londýně. Nachází se na:\n"}
{"id": "1157432", "url": "https://cs.wikipedia.org/wiki?curid=1157432", "title": "Football League Second Division", "text": "Football League Second Division\n\nFootball League Second Division byla anglická fotbalová soutěž, která předcházela dnešní The Championship. Mezi roky 1892 až 1992 byla druhou nejvyšší soutěží v Anglii. Poté co se osamostatnila Premier League, byla od roku 1992 do roku 2004 soutěží třetí nejvyšší. V roce 2004 byla nahrazena soutěží známou jako League One. First Division byla nahrazena The Championship a Third Division byla nahrazena League Two.\n\nSoutěž byla založena v roce 1892, zakládajícími členy se většinou staly bývalé kluby Football Alliance. Původně se jednalo o soutěž, ve které nastupovalo 12 klubů (Ardwick (nyní Manchester City), Bootle, Burton Swifts, Crewe Alexandra, Darwen, Grimsby Town, Lincoln City, Northwich Victoria, Port Vale, Sheffield United, Small Heath (nyní Birmingham City) a Walsall). V roce 1992 byla Football League reorganizovaná. First Division byla přeměna na 2. nejvyšší soutěž, Second a Third Divison na 3. a 4. nejvyšší soutěž, v novém formátu pak u všech soutěží zůstal systém play-off. Fourth Division byla jako jediná soutěž zrušena.\n\nV roce 2004 byla z komerčních důvodů přejmenována Second Division na League One. Nicméně soutěž nadále zůstala třetí nejvyšší v Anglii.\n\n† jako třetí nejvyšší soutěž v Anglii (od roku 1992)\n"}
{"id": "1157433", "url": "https://cs.wikipedia.org/wiki?curid=1157433", "title": "Football League Third Division", "text": "Football League Third Division\n\nFootball League Third Division byla anglická fotbalová soutěž, která předcházela dnešní League One. Mezi roky 1920 až 1992 byla třetí nejvyšší soutěží v Anglii. V letech 1921 až 1958 byla soutěž rozdělena na severní a jižní divizi. Poté co se osamostatnila Premier League, byla od roku 1992 do roku 2004 soutěží čtvrtou nejvyšší. V roce 2004 byla nahrazena soutěží známou jako League Two. First Division byla nahrazena The Championship a Second Division byla nahrazena League One.\n"}
{"id": "1157434", "url": "https://cs.wikipedia.org/wiki?curid=1157434", "title": "Football League Fourth Division", "text": "Football League Fourth Division\n\nFootball League Fourth Division byla anglická fotbalová soutěž, která předcházela dnešní League Two. Mezi roky 1958 až 1992 byla čtvrtou nejvyšší soutěží v Anglii. Poté co se osamostatnila Premier League byla soutěž, při následné reorganizaci Football League, zrušena.\n\nAž do sezóny 1986/87 byla soutěž poslední soutěží v anglickém ligovém systému, od této sezóny se poté sestupovalo do Football Conference (5. nejvyšší soutěž). Do Football League se až do roku 1987 dalo vstoupit pouze hlasováním všech členů Football League, s tím že se hlasovalo o setrvání posledních čtyř členů nejnižší divize. Pokud se nenašel žádný žadatel o vstup, tak se žádné hlasování neuskutečnilo. V opačném případě, když se našel nový tým žádající o vstup do soutěže, musel žadatel o vstup získat více hlasů než jeden ze čtyř posledních týmů divize.\n"}
{"id": "1157435", "url": "https://cs.wikipedia.org/wiki?curid=1157435", "title": "Jorge Semprún", "text": "Jorge Semprún\n\nJorge Semprún (vlastním jménem \"Jorge Semprún Maura\", 10. prosince 1923, Madrid – 7. června 2011, Paříž) byl španělský exilový spisovatel, scenárista, posléze politik, píšící od svého odchodu do Francie převážně francouzsky, laureát několika literárních ocenění.\n\nNarodil se v Madridu roku 1923 levicově smýšlejícím rodičům, měl šest sourozenců. Jeho matka mu již v dětství předpověděla, že se buď stane spisovatelem, či politikem. Pár měsíců po vypuknutí Španělské občanské války (1936) emigrovala celá rodina do francouzského exilu.\n\nStudoval literaturu a filozofii na pařížské Sorbonně. V letech 1988–1991 byl ve vládě premiéra Felipa Gonzáleze španělským ministrem kultury.\n\nVe francouzštině, či španělštině byla vydána tato dílo:\n\nDo češtiny a slovenštiny byly prozatím přeloženy tyto následující díla:\n\n\n\n"}
{"id": "1157436", "url": "https://cs.wikipedia.org/wiki?curid=1157436", "title": "Costa del Sol", "text": "Costa del Sol\n\nCosta del Sol (v překladu \"Slunečné pobřeží\" nebo přesněji \"Pobřeží Slunce\") je region v jižním Španělsku, v autonomním společenství Andalusie, který se skládá z pobřežních měst a obcí podél Středozemního pobřeží provincie Málaga a na východním okraji provincie Cádiz.\n\nCosta del Sol se nachází mezi dvěma méně známými pobřežními oblastmi – Costa de la Luz a Costa Tropical. Dříve se zde nacházela řada malých rybářských osad, ale dnes je region turistickou destinací světového významu.\n"}
{"id": "1157437", "url": "https://cs.wikipedia.org/wiki?curid=1157437", "title": "Holandský králík", "text": "Holandský králík\n\nHolandský králík (anglicky: Dutch rabbit) je plemeno králíka domácího původem z Holandska, typické svojí obličejovou kresbou. Existuje i zakrslá forma; holandský zakrslý králík.\n\nHolandský králík je plemeno s poměrně dlouhou historií. Nejvýraznějším znakem těchto králíků je především typická lícní kresba, která není u vidění u žádných jiných plemen. Právě takoví králíci se v první polovině 19. století dováželi z Nizozemska a Belgie do Anglie, které je přičítán největší podíl na šlechtění holandských králíků. Dováželo se zde přes tisíc kusů a v té době se jim obecně říkalo brabantští králíci. Jednalo se o oblíbený druh, jelikož měl dobré maso i reprodukční schopnosti, které se udržely až do současnosti.\n\nSoučasný název holandský králík (v angličtině The Dutch rabbit) se používá již od roku 1835. Nejrozsáhlejší šlechtění probíhalo okolo roku 1880, kdy se chovatelé zaměřili na zvýraznění povahových rysů i zvýrazňování symetrie kresby na obličeji. Na přelomu 19. a 20. století se pak tito králíci dostali i do Severní Ameriky. Plemeno se uchytilo i v tehdejším Československu, což potvrzuje i to, že při vydání vůbec prvního tuzemského vzorníku v roce 1927 zde byl uveden i standard holandského králíka.\n\nV současné době se jedná o populární plemeno, jehož největší výhodou je snadný a nenáročný chov. Česká republika má i vlastní chovatelský klub; Klub chovatelů holandských králíků, který funguje již od roku 1974.\n\nHolandský králík patří mezi králičí plemena středního rámce s krátkou srstí. Dospělí jedinci váží mezi 2,50 a 3,25 kg. Hřbetní linie musí být u každého jedince dobře utvářená a záď zaoblená. Kůže musí být přiléhající a ocas správně utvářený. Snad největší důraz se ale klade na kresbu. Vadou jsou například vystouplé kyčelní hrbolky nebo lalok na krku. Končetiny jsou poměrně krátké, ale také silné a dobře osvalené. Hlava je široká a je jedním z mála faktorů, podle kterých se dá určit pohlaví, u samic je totiž hlava obecně lehčí a jemněji utvářená. Uši plně vzpřímené, přiměřeně dlouhé. Samotná srst je krátká, na dotek jemná, o délce do 3cm.\n\nKresba, především ta lícní, je typickým znakem holandského králíka. Je podložena tzv. holandskou strakatostí (lokus S, sestava ss). Kresba výstavních a chovných jedinců je recesivně homozygotní, ale předpokládá se i existence alelické série, především kvůli vrhům mláďat, která mají stejně rozmístěné bílé skvrny. Kresba se skládá z několika části; kresba hlavy, kresba těla a kresba pánevních končetin. Kresba hlavy, zvaná také lícní, se skládá ze dvou oválů na bílém podkladu, které se táhnou od kořenů uší až po zátylek. Kresba těle se skládá z prstence, který dělí tělo králíka na bílý podklad (přední část) a barvenou část (zadní část těla). Prstenec by měl být rovný.\n\nOficiálně se u holandských králíků uznává celkem čtrnáct možných barvených rázů, přičemž asi nejpopulárnější a nejznámější je zbarvení holandský černý (zkráceně Hoč), dále pak havanovitý, divoce havanovitý, marburský, žlutý, madagaskarový, činčilový, želvovinový, železitý, divoce zbarvený, japanovitý, rys a perlový. Nejméně početné barevné rázy jsou ráz japanovitý a madagaskarový.\n\nHolandský králík je poměrně nenáročné plemeno s poměrně chutným a šťavnatým masem. Avšak nikdy nebylo šlechtěno jako mastné plemeno, především kvůli velikosti. Mastná plemena, jako je například německý obrovitý strakáč nebo francouzský beran, dosahují hmotnosti minimálně než 5 kg a mají tedy i více masa. Jedná se tedy hlavně o výstavní plemeno, určené i jako domácí mazlíček.\n\n"}
{"id": "1157441", "url": "https://cs.wikipedia.org/wiki?curid=1157441", "title": "Thaipusam", "text": "Thaipusam\n\nThaipusam (tamilština தைப்பூசம்) je hinduistický svátek, který je oslavován především příslušníky tamilské komunity. Jeho oslavy připadají na úplněk tamilského měsíce Thai (leden/únor) a probíhají v zemích, kde jsou výrazně zastoupeni příslušníci tamilského etnika (např. Indie, Sri Lanka, Malajsie, Singapur).\n\nFestival připomíná událost, kdy Parvátí (manželka Šivy) věnovala svému synovi Muruganovi válečné kopí, aby mohl zneškodnit zlého démona Soorapadamana.\n\nOslavy Thaipusamu zahrnují obřadní oběti (\"Kavadi Attam\") různého stupně. Může se jednat o dopravu nádob s mlékem, nebo o propichování různých částí těla, nejčastěji tváří a jazyka. U věřících podstupujících tyto oběti se předpokládá očista modlitbou a půstem po dobu 48 hodin před začátkem oslav.\n\nThaipusam u Batu Caves v blízkosti Kuala Lumpur, hlavního města Malajsie, každoročně přiláká na milión věřících a desítky tisíc turistů.\n\nV roce 2016 svátek připadá na 24. ledna, v roce 2017 na 10. února.\n"}
{"id": "1157443", "url": "https://cs.wikipedia.org/wiki?curid=1157443", "title": "Jihomoravský krajský přebor 1972/73", "text": "Jihomoravský krajský přebor 1972/73\n\nV soubojích 13. ročníku Jihomoravského krajského přeboru 1972/73 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1972 a skončil v červnu 1973.\n\nPo sezoně 1971/72 proběhla reorganizace krajských soutěží, po třech ročnících byly zrušeny župy a vrátily se kraje. Středomoravský župní přebor existoval po tři sezony (1969/70, 1970/71 a 1971/72), mužstva z něj přešla do Jihomoravského krajského přeboru nebo Severomoravského krajského přeboru podle spádovosti. Dále byla I. A třída Jihomoravského kraje rozšířena na 3 skupiny (A, B a C v období 1972/73 – 1978/79).\n\n\nZdroj: \nPoznámky:\n\n"}
{"id": "1157444", "url": "https://cs.wikipedia.org/wiki?curid=1157444", "title": "Coal Services", "text": "Coal Services\n\nCoal Services, a. s. je jednou z dceřiných společností, patřících do skupiny Czech Coal, zabývající se poskytováním pomocných služeb v oblasti dopravy, distribuce elektřiny a dalšími činnostmi.\n\nSpolečnost Coal Services vznikla v červenci 2010 vyčleněním z mateřské firmy Czech Coal. Sídlo firmy se nachází v Mostě. Používaná zkratka je CCS (Czech Coal Services).\nHlavní oblastí činnosti společnosti je zajišťování dopravních a technických služeb pro mateřskou firmu.\n\nNejdůležitějším odvětvím služeb, které CCS poskytuje, je doprava. Do její kompetence přešlo provozování železniční dopravy v povrchovém lomu Vršany a na přilehlých důlních tratích, jenž vedou do nedaleké Úpravny uhlí v Komořanech a k sousednímu lomu ČSA. K tomuto účelu má společnost ve svém vozovém parku více než 20 elektrických lokomotiv řady 127, menší počty motorových lokomotiv řad 709, 721, 740 a 770 a více než dvě stovky nákladních vozů mnoha typů. Na údržbu a opravy tratí jsou pak používány různé motorové vozíky, podbíječky, kolejové překladače apod., které jsou také v jejím vlastnictví. Na provoz na místní kolejové síti dohlíží Drážní úřad.\n\nKromě železniční dopravy firma také zajišťuje silniční dopravu v oblasti hnědouhelných dolů skupiny Czech Coal, k čemuž vlastní mnoho osobních, terénních, nákladních automobilů a dalších vozidel.\n\nSpíše vedlejším předmětem podnikání je nákup a distribuce elektrické energie, pohonných hmot, tepelné hospodářství a další s tím související činnosti. Okrajově také firma poskytuje laboratorní a výzkumnou činnost.\n\n"}
{"id": "1157446", "url": "https://cs.wikipedia.org/wiki?curid=1157446", "title": "Smrt Elisy Lamové", "text": "Smrt Elisy Lamové\n\nElisa Lamová (30. dubna 1991 – pravděpodobně 1. února 2013) byla kanadská vysokoškolská studentka, která se v roce 2013 za záhadných okolností ztratila během pobytu v losangelském hotelu Cecil. Její mrtvé tělo bylo nalezeno o několik týdnů později na střeše hotelu v nepřístupné nádrži na vodu. Její smrt byla obestřena celou řadou těžko vysvětlitelných okolností a stala se oblíbeným tématem mezi příznivci záhad a konspirací.\n\nElisa Lamová byla dcerou přistěhovalců z Hongkongu. Žila s rodiči ve Vancouveru, kde navštěvovala Univerzitu Britské Kolumbie. Trpěla bipolární poruchou, kterou sice léčila, ale pociťovala její dopad na své studijní výsledky. Školu proto přerušila a rozhodla se procestovat jihozápad Spojených států. Svůj výlet započala v San Diegu, kde navštívila zoologickou zahradu. O svých zážitcích psala na svém blogu. Ze San Diega se 26. ledna přemístila do Los Angeles, kde se ubytovala v historickém hotelu Cecil. Ten se netěšil dobré pověsti. Ubytováni zde v minulosti byli např. sérioví vrazi Jack Unterweger a Richard Ramirez. Oběť jiné nevysvětlené vraždy, známá jako Černá Dahlia\",\" se zde v den své smrti zastavila v baru. Několik lidí zde také spáchalo sebevraždu. Jeden z nich po skoku z okna zabil náhodného chodce. Špatná pověst hotelu způsobila jeho postupný úpadek. Z vyhlášeného boutique hotelu se stala levná alternativa pro turisty s omezeným rozpočtem. Prvních několik dní byla Elisa Lamová ubytována v pokoji společně s dvěma dalšími ženami. Ty si však stěžovaly na její zvláštní chování a proto byla přesunuta jinam.\n\nPo pěti dnech pobytu v Los Angeles se měla Elisa z hotelu odhlásit a pokračovat do Santa Cruz. To však neudělala a když od ní její rodiče nedostali několik dní žádnou zprávu, zkontaktovali policii. Ta okamžitě prohledala její pokoj. Nasazeni byli i stopovací psi, avšak bezvýsledně. Policie odmítala prozkoumat jiné části hotelu s odůvodněním, že neexistuje žádný důkaz, že by došlo k nějakému zločinu. 6. února uspořádala policie tiskovou konferenci a v sousedství hotelu rozdala letáky s jejím portrétem. 16. února nechali zveřejnit videozáznam z hotelového výtahu, který byl pořízen 1. února. Na záznamu z kabiny je vidět Elisa, která po nastoupení mačká velké množství tlačítek. Dveře výtahu se ale nezavírají. Elisa se několikrát vyklání do chodby, gestikuluje rukama ve vzduchu, schovává se v rohu, chytá se za hlavu a znovu mačká několik tlačítek. Výtah se však během více jak 2 minut nezavře a Elisa z něj nakonec vychází ven a mizí ze záběru. Krátce poté se dveře výtahu několikrát zavírají a otvírají. Video kvůli svému záhadnému obsahu okamžitě vzbudilo obrovský zájem veřejnosti, která se začala zajímat o ponurou historii hotelu a objevila se celá řada teorií o tom, co se mohlo s Elisou stát. Jedna z nejbizarnějších například hovořila o tom, že je hotel Cecil bránou do pekla či jiné dimenze.\n\nAčkoliv došlo ke spekulacím, že se Elisa mohla chovat iracionálně pod vlivem drog či v důsledku psychózy, svědkyně z nedalekého knihkupectví dosvědčila, že s ní jako jediná v den zmizení mluvila a Elisa na ní působila veselým dojmem. Mluvila o tom, že se chystá pokračovat v cestě a řešila hmotnost svých zavazadel. Na konci února si někteří obyvatelé hotelu začali stěžovat na nízký tlak vody. Jeden z hostů tvrdil, že voda chutná „divně“. Jiná nahlásila, že voda tekoucí ze sprchy je tmavá. Hotel využíval starý systém zásobování pokojů vodou za pomocí samospádu. Vedení se proto rozhodlo vyslat údržbu k nádržím umístěným na střeše hotelu. V jedné z nich bylo nalezeno nahé tělo plovoucí několik centimetrů nad dnem. Vedle těla byly nalezeny i šaty. Přivolaná policie musela nechat vypustit vodu a vyříznout otvor v boku nádoby, aby bylo možné tělo vůbec vyzvednout. Všechny Elisiny osobní předměty se nacházely v nádrži či v hotelovém pokoji. Její mobilní telefon se však nikdy nenašel.\n\nNařízená soudní pitva prokázala, že se Elisa utopila. Byly provedeny i daktyloskopické zkoušky a vyšetření na znásilnění. Toxikologie prokázala pouze zbytky jejích léků. Žádné stopy cizího zavinění se nenašly a případ byl uzavřen jako „příčina smrti nezjištěna“. Tento závěr byl později změněn na „nehoda“. Případ však nadále obsahoval několik nesrovnalostí:\nDveře na střechu byly v době nálezu těla opatřené alarmem, který by se při jejich otevření spustil. Nádoby na vodu byly skoro 2,5 metru vysoké a k vylezení na ně byl zapotřebí žebřík, který se na místě nenašel. Nádoba byla uzavřená velice těžkým víkem, se kterým se zevnitř nedalo dobře manipulovat.\n\nDalší analýza videa z výtahu ukázala, že mohlo být záměrně editováno. Některé pasáže se zdají být zpomalené, asi minuta videa chybí úplně a časová stopa v rohu obrazu je zakrytá.\n\nAčkoliv byla prokazatelně po smrti, Elisin blog byl dalších několik měsíců aktivní a přibylo několik příspěvků.\n\nOkolnosti případu se shodují s filmem \"Temné vody\" z roku 2005. Film obsahuje tmavou vodu vytékající z kohoutků a ze stěn, nefungující výtah a mrtvou dívku v nádobě na vodu na střeše budovy. Jedná se o předělávku japonského hororu z roku 2002. V americké verzi se shodou okolností jedna z postav jmenuje Cecilia, jiná zase Dahlia.\n\nJméno Elisa Lam je anagramem Lam-Elisa, což je metoda využívaná pro detekci tuberkulózy. Čtvrť, ve které stál hotel Cecil, byla v minulosti zasažena rozsáhlou epidemií tuberkulózy. Tato metoda byla navíc vyvinuta na univerzitě v Britské Kolumbii, tedy škole, kterou Elisa navštěvovala.\n\nPřípad smrti Elisy Lamové přilákal pozornost zastánců paranormálních jevů, lovců záhad i skeptiků. Ihned po zveřejnění záhadného videa z výtahu bylo založeno několik internetových skupin amatérských vyšetřovatelů, kteří zanalyzovali video a někteří z nich se dokonce vypravili vyšetřovat přímo na místo. Pochybná pověst hotelu Cecil se ještě prohloubila. Nakonec bylo přistoupeno k jeho přejmenování na Stay on Main. Několik hostů, kteří v době smrti Elisy Lamové hotel obývali a pili místní vodu, podalo žalobu. Výsledky rozborů však prokázaly, že nebyla kontaminována. Nádrže prošly sanací a nadále sloužily svému účelu. Hotel se rozhodli žalovat i Elisiny rodiče, jinak však žádnou publicitu nevyhledávali. Případ inspiroval několik knih, filmů a seriálů.\n\n"}
{"id": "1157449", "url": "https://cs.wikipedia.org/wiki?curid=1157449", "title": "Blohm &amp; Voss Ha 137", "text": "Blohm &amp; Voss Ha 137\n\nBlohm & Voss Ha 137 byl německý jednomotorový jednomístný střemhlavý bombardér, řešený jako dolnoplošník s pevným kapotovaným podvozkem.\n\nHa 137 vznikl jako požadavek RLM z roku 1934 na lehký jednomístný střemhlavý bombardér pro Luftwaffe. Společnost Blohm & Voss reagovala projektem P6 ing. Vogta, který vycházel ze zkušebního stíhacího letounu Kawasaki Ki-5. Projekt P6a počítal s hvězdicovou dvanáctiválcovou pohonnou jednotkou BMW 132 o výkonu 537 kW, což byla německá verze amerického motoru Pratt & Whitney Hornet. Druhý návrh P6b představoval letoun s řadovým britským kapalinou chlazeným pístovým motorem Rolls-Royce Kestrel.\n\nPo představení projektu obdržel Blohm & Voss oficiální objednávku na stavbu tří prototypů označených Ha 137. Dne 9. října 1934 byly provedeny testy s dřevěnou maketou a 13. května 1935 absolvoval svůj první let prototyp Ha 137 V1 (imatrikulace D-ITEK). Krátce na to byl dokončen i druhý prototyp Ha 137 V2 (D-IXAX). Soutěž na nový stroj vyhrál Henschel Hs 123 a Ha 137 zůstal na žádost RLM jako alternativa pro typy přihlášené do její další etapy.\n\nTéto druhé části soutěže se kromě Ha 137 zúčastnily projekty Heinkel He 118, Arado Ar 81 a Junkers Ju 87, který skončil jako vítěz. Třetí prototyp Ha 137 V3 (D-IZIQ) měl instalovaný motor Kestrel V s pevnou dvoulistou dřevěnou vrtulí a měl být vzorovým strojem případné verze Ha 137 B, zatímco V1 a V2 Ha 137 A.\n\nV létě 1935 byly v Travemünde zahájeny zkoušky prototypů V1 a V2, v červnu 1936 pak v Rechlinu absolvoval množství zkušebních letů V3. V témže měsíci se však novým šéfem Technisches Amtu RLM stal Ernst Udet, který v této funkci nahradil Obersta Wolframa von Richthofena. Udet na rozdíl od svého předchůdce preferoval Ju 87 a ing. Vogtovi proto bylo jasné, že jeho Ha 137 do výzbroje Luftwaffe zařazen nebude.\n\nBez ohledu na nezájem o Ha 137 ze strany velitelství německého letectva vznikl ještě další prototyp Ha 137 V4 (D-IFOE) s motorem Jumo 210 Aa. Následně byla postavena nultá série sedmi kusů Ha 137A-0 s motory BMW 132A (D-IYXO, D-ITNU, D-IXJA, D-IFBA, D-IONU, D-IBGI a D-IABY, výrobní č. 183-190). Jejich dodávky proběhly mezi prosincem 1935 a říjnem 1936. \n\nDo července 1937 byla dokončena také série Ha 137B-0 (D-IGPI, D-IUXU alias V5, D-IDTE alias V6, D-IJJE, D-INVA, D-IRQO, D-ITLE, D-IXPA a D-ITMY, výrobní č. 191-199), s vodou chlazenými zážehovými řadovými dvanáctiválcovými motory Jumo 210 C o 471 kW, které roztáčely stavitelnou třílistou kovovou vrtuli o průměru 3,2 m. \n\nV červenci 1937 byl během nouzového přistání zcela zničen prototyp Ha 137B-0 (V6). Prototyp V4 byl zrušen byl na podzim 1937, V5 byl předán do Erprobungsstelle für Bordwaffe v Tarnewitz, kde sloužil například k testům raket Rheinmetall-Borsig RZ 65 a synchronizovaných kanónů ráže 20 mm.\n\nÚdaje platí pro Blohm & Voss Ha 137 V4\n\n"}
{"id": "1157451", "url": "https://cs.wikipedia.org/wiki?curid=1157451", "title": "CEMI", "text": "CEMI\n\nCEMI (Central European Management Institute) vzdělávací instituce se sídlem v Praze-Modřanech. Poskytuje jednoleté profesní vzdělání v devíti studijních programech. V češtině jsou vyučovány obory \"Ekonomika a finanční management, Veřejná správa, Management obchodu, Executive MBA, Bezpečnostní a krizový management, Management zdravotnictví\" a \"Corporate Master of Laws\" (LLM). V angličtině jsou to Global Business Leadership a Marketing Management and International Business. Institut byl založen v roce 2011, specializuje se na manažerské online vzdělávání a připravuje absolventy do řídicích a vrcholových pozic či na vlastní podnikání.\n\nCEMI patří mezi největší poskytovatele MBA a LLM vzdělání ve střední Evropě, ke studiu na institutu nastoupí každoročně kolem 300 studentů. Institut je akreditován jednou z nejvýznamnějších organizací v oblasti distančního vzdělávání a jeho kvality – Mezinárodní asociací distančního vzdělávání (International Association for Distance Learning – IADL), přičemž celý institut i obor Veřejná správa je akreditován také u Ministerstva vnitra ČR. CEMI je také členem oborové skupiny Ekonomika a podnikání Národního ústavu pro vzdělávání (dříve Národní ústav odborného vzdělávání), organizace zřízené Ministerstvem školství, mládeže a tělovýchovy, jejímž cílem je zlepšování kvality českého školství a spolupráce s dalšími vzdělávacími organizacemi především v rámci Evropské unie. Dále je členem Evropské asociace distančního vzdělávání (EADL – European Association for Distance Learning), Asociace institucí vzdělávání dospělých ČR (AIVD) a Asociace malých a středních podniků (AMSP). \n\nCEMI poskytuje jednoleté profesní studium zakončené udělením profesního titulu MBA nebo LL.M. Nabízí sedm oborů v češtině a dva v angličtině, výuka všech programů probíhá převážně online formou.\n\nPodle zákona č. 111/1998 Sb., o vysokých školách, MBA a LLM studium nepatří v ČR mezi akademické tituly, proto jejich studijní programy není možné podle tohoto zákona akreditovat Ministerstvem školství, mládeže a tělovýchovy. Studijní obory na CEMI jsou akreditovány Mezinárodní asociací distančního vzdělávání.\n\nStudium na institutu CEMI je určeno všem s ukončeným alespoň bakalářským stupněm vysokoškolského vzdělání, popřípadě se středoškolským vzděláním a manažerskou praxí.\n\nObor je určen pro zaměstnance policejních a armádních sborů, hasičských sborů, bezpečnostních agentur, státní úředníky přicházející do kontaktu s krizovým řízením a plánováním a pracovníky ostatních složek integrovaného záchranného systému.\nObor je koncipován tak, aby absolventi získali ucelený přehled o ekonomických a finančních aspektech podnikání, s ohledem nejen na český trh, ale také na mezinárodní prostředí, v němž většina firem působí. Tento studijní program je určen manažerům, ředitelům, vedoucím pracovníkům, podnikatelům či pracovníkům ekonomických a finančních oddělení ve firmách všech velikostí. Studium je vhodné také pro pracovníky v oddělení controllingu, účetnictví či ve státních institucích, jako jsou finanční úřady atd. \nObor je určen zejména pro pracovníky středního a vyššího managementu soukromých či státních společností či pro aspiranty na tyto pozice a je tedy průřezem manažerskými znalostmi důležitými pro členy vrcholového vedení firem.\nObor se zaměřuje na podnikání a business nejen v rámci ČR, ale také z mezinárodní perspektivy a akcentuje tak i globální charakter obchodování v 21. století. Tento studijní obor je ideální zejména pro pracovníky exportu, importu, marketingu, prodeje, nákupu, produktových oddělení či merchandisingu.\nObor je vhodný především pro vedoucí pracovníky státních i soukromých zdravotnických zařízení, manažery zdravotních pojišťoven nebo farmaceutických firem či soukromé lékaře. Je koncipován a realizován ve spolupráci s pracovníky Institutu managementu zdravotnických služeb FM (IMZS) v Jindřichově Hradci.\nObor je určen především pro starosty, místostarosty, primátory a tajemníky měst či obcí, dále také pro podnikatele a zaměstnance firem působících ve veřejné správě, případně pro státní úředníky i úředníky obcí s přenesenou působností. Obor kombinuje znalosti z managementu veřejné správy, historie státní správy a jejího vývoje v rámci ČR i EU, fungování Evropské unie a práva. Velký důraz je kladen na souvislosti týkající se veřejné správy v rámci Evropské unie, včetně Evropských fondů a možností jejich využití pro účely ČR a jejích regionů a obcí. Obor je navíc akreditován u Ministerstva vnitra ČR pro průběžné vzdělávání úředníků, podle ustanovení § 30 odst. 5 zákona č. 312/2002 Sb., o úřednících územních samosprávných celků a o změně některých zákonů.\n\nObor je určen právníkům, ať již podnikovým, samostatně působícím, nebo zaměstnancům či majitelům a partnerům právních kanceláří, kteří si chtějí dále prohloubit svoji kvalifikaci nejen v oblasti korporátního práva. \n\nObor je určen zejména pracovníkům středního a vyššího managementu společností působících na mezinárodním trhu.  \nObor je koncipován pro manažery zabývající se mezinárodním obchodem a marketingem ve firmách všech velikostí a napříč sektory.\n\n"}
{"id": "1157452", "url": "https://cs.wikipedia.org/wiki?curid=1157452", "title": "North Harrow (stanice metra v Londýně)", "text": "North Harrow (stanice metra v Londýně)\n\nNorth Harrow je stanice metra v Londýně, otevřená 22. března 1915. Nachází se na lince:\n"}
{"id": "1157453", "url": "https://cs.wikipedia.org/wiki?curid=1157453", "title": "The New Yorker", "text": "The New Yorker\n\nThe New Yorker je americký časopis, který zveřejňuje reportáže, komentáře, kritiky, eseje, fikci, satiru, karikatury a poezii. Jeho vydavatelem je společnost Condé Nast Publications, což je divize impéria Advance Publications. Magazín založil novinář Harold Ross spolu se svou manželkou Jane Grant a první číslo vyšlo 21. února 1925. V roce 1985 časopis získal filantrop Samuel Newhouse a stal se součástí jeho impéria Advance Publications. Časopis vydal díla řady autorů, mezi něž patří například John Hersey, Haruki Murakami, Dorothy Parker, Vladimir Nabokov a Roald Dahl. Od roku 1998 je šéfredaktorem časopisu David Remnick.\n\n"}
{"id": "1157454", "url": "https://cs.wikipedia.org/wiki?curid=1157454", "title": "New Yorker", "text": "New Yorker\n\nNew Yorker může mít více významů.\n\n"}
{"id": "1157462", "url": "https://cs.wikipedia.org/wiki?curid=1157462", "title": "Rupert Thomson", "text": "Rupert Thomson\n\nRupert Thomson (* 5. listopadu 1955 Eastbourne) je anglický romanopisec. Svůj první román ' vydal v roce 1987 a následovala řada dalších. Jeho čtvrtý román, ' z roku 1996, oceňoval například zpěvák David Bowie. Úryvek z románu byl použit v textu písně „“ vydané na albu \"Positions\" projektu Trash Palace producenta Dimitriho Tikovoie (hlasem do písně přispěl velšský hudebník John Cale). Jeho šestá kniha ' byla vydána také v českém překladu, jehož autorem byl Ladislav Nagy, pod názvem \"Kniha zjevení\" (nakladatelství Mladá fronta, 2000). V roce 2010 vydal memoáry '.\n\n"}
{"id": "1157468", "url": "https://cs.wikipedia.org/wiki?curid=1157468", "title": "Matthew Herbert", "text": "Matthew Herbert\n\nMatthew Herbert (* 1972) je anglický diskžokej a hudební producent. Věnuje se převážně elektronické hudbě a rovněž tvoří remixy písní jiných autorů. V roce 2003 vydal album ' nahrané za doprovodu jazzových hudebníků. Na albu kombinuje jazz s elektronickou hudbu. Další takové album, nazvané ', vydal v říjnu roku 2008. Během své kariéry vydal řadu dalších alb. Rovněž spolupracoval s mnoha dalšími hudebníky, mezi něž patří například Róisín Murphy, Patrick Wolf a Björk.\n\n"}
{"id": "1157469", "url": "https://cs.wikipedia.org/wiki?curid=1157469", "title": "Mistrovství Evropy juniorů ve sportovním lezení 2015", "text": "Mistrovství Evropy juniorů ve sportovním lezení 2015\n\nMistrovství Evropy juniorů ve sportovním lezení 2015 (: \"European Youth Championships\") se uskutečnilo již po čtvrté, ve dvou termínech jako součást Evropského poháru juniorů ve sportovním lezení. 12.-14. června v britském Edinburghu proběhlo MEJ v obtížnost a rychlost a 21.-22. července ve francouzském L'Argentière la Bessée MEJ v boulderingu. V Innsbrucku a Chamonix proběhl také jedenáctý ročník Mistrovství Evropy ve sportovním lezení, Mistrovství světa juniorů se konalo v září v italském Arcu, v polských Katovicích proběhlo Akademické mistrovství Evropy ve sportovním lezení. Mistrovství Evropy v ledolezení se v roce 2015 nekonalo.\n\nKvalifikace v boulderingu proběhla na osmi závodních profilech, kde se bodoval počet pokusů na Top a počet pokusů na bonusovou zónu, nejlepších osm finalistů závodilo na čtyřech závodních profilech.\n\nV lezení na obtížnost se dvě skupiny závodníků postupně vystřídaly na dvou kvalifikačních cestách, do semifinále s jednou závodní cestou postoupilo 26 nejlepších závodníků, finálovou cestu lezlo osm finalistů. Bodovaným kritériem byl nejvyšší (po dobu dvou sekund) dosažený chyt, případně další pohyb z chytu.\n\nV lezení na rychlost rozhodly nejlepší časy v kvalifikaci na standardní cestě o pořadí závodníků do osmifinálového vyřazovacího pavouka dvojic, ve finále se ještě bojovalo o první a třetí místo.\n\nMatěj Burian zde získal zlatou medaili v lezení na rychlost v kategorii B, dosud jedinou českou medaili na Mistrovství Evropy juniorů ve sportovním lezení a stal se i prvním českým juniorským mistrem Evropy v lezení na rychlost.\n\n\n"}
{"id": "1157471", "url": "https://cs.wikipedia.org/wiki?curid=1157471", "title": "Finchley Road (stanice metra v Londýně)", "text": "Finchley Road (stanice metra v Londýně)\n\nFinchley Road je přestupní stanice londýnského metra na rohu ulic Finchley Road a Canfield Gardens v londýnské čtvrti Camden v severozápadním Londýně. Na lince Jubilee line se nachází mezi stanicemi Swiss Cottage a West Hampstead, a na lince Metropolitan line mezi stanicemi Baker Street a Wembley Park. Stanice je v tarifní zóně 2.\n\nStanice je 100 metrů jižně od nákupního centra \"O2 Shopping Centre\" na ulici Finchley Road. Slouží pro dopravní obsluhu lokalit Frognal a South Hampstead. Nalézá se pět minut chůze od stanice Finchley Road & Frognal na lince North London Line městské železnice London Overground. Organizátor dopravy v Londýně Transport for London umožňuje mezi oběma stanicemi (Finchley Road a Finchley Road & Frognal) přestup, přestože je při přestupu nutné opustit placený prostor.\n\nStanice je v zářezu zakrytém kompaktní střechou ze skla a kovu a je nejsevernější stanicí pod úrovní ulice na této trase.\n\nStanice byla otevřena dne 30. června 1879 železniční společností \"Metropolitan Railway\" (MR, nyní linka Metropolitan linka) při prodloužení trasy ze stanice Swiss Cottage (nyní již uzavřené, odlišné od současné stanice Swiss Cottage na lince Jubilee line). V roce 1914 byla stanice přestavěna se vstupy začleněnými do nové uliční fronty obchodů.\n\nV polovině 30. let 20. století začala linka Metropolitan line trpět přetížením hlavních tras ze severozápadního Londýna, jež bylo způsobeno omezenou kapacitou tratí mezi stanicemi Finchley Road a Baker Street. Ke zmírnění této kongesce byly raženy nové úseky hlubokých tunelů metra mezi stanicemi Finchley Road a Baker Street, aby převzaly část dopravní zátěže z větve Stanmore a stanic jižně od stanice Wembley Park. Tyto nové tunely byly otevřeny 20. listopadu 1939 a od té doby byla stanice Finchley Road obsluhována také vlaky linky Bakerloo line coby její větev Stanmore, která vedla ze stanice Baker Street právě v těchto nových tunelech. Provoz na této větvi linky Bakerloo line byl následně převeden na linku Jubilee Line, když byla tato linka otevřena 1. května 1979.\n\nFinchley Road se jmenovalo také nedaleké vlakové nádraží společnosti \"Midland Railway\", které bylo uzavřeno v roce 1927. Pozůstatky jeho nástupišť jsou vidět z vlaků železniční sítě \"Thameslink\", které jezdí na trati \"Midland Main Line\".\n\nAnalýza půdy vytěžené při ražení tunelů směrem ke stanici odhalila, že její polohu protínal jižní okraj ledovce, který pokrýval Británii v jedné z dob ledových, což bylo názorně zobrazeno v epizodě 3 (\"Ice Age\") dokumentárního televizního seriálu BBC z roku 2004 \"British Isles: A Natural History\" (Přírodopis Britských ostrovů).\n\nStanice Finchley Road je obsluhována linkami Jubilee line a Metropolitan line londýnského metra.\n\nVlaky linky Jubilee line zastavují ve všech stanicích mezi stanicemi Finchley Road a Wembley Park. Frekvence vlaků mezi konečnými stanicemi Stanmore a Stratford je 16 vlaků za hodinu.\n\nVlaky linky Metropolitan zastavují ve všech stanicích mezi konečnými stanicemi Aldgate a Baker Street a stanicí Finchley Road, a dále mezi stanicemi Finchley Road a Wembley Park (paralelní trasa s linkou Jubilee line) žádný vlak linky Metropolitan line nezastaví. Za stanicí Wembley Park jsou ve špičce provozovány některé vlaky linky Metropolitan line směřující z/na severozápad Londýna a z/do některých stanic za hranice Velkého Londýna jako expresní nebo poloexpresní, tzn. že zastavují jenom v některých stanicích tohoto úseku z/do konečných stanic Chesham, Amersham, Watford a Uxbridge.\n\nStanici obsluhují autobusové linky 13, 113, 187, 268 a C11 a noční linka N113.\n\n"}
{"id": "1157472", "url": "https://cs.wikipedia.org/wiki?curid=1157472", "title": "Swiss Cottage (stanice metra v Londýně)", "text": "Swiss Cottage (stanice metra v Londýně)\n\nSwiss Cottage je stanice londýnského metra ve stejnojmenné lokalitě v severozápadním Londýně. Je na lince Jubilee line mezi stanicemi Finchley Road a St. John's Wood. Stanice je v přepravní zóně 2 a nachází se na křižovatce ulic Finchley Road, Avenue Road a College Crescent.\n\nStanice byla otevřena 20. listopadu 1939 na novém úseku raženého tunelu, který byl vybudován mezi stanicemi Baker Street a Finchley Road, když byl provoz linky Metropolitan line na její větvi Stanmore převeden na linku Bakerloo line. Je pojmenována po nedaleké hospodě postavené v letech 1803-1804, původně nazvané \"The Swiss Tavern\" a později přejmenované na \"Swiss Cottage\".\n\nNová ražená stanice byla původně provozována jako součást kombinované stanice spolu se sousední starší podpovrchovou stanicí Swiss Cottage linky Metropolitan line z roku 1868 (nástupiště linky Metropolitan line zůstala označena jako nástupiště 1 a 2 a nástupiště linky Bakerloo line byla označena jako nástupiště 3 a 4), ale 17. srpna 1940 byla stanice na lince Metropolitan line kvůli válečným úsporným opatřením uzavřena a od té doby vlaky této linky zrušenou stanicí jenom projíždějí. Stanice linky Bakerloo line byla následně spolu se zbytkem větve Stanmore převedena na novou linku Jubilee line, která byla otevřena 1. května 1979 v souvislosti 25. („stříbrným“) výročím nástupu královny Alžběty II. na trůn (proto je linka značena stříbrnou barvou).\n\nStanici obsluhují autobusové linky 13, 31, 46, 113, 187, 268 a C11 a noční linky N28, N31 a N113, a dále školní autobus 603.\n"}
{"id": "1157475", "url": "https://cs.wikipedia.org/wiki?curid=1157475", "title": "St. John's Wood (stanice metra v Londýně)", "text": "St. John's Wood (stanice metra v Londýně)\n\nSt. John's Wood je stanice londýnského metra, která se nachází v lokalitě St. John's Wood v londýnské čtvrti Westminster v severozápadním Londýně. Stanice byla otevřena v roce 1939 na lince Bakerloo line. V současné době ve stanici staví vlaky linky Jubilee line. Je mezi stanicemi Swiss Cottage a Baker Street v tarifní zóně 2. Jízda mezi stanicemi St. John's Wood a Baker Street obvykle trvá méně než tři minuty.\n\nBudova stanice je umístěna na rohu ulic Acacia Road a Finchley Road a mapy metra z konce roku 1938 a počátku roku 1939 uvádějí původně plánovaný název tehdy ještě neotevřené stanice jako Acacia Road nebo Acacia. Tato stanice je nejblíže ke kriketovému stadionu Lord's Cricket Ground a nahrávacím studiím Abbey Road Studios. Kvůli tomu ale stanice nesmí být zaměňována se stanicí Abbey Road DLR na lehké železnici Docklands Light Railway ve východním Londýně.\n\nStanice byla otevřena dne 20. listopadu 1939 na novém úseku raženého tunelu, který byl vybudován mezi stanicemi Baker Street a Finchley Road, když byl provoz linky Metropolitan line na její větvi Stanmore převeden na linku Bakerloo line. Stanice byla znovu převedena, spolu se zbytkem větve Stanmore, a to na linku Jubilee line, která vznikla v roce 1979.\n\nPo otevření stanice St. John's Wood v roce 1939 byly uzavřeny dvě nedaleké stanice na lince Metropolitan line. Jednalo se o stanice Lord's (která byla původně otevřena pod názvem St. John's Wood Road a nejprve přejmenována na St. John's Wood a nakonec na Lord's) a Marlborough Road.\n\nBudova stanice projektovaná Stanleym Heapsem je zapsaná na seznamu budov zvláštního architektonického nebo historického významu, stupeň II. \n\nPodoba nástupišť podle návrhu Harolda Stablera zůstává stejná jako při otevření v roce 1939. V roce 2006 byly obklady vyčištěny a nahrazeny.\n\nStanice zahrnuje odbavovací halu, turnikety, eskalátory, veřejné telefonní automaty, toalety a bezdrátovou síť wifi. Jsou zde také umístěny bankomaty, které vydávají britské libry i eura.\n\nFrekvence vlaků se mění v průběhu dne, ale obvykle ve stanici zastavuje vlak každých 2-5 minut v obou směrech v době od 05:54 do 00:18.\n\n\nStanici obsluhují autobusové linky 13, 46, 113 a 187 a noční linka N113, a dále příměstské autobusy Green Line linek 712, 755, 757, 758, 768, 771, 772, 797 a A6. V nedaleké ulici Abbey Road zastavují autobusové linky 139 a 189.\n\n"}
{"id": "1157489", "url": "https://cs.wikipedia.org/wiki?curid=1157489", "title": "Great Portland Street (stanice metra v Londýně)", "text": "Great Portland Street (stanice metra v Londýně)\n\nGreat Portland Street je stanice metra v Londýně, otevřená 10. ledna 1863 pod názvem \"Portland Road\". Roku 1923 se stanice přejmenovala na \"Great Portland Street and Regent's Park\". Nachází se na třech linkách:\n"}
{"id": "1157490", "url": "https://cs.wikipedia.org/wiki?curid=1157490", "title": "Grzegorz Ciechowski", "text": "Grzegorz Ciechowski\n\nGrzegorz Zbigniew Ciechowski (29. srpna 1957 – 22. prosince 2001) byl polský hudebník a hudební skladatel. V osmdesátých letech byl členem rockové hudební skupiny Republika. Po jejím rozpadu v roce 1986 založil vlastní kapelu nazvanou Obywatel GC, která svou činnost ukončila v roce 1992 (Ciechowski následně působil v obnovené skupině Republika). Rovněž psal písně pro jiné interprety (například Justyna Steczkowska a Kasia Kowalska) a věnoval se skládání hudby k filmům. Dále například produkoval album německé zpěvačky Mony Mur. Čtyřiadvacetkrát byl nominován na hudební cenu Fryderyk, přičemž jedenáctkrát ji získal. Ciechowski zemřel na infarkt po operaci srdečního aneurysmatu.\n\n"}
{"id": "1157498", "url": "https://cs.wikipedia.org/wiki?curid=1157498", "title": "Euston Square (stanice metra v Londýně)", "text": "Euston Square (stanice metra v Londýně)\n\nEuston Square je stanice metra v Londýně, otevřená 10. ledna 1863 pod názvem \"Gower Street\". Dnešní název dostala 1. listopadu 1909. Nachází se na třech linkách:\n"}
{"id": "1157499", "url": "https://cs.wikipedia.org/wiki?curid=1157499", "title": "Hřebenovka", "text": "Hřebenovka\n\nHřebenovka je druh trasy, pěšina či silnice, která vede převážně po hřebeni. \n\nPřed vznikem udržovaných a bezpečných silničních sítí byly takové cesty z praktických důvodů hojně používány k běžných dopravním účelům. V moderní době mají význam především v rámci turistiky, neboť vedou převážně přírodou a nejpohodlněji spojují přirozené turistické cíle – vrcholy hor a kopců, případně i horské chaty, rozhledny a podobně. Naopak dopravní cesty se v moderní době přirozeně budují spíše v údolích, kde je větší hustota lidských sídel, která propojují.\n\nDůvodů, proč bylo zejména v minulosti výhodnější vést cestu po hřebeni, byla celá řada:\n"}
{"id": "1157511", "url": "https://cs.wikipedia.org/wiki?curid=1157511", "title": "Józef Skrzek", "text": "Józef Skrzek\n\nJózef Franciszek Skrzek (* 2. července 1948) je polský hudebník, producent a skladatel. Je vůdčí osobností rockové hudební skupiny SBB, se kterou nahrál řadu alb. Rovněž vydal mnoho vlastních alb a spolupracoval s dalšími hudebníky, mezi něž patří Angličan Colin Bass (album \"Planetarium\" z roku 2005) či polští hudebníci Czesław Niemen a Jarosław Pijarowski. Jeho mladším bratrem byl hudebník Jan Skrzek, s nímž v roce 2008 vydal album \"\".\n\n"}
{"id": "1157516", "url": "https://cs.wikipedia.org/wiki?curid=1157516", "title": "212 (číslo)", "text": "212 (číslo)\n\nDvě stě dvanáct je přirozené číslo, které následuje po čísle dvě stě jedenáct a předchází číslu dvě stě třináct. Římskými číslicemi se zapisuje CCXII.\n\n\nSilnice II/212 je česká silnice II. třídy vedoucí na trase Lázně Kynžvart – Kynšperk nad Ohří – Luby – Německo\n\n\n\n\n"}
{"id": "1157517", "url": "https://cs.wikipedia.org/wiki?curid=1157517", "title": "Vinné (okres Michalovce)", "text": "Vinné (okres Michalovce)\n\nVinné je obec na Slovensku v okrese Michalovce. Dominantou obce je Viniansky hrad. 2 kilometry od obce se nachází Vinianské jezero. Svůj název nese po četných vinicích ve svém okolí.\n\nV obci je muzeum, raněgotický katolický Kostel sv. Anny, pozdněrenesanční zámek, neogotická kaplička na hřbitově a „Matka v ohni“ - dílo akademického sochaře Pončáka, které připomíná vypálení obce ze dne 30. 10. 1944.\n\nV roce 2016 zde žilo 1 771 obyvatel. První písemná zmínka o obci pochází z roku 1249.\n\n\n"}
{"id": "1157521", "url": "https://cs.wikipedia.org/wiki?curid=1157521", "title": "Zdeněk Kožmín", "text": "Zdeněk Kožmín\n\nZdeněk Kožmín (28. února 1925, Hněvice – 12. listopadu 2007, Brno) byl český vysokoškolský učitel, literární vědec a kritik.\n\nV letech 1949–1953 učil na osmileté střední škole ve Starém Jičíně, 1953–1954 na osmileté střední škole v Břeclavi 1954–1956 na pedagogické škole tamtéž.\n\nOd roku 1956 působil jako asistent katedře filologie na vyšší pedagogické škole, která se v roce 1957 transformovala do Pedagogické fakultu UJEP. V roce 1969 se zde stal proděkanem. V roce 1970 byl z funkce odvolán a z politických důvodů propuštěn. Po vyhoštění z univerzity, působil na gymnáziu Julia Fučíka v Zastávce až do odchodu do penze v roce 1985. Po politickém převratu 1989 se vrátil na Pedagogickou fakultu Masarykovy univerzity, odkud v roce 1991 přešel na fakultu filosofickou, kde byl jmenován profesorem. Aktivně zde působil až do roku 2001.\n\nAktivně publikoval od roku 1956. Především recenze, články a rozbory v časopisech Literárních noviny, Host do domu, Zlatý máj, Plamen a v dalších. Po roce 1970 nesměl publikovat. Teprve v polovině osmdesátých let přispíval do regionálních tiskovin na jižní Moravě svými recenzemi. Po roce 1989 byl opět přijat, a kromě Rovnosti a Brněnského večerníku publikoval v tematických časopisech Tvar, ROK, Kritický sborník.\n\n\n"}
{"id": "1157522", "url": "https://cs.wikipedia.org/wiki?curid=1157522", "title": "Mistrovství světa ve fotbale klubů 2015", "text": "Mistrovství světa ve fotbale klubů 2015\n\nMistrovství světa ve fotbale klubů 2015 (oficiálně FIFA Club World Cup Japan 2015 presented by Alibaba E-Auto, japonsky Alibaba E-Auto プレゼンツ FIFAクラブワールドカップ ジャパン2015) se hrálo v termínu od 10. do 20. prosince 2015 v Japonsku. Šlo o 12. ročník MS klubů, ve kterém se střetává šest vítězů jednotlivých nejvyšších kontinentálních soutěží a vítěz ligy pořadatelské země.\nPředchozí ročník 2014 vyhrál španělský klub Real Madrid z konfederace UEFA.\n\nCA River Plate a FC Barcelona byly nasazeny přímo do semifinále. Ročník 2015 vyhrál po finálové výhře 3:0 nad argentinským celkem CA River Plate katalánský klub FC Barcelona. S celkovými 3 prvenstvími se osamostatnil na čele žebříčku triumfujících týmů v historii turnaje.\n\n\n22. května 2015 byly vybrány jako dějiště MS klubů 2015 stadiony Nagai Stadium ve městě Ósaka a International Stadium Yokohama ve městě Jokohama.\n\nLos proběhl 23. září 2015 ve 14:00 SELČ () ve švýcarském Curychu.\n\n"}
{"id": "1157523", "url": "https://cs.wikipedia.org/wiki?curid=1157523", "title": "Liebeneck", "text": "Liebeneck\n\nLiebenec (též \"Tůně\") je zaniklý hrad u stejnojmenné vesnice nedaleko Pomezí nad Ohří v okrese Cheb. Nachází se na terénní hraně nad vodní nádrží Skalka v nadmořské výšce asi 450 m. Dochovaly se z něj pouze terénní relikty opevnění. Od roku 1963 je chráněn jako kulturní památka.\n\nHrad založila pravděpodobně chebská rodina Parsberků, která je v roce 1346 společně s Junckery uváděna jako držitel hradu. Traduje se, že v letech 1462 a 1467 byl hrad i s vesnicí dobyt a zničen, ale neexistuje pramen, který by takové tvrzení podporoval. V 16. století hrad vlastnily různé rodiny chebských měšťanů. V roce 1579 to byli Vischerové, kteří však sídlili ve vesnici na tvrzi zmíněné poprvé v roce 1507 a hrad již zřejmě nebyl obýván. Město Cheb nechalo přestavět zříceninu na hospodářský objekt, který zanikl při požáru v roce 1845.\n\nNejvýraznějším zbytkem hradu je polookrouhlý, částečně přírodní příkop, který chrání hradní jádro. V něm se nacházelo obdélné nádvoří ze tří stran obklopené palácovými křídly, jejichž půdorys pravděpodobně kopírovaly hospodářské budovy z 18. století a kterým patří přítomné destrukce zdiva.\n\nZbytky hradu jsou volně přístupné.\n"}
{"id": "1157526", "url": "https://cs.wikipedia.org/wiki?curid=1157526", "title": "Adam Skrzyński", "text": "Adam Skrzyński\n\nAdam Skrzyński (1. ledna 1853 Libusza – 26. července 1905 Mariánské Lázně) byl rakouský šlechtic a politik polské národnosti z Haliče, na konci 19. století poslanec Říšské rady.\n\nPůsobil jako majitel naftových dolů a rafinérií v Haliči. Byl poslancem Haličského zemského sněmu. Zasedal zde od roku 1882 až do roku 1901.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Haliči, obvod Jasko, Gorlice atd. Ve volebním období 1891–1897 se uvádí jako hrabě Adam Skrzyński, statkář, bytem Zagórzany.\n\nVe volbách roku 1891 se uvádí jako kandidát Polského klubu. Politicky byl orientován jako konzervativec.\n\nV roce 1895 ho císař povýšil na dědičného rakouského hraběte. Zemřel v červenci 1905.\n"}
{"id": "1157527", "url": "https://cs.wikipedia.org/wiki?curid=1157527", "title": "Jihomoravský krajský přebor 1982/83", "text": "Jihomoravský krajský přebor 1982/83\n\nV soubojích 23. ročníku Jihomoravského krajského přeboru 1982/83 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1982 a skončil v červnu 1983.\n\nPo sezoně 1982/83 proběhla reorganizace krajských soutěží. V období 1983/84 – 1985/86 byl Jihomoravský krajský přebor rozdělen na skupiny A a B po 14 účastnících. I. A třída (6. stupeň) a I. B třída (7. stupeň) byly zrušeny. Jako 6. stupeň byla zavedena Jihomoravská krajská soutěž, hraná v 6 skupinách A, B, C, D, E a F. Sedmou nejvyšší soutěží byly v sezonách 1983/84, 1984/85 a 1985/86 Okresní přebory, často též rozdělené do skupin.\n\n\nÚplná konečná tabulka není známa, ani konečné umístění všech mužstev.\n\nDo Divize D 1983/84 postoupilo vítězné mužstvo TJ Tatran Poštorná. Třetí skončil TJ Spartak ČKD Blansko, šestý byl TJ Sokol Lanžhot a na třinácté příčce se umístilo mužstvo TJ Dolní Němčí.\n\nDalšími účastníky byla mužstva TJ Spartak Hulín, TJ Spartak Jihlava, TJ Modeta Jihlava, VTJ Kroměříž, TJ OP Prostějov, TJ Baník Ratíškovice, TJ BOPO Třebíč, TJ Spartak Třebíč, TJ Sokol Kostice, TJ Veselí nad Moravou, TJ RH Znojmo a TJ Gottwaldov „B“.\n\nDo skupin Jihomoravské krajské soutěže I. třídy 1983/84 nesestoupilo vzhledem k reorganizaci žádné mužstvo.\n\n"}
{"id": "1157535", "url": "https://cs.wikipedia.org/wiki?curid=1157535", "title": "Maleš (hrad)", "text": "Maleš (hrad)\n\nMaleš je zaniklý hrad ve vojenském újezdu Hradiště v okrese Karlovy Vary. Nachází se nedaleko zaniklé vesnice Maleš na \"Kloboukovém vrchu\" v nadmořské výšce asi 650 m. Od roku 1964 je chráněn jako kulturní památka.\n\nKe hradu se nevztahují žádné písemné prameny, ale vesnice Maleš je poprvé zmiňována již v roce 1196 v donaci mašťovskému klášteru. Archeologicky je doba existence hradu prokázána ve 13. a 14. století. Zbytky zdiva byly pozorovatelné v 18. století.\n\nPřístupová cesta vedla od západu a vstupovala snad do malého předhradí chráněného na jižní straně valem a příkopem. Hradní jádro stálo na vrcholu kopce a většinu jeho obvodu pravděpodobně obíhal parkán, ve kterém se na jihovýchodní straně dochoval terénní relikt zděné budovy. Vlastní jádro poškozené výkopy neobsahuje stopy zástavby.\n\nHrad se nachází uvnitř vojenského prostoru a není veřejnosti přístupný.\n\n"}
{"id": "1157536", "url": "https://cs.wikipedia.org/wiki?curid=1157536", "title": "August Sokołowski", "text": "August Sokołowski\n\nAugust Sokołowski (28. srpna 1846 Zarubany – 17. května 1921 Varšava) byl rakouský historik a politik polské národnosti z Haliče, na konci 19. století poslanec Říšské rady.\n\nPůsobil jako historik. Věnoval se středověkým, později i novověkým dějinám Polska. Od roku 1880 byl profesorem na Jagellonské univerzitě.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Haliči, obvod Krakov. Mandát obhájil ve volbách roku 1897. Ve volebním období 1891–1897 se uvádí jako Dr. August Sokołowski, gymnáziální profesor, bytem Krakov.\n\nVe volbách roku 1891 se uvádí jako kandidát Polského klubu. I do voleb roku 1897 šel jako oficiální polský kandidát.\n"}
{"id": "1157537", "url": "https://cs.wikipedia.org/wiki?curid=1157537", "title": "Litevská fotbalová reprezentace do 21 let", "text": "Litevská fotbalová reprezentace do 21 let\n\nLitevská fotbalová reprezentace do 21 let (litevsky \"Lietuvos jaunimo iki 21 m. futbolo rinktinė\") je litevská mládežnická fotbalová reprezentace složená z hráčů do 21 let, která spadá pod Litevskou fotbalovou federaci (LFF – Lietuvos futbolo federacija). Reprezentuje Litvu v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nLitevská reprezentace do 21 let byla založena po získání nezávislosti země na SSSR v roce 1991. Poprvé zasáhla do kvalifikace na \nMistrovství Evropy U21 1996.\nVe své historii se zatím neprobojovala na závěrečný turnaj Mistrovství Evropy hráčů do 21 let.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n\n"}
