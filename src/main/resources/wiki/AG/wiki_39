{"id": "1038348", "url": "https://cs.wikipedia.org/wiki?curid=1038348", "title": "Milenec (román)", "text": "Milenec (román)\n\nMilenec (ve francouzském originále L'Amant) je francouzský autobiografický román Marguerite Duras vydaný v roce 1984 v nakladatelství De minuit. Ještě tentýž rok byl oceněn cenou Goncourt a v roce 1986 obdržel cenu Ritz-Paris-Hemingway pro román vydaný v anglickém jazyce.\n\nMarguerite Duras  vzpomíná na  své dětství a dospívání ve francouzské Indočíně. Tento příběh je poznamenán dvěma důležitými událostmi: Plavbou mladé dívky po Mekongu na cestě do Saigonu, kde se nachází její škola a také jejími zážitky v tomto městě.\n\nBěhem svého pobytu se dívka zamiluje do bohatého čínského mladíka a prožívá svou první lásku. Tento příběh se prolíná se složitým vztahem, který měla autorka se svou matkou a se svým starším, matkou preferovaným bratrem. Protržení hráze ohrožující rodný dům v blízkosti Mekongu je další důležitou součástí románu. Ovšem převažujícím tématem románu je bláznivá láska mladé patnáctileté dívky a jejího o dvanáct let staršího čínského milence. Knížka končí naloděním  a návratem dívky do Francie. Posledním pohledem na auto svého milence, který se za ní dívá, aniž by ho ona mohla spatřit.\n\nV roce 1992 byla do kin uvedena stejnojmenná filmová adaptace. Jejím autorem je Jean-Jacques Annaud.\n"}
{"id": "1038350", "url": "https://cs.wikipedia.org/wiki?curid=1038350", "title": "Hayes FC", "text": "Hayes FC\n\nHayes FC (celým názvem: Hayes Football Club) byl anglický fotbalový klub, který sídlil v severozápadním Londýně. Založen byl v roce 1909 pod názvem Botwell Mission FC. Zanikl v roce 2007 sloučením s Yeading, díky čemuž byl založen klub Hayes & Yeading United. Nejslavnějším příznivcem klubu byl ugandský diktátor Idi Amin. Klubové barvy byly červená, bílá a černá.\n\nSvé domácí zápasy odehrával na stadionu Church Road s kapacitou 4 730 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038351", "url": "https://cs.wikipedia.org/wiki?curid=1038351", "title": "Silvan", "text": "Silvan\n\nSilvan může být:\n\n\npřechýleně\n\n\n"}
{"id": "1038353", "url": "https://cs.wikipedia.org/wiki?curid=1038353", "title": "Turtle (ponorka)", "text": "Turtle (ponorka)\n\nTurtle (angl. \"Želva\") byla ponorka, jež byla navržena v roce 1775 americkým vynálezcem a vlastencem Davidem Bushnellem. Je první známou ponorkou v dějinách, která byla použita při útoku na nepřátelskou loď s úmyslem ji potopit. Za svůj název vděčí podobnosti se dvěma želvími krunýři přiloženými k sobě. David Bushnell své plavidlo nabídl Georgi Washingtonovi v době, kdy americké kolonie bojovaly o svou nezávislost.\n\nPonorka byla jednomístná, vyrobena ze dřeva napuštěného dehtem a zesílená ocelovými obručemi. Byla vysoká 1,8 m, dlouhá 2,3 m a široká pouze 90 cm. Poháněl ji lodní šroub, který roztáčel klikou její jediný pasažér, směr se řídil kormidlem, umístěným v zadní části. Ponořování a vynořování usnadňoval menší, svisle umístěný šroub. Vztlak se reguloval napouštěním vody do trupu nebo jejím vytěsňováním pumpou, kterou obsluha ovládala nohama. Dále ponorka nesla 381 kg olověných závaží, z nich se dalo 91 kg v případě nouze odhodit. Na horní části ponorky byla umístěna malá kovová věžička s průzory a poklopem. Vzduch měla přibližně na 30 minut, k vybavení patřily i vzduchové trubice s kapslemi, kompas a hloubkoměr.\n\nJejí útok byl zamýšlen tak, že se nepozorovaně přiblíží k nepřátelské lodi zakotvené v přístavu či u pobřeží a vrtákem, který byl umístěn vedle věžičky, její jednočlenná posádka navrtá dno lodě a k otvoru připevní minu (pouzdro se 68 kg střelného prachu) s časovacím mechanismem.\n\nPři konstrukci a testech ponorky na řece Connecticut se objevil problém vnitřního osvětlení. Petrolejová lampa nebo jiný druh otevřeného ohně rychle spotřebovaly potřebný kyslík. Bratr Davida Bushnella Ezra požádal o pomoc Benjamina Franklina, který navrhl na osvětlení použít světélkující houby.\n\nPonorka byla postavena v rekordně krátkém čase a jejím prvním dobrovolným pasažérem se stal seržant Ezra Lee. 7. září 1776 se s ní pokusil zaútočit na britskou 64dělovou vlajkovou loď Eagle. Ponorku do blízkosti lodi v noci dopravily dvě veslice. Četaři se následně podařilo doplout s ponorkou až k lodi, ale použití vrtáku zabránily měděné plechy, kterými bylo obloženo dno lodi. Při hledání místa, kde by mohl vrták použít, na sebe ťukáním upoutal pozornost Angličanů. Dal se se svým plavidlem na útěk, ale z lodi byla spuštěna veslice, která Turtle rychle doháněla. (Jiný zdroj udává, že ponorku po vynoření, když seržant pod vodou ztratil orientaci, spatřil britský dělový člun.) V nouzi Lee odjistil a uvolnil minu, která o hodinu později neškodně vybuchla. Odradila však Angličany od dalšího pronásledování ponorky a Lee se s ponorkou nakonec úspěšně dokázal vrátit.\n\nPonorka Turtle podnikla v roce 1777 druhý útok a to na loď HMS Cerberus, který však také skončil neúspěšně. Bushnell při něm použil větší, až 180 kg minu, která sice vybuchla a zabila tři námořníky, ale samotná loď vyvázla bez poškození.\n\nCo se s ponorkou nakonec stalo, není zcela jasné. Její neúspěchy v newyorském přístavu (podmíněno do značné míry i silnými podmořskými proudy) byly důvodem, pro který se Bushnell rozhodl ponorku přepravit do jiné oblasti. Dal ji nalodit na palubu malé plachetnice v naději, že se jí i s ponorkou podaří proklouznout britskou blokádou a dostat se zpátky do Connecticutu. Byla však – podle Britů – zpozorována britskou fregatou a i s ponorkou potopena. Američané naopak tvrdili, že ponorka byla rozebrána a převezena do vnitrozemí, aby nepadla do rukou nepřítele.\n\nBritské dokumenty neobsahují žádný záznam o útocích ponorky, nebo zprávu o noční explozi v blízkosti HMS Eagle. Jediným britským záznamem je zadržený dopis s domnělým popisem lodi, který nebyl brán vážně. Z toho a dalších důvodů (ve smyslu pochybností o schopnosti ponorky takový útok vůbec podniknout), jsou někteří historici přesvědčeni, že celý příběh byl vytvořen za účelem dezinformace a později jako propaganda na posílení morálky, a že Ezra Lee útok podnikl spíše na obyčejné veslici než v Turtle.\n\nBěhem války v roce 1812 byla téměř identická ponorka použitá při neúspěšném útoku na britskou loď HMS Ramillies.\n\nV roce 1976 designér Joseph Leary a konstruktér Fred Frese vytvořili v rámci oslav dvoustého výročí USA funkční repliku Turtle. Ponorka byla pokřtěna guvernérem Connecticutu Ella Grassem a později testována v řece Connecticut. Dnes je vlastnictvím Connecticut River Museum.\n\n3. srpna 2007 byli tři muži zadrženi policií během transportu a řízení repliky \"Turtle\" ve vzdálenosti 70 metrů od výletní lodi Queen Mary 2 v newyorském přístavu. Repliku vytvořil místní umělec Philip \"Duke\" Riley a dva obyvatelé Rhode Islandu, z nichž jeden o sobě prohlašoval, že je potomkem Davida Bushnella. Pobřežní stráž předvolala aktéry za vlastnictví nebezpečného plavidla a narušení bezpečnostní zóny.\n\n"}
{"id": "1038355", "url": "https://cs.wikipedia.org/wiki?curid=1038355", "title": "TV Slovenija 2", "text": "TV Slovenija 2\n\nTV Slovenija 2 nebo jen TV SLO 2 je více specializovaná stanice s pořady, které jsou zaměřeny na užší publikum, situační komedie, širokou škálu živých sportovních přenosů, ale nenaleznete zde žádné zprávy. Stanici provozuje a obsluhuje Radiotelevizija Slovenija.\n\n"}
{"id": "1038357", "url": "https://cs.wikipedia.org/wiki?curid=1038357", "title": "Popp (automobil)", "text": "Popp (automobil)\n\nPatentmotorwagen Popp je švýcarský automobil.\n\nInženýr Lorenz Popp z Basileje, který byl importérem německých vozů Benz & Cie. ve Švýcarsku. V roce 1898 a 1899 vyrobil dva automobily za přispění finančníka Edouarda Burkhardta. Lorenz Popp se později se stal zástupcem německé automobilky Stoewer a italského Fiatu v Curychu.\n\nOba vozy Popp byly navenek podobné německým Benzům, konkrétně modelu Benz Velo, karoserie, motor a mechanické díly ale byly odlišné. Typ \"7 CV\" měl vzadu uložený čtyřtaktní dvouválcový, vodou chlazený plochý motor. S objemem 1594 cm³ (vrtání 90 mm, zdvih 122,5 mm) dával výkon 5,2 kW (7 k). Sací ventily byly samočinné, výfukové ovládala vačková hřídel uložená nad hlavou (OHC) a poháněná nekrytým řetězem. Zapalování pomocí žárových trubic. Karburátor byl odpařovací. Přenos pohonu byl řešen řemeny, které nahrazovaly i spojku. Výkon motoru byl z předlohy přenášen řetězem na zadní nápravu. Hmotnost vozu byla více než 700 kg, maimální rychlost kolem 40 km/h.\n\nJeden dochovaný automobil 7 CV je vystaven v Muzeu dopravy v Lucernu, kde je nejstarším automobilem. V roce 1959 jej muzeu věnoval Fritz Scheidegger z Curychu.\n\n\n"}
{"id": "1038361", "url": "https://cs.wikipedia.org/wiki?curid=1038361", "title": "Jökulsá á Fjöllum", "text": "Jökulsá á Fjöllum\n\nJökulsá á Fjöllum („Ledovcová řeka v horách“) je druhou nejdelší řekou (206 km) na Islandu.\n\nProtéká kaňonem Jökulsárgljúfur (součást stejnojmenného národního parku). Ledovcová řeka se jí říká, protože vznikla z ledovce. Na dolním toku peřeje s vodopády Selfoss a Dettifoss (vysoké 44 m).\n"}
{"id": "1038364", "url": "https://cs.wikipedia.org/wiki?curid=1038364", "title": "Air Policing", "text": "Air Policing\n\nAir Policing (střežení vzdušného prostoru) je termín NATO pro radarový dohled a průzkum vzdušného prostoru, přičemž hlavním cílem je zajištění bezpečnosti dané oblasti. Definice zahrnuje také případné nasazení stíhacího letectva a pozemních systémů protivzdušné obrany při pomoci s identifikací letounů včetně jejich bezpečného doprovodu na letiště, popřípadě zneškodnění hrozby. Pojem Air Policing vznikl spojením dvou anglických slov – „Air“ (letecký, vzdušný) a „Policing“ (ve smyslu střežení či dohledu). Definice pojmu Air Policing v rámci NATO hovoří o použití přepadového stíhacího letounu v době míru pro účely zachování integrity určeného vzdušného prostoru.\n\nV České republice zajišťují Air Policing Vzdušné síly AČR v rámci aliančního systému NATINAMDS (NATO Integrated Air and Missile Defence System). Letouny 21. základny taktického letectva jsou nasazovány i v zahraničních misích, konkrétně v letech 2009 a 2012, kdy kromě domácí hotovosti zajišťovalo české letectvo také vzdušný prostor Litvy, Lotyšska a Estonska (tzv. Baltic Air Policing). V roce 2014 došlo k vyslání obdobného úkolového uskupení na Island.\n\n"}
{"id": "1038373", "url": "https://cs.wikipedia.org/wiki?curid=1038373", "title": "Ancylové jezero", "text": "Ancylové jezero\n\nAncylové jezero byla rozsáhlá vodní plocha, která existovala podle geologů v severní Evropě na počátku holocénu. Jezero bylo sladkovodní a leželo nad úrovní mořské hladiny. Zahrnovalo Baltské moře, Botnický záliv, Finský záliv, Ladožské jezero a přes nížiny středního Švédska zasahovalo do jezera Vänern, odkud bylo propojeno řekou Göta s Atlantikem. Vzniklo zhruba v 8. tisíciletí př. n. l., kdy roztál fennoskandinávský ledovec a Baltský štít se začal zvedat, takže Jutský poloostrov a Skandinávský poloostrov byly spojeny pevnou zemí. Zaniklo koncem 6. tisíciletí př. n. l., kdy stoupající hladina oceánu vytvořila nový průliv v oblasti Velkého Beltu a v oblasti vzniklo brakické Litorinové moře.\n\nJezero pojmenoval švédský geolog Gerard de Geer podle plže kamomila říčního (\"Ancylus fluvialis\"), jehož ulity se často nacházejí při vykopávkách v sedimentech bývalého jezera.\n\n"}
{"id": "1038374", "url": "https://cs.wikipedia.org/wiki?curid=1038374", "title": "Okres Zalaszentgrót", "text": "Okres Zalaszentgrót\n\nOkres Zalaszentgrót (maďarsky \"Zalaszentgróti járás\") se nachází v župě Zala v Maďarsku. Město Zalaszentgrót je od roku 2013 sídlem okresního úřadu. Rozloha okresu je 282,56 km² a podle údajů z roku 2013 zde žilo 15 518 lidí. Obyvatelé se živí převážně zemědělstvím a chovem dobytka.\n\nCelý okres je tvořen jedním městem (Zalaszentgrót) a devatenácti obcemi. V tabulce je počet obyvatel v lednu 2013.\n"}
{"id": "1038375", "url": "https://cs.wikipedia.org/wiki?curid=1038375", "title": "Chuang Tching-ťien", "text": "Chuang Tching-ťien\n\nChuang Tching-ťien (, 1045–1105), byl čínský kaligraf a básník severosungského období, jeden ze čtyř sungských mistrů kaligrafie. Vynikl zvláště svým kurzivním a konceptním písmem. V poezii založil tzv. ťiangsiskou školu.\n\nChuang Tching-ťien používal zdvořilostní jméno Lu-č’ () a pseudonym Šan-ku tao-žen (, volně „Taoista z horské doliny“).\n\nChuang Tching-ťien se narodil roku 1045, pocházel z Feng-ningu (moderní okres Siou-šuej v prefektuře Ťiou-ťiang v provincii Ťiang-si. Patřil k prominentnímu rodu vzdělanců a úředníků, proto mohl od dětství studovat konfucianismus, literaturu a umění. Zdárně prošel všemi stupni úřednických zkoušek, roku 1067 složil poslední z nich (na druhý pokus, když roku 1064 neuspěl) a získal hodnost \"ťin-š’\". Poté nastoupil úřední kariéru, zprvu jako okresní přednosta v severní Číně, roku 1072 složil dodatečné zkoušky a byl jmenován lektorem císařské akademie v Ta-mingu, tehdy Severním hlavním městě.\n\nOd roku 1078 se přátelil s významným politikem a učencem Su Š’em. Roku 1080 byl okruh literátů kolem Su Š’a kritizující Wang An-š’ovu „novou politiku“ obviněn z buřičství a potrestán, Chuang Tching-ťien pokutou a přeložením do okresu Tchaj-che ve střední Ťiang-si. Později sloužil jako správce kraje v Šan-tungu. Obě místa spravoval mírně, se zájmem o život lidu. Po nástupu nového císaře Če-cunga byli odpůrci „nové politiky“ rehabilitováni a Chuang Tching-ťien povolán do metropole pracovat v Historickém úřadu. Společně se Su Š’em tehdy ve sporech o moc zaujali umírněnou pozici, když odmítali plošnou čistku stoupenců předešlé vlády a argumentovali pro využití všech schopných politiků. Svou učenost uplatnil jak při práci na oficiálních análech císaře Šen-cunga, tak když ho S’-ma Kuang požádal o spolupráci při vydání svého \"Všeobecného zrcadla na pomoc vládě\". Mezi učenými přáteli tehdy vytříbil svou kaligrafii.\n\nV letech 1091–1093 držel smutek za matku (otec zemřel už roku 1058), ale záhy po návratu do úřadu se změnila vláda a následujícího roku byl odeslán do vzdáleného S’-čchuanu. Až roku 1100 byl se svými druhy omilostněn a obdržel čestný úřad, po dvou letech se však vládní politika opět změnila a Chuang Tching-ťien byl opět nucen odejít na periférii říše. Zemřel roku 1105 v I-čou (dnes v městské prefektuře Che-čch’ v jihočínské Kuang-si).\n\nJeho nekonvenční, pečlivě vystavěné básně soustředěné na introspektivní zkoumání vlastního nitra ovlivňovaly čínské básníky až do 20. století. Básníci navazující na jeho styl mu dali označení ťiangsiská škola.\n\nSpolu se Su Š’em, Mi Fuem a Cchaj Siangem patří k čtyřem sungským mistrům kaligrafie. V kurzivním písmu se vyrovnal Su-š’ovi, jeho osobitý styl je charakteristický zhušťováním tahů uprostřed znaků kontrastujícím s ven směřujícími vnějšími tahy. Ceněn je zejména pro své „bláznivé konceptní písmo“ tvůrčím způsobem rozvíjející dědictví tchangských Chuaj-sua a Čang Süa.\n\n"}
{"id": "1038376", "url": "https://cs.wikipedia.org/wiki?curid=1038376", "title": "Osvald Klapper", "text": "Osvald Klapper\n\nOsvald (Oswald) Aurelius Klapper (10. července 1930, Opava – 26. prosince 2010, Praha) byl český akademický malíř, ilustrátor, grafik, typograf a scénograf.\n\nOsvald Klapper vystudoval v letech 1950-1954 pod vedením profesora Karla Svolinského Vysokou školu uměleckoprůmyslovou v Praze a následně v letech 1954-1958 u profesora Františka Tröstera scénografii na Divadelní fakultě Akademie múzických umění.\n\nKromě knižních ilustrací tvořil zejména pro Českou společnost Fryderyka Chopina v Mariánských Lázních, na jejímž založení se roku 1959 podílel a byl také jejím místopředsedou. Jeho plakáty, brožury a obrazy s chopinovskou tematikou byly často vystavovány doma i v zahraničí (například ve Varšavě roku 1999 a 2000). Od roku 1990 byl členem Sdružení pražských malířů.\n\n"}
{"id": "1038381", "url": "https://cs.wikipedia.org/wiki?curid=1038381", "title": "Čang Pi", "text": "Čang Pi\n\nČang Pi (, 1425 – 4. července 1487) byl čínský kaligraf a básník mingského období významný svým konceptním písmem.\n\nČang Jü používal zdvořilostní jméno Žu-pi () a pseudonym Tung-chaj ťü-š’ ().\n\nČang Pi pocházel z okresu Chua-tching v prefektuře Sung-ťiang (dnes je Chua-tching městys v městském obvodu Ťia-ting v Šanghaji). Studoval konfuciánské klasiky, aby mohl nastoupit úřední kariéru. Úspěšně prošel zkouškovým systémem, zprvu na okresní úrovni, roku 1453 složil provinční zkoušky a roku 1466 úspěšně absolvoval palácové zkoušky v hlavním městě a získal hodnost \"ťin-š’\". Poté byl jmenován tajemníkem na ministerstvu vojenství, pak zástupcem vedoucího odboru tamtéž.\n\nPřímost a otevřenost mu vynesla nevoli ministra a roku 1478 přeložení na místo prefekta zapadlé horské prefektury Nan-an na jihozápadě provincie Ťiang-su (moderní okres Ta-jü v městské prefektuře Kan-čou). Region měl řadu problémů, nový náčelník nejdříve potlačil rozšířené bandity, pak podnikl opatření k pozdvihnutí hospodářství, jako výstavbu cest a mostů. Po zjištění, že v regionu jsou rozšířené neortodoxní kulty, nechal zbořit více než sto jejich chrámů. Náhradou stavěl konfuciánské školy a svatyně zasvěcené konfuciánům minulosti. Roku 1484 rezignoval s odvoláním na špatné zdraví.\n\nByl plodným prozaikem a básníkem a respektovaným kaligrafem. Podle slov svého přítele Li Tung-janga si ze své tvorby více než kaligrafie cenil poezii a ještě více prózu, ale ostatní ho obdivovali především za kaligrafii, zejména jeho „bláznivé konceptní písmo“ ve stylu tchangského Chuaj-sua. Silné, energické tahy jeho rukopisů současníci spojovali s Čang Piho přímou, nezávislou, morálně pevnou osobností.\n\nDva z jeho synů uspěli ve státní službě, Čang Chung-i (, \"ťin-š’\" 1481) dosáhl místa zástupce vedoucího provinčního kontrolního úřadu v Kuang-si a byl i uznávaným kaligrafem, Čang Chung-č’ (, \"ťin-š’\" 1496) vedl úřad dohledu nad jedním z ministerstev.\n"}
{"id": "1038382", "url": "https://cs.wikipedia.org/wiki?curid=1038382", "title": "Klen v Hlavně", "text": "Klen v Hlavně\n\nKlen v Hlavně je památný strom solitérní javor klen (\"Acer pseudoplatanus\"), který roste v Hlavně (část obce Citice), v severovýchodní části obce za domem čp. 52 na hraně terasy vpravo od silnice z Citic. Obvod kmene měří 276 cm, hustě zavětvená pravidelná koruna stromu dosahuje do výšky 19 m (měření 2013). Za památný byl strom vyhlášen v roce 2013 jako esteticky zajímavý strom, významný vzrůstem a jako krajinná dominanta.\n\n\n"}
{"id": "1038386", "url": "https://cs.wikipedia.org/wiki?curid=1038386", "title": "Rutland", "text": "Rutland\n\nRutland je vnitrozemské anglické hrabství v regionu East Midlands. Na západě a severu je ohraničené hrabstvím Leicestershire, na severovýchodě Lincolnshire a jihovýchodně Northamptonshire.\n\nNejvětší délka od severu k jihu v hrabství je jen 29 km a jeho největší šířka od východu k západu je 27 km. Má také nejnižší populaci ze všech unitárních jednotek v pevninské Anglii a pouze londýnská City má menší rozlohu. Z moderních ceremoniálních hrabství mají menší rozlohu pouze ostrov Wight, londýnská City a Bristol. \n"}
{"id": "1038389", "url": "https://cs.wikipedia.org/wiki?curid=1038389", "title": "Antonín Ferdinand Rothkirch", "text": "Antonín Ferdinand Rothkirch\n\nAntonín Ferdinand z Rothkirchu a Pantenu (9. července 1739, Starowice Dolne – 21. dubna 1805, Vratislav) byl římskokatolický duchovní a teolog. V letech 1781–1805 vykonával funkci pomocného biskupa ve Vratislavi a mezi lety 1781 a 1795 byl správcem pruské části diecéze.\n\nPo studiu ve Vratislavi, kde získal magisterský titul z filozofie, se roku 1756 stal ve městě kanovníkem. V letech 1757–1769 studoval na \"Colegiu Germanicu\" v Římě a stal se doktorem filozofie. Roku 1773 přijal ve Vratislavi kněžské svěcení a o rok později nastoupil na místo děkana v kostele u svatého Kříže ve Vratislavi a u svatého Jakuba v Nise. Po smrti biskupa Strachwitze roku 1781 se na žádost vlády stal správcem pruské části vratislavské diecéze. Když zemřel biskup Schaffgotsch, musel místo správce opustit a do čela diecéze byl zvolen nový biskup – Josef Kristián Hohenlohe.\n\nAntonín Ferdinand Rothkirch zemřel 21. dubna 1805 ve Vratislavi a jeho ostatky jsou uloženy v katedrále svatého Jana Křtitele.\n\n"}
{"id": "1038395", "url": "https://cs.wikipedia.org/wiki?curid=1038395", "title": "Daniel Latussek", "text": "Daniel Latussek\n\nDaniel Latussek (1. ledna 1787, Syców – 17. srpna 1857, Vratislav) byl pomocný biskup ve vratislavské diecézi (1838–57). V letech 1844–1845 stál jako kapitulní vikář v čele diecéze.\n\nStudoval na gymnáziu svatého Matěje ve Vratislavi a poté na Vratislavské univerzitě. Roku 1811 přijal kněžské svěcení a dále pracoval v několika farnostech. Roku 1831 se na královskou žádost stal kanovníkem ve Vratislavi a 12. února 1838 jej papež jmenoval pomocným biskupem. Roku 1839 se stal generálním vikářem a v letech 1844–45 vykonával funkci kapitulního vikáře.\n\n"}
{"id": "1038403", "url": "https://cs.wikipedia.org/wiki?curid=1038403", "title": "Samsung Galaxy Note Edge", "text": "Samsung Galaxy Note Edge\n\nSamsung Galaxy Note Edge je chytrý telefon s operačním systémem Android vyroben firmou Samsung. Galaxy Note Edge byl představen během tiskové konference Samsungu na veletrhu IFA v Berlíně 3. září roku 2014. Je to první celosvětově prodávaný tabletofon od Samsungu se zakřiveným displejem na jedné straně. Na telefonu běží operační systém Android ve verzi 6.0\"lolipop\". V další výbavě například nechybí 3 GB operační paměti RAM,4 jadrovej 2,7 ghz, 16-megapixelový zadní fotoaparát s automatickým zaostřováním či 5,7' Quad HD zahnutý amoled displej. Nechybí ani 3220 mAh uživatelem vyměnitelná baterie.\n"}
{"id": "1038406", "url": "https://cs.wikipedia.org/wiki?curid=1038406", "title": "Hermann Gleich", "text": "Hermann Gleich\n\nHermann Gleich (10. srpna 1815, Laskowice Oławskie, část města Jelcz-Laskowice – 2. dubna 1900, Vratislav) byl pomocný biskup ve vratislavské diecézi (1875–1900). V letech 1881–1882 a 1886–1887 stál jako kapitulní vikář v čele diecéze.\n\nPo vysvěcení na kněze v roce 1838 pracoval na farnostech v Namyslově a v Opolí. Od roku 1842 do roku 1851 byl proboštem farnosti svatého Rocha v obci Tułowice. Vykonával také funkci okresního školního inspektora v obci Niemodlin a aktivně se věnoval charitě.\n\nRoku 1855 se stal biskupským komisařem v Opolí, roku 1862 kanovníkem ve Vratislavi a roku 1875 pomocným vratislavským biskupem. Na biskupa byl vysvěcen 21. srpna 1875 v Javorníku.\n\nKvůli obhajobě církevních práv během Kulturkampfu mu bylo vládou zakázáno vykonávat funkci biskupa. Dvakrát – po smrti biskupů Förstera a Herzoga – stál jako kapitulní vikář v čele vratislavské diecéze.\n\n"}
{"id": "1038410", "url": "https://cs.wikipedia.org/wiki?curid=1038410", "title": "Jitrocel přímořský", "text": "Jitrocel přímořský\n\nJitrocel přímořský (\"Plantago maritima\") je vytrvalá bylina, jeden z mnoha druhů rodu jitrocel. Druh je téměř kosmopolitně rozšířen na severní polokouli. Pochází z oblastí mírného a částečně i subtropického pásma v Eurasii a Severní Americe odkud byl zavlečen do severozápadní Afriky a Jižní Ameriky.\n\nJsou to fakultativně halofilní rostliny, vyskytují se jak ve vnitrozemí v okolí minerálních pramenů a na vysychavých slaniscích, tak i na mořském pobřeží. Svou schopnost tolerovat slanost prokazují i tím, že rostou podél silnic které bývají v zimě soleny. Přijatou nadbytečnou sůl rostliny ukládají do masitých listů a ty postupně odpadávají. Nejlépe prospívají na zásaditých půdách jež z jara bývají zamokřené a v průběhu roku vysychají. Dobře snáší sešlapání, vadí jim však trvalé zastínění.\n\nVytrvalá rostlina s širokými listovými růžicemi a květními stvoly vysokými až 30 cm vyrůstající z vícehlavého oddenku s hlubokým kořenem. Růžice jsou tvořeny vztyčenými masitými, až 30 cm dlouhými listy úzkého kopinatého tvaru se 3 až 5 žilkami. Po okrajích jsou hladké nebo vzdáleně zubaté a vrchol mají špičatý, v mládí mohou být přes prostřední žilku podélně promáčknuté.\n\nPevné květní stvoly jsou bez listů, přitiskle chlupaté a nevětvené. Na vrcholu mají hustý koncový klas válcovitého tvaru tvořený drobnými čtyřčetnými květy. Zelené, blanitě lemované vejčité kališní cípy jsou asi 3 mm dlouhé. V 5 mm dlouhé koruně je trubka tvořená vejčitými nahnědlými laloky. Vyčnívají z ní čtyři dlouhé tyčinky se žlutými prašníky obsahující velmi jemný pyl. Dvoudílný semeník má jednu bliznu. Květy vykvétající v červnu až srpnu a jsou opylovány větrem. Pro snížení možnosti samoopylení dozrávají vajíčka dříve než pylová zrna. Ploidie druhu je 2n = 12.\n\nPlody jsou chlupaté, 5 mm dlouhé, dvoupouzdré, ve zralosti pukající tobolky s dělící štěrbinou ve spodní části. Obsahují nejčastěji dvě elipsoidní, tmavě hnědá semena která bývají do okolí šířena zvířaty, větrem nebo vodou.\n\nJitrocel přímořský roste v rozsáhlém areálu a mívá místní morfologické odchylky. Mezi odborníky na taxonomii není ujednocen názor na kolik poddruhů se druh vlastně člení. V přírodě České republiky se vyskytuje výhradně poddruh jitrocel přímořský brvitý který se po zničení mnoha tradičních stanovišť stal velice vzácným. V ČR je v současnosti považován za rostlinu kriticky ohroženou.\n\n\n \n"}
{"id": "1038412", "url": "https://cs.wikipedia.org/wiki?curid=1038412", "title": "Observatoř Pierra Augera", "text": "Observatoř Pierra Augera\n\nObservatoř Pierra Augera je mezinárodní observatoř kosmického záření nacházející se v Argentině. Je určena k detekci ultra-vysoce energetického kosmické záření. Na její stavbě a provozu se podílejí i instituce z České republiky.\n\nVysoce energetického kosmické záření je proud subatomárních částic, které se pohybují téměř rychlostí světla a které mají energii větší než 10 eV. V zemské atmosféře tyto částice interagují s jádry částic vzduchu, čímž vznikají další částice. Tento jev označovaný jako sprška částic se dá zjistit a změřit. Protože hustota příletu takto energetických částic je odhadována pouze na jednu částici na km² za jedno století, vytvořila Augerova observatoř detekční oblast o ploše 3 000 km², díky čemuž má být možné zaznamenat velké množství těchto jevů. Oblast se nachází u města Malargüe v provincii Mendoza v Argentině. \n\nStavba observatoře začala v roce 2000, zprovozněna byla roku 2005 a oficiálně dokončena byla v roce 2008. Na její stavbě a zřízení se podílelo 15 států, z nichž každý přispěl do celkového rozpočtu o výši 50 milionů dolarů.\n\nProjekt observatoře, která je pojmenována po francouzském fyzikovi Pierrovi Victoru Augerovi, byl navržen roku 1992 Jimem Croninem a Alanem Watsonem. Pro observatoř pracuje více než 500 fyziků z téměř 100 institucí celého světa.\n\nVybavení observatoře se sestává ze dvou základních typů detektorů: pozemních, které detekují sekundární částice dopadající na zemský povrch, a fluorescenčních, které pozorují fluorescenční záření v ultrafialových vlnových délkách, které vzniklo excitací molekul dusíku při průletu nabité částice spršky atmosférou. Observatoř Pierra Augera je prvním takovým zařízením, které kombinuje oba druhy detekce.\n\nTyto 1,3 m vysoké detektory se skládají z nádrží s vodou, v nichž fotonásobiče zaznamenávají vzniklé Čerenkovovo záření. Nádrží je celkem 1 660 a každá z nich obsahuje 12 tun čisté vody. Jsou od sebe vzdáleny 1,5 km. Jejich řídké rozmístění umožnilo pokrýt při daném finančním rozpočtu dostatečně velkou plochu, která dovoluje zachytit několik částic o energii nad 5×10 eV měsíčně. Z přesného času zachycení částic v jednotlivých nádržích (jsou synchronizovány pomocí GPS signálu) jde zjistit s přesností lepší než 1° směr, odkud přiletěla primární částice.\n\nVýhodou těchto detektorů je kromě přesného zjištění směru letu primární částice i jejich schopnost pracovat nepřetržitě, bez ohledu na denní dobu nebo oblačnost. Naopak problematické je určení energie primární částice, neboť ta závisí na ne zcela známých interakcích jednotlivých částic v atmosféře.\n\nOd roku 2015 probíhá uprgade těchto detektorů, který sestává především z přidání scintilátorů nad dnešní pozemní detektory. Ty by měly pomoci odlišit miony od elektromagnetické složky spršky částic.\n\nDruhý typ detektorů je tvořen dalekohledy zachycujícími fluorescenční záření. Těchto dalekohledů je na observatoři celkem 24 – po šesti umístěných na čtyřech různých stanovištních vždy na okraji celé observatoře. Sledují prostor nad pozemními detektory. Jsou tvořeny nepohyblivými zrcadly o průměru 3,5 m, které směřují světlo na 440 fotonásobičů. Ty jsou schopny zaznamenat fluorescenční záření v atmosféře s časovým rozlišením až 100 ns a pozorovat tak vývoj spršky částic.\n\nNevýhodou detektorů je to, že mohou pracovat jen v noci, za jasné a bezměsíčné oblohy – tedy jen asi 10 % pozorovacího času. Naproti tomu umí, především z intenzity záření, přesněji určit energii primární částice. Fluorescenční detektory tak pomáhají kalibrovat výpočty energie částic, které byly zachyceny pouze pozemními detektory v době, kdy fluorescenční detektory nemohly pozorovat.\n\nJiž před rokem 2010 začalo rozšíření provozu fluorescenčního systému: na jednom ze stanovišť byly instalovány další dalekohledy s označením HEAT, které sledují atmosféru nad původními dalekohledy a pozorují tak spršky s nižší energií, které v atmosféře neproniknou tak hluboko. Současně bylo zahuštěno pole pozemních detektorů pod oblastí sledovanou těmito novými dalekohledy, protože méně energetické částice nevytvářejí tak široký kužel spršky a nemusely by zachyceny dostatečným množstvím původních pozemních stanic.\n\nNa projektu se podílejí také vědci z Fyzikálního ústavu Akademie věd České republiky, Univerzity Karlovy v Praze a Univerzity Palackého v Olomouci. V Česku bylo vyrobeno 15 z 27 zrcadel pro fluorescenční dalekohledy (detektory) observatoře. S přispěním Astronomického ústavu byl navržen a je provozován robotický dalekohled FRAM, který pomáhá zjišťovat stav atmosféry pro kalibraci pozorování fluorescenčními dalekohledy.\n\n"}
{"id": "1038419", "url": "https://cs.wikipedia.org/wiki?curid=1038419", "title": "Plackartnyj vagon", "text": "Plackartnyj vagon\n\nPlackartnyj vagon, rusky \"плацкартный вагон\", je typ (kategorie) vozu používaná v dálkových vlacích v zemích bývalého Sovětského svazu a v několika dalších asijských státech. Charakteristickým znakem je uspořádání interiéru s částečně otevřenými oddíly s místy k ležení.\n\n\"Plackarta\", rusky \"плацкарта\", znamená místenka (z německého \"die Platzkarte\"). Avšak doslovný překlad \"plackartnyj vagon\" jako \"místenkový vůz\" je zavádějící. V ruských dálkových vlacích jsou všechny typy vozů povinně místenkové, plackartnyj vagon se z hlediska možnosti nebo povinnosti zakoupit si místenku nijak neliší od dalších typů vozů. Původ tohoto označení je nutno hledat v minulosti. Podle jedné z teorií pochází toto označení z 20. až 30. let 20. století, kdy to byly první vozy 3. třídy, do kterých bylo možné zakoupit místenku. Protože vyššími třídami většina populace v té době běžně necestovala, byly to právě tyto vozy, kdе se širší vrstvy obyvatelstva mohly poprvé setkat s místenkami (plackartami). To se poté přeneslo na pojmenování samotného vozu. V odborné literatuře je tento typ vozů nazýván jako \"некупейный со спальными местами\", což lze přeložit jako \"neoddílový (velkoprostorový) s lůžky\". Termín \"plackartnyj\" se však běžně používá v oficiální komunikaci železničních dopravců ve směru k cestující veřejnosti.\n\nCelková kapacita typického vozu je 54 míst. Uspořádání lůžek jsou 4 příčná lůžka v jednom oddíle (dvě nahoře, dvě dole) a dvě boční lůžka nad sebou přes uličku podélně k vozu. Oddíly (kupé) jsou jen naznačeny příčkami a z jedné strany nejsou nijak odděleny od uličky, kde prochází ostatní cestující.\n\nKaždý vůz je vybaven záchody na obou koncích. Na jednom z konců je také umístěn služební oddíl průvodčích, kteří se při dlouhých (i několikadenních) trasách vlaků střídají. Naproti jejich oddílu se nachází zdroj horké a studené vody, kterou mají cestující zdarma k dispozici po celou dobu jízdy vlaku. V současnosti funguje i doplňkový prodej drobného občerstvení od průvodčích. Některé modernější vozy jsou vybaveny klimatizací a zásuvkami pro nabíjení drobných elektrospotřebičů. \n\nProtože na vícedenních cestách jsou vozy v provozu nejen v noci, ale i přes den, lze je upravit i pro denní provoz s místy k sezení. U příčných lůžek stačí odklopit horní lůžka ke stěně, spodní lůžka lze poté využít jako lavice k sezení. Dolní boční lůžko je konstrukčně upraveno tak, že jeho střední část lze překlopit a vysunout poněkud výše, potom slouží jako stolek. Zbylé dvě krajní místa spodního lůžka tvoří dvě místa k sezení.\n\nV případě nasazení vozu plackartnyj výhradně v denním vlaku je jeho kapacita 81 míst k sezení. Takové vozy se nazývají \"Obščij\", rusky \"Общий\". Zpravidla se jedná o starší vozy plackartnyj, u kterých byla demontována horní lůžka. Jsou nasazovány pouze v některých regionech na vlaky místního významu.\n\nNa území pozdějšího Sovětského svazu se podobné vozy vyskytují už na začátku 20. století, kdy existovaly např. dvounápravový vůz délky 14 m, třínápravový délky 12 m nebo čtyřnápravový vůz délky 18 m s výše popsaným uspořádáním interiéru. Vozy tohoto typu byly v provozu i u tehdejších soukromých železnic, např. Vladikavkazká železnice provozovala vůz délky 20 m. V Sovětském svazu byla v roce 1928 byla zahájena výroba jednotné řady osobních vozů délky 20,2 m, která byla dodávána také v provedení plackartnyj. V 50. letech byla zahájena sériová výroba celokovových osobních vozů, které se už velmi podobaly dnešním provozovaným typům.\n\nVe svých zemích se jedná o jeden z nejlevnějších způsobů cestování veřejnou dopravou na delší vzdálenosti, vozy jsou dodnes velmi využívané.\n\nPrezident RŽD Vladimir Jakunin vyjádřil dne 14.11.2013 názor, že vozy třídy plackartnyj nemají v Rusku budoucnost. Doslova uvedl: \"„Domnívám se, že takový přežitek, jakým je plackartnyj vagon, který se dochoval jen v naší zemi, musí ustoupit komfortnější přepravě osob.“\" Zároveň naznačil, že to nebude otázka nejbližších let. Náhradou by měly být dvoupodlažní vozy typu kupé. Avšak již o týden později vydaly RŽD tiskovou zprávu, ve které uvádí plánovaný nákup mj. 72 nových vozů typu plackartnyj (plus dalších 73 nových vozů s CZE, z nichž blíže neurčený počet má být také typu plackartnyj). Podle této tiskové zprávy má být na začátku roku 2014 ve stavu RŽD celkem 8 427 vozů tohoto typu.\n\nKromě zemí bývalého Sovětského svazu jsou vozy tohoto typu provozovány v Mongolsku a v Severní Koreji. \n\nPro cestující ze zemí střední a západní Evropy, kde nejsou vozy tohoto typu provozovány, může být otevřený prostor v nočním vlaku nezvyklý nebo i nepříjemný. Naopak někteří místní cestující raději volí právě vůz plackartnyj oproti kupé, protože v kupé mají obavy se sdílení malého uzavřeného prostoru s cizími lidmi. Dále se uvádí menší míra kriminality (krádeží) ve vozech plackartnyj, protože prostor vozu je pod dohledem mnoha cestujících.. Celkově je ale míra kriminality v dálkových vlacích v Rusku mnohem menší než ve střední Evropě. Je to dáno tím, že v každém voze je po celou dobu přítomen průvodčí a svůj vliv má také skutečnost, že jízdenky jsou na jméno. \n\nPřestože všechna lehátka ve voze vypadají stejně, jsou mezi cestující veřejností některá místa všeobecně oblíbenější a tato jsou také jako první vyprodána (při nákupu jízdenky si lze zvolit typ - spodní/horní a boční/příčné nebo i přímo konkrétní číslo místa). Obecně jsou nejoblíbenější spodní místa kolmo k uličce. Naopak neoblíbená jsou místa na kraji vozu u wc (kvůli zápachu) a u starších neklimatizovaných vozů také místa v třetím a šestém fiktivním oddílu, kde není otevíratelné okno (toto slouží jako nouzový východ). Vyšším cestujícím také mohou vadit boční lehátka kvůli tomu, že mají příčku z obou stran.\n\n"}
{"id": "1038420", "url": "https://cs.wikipedia.org/wiki?curid=1038420", "title": "Pohang Steelers", "text": "Pohang Steelers\n\nFC Pohang Steelers (FC 포항 스틸러스) je jihokorejský fotbalový klub z města Pchohang (anglický přepis \"Pohang\"). Je účastníkem nejvyšší soutěže K League Classic, stál u jejího zrodu v roce 1983 a nikdy z ní nesestoupil.\n\nKlub byl založen v roce 1973 jako reprezentace továrny POSCO (Pohang Iron and Steel Company), v roce 1984 se stal plně profesionálním týmem. Je pětinásobným jihokorejským mistrem. Jako jediný klub v historii Ligy mistrů AFC ji dokázal vyhrát třikrát: v letech 1997, 1998 a 2009. Zúčastnil se mistrovství světa ve fotbale klubů 2009, kde obsadil třetí místo.\n\n\n\n\n"}
{"id": "1038421", "url": "https://cs.wikipedia.org/wiki?curid=1038421", "title": "Holická tabule", "text": "Holická tabule\n\nHolická tabule je geomorfologický okrsek ve východní části Pardubické kotliny, ležící v okrese Pardubice v Pardubickém kraji a malými částmi v okrese Ústí nad Orlicí ve stejném kraji a v okrese Hradec Králové v Královéhradeckém kraji.\n\nÚzemí okrsku se nachází zhruba mezi sídly Vysoká nad Labem (na severozápadě), Vysoké Chvojno (na severovýchodě), Radhošť (na jihovýchodě), Dolní Roveň (na jihu), Kunětice (na západě), Rokytno (na západě) a Dříteč (na západě). Uvnitř okrsku leží titulní město Holice, město Sezemice a větší obce Horní a Dolní Ředice, Býšť a Ostřetín.\n\nJsou zde chráněná území PR Žernov (rybníky \"Mordýř\", \"Šmatlán\" a \"Ředický rybník\"), PP Šejval a PR Přesypy u Rokytna.\n\nOkrsek Holická tabule (dle značení Jaromíra Demka VIC–1C–5) náleží do celku Východolabská tabule a podcelku Pardubická kotlina. Dále se již nečlení. Tabule sousedí s dalšími okrsky Východolabské tabule: Východolabská niva a Sezemická kotlina na západě, Dašická kotlina na jihu. Dále sousedí s celkem Orlická tabule na severu a východě.\n\nNejvyšším bodem Holické tabule je \"Sychrova\" (289 m n. m.).\n\n"}
{"id": "1038422", "url": "https://cs.wikipedia.org/wiki?curid=1038422", "title": "120mm kanón typu 3. a 11. roku", "text": "120mm kanón typu 3. a 11. roku\n\n120mm kanón typu 3. roku japonského císařského námořnictva byl vyvinut ve druhém desetiletí 20. století. Ve dvacátých letech z něj byl odvozen 120mm kanón typu 11. roku s odlišným závěrem. Obě varianty se dočkaly nasazení za druhé světové války.\n\nJednalo se o lodní a pozemní kanón, který byl v manuálně ovládaných jednohlavňových lafetacích používán na plavidlech císařského námořnictva a v pobřežních bateriích k palbě na pozemní a námořní cíle. Typ 3. roku měl ráži 120 milimetrů, hlaveň délky 45 ráží (5400 mm) a používal dělený náboj. Některé modely typu 11. roku používaly hlaveň zkrácenou na 5270 mm (~ 43,9 ráží) i když oficiální délka byla stále udávána jako 45 ráží. Oficiální označení bylo \"45-kókei 3-nenšiki 12-senči hó\" ( ~ 45kaliberní 12cm kanón typu 3. roku), respektive \"45-kókei 11-nenšiki 12-senči hó\" ( ~ 45kaliberní 12cm kanón typu 11. roku).\n\nZávěr nového 120mm kanónu byl navržen v roce 1914, což byl 3. rok éry Taišó (odtud označení typ 3. roku). Původně měl být označován (stejně jako všechny tehdejší japonské námořní kanóny) v imperiálních jednotkách jako \"45-kókei 3-nenšiki 4-inči-7 hó\" ( ~ 45kaliberní 4,7-palcový kanón typu 3. roku) – ačkoliv skutečná ráže v palcích byla podle Campbella a DiGiuliana 4,724 palce. V souvislosti s přechodem na metrickou soustavu byl ale 5. října 1917 přeznačen na ráži uvedenou v centimetrech.\n\n120mm kanón typu 3. roku se stal od roku 1918 hlavní dělostřeleckou výzbrojí nových torpédoborců tříd \"Kawakaze\", \"Minekaze\", \"Kamikaze\", \"Mucuki\" (torpédoborce 1. třídy), \"Momi\" a \"Wakatake\" (torpédoborce 2. třídy). Nahradil tak 120mm kanón typu 41. roku a jeho britské předchůdce. Torpédoborce nesly zpočátku každý tři (\"Kawakaze\", \"Momi\" a \"Wakatake\") nebo čtyři 120mm kanóny. U jednotek, které se udržely ve službě do konce třicátých a čtyřicátých let, byl počet 120mm kanónů redukován.\n\nPo převrácení torpédovky \"Tomozuru\" v březnu 1934 byly na 120mm kanóny typu 3. roku přezbrojeny všechny čtyři torpédovky třídy \"Čidori\" – každá poté nesla tři kanóny. Po třech kanónech nesly i \"kaibókany\" tříd \"Šimušu\" a \"Etorofu\".\n\nV roce 1922 byl kanón (resp. jeho závěr) přepracován a nově upravená zbraň následně přijata to výzbroje jako 12cm kanón typu 11. roku. Ve variantě „M“ byl nový kanón instalován na torpédovky třídy \"Ótori\" (každá tři hlavně, později redukováno na dvě) a ve variantách J a L na ponorky typů \"KD3a\", \"KD3b\", \"KD4\" (každá jeden kanón model J) a typů \"KD6a\" (od \"I-71\"), \"KD6b\" a \"KD7\" (každá jeden kanón model L).\n\nPodle Campbella a DiGiuliana měla většina vyrobených kanónů plášťovanou hlaveň, ale existovaly i hlavně z monobloku a připouští i existenci hlavně s drátovým ovinutím. Report O-47(N)-1 uvádí u typu 11. roku pouze plášťovanou hlaveň. Report O-54(N) naopak uvádí, že zkoumaný typ 3. roku měl hlaveň z monobloku a zadek hlavně byl vyroben z uhlíkaté ocele.\n\nDélka hlavně typu 3. roku a typu 11. roku model M byla 5400 mm, ale modely J a L byly zkráceny na 5270 mm (bez změny označení, ačkoliv se délka hlavně změnila ze 45 ráží na 43,92 ráží). Podle Campbella některé prameny uvádí zkrácenou délku (hlaveň 5270 mm a 5400 mm celkem) i pro model M.\n\nZdokumentovaná jsou dvě provedení vývrtu hlavně:\n\nDrážkování bylo konstantní o délce 4600,8 mm (respektive 4470,8 mm u zkrácených hlavní J a L) a jeden závit měl hloubku 28 ráží (3360 mm). Životnost hlavně byla 700 až 1000 výstřelů.\n\nTyp 3. roku a typ 11. roku model M měly šroubovací závěr, zatímco modely J a L měly horizontální klínový závěr. Report O-54(N) naopak uvádí, že zkoumaný typ 3. roku měl klínový závěr. Nábojová komora měla délku 722,7 mm a objem 10,44 dm.\n\nPro 120mm kanón typu 3. a 11. roku bylo možno použít minimálně tyto čtyři druhy munice:\n\nVšechny lafetace byly manuálně ovládané a ruční nabíjení probíhalo při náměru 10 až 15 °. Změna náměru byla možná rychlostí až 5 °/s a změna odměru až 4 °/s.\n\nNa torpédoborcích a torpédovkách třídy \"Čidori\" byl 120mm kanón typu 3. roku lafetován v lafetaci modelu G se štítem ze 3mm plechu. Lafetace umožňovala náměr od -7 do +33 °.\n\nTyp 11. roku modelu M na třídě \"Ótori\" byl lafetován v blíže neurčené lafetaci se štítem, která umožňovala náměr od -10 do +55 °.\n\nNa ponorkách byl typ 11. roku modelů J a L lafetován bez štítu. Lafetace modelu L na typech \"KD6a\", \"KD6b\" a \"KD7\" umožňovala náměr od -10 do +33 °.\n\nPro 120mm kanóny typu 3. a 11. roku se na plavidla nemontoval žádný centrální systém řízení palby a jednotlivé kanóny se zaměřovaly individuálně. Pro zjištění vzdálenosti cíle nesly torpédoborce a torpédovky 150cm nebo 200cm dálkoměry. \"Kaibókany\" nesly 300cm dálkoměry.\n\nV ráži 120 mm se nástupcem kanónu typu 3. roku stal 120mm kanón typu 10. roku, který umožňoval i palbu na vzdušné cíle. Ten byl instalován (mimo jiné) i na \"kaibókany\" následující po třídě \"Etorofu\".\n\nPosledními torpédoborci císařského námořnictva, které byly vyzbrojeny 120mm kanónem typu 3. roku, byla třída \"Mucuki\". Po ní následující třída \"Fubuki\" již nesla 127mm kanóny typu 3. roku.\n\n\n"}
{"id": "1038423", "url": "https://cs.wikipedia.org/wiki?curid=1038423", "title": "Plochozemě: román mnoha rozměrů", "text": "Plochozemě: román mnoha rozměrů\n\nPlochozemě: román mnoha rozměrů (anglicky Flatland: A Romance of Many Dimensions nebo jen Flatland) je satirický román Edwina Abbotta Abbotta z roku 1884. Autor pod pseudonymem „A Square“ („Čtverec“) popisuje dvojrozměrný svět Plochozemi na němž komentuje hierarchii Viktoriánského období.\n\nPopularita Plochozemě vzrostla s příchodem moderní science fiction v padesátých letech dvacátého století, a to především mezi fanoušky science fiction a kyberpunku. Novela inspirovala vznik mnoha dalších děl, včetně knižních pokračování a krátkometrážních snímků.\n"}
{"id": "1038428", "url": "https://cs.wikipedia.org/wiki?curid=1038428", "title": "Kateřina Netolická", "text": "Kateřina Netolická\n\nKateřina Netolická (1. listopadu 1988 – 9. listopadu 2014 Litvínov, Česká republika) byla česká modelka a kickboxerka. Roku 2004 zvítězila v soutěži „Top modelka nového tisíciletí“, což jí umožnilo získat nové zakázky. Mezi první patřilo pořízení fotografií pro módní značku Prada. Následně předváděla na módních přehlídkách, nafotila sérii snímků pro společnost H&M. Objevovala se též na titulních stránkách evropských časopisů. Věnovala se i kickboxu, v němž se počátkem října 2014 stala na pražském turnaji mistryní České republiky v kategorii K-1.\n\nV neděli 9. listopadu 2014 ji v litvínovském bytě jejího tehdejšího partnera, ledního hokejisty Jakuba Petružálka, našel mrtvou Petružálkův bratr. Cizí příčinu smrti na místě nálezu vyloučil zasahující lékař.\n"}
{"id": "1038429", "url": "https://cs.wikipedia.org/wiki?curid=1038429", "title": "Shh. Just Go with It", "text": "Shh. Just Go with It\n\nShh. Just Go with It je debutové studiové album americké pop punkové hudební skupiny Every Avenue, jež bylo vydáno 17. února 2008 ve Spojených státech, respektive 10. dubna 2008 v Japonsku. Album připravila kapela ve spolupráci s hudebním vydavatelstvím Fearless Records, \"Shh. Just Go with It\" je jejich druhá společná deska po EP \"Ah!\" z roku 2007. Japonská verze byla prodávána pod značkou Kick Rock Music.\n\nAlbum dosáhlo na 27. pozici v žebříčku Billboard Heatseekers. Jediný singl alba „Where Were You?“ vyšel 12. března 2008. Jde zároveň o poslední album, na němž vystupuje s kapelou bubeník Michael Govaere. Ten krátce po vydání skupinu opustil a byl nahrazen Dennisem Wilsonem.\n\nAčkoliv kapela působila už od roku 2003, na její debut museli fanoušci nějaký čas počkat. \"Shh. Just Go with It\" vyšlo až téměř pět let po založení kapely 17. února 2008, a navázalo na spolupráci s Fearless Records při nahrávání EP \"Ah!\" o rok dříve. Předtím Every Avenue stihli vydat ještě dvě EP, jedno eponymní v roce 2004 a \"This Is Why We Don't Have Nice Things\" z roku 2006, jejichž náklady však pokryli sami. Mimo eponymní kus přispěla všechna Extended Play dvěma písněmi do seznamu stop studiové premiéry; „Where Were You?“ a „Think of You Later (Empty Room)“ vyšly již na albu \"Ah!\", „Chasing the Night“ a „Trading Heartbeats“ jsou však ještě starší, nacházely se na \"This Is Why We Don't Have Nice Things\".\n\n\"Shh. Just Go with It\" je jediné studiové album, jež vydala kapela ve čtyřčlenném složení, baskytarista Matt Black se totiž připojil příliš pozdě, aby se mohl na albu podílet a být tak uveden v obsazení. Krátce po vydání alba se také obměnil post bubeníka, Michael Govaere odešel a nahradil ho Dennis Wilson. Album produkovali Zack Odom a Kenneth Mouth. Album bylo vydáno i v deluxe verzi, která obsahovala ostatní písně EP \"Ah!\" a dvě zbrusu nové.\n\n\nDebut kapely Every Avenue vyvolal mezi hudebními kritiky smíšené reakce. Recenzanti AbsolutePunk a Sputnik Music pochválili první tři až čtyři skladby, pomalejší písně však dle jejich názoru působí fádně. Dle recenze serveru Ultimate Guitar ukázali členové kapely ve svém debutu své velké schopnosti, celé album prý zůstává žánrově v mezích pop punku, ale zároveň se blíží jeho hranicím. Na druhou stranu tam zmínili, že posluchač může mít sklon některé písně přeskočit. Písně alba mají chytlavou melodii a vyznačují se riffy se silnými akordy. Kira Wisniewski z Alternative Press naopak zkritizovala přílišný vliv emo na některé texty písní a dle jejího názoru příliš okatá snaha napodobit kapelu Fall Out Boy. Tony Pascarella přirovnal první píseň „Days of the Old“ k singlu kapely Yellowcard „Ocean Avenue“ a pěvecký výkon Davida Strauchmanna ke zpěváku bývalé skupiny The Academy Is… Williamu Beckettovi. Recenzentu Sputnik Music zase některé části písní připomněly hudbu skupiny Paramore či Panic at the Disco, zároveň vyzdvihl výkon bubeníka Michaela Govaera.\n"}
{"id": "1038430", "url": "https://cs.wikipedia.org/wiki?curid=1038430", "title": "Hluková norma PIEK", "text": "Hluková norma PIEK\n\nPIEK je název normy omezující hluk při distribuci zboží ve\nměstech v nočních hodinách.\n\nKoncem 90. let 20. století iniciovala nizozemská vláda\nprogram zaměřený na omezení hlukových emisí při nakládání a vykládání zboží v\nmaloobchodu a při řemeslné výrobě. To nakonec vyústilo do programu, který se\nnazývá PIEK (nizozemsky vrchol, špička, totéž, co znamená PEAK\nv angličtině). Název PIEK odkazuje na špičkové hodnoty hluku na rozdíl od\nprůběžného měření hladin hluku. V roce 2004 tak vznikl certifikační\nprogram PIEK pro vozidla a další zařízení používaná při distribuci zboží\nv noci v obydlených oblastech. Za noční provoz se obvykle považuje\nčinnost mezi 22 h večer a 7 h ráno a obecným požadavkem této normy je, aby hluk\nv tomto časovém intervalu nepřekročil hodnotu 60 dB(A). To je požadavek\npoměrně náročný – uvádí se, že této hladině hluku odpovídá např. běžná\nkonverzace v kanceláři, hra na kytaru ve vzdálenosti asi 40 cm nebo třeba žabí\nkvákání v přírodě. Hluková norma PIEK je podrobně popsána ve zprávě TNO „\"Measurement methods for peak noise during loading and unloading\"”\",\" kde jsou definovány příslušné měřicí metody tak,\naby bylo možné jednoznačně rozhodnout o tom, zda dané zařízení normu PIEK\nsplňuje nebo ne. \n\nPotenciálním zdrojem hluku při rozvozu zboží ve městech\nnejsou jenom nákladní vozy a jejich motory, ale i různé zvedací mechanismy,\ntransportní vozíky, běžící chladicí jednotky na vozech a nakonec i hlasité\nrádio v kabině řidiče. Hluková norma PIEK je postupně aplikována i\nv dalších evropských státech (Francie, Británie, Německo, Belgie, …) a i\nv těchto případech se za základ bere zmíněná zpráva TNO, aby jednotlivé\nnárodní normy měly charakter harmonizovaného standardu. \n"}
{"id": "1038431", "url": "https://cs.wikipedia.org/wiki?curid=1038431", "title": "Arcidiecéze cambraiská", "text": "Arcidiecéze cambraiská\n\nArcidiecéze cambraiská (lat. \"Archdiocesis Cameracensis\", franc. \"Archidiocèse de Cambrai\") je francouzská římskokatolická arcidiecéze. Leží na území arrondissementů Avesnes-sur-Helpe, Cambrai, Douai a Valenciennes v departementu Nord v regionu Nord-Pas-de-Calais se sídlem v Cambrai, kde se nachází i katedrála Notre-Dame de Grâce. Arcidiecéze je součástí Lillské církevní provincie.\n\nOd roku 2002 je arcibiskupem z Cambrai Mons. François Garnier.\n\nBiskupství bylo v Cambrai založeno na konci 6. století, přibližně roku 580, když sem bylo sídlo diecéze po smrti franského biskupa svatého Vedasta (Vaasta) přesunuto z Arrasu. Ačkoli byla nová diecéze podřízena remešské arcidiecézi, měla v jurisdikci značné území, zahrnující i Bruselský region a Antverpy.\nV raném středověku byla diecéze součástí Lotharingie a následně Západofranské říše, kde vládl Karel II. Holý, do které připadla na základě Meersenské smlouvy (870). Vzhledem k různým politickým problémům přešla v roce 925 pod německého krále Jindřicha I. Ptáčníka.\nPo revoltě Giselberta Lotrinského, která skončila jeho porážkou v bitvě u Andernachu, se vzdal král Ludvík IV. Francouzský Lotharingského území, které připadlo Jindřichovi I.\n\nKrál Ota I. Veliký, syn Jindřicha I., ratifikoval roku 941 všechna privilegia udělená franskými panovníky biskupům z Cambrai.\n\nV roce 1007 získalo cambraiské biskupství říšskou bezprostřednost, která byla udělena svatým Jindřichem II. Cambraiští biskupové získali světskou moc nad bývalým hrabstvím Cambrai, čímž byli ustanoveni pány dvanácti peerů z Cambrai. Kníže-biskup z Cambrai se stal Říšským stavem.\n\nNa žádost Filipa II. Španělského byla v roce 1559 vytvořena nová arcidiecéze Mechelen-Brusel, spolu s dalšími jedenácti diecézemi v jižním Nizozemí jako reakce na Reformaci. Tyto změny značně omezily, díky ztrátě velké části území, moc cambraiské diecéze, která byla povýšena na metropolitní arcidiecézi se sufragánními diecézemi Saint-Omer, Tournai a Namur.\n\nZa vlády krále Ludvíka XIV. se stalo arcibiskupství po obléhání Cambrai v roce 1677 konečně francouzským, což bylo potvrzeno Nijmegenským mírem (1678, 1679). Od roku 1790 se stala Cambrai součástí nového departementu Nord. Arcidiecéze se stala po konkordátu z roku 1801 opět pouze diecézí, podřízenou pařížské arcidiecézi, nově zahrnující území zrušených diecézí Tournai, Ypres a Saint-Omer. V roce 1817 se dohodl papež Pius VII. s králem Ludvíkem XVIII. na založení diecéze v Lille, což ale tvrdě odmítal Louis de Belmas, ústavní biskup biskup z Cambrai. Ihned po jeho smrti, roku 1841, se stala Cambraiská diecéze podruhé metropolitní arcidiecézí se sufragánní arraskou diecézí.\n25. října 1913 byla zřízena lillská diecéze, která se stala druhou sufragánní diecézí cambraiské arcidiecéze. Lillská diecéze byla v roce 2008 povýšena na metropolitní arcidiecézi se sufragánní arcidiecézí cambraiskou (které zůstal titul arcidiecéze) a diecézí Arras.\n\n\n\n"}
{"id": "1038432", "url": "https://cs.wikipedia.org/wiki?curid=1038432", "title": "Bouda u Těchonína", "text": "Bouda u Těchonína\n\nBouda u Těchonína je název evropsky významné lokality soustavy Natura 2000 situované v interiéru dělostřelecké tvrze Bouda s kódem CZ0533686.\n\nDělostřelecká tvrz Bouda je jedním z nejvýznamnějších zimovišť netopýra černého (\"Barbastella barbastellus\") v České republice a zimovištěm netopýra velkého (\"Myotis myotis\") nadregionálního významu. Předmětné druhy jakož i jiné druhy netopýrů jsou ohroženy pěstováním stromových monokultur a s tím související likvidací stromů s odpadávající kůrou, změnami mikroklimatu v podzemních zimovištích, uzavíráním vhodných lokalit pro zimování a rušením při něm.\n\nTvrz Bouda je dělostřeleckou tvrzí postavenou v rámci výstavby československého opevnění mezi lety 1936 a 1938. Jedná se o soubor pěti povrchových pevnostních objektů propojených rozsáhlým podzemním systémem chodeb, sálů a štol, který byl v roce 1938 armádou opuštěn a až v roce 1991 muzejně zpřístupněn. Turistická sezóna probíhá od května do října, ve zbylé části roku je pohyb osob v lokalitě sporadický. Celý systém je značně členitý s množstvím vhodných úkrytů a se stálou teplotou kolem 5° C a vlhkostí. Četné střílny a větrací otvory tvoří pro netopýry množství vhodných přístupových tras. Lokalita o rozměru 0,03 ha se nachází na katastrálních území Těchonín, Lichkov a Králíky.\n\n"}
{"id": "1038439", "url": "https://cs.wikipedia.org/wiki?curid=1038439", "title": "Eryx", "text": "Eryx\n\nEryx může znamenat:\n\n"}
{"id": "1038462", "url": "https://cs.wikipedia.org/wiki?curid=1038462", "title": "Yeading FC", "text": "Yeading FC\n\nYeading FC (celým názvem: Yeading Football Club) byl anglický fotbalový klub, který sídlil v západním Londýně (v městském obvodu Hillingdon). Založen byl v roce 1960, zanikl v roce 2007 po fúzi s Hayes, díky čemuž byl založen klub Hayes & Yeading United. Klubové barvy byly červená a černá.\n\nSvé domácí zápasy odehrával na stadionu The Warren s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038465", "url": "https://cs.wikipedia.org/wiki?curid=1038465", "title": "35. ročník People's Choice Awards", "text": "35. ročník People's Choice Awards\n\n35. ročník People's Choice Awards se konal 7. ledna 2009 v Nokia Theatre v Los Angeles v Kalifornii. Ceremoniál moderovala Queen Latifah a byl vysílán stanicí CBS.\n\n"}
{"id": "1038466", "url": "https://cs.wikipedia.org/wiki?curid=1038466", "title": "Tomáš z Celana", "text": "Tomáš z Celana\n\nTomáš z Celana, O.F.M. (asi 1200 Celano – asi 1265 Tagliacozzo) byl italský řeholník, básník a spisovatel.\n\nJe považován za autora hymnu Dies irae.\n\nKolem roku 1215 vstoupil do Řádu menších bratří. Proto byl jedním z prvních učedníků sv. Františka a také ho osobně poznal.\n\nRoku 1221 mu bylo navrženo aby se zúčastnil mise do Německa s Cesariem ze Špýru na podporu nového františkánské řádu. Roku 1223 byl jmenován \"jediným správcem\" (\"custos unicus\") františkánské provincie Porýní-Falc, která zahrnovala Kolín nad Rýnem, Mohuč, Worms a Špýr.\n\nPo dvou letech se vrátil do Itálie a byl přítomen u dvou významných událostí ze života svatého Františka: smrti svatého Františka (3. října 1226) a svatořečení sv. Františka (16. července 1228).\n\nPapež Řehoř IX. jej pověřil sepsat život sv. Františka.\n\nRoku 1260 získal své poslední místo, funkci duchovního ředitele kláštera Klarisek v Tagliacozzo kde zemřel okolo roku 1265. Byl pohřben v kostele San Giovanni Val dei Varri u kláštera klarisek.\n\nDnes jsou jeho ostatky uloženy v kostele Svatého Františka v Tagliacozzo. Je uctíván jako blahoslavený \"vox populi\".\n\n\n"}
{"id": "1038468", "url": "https://cs.wikipedia.org/wiki?curid=1038468", "title": "Newcastle East End FC", "text": "Newcastle East End FC\n\nNewcastle East End FC (celým názvem: Newcastle East End Football Club) byl anglický fotbalový klub, který sídlil ve městě Newcastle upon Tyne v metropolitním hrabství Tyne and Wear. Založen byl v roce 1881. V roce 1889 se stal zakládajícím členem Northern Football League. Zanikl v roce 1892 po fúzi s Newcastle West End, díky čemuž byl založen klub Newcastle United. Klubové barvy byly červená, bílá a černá.\n\nSvé domácí zápasy odehrával na stadionu Stanley Street.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038470", "url": "https://cs.wikipedia.org/wiki?curid=1038470", "title": "Antonio Rodiles", "text": "Antonio Rodiles\n\nAntonio Rodiles (* 21. července 1972, Havana) je kubánský disident. Založil fórum \"Estado de SATS\", jehož cílem je podpořit debatu o sociálních, kulturních a politických problémech na Kubě. Pracuje na kampani \"„Za jinou Kubu“\", která usiluje o to, aby kubánská vláda ratifikovala Mezinárodní úmluvu o občanských a politických právech a Mezinárodní úmluvu o ekonomických, sociálních a kulturních právech.\n\nRodiles vystudoval fyziku a matematiku. Studia absolvoval na univerzitě v Havaně, ale také na Floridě a v Mexiku. Na Kubu se pak ale rozhodl vrátit a zapojil se do aktivit opozice a úsilí o prosazování lidských práv.\n\nV roce 2010 založil fórum \"Estado de SATS\", které pořádá kulturní a společenské akce, např. debaty nebo promítání filmů. \"„Pokaždé, když pořádáme nějakou akci, tak tajná policie obklíčí náš dům a zadrží množství lidí,\"\" uvedl Rodiles, který byl již třikrát zavřený, naposledy (v roce 2012) na 19 dní. \n\nV roce 2014 se v Praze účastnil konference Forum 2000, kde hovořil o svém životě pod drobnohledem policie. Uvedl, že na jeho dům míří dvě kamery a veškeré jeho hovory jsou odposlouchávány. Domnívá se, že i uvnitř jeho domu je pravděpodobně několik štěnic. \n\nRodiles má dvě dcery, žijí v Miami.\n\n"}
{"id": "1038471", "url": "https://cs.wikipedia.org/wiki?curid=1038471", "title": "Newcastle West End FC", "text": "Newcastle West End FC\n\nNewcastle West End FC (celým názvem: Newcastle West End Football Club) byl anglický fotbalový klub, který sídlil ve městě Newcastle upon Tyne v metropolitním hrabství Tyne and Wear. Založen byl v roce 1882. V roce 1889 se stal zakládajícím členem Northern Football League. Zanikl v roce 1892 po fúzi s Newcastle East End, díky čemuž byl založen klub Newcastle United. Klubové barvy byly modrá, červená, bílá a černá.\n\nSvé domácí zápasy odehrával na stadionu St James' Park.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038477", "url": "https://cs.wikipedia.org/wiki?curid=1038477", "title": "Vlčí potok", "text": "Vlčí potok\n\nNázev Vlčí potok má více vodních toků:\n\n"}
{"id": "1038481", "url": "https://cs.wikipedia.org/wiki?curid=1038481", "title": "Seznam nejdelších mostů v Norsku", "text": "Seznam nejdelších mostů v Norsku\n\nTento článek uvádí seznam mostů a viaduktů v Norsku, jejichž délka je větší nebo je rovna 500 m.\n\n"}
{"id": "1038485", "url": "https://cs.wikipedia.org/wiki?curid=1038485", "title": "Konstrukt", "text": "Konstrukt\n\nKonstrukt může znamenat:\n\n\n"}
{"id": "1038487", "url": "https://cs.wikipedia.org/wiki?curid=1038487", "title": "Sangiban", "text": "Sangiban\n\nSangiban ( - 5. století) byl král kmenového svazu Alanů. Vládl přibližně v letech 442-451. Byl nástupcem krále Goara a jako král alanských foederatů se v roce 442 usadili se souhlasem římského vojevůdce Flaviuse Aetiuse v Aurelianum a okolí v jižní Galii. Aetius od nich na oplátku požadoval pomoc v boji proti povstalcům, bagaudům. Sangiban velel jezdeckým oddílům. Na jaře v roce 451 hunský vůdce Attila vpadl do Galie. Aurelianum bylo strategický významné místo, hlavně pro most přes řeku Loiru a hunové se ho snažili dobýt. Podle Jordanese, Sangiban slíbil Attilovi před bitvou na Katalaunských polích otevřít městské brány a předat Aurelianum Hunům. Plán Sangibana byl prozrazen a římský vojevůdce Aetius na poslední chvíli ve městě umístil svou římskou posádku. Dne 14. května 451 bylo Attilovo vojsko před hradbami města poraženo. Sangiban se ještě 20. června 451 zúčastnil v rozhodující bitvě na Katalaunských polích. Podle Jordanese se Římané a Vizigóti dohodli za plánovanou zradu Sangibana v Aurelianum ho v bitvě na Katalauských polích postavit do středu linie hunských protivníků, kde mu bylo bráněno přebíhat. Alani tak nesli hlavní nápor hunského útoku, zatímco Gótové útočili z boku a z týlu.\n\nJordanes nezaznamenal, zda Sangiban bitvu přežil. Po bitvě během několika let byli Alani v Aurelianum podmaněni Visigóty a začleněni do gótského království Toulouse. Osud Sangibana je neznámý.\n"}
{"id": "1038499", "url": "https://cs.wikipedia.org/wiki?curid=1038499", "title": "Tropická bouře Chantal (2001)", "text": "Tropická bouře Chantal (2001)\n\nTropická bouře Chantal byla tropická bouře atlantické hurikánové sezóny 2001, která se v srpnu 2001 pohybovala přes Karibské moře. Tropická bouře se vytvořila z tropické vlny 14. srpna nad Atlantským oceánem. Celkově bouře postupovala rychle na západ. Nejprve zasáhla Návětrné ostrovy. Hned dvakrát byla nad Karibským mořem naměřena nejvyšší rychlost větru - 110 km/h. Pokaždé se očekávalo, že dosáhne úrovně hurikánu. Ani jednou k tomu ale nedošlo. 21. srpna se bouře dostala k pobřeží Mexika a Belize. O den později se rozptýlila.\n\nJedinými oběťmi byli 2 lidé, které zasáhl blesk na Trinidadu. Bouři doprovázely menší až střední srážky. Nejvíce napršelo v Quintana Roo v Mexiku, kde došlo ke dvěma sesuvům půdy. Škody v Belize dosáhly 4 000 000 dolarů, a to hlavně kvůli vysokým vlnám, středním větrům a srážkám.\n\nTropická vlna, ze které Chantal vznikla se vytvořila 11. srpna poblíž pobřeží Afriky. Ta se pohybovala na západ a 13. srpna vzniklo velké území tlakové níže.\n\nKdyž se bouře utvořila, velmi rychle začala postupovat na západ. Se střihem větru na východě bouře byla struktura prvotní deprese neuspořádaná a špatně rozeznatelná, i když se předpovídalo, že za dva další dny půjde o tropickou bouři. Jeden počítačový model dokonce předpovídal větry o rychlosti až 185 km/h, a to během dalších čtyř dnů. 16. srpna tak deprese zesílila na bouři. Přesněji 595 km východně od Barbadosu.\n\nPo dosažení stupně tropické bouře už byla struktura dobře uspořádaná a kvůli poměrně vysokému tlaku bouře se spekulace o zesílení na hurikán nepotvrdily. 17. srpna se zbytky tropické bouře přehnaly přes Návětrné ostrovy. Po vstupu do Karibského moře bouře zpomalila, ale celkově se rozrostla a byla stále více symetričtější. Lovci hurikánů následně oznámili, že systém zesílil a opět se řadil mezi tropické bouře. Předpověď udávala, že bude udržovat západní až severozápadní směr. 18. srpna větry zesílily a dosahovaly rychlosti až 105 km/h. Bouře opět zeslábla už 19. srpna.\n\nPo vyvrcholení bouře se Chantal opět stala neuspořádaným a rozbitým systémem. 20. srpna se dostala do zálivu u Hondurasu. Stala se ale opět organizovanou bouří a větry opět dosahovaly rychlosti až 110 km/h. Tak se stalo těsně před naražením na pevninu Mexika a Belize, 21. srpna. Večer, ten samý den, bouře výrazně zeslábla na tropickou depresi a následující den se rozptýlila.\n\nNárodní hurikánové centrum nejprve upozornilo státy Barbados, Svatý Vincenc a Grenadiny a Svatá Lucie, samozřejmě na tropickou bouři, který postupuje směrem na území těchto států, a to 15. srpna. Toto upozornění se pak rozšířilo na celé Návětrné ostrovy.\n\nPozdě 17. srpna vydala vláda Jamajky upozornění na hurikán. Tehdy se totiž předpokládalo, že bouře zesílí. Toto upozornění mělo význam např. pro rybáře, kterým upozornění doporučovalo vrátit se zpět do přístavu. Byly též zrušeny některé lety na letiště Norman Manley na jihovýchodě ostrova. Upozornění bylo později vydáno i pro Kajmanské ostrovy, kde se otevřely kryty před bouří. Turistům bylo doporučeno opustit ostrovy. \n\n50 hodin před dotknutím pobřeží bylo vydáno upozornění na pozorování tropické bouře na Belize a asi po 12 hodinách pak pozorování hurikánu. Na některých částech poloostrova Yucatán bylo pak vydáno varování před tropickou bouří. Asi 2 500 lidí z Mexika z ohrožených oblastí se muselo přesunout do bezpečnějších míst. Z ohrožených částí Belize bylo evakuováno asi 8 000 lidí. Vláda Belize otevřela mnoho úkrytů a bylo evakuováno několik nemocnic. Asi 250 letů bylo zrušeno a několik výletních lodí bylo přemístěno do bezpečnějších míst. \n\nJako silná tropická vlna přešla Chantal přes Návětrné ostrovy. Ostrov Martinik hlásil větry pohybující se okolo 63 km/h, s nárazy až 91 km/h. 16. srpna zabil dva lidi blesk. Silný déšť zde též způsobil záplavy a zatopil silnice.\n\nZatímco systém postupoval přes Karibské moře, srážky byly lehké až střední. Nejvíce vody zde napadlo na Portoriku, v obci Rio Piedras, a to 61 mm srážek.\n\nNa ostrově Caye Caulker v Belize dosahovaly nárazy větru až 115 km/h. Bouři v Belize pak doprovázely mírnější deště. Nejvíce ale napršelo na stanici Towerhill, a to 249 mm. Na pobřeží poškodily vysoké vlny vlnolamy a přístavy. Celková škoda dosáhla čtyř miliónů dolarů.\n\nNa poloostrově Yucatán pak bouři doprovázel silný nárazový vítr. Nejvyšší rychlost větru pak byla naměřena ve městě Chetumal ve státě Quintana Roo v Mexiku, 100 km/h. Též zde napršelo 509 mm srážek. Silné srážky pak zavinily sesuvy půdy právě v Quintana Roo. Celková škoda nebyla velká.\n"}
{"id": "1038503", "url": "https://cs.wikipedia.org/wiki?curid=1038503", "title": "Daniels", "text": "Daniels\n\nExistuje více nositelů příjmení Daniels:\n\n"}
{"id": "1038507", "url": "https://cs.wikipedia.org/wiki?curid=1038507", "title": "Harrison (New Jersey)", "text": "Harrison (New Jersey)\n\nHarrison je město v Hudson County ve státě New Jersey v USA. V roce 2010 v něm žilo 13 620 obyvatel. Leží v těsné blízkosti Newarku. Městem protéká řeka Passaic.\n\n20. března 2010 byl ve městě otevřen fotbalový stadion Red Bull Arena.\n"}
{"id": "1038508", "url": "https://cs.wikipedia.org/wiki?curid=1038508", "title": "Rovenský potok", "text": "Rovenský potok\n\nNázev Rovenský potok má více vodních toků:\n\n"}
{"id": "1038514", "url": "https://cs.wikipedia.org/wiki?curid=1038514", "title": "Peterborough &amp; Fletton United FC", "text": "Peterborough &amp; Fletton United FC\n\nPeterborough & Fletton United FC (celým názvem: Peterborough & Fletton United Football Club) byl anglický fotbalový klub, který sídlil ve městě Peterborough v nemetropolitním hrabství Cambridgeshire. Založen byl v roce 1923 po fúzi klubů Peterborough City FC a Fletton United FC, zanikl v roce 1932. Po jeho zániku byl ve městě o dva roky později založen klub Peterborough United.\n\nSvé domácí zápasy odehrával na stadionu London Road.\n\nZdroj: \n\n\n\nZdroj: \n\n\n\nZdroj: \n\n"}
{"id": "1038523", "url": "https://cs.wikipedia.org/wiki?curid=1038523", "title": "Rotherham Town FC (1899)", "text": "Rotherham Town FC (1899)\n\nRotherham Town FC (celým názvem: Rotherham Town Football Club) byl anglický fotbalový klub, který sídlil ve městě Rotherham v metropolitním hrabství South Yorkshire. Založen byl v roce 1899 po fúzi klubu Rotherham Casuals a Rotherham Grammar School. V roce 1904 změnil název na Rotherham Athletic, o rok později na Rotherham Town. Klubové barvy byly modrá, bílá a černá.\n\nZanikl v roce 1925 po fúzi s Rotherham County do nově vytvořené klubu Rotherham United.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038534", "url": "https://cs.wikipedia.org/wiki?curid=1038534", "title": "Rotherham County FC", "text": "Rotherham County FC\n\nRotherham County FC (celým názvem: Rotherham County Football Club) byl anglický fotbalový klub, který sídlil ve městě Rotherham v metropolitním hrabství South Yorkshire. Založen byl v roce 1870 pod názvem \"Thornhill FC\". V roce 1905 se přejmenoval na \"Rotherham County FC\". V letech 1919 až 1925 byl klub členem profesionální Football League. Zanikl v roce 1925 po fúzi s Rotherham Town do nově vytvořeného klubu Rotherham United. Klubové barvy byly černá a bílá.\n\nSvé domácí zápasy odehrával na stadionu Millmoor.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038536", "url": "https://cs.wikipedia.org/wiki?curid=1038536", "title": "Rotherham Town FC", "text": "Rotherham Town FC\n\nRotherham Town FC je historický název těchto fotbalových klubů:\n"}
{"id": "1038538", "url": "https://cs.wikipedia.org/wiki?curid=1038538", "title": "Polský honič", "text": "Polský honič\n\nPolský honič (polsky: Gonczy polski, anglicky: Polish Hunting Dog) je polské psí plemeno, známé již od 13. století . Rozšířené je hlavně v Evropě.\nPrvní psi podobní dnešnímu polskému honiči se objevovali již ve 13. století jako lovečtí psi, obzvláště pak lovci vysoké zvěře . Jeho původ není znám, ale podle všeho byl jeho předkem svatohubertský pes. Tito psi byli často zmiňováni v kronikách i ze 14. století . V 17. století již byly jasně odlišené dva druhy polských honičů — polský honič a mohutnější polský brach . V 19. století v roce 1819 Jan Szytier popisuje polského bracha a polského honiče ve své knize, v roce 1821 v časopise Sylwan předkládá W. Kozlowski popis a obrázky obou typů, polského bracha a polského honiče .\n\nPrvní standard plemene napsal a zveřejnil kynolog Jozef Pawuslewicz. Poté bylo plemeno oficiálně uznáno Polskou kynologickou asociací. V roce 2006 jej pak uznala i FCI. Oficiální používaná zkratka v České republice je PLH.\n\nBěžně se chová hlavně v Polsku a Rusku. V České republice je jedna chovatelská stanice Gorolia Klenot.\nPolský honič je přátelský, aktivní a inteligentní pes. Je vhodný spíše na zahradu, než do bytu. Hlavně však kvůli své aktivitě a extrémnímu línání. Je odvážný a lehko cvičitelný. Poslušný, ne tvrdohlavý. Hodí se i pro začínající chovatele. Je mrštný a vytrvalý. Sebevědomý. V jeho chovu se podporují lovecké pudy.\n\nHodí se pro práci ve smečce jiných psů. Vychází s nimi dobře. Není vůči nim příliš dominantní a je spíše klidný. Má sklony pronásledovat rychle se pohybující předměty, nevyjímaje cyklisty nebo jiná zvířata. Proto je důležité si při seznamování s jinými zvířaty dávat pozor.\n\nHodí se k dětem. Má vysoký práh bolesti a proto mu dětské hry nevadí. Přesto je dobré děti seznámit s tím, co se psem smí a naopak nesmí dělat.\n\nNení to dobrý hlídač. K cizím je sice nedůvěřivý, ale není agresivní ani bázlivý. Štěká jen ve velmi výjimečných případech nebo vůbec.\n\nSrst polského honiče je přiléhavá a krátká. Dobře chrání proti chladu i vodě. Líná 2x do roka (na jaře a na podzim) a to velmi extrémně. Nehodí se tedy pro alergiky. Není ji potřeba často mýt šamponem.\n\nVýcvik i výchova polského honiče musejí být důsledné, hrubší zacházení mu nevadí. Může je vést i nezkušený člověk, který ale není nervózní. Odvolání od stopování nebo lovu jiného zvířete je velmi těžké a je nutné ho učit již od štěněte.\n\nPohyb nevyžaduje ale je lepší jej zabavit, protože pokud nemá dost pohybu, může si svoji přebytečnou energii vybíjet na vašich věcech. Je pro něj vhodný veškerý pohyb a hodí se i pro psí sporty, jako je agility nebo flyball.\n"}
{"id": "1038542", "url": "https://cs.wikipedia.org/wiki?curid=1038542", "title": "Kopřivnická vozovka", "text": "Kopřivnická vozovka\n\nKopřivnická vozovka (v letech 1891–1923 Nesselsdorfer Wagenbau-Fabriks-Gesellschaft) je přímým předchůdcem dnešní automobilky Tatra. Jejím základem se stala malá dílna na výrobu kočárů a bryček, kterou v roce 1850 založil syn kopřivnického rychtáře a vyučený sedlář Ignác Šustala (1822–1891).\n\nPůvodně malou dílničku jen se dvěma dělníky založil Ignác Šustala ve svých 28 letech v roce 1850. Jeho lehké vozy si záhy získaly značnou oblibu, takže mohl zvyšovat výrobu. Roku 1853 vstoupil do podniku jako podílník továrník Adolf Raška a vznikla společnost Ignatz Schustala & Comp, která vyráběla bryčky, převážně takzvanou \"„Neutitscheinku”\", pojmenovanou podle německého názvu nedalekého okresního města Nový Jičín, ale i velké a luxusní cestovní kočáry, později též nákladní a poštovní vozy. Vzrůstající export do Ruska, Haliče, do sousedního Pruska, ale i do zámoří, vedl k založení odbytového skladu v Haliči a filiálek a pobočních závodů v Ratiboři, Wrocławi, Vídni, Praze, Berlíně, Černovicích a v Kyjevě. \n\nFirma se postupně rozrůstala a začala se orientovat na nové druhy dopravy, zejména na železniční. Po smrti Adolfa Rašky v roce 1877 však přišly finanční potíže. V podniku proto uvítali objednávku vagonů pro nově otevřenou lokální dráhu Studénka–Štramberk. Část výrobní kapacity závodu byla vyčleněna pro stavbu železničních vagonů, došlo i ke zřízení vlastní tovární vlečky. V roce 1882 firma dodala prvních 15 železničních vagonů.\n\nVýznamnou událostí v dějinách společnosti byl kapitálový vstup vídeňských bankéřů bratrů Guttmanových v roce 1891. Z firmy Ignatz Schustala & Comp se tak stala akciová společnost Nesselsdorfer Wagenbau-Fabriks-Gesselschaft se základním kapitálem 2 miliony korun. Jejím ředitelem se stal syn zakladatele podniku Adolf. Ředitelem vagónky a prokuristou se stal inženýr Hugo Fischer z Röslerstammu. Ignác Šustala zemřel nedlouho předtím na infarkt. Čtyři roky nato opustil firmu i Adolf Šustala a stejně jako jeho bratři Ignác ml. a Josef prodal svůj akciový podíl. \nV roce 1897 přišel další významný mezník v dějinách společnosti. Tehdy v Kopřivnici vyrobili jeden z prvních osobních automobilů ve střední Evropě, legendární NW Präsident. Duchovním otcem vozu byl Leopold Sviták (1856–1931). O uskutečnění jeho stavby se značnou měrou zasloužil také Ing. Fischer z Röslerstammu, a především liberecký továrník baron Theodor von Liebieg, díky jehož přátelství dodal automobilový konstruktér prvního benzinového automobilu Karl Benz do Kopřivnice jeden z dvouválcových motorů vyrobených roku 1897. Dodával pak i další motory pro první série kopřivnických automobilů. Konstrukce vozu Präsident sice vycházela z Benzova automobilu, v Kopřivnici však přidali několik originálních prvků a vylepšení. Například karoserie vozu typu Phaeton byla odvozena od vlastní bryčky Mylord. Vznikl tak odlišný automobil, než byl původní vůz z mannheimské automobilky. Kromě Leopolda Svitáka se na konstrukci vozu podíleli také inženýři Rumpler a Sage a spolu s nimi i mladý Hans Ledwinka, tvůrce takzvané Koncepce Tatra.\nNásledujícího roku, 1898, spatřil světlo světa první nákladní automobil vyrobený ve střední Evropě. Bylo to pouhý rok poté, co v automobilce Daimler Motoren Gesellschaft vyrobili vůbec první nákladní automobil na světě.\n\nNedlouho před 1. světovou válkou zaměstnávala společnost 5300 dělníků a 350 úředníků. \n\nPo vzniku Československa byl název firmy změněn z Nesselsdorfer Wagenbau na Kopřivnická vozovka, a.s. V roce 1919 se na nákladních automobilech NW TL 2 a NW TL 4 poprvé objevil nápis TATRA. Změněná politická situace v poválečné době se podepsala na zhoršení odbytu železničních vagonů. V roce 1923 byla Kopřivnická vozovka začleněna do koncernu Ringhoffer. V letech 1927–1936 nesla jméno Závody Tatra, a.s., poté byla přejmenována na Ringhoffer-Tatra a.s. \n\nVýraznou osobností firmy byl konstruktér a dlouholetý technický ředitel Hans Ledwinka, který zde byl zaměstnán v letech 1897–1945. Právě on byl tvůrcem dodnes Tatrou využívané koncepce podvozku s centrální rourou a kyvnými nápravami, který se také označuje jako páteřový rám, ovšem ve světě je známější označení Koncepce Tatra (\"Tatra-concept\").\n\nKrátce po 2. světové válce byl podnik znárodněn, jméno Ringhoffer muselo zmizet a závody, jež byly součástí Ringhofferovy a. s., byly převedeny na národní podnik Tatra neboli Tatra národní podnik.\n\nNW = Nesselsdorfer (Kopřivničan)\n\n"}
{"id": "1038545", "url": "https://cs.wikipedia.org/wiki?curid=1038545", "title": "Rotherham Town FC (1878)", "text": "Rotherham Town FC (1878)\n\nRotherham Town FC (celým názvem: Rotherham Town Football Club) byl anglický fotbalový klub, který sídlil ve městě Rotherham v metropolitním hrabství South Yorkshire. Založen byl v roce 1878 pod názvem Lunar Rovers FC. V roce 1889 se stal zakládajícím členem Midland Football League. V letech 1893 až 1896 byl členem profesionální Football League. Klubové barvy byly červená a modrá.\n\nPo sezóně 1895/96 byl klub z ligy hlasováním vyloučen a následně zlikvidován.\n\nZdroj: \n\n\nZdroj: \n\n\nZdroj: \n\n\n\nZdroj: \n\n"}
{"id": "1038556", "url": "https://cs.wikipedia.org/wiki?curid=1038556", "title": "ZSK", "text": "ZSK\n\nZSK je německá skate punková punk rocková, hardcorová a melodický hardcorová skupina z Berlína.\n\nSkupina byla založena v roce 1997 v Göttingenu a krátce nato odehrála své první koncerty v levicových centrech pro mládež, squatech a na různých skateboardingových akcích. Následovala první demo nahrávka \"Keep Skateboarding Punkrock\", díky které začali dostávat nabídky dělat předkapelu známým skupinám jako například pro Terrorgruppe. V roce 2000 vydali ve spolupráci s kapelou Blowing Fuse své první album. O dva roky později se přesunuli do Berlína a vydali první vlastní album \"Riot Radio\". Poté z kapely odešel druhý kytarista Niki a jeho místo obsadil Beni. Následovala vystoupení v předprogramu skate punkových kapel Venerea, Anti-Flag, Donots a The (International) Noise Conspiracy. Na podzim 2004 vydali další album \"From Protest to Resistance\". Poté hráli jako předkapela například pro The Distillers, Dead Kennedys, Good Riddance a Social Distortion. Do roku 2014 odehráli kolem 300 koncertů v devíti různých zemích. V roce 2005 hráli jako předkapela pro Die Toten Hosen a Bad Religion. V roce 2006 vydali své třetí album \"Discontent Hearts And Gasoline\" a vyjeli na turné s Taking Back Sunday a Bloodhound Gang. V únoru 2007 vydali své první živé DVD \"Wenn so viele schweigen, müssen wir noch lauter schreien\". To obsahovalo DVD s devíti živými skladbami jako předkapela Die Toten Hosen, 90minutovou autobiografii, všechny vydané hudební klipy a CD se šesti dosud nevydanými a devíti živými skladbami (rovněž jako předkapela Die Toten Hosen). 24. března 2007 na rozlučkovém koncertě v Hamburku oznámili rozpad kapely. Ta funguje opět od roku 2011, ovšem s novým bubeníkem Matthiasem. 10. května 2013 vyšlo jejich nové album \"Herz für die Sache\".\n\n"}
{"id": "1038557", "url": "https://cs.wikipedia.org/wiki?curid=1038557", "title": "Andrej Piontkovskij", "text": "Andrej Piontkovskij\n\nAndrej Andrejevič Piontkovskij (* 30. června 1940, Moskva) je ruský matematik a politický analytik, kritik ruského prezidenta Vladimira Putina.\n\nVystudoval matematiku na Lomonosovově univerzitě v Moskvě. Publikoval více než stovku vědeckých prací z oblasti aplikované matematiky. \n\nPřispívá do řady periodik, např. listu \"Novaja gazeta\", anglicky psaných \"The Moscow Times\" nebo do internetových novin \"Grani.ru\". Politickou situaci také komentuje pro BBC World Service nebo stanici Svobodná Evropa v Moskvě. Je také členem sdružení spisovatelů PEN klub.\n\nJe otevřeným kritikem prezidenta Vladimira Putina, který podle něj v Rusku vytvořil „měkký totalitní režim“ (\"soft totalitarian regime\"). Piontkovskij je také hlavním autorem textu otevřeného dopisu, napsaného v rámci kampaně Putin musí odejít.\n\n"}
{"id": "1038559", "url": "https://cs.wikipedia.org/wiki?curid=1038559", "title": "Seth Meyers", "text": "Seth Meyers\n\nSeth Adam Meyers (* 28. prosince 1973, Evanston, Illinois, USA) je americký komik, spisovatel, producent, televizní moderátor a herec. Je bývalý scenárista pro show Saturday Night Live, rozhlasové a televizní stanice NBC. Hostil jeho parodické zprávy v segmentu Weekend Update. Od 24. února 2014 hostí talk show Late Night with Seth Meyers na NBC.\n\nMeyers 25. srpna 2014 na stanici NBC hostil 66. ročník předávání ceny Emmy (Primetime Emmy Awards).\n"}
{"id": "1038563", "url": "https://cs.wikipedia.org/wiki?curid=1038563", "title": "Putha Hjunčuli", "text": "Putha Hjunčuli\n\nPutha Hjunčuli (také Putha Hiunchuli, 7246 m n. m.) je nejzápadnější sedmitisícový vrchol v masivu Dhaulágirí v Nepálu. Tato oblast je součástí rezervace Dhorpatan Hunting. Nejvyšší vrchol tohoto masivu je sedmá nejvyšší hora světa Dhaulágirí (8167 m n. m.).\n\nPrvní výstup na vrchol uskutečnil v roce 1954 severní cestou Brit James Roberts a šerpa Ang Nyima.\n\nV roce 1972 vystoupili z jihu Japonci Hirojuki Macuo, Tošihiko Fudžiwara, Jukio Aojama, Daizaburo Ito, Koiči Sakaue, James A. Prichard a dva šerpové. \n\nV současné době je využívána zejména severní cesta, která je s průměrným sklonem ledovce 35° bezpečnější.\n\nV roce 2014 na vrchol vystoupili severní cestou i první Češi Antonín Bělík a Pavel Matoušek.\n\n"}
{"id": "1038564", "url": "https://cs.wikipedia.org/wiki?curid=1038564", "title": "Agata Kulesza", "text": "Agata Kulesza\n\nAgata Kulesza (* 27. září 1971, Štětín, Polsko) je polská filmová, televizní i divadelní herečka.\n\nZa hlavní roli ve filmu \"Róża\" získala v roce 2012 cenu Polské filmové akademie pro nejlepší herečku.\n\n\n"}
{"id": "1038567", "url": "https://cs.wikipedia.org/wiki?curid=1038567", "title": "Kein Bock auf Nazis", "text": "Kein Bock auf Nazis\n\nKein Bock auf Nazis je iniciativa punkové kapely ZSK proti neonacismu, pravicové politice a rasismu. V kampani nyní pokračuje Antifaschistischen Pressearchiv und Bildungszentrum Berlin.\n\nPři příležitosti vydání alba \"Discontent Hearts And Gasoline\" a vzhledem k omezování státních aktivit proti pravicovému extremismu vydala 28. dubna 2006 punková kapela ZSK v nákladu 30 000 kusů bezplatné DVD \"Kein Bock Auf Nazis\". Na něm se podíleli mimo jiné hudebníci Die Ärzte, Die Toten Hosen, Donots, Muff Potter, Julia Hummer, Culcha Candela a Madsen. DVD obsahuje 80-minutový film s rozhovory se zúčastněnými hudebníky a herci a dokumentační materiál o pravicových strukturách v Německu.\n\nV následujících letech byla vypracována bružura \"Kein Bock auf Nazis\", která vyšla v nákladu 250 000 kusů pro školy, mládežnické kluby a byla rozdávána na demonstracích. Dále bylo vydáno také 20 000 nových DVD. Mezi kapely, které se na něm podílely, patří také Wir sind Helden, Beatsteaks, Killerpilze a Fettes Brot.\n\nV kampani nyní pokračuje Antifaschistischen Pressearchiv und Bildungszentrum Berlin a podporují ji Rosa-Luxemburg-Stiftung a Arbeitsstelle Rechtsextremismus und Gewalt Braunschweig. Je financována pomocí darů a sponzorů.\n\nV březnu 2008 vyšlo v nákladu 250 000 kusů druhé vydání novin pro školy. Od února 2009 je k dostání rozšířená verze bezplatného DVD. V roce 2009 rovněž vyšel sampler, který obsahuje 18 skladeb od 18 různých umělců. V srpnu 2014 byl nákladem 30 000 kusů vydán druhý sampler, na kterém se podílelo 20 umělců, mimo jiné Broilers, Jan Delay, Jupiter Jones, Kraftklub, Marteria a WIZO.\n\n"}
{"id": "1038570", "url": "https://cs.wikipedia.org/wiki?curid=1038570", "title": "Monika Timková", "text": "Monika Timková\n\nNarodila se 11. října 1990 v Trutnově rodičům Monice (pracovnice ve farmaceutickém průmyslu) a otci Dušanovi (zaměstnán ve strojírenství). Vystudovala konzervatoř a sociální a mediální komunikaci na Univerzitě Jana Amose Komenského v Praze. Její nejlepší kamarádkou je herečka Marie Doležalová. Koncem roku 2014 se stala partnerkou herce Jakuba Štáfka. V roce 2015 byla vyhlášena vítězkou soutěže Miss Academia\n\nV roce 2006 byla přijata na hereckou konzervatoř, kde úspěšně odmaturovala pod vedením\nFrantiška Laurina a Johany Tesařové.\nNěkolik rolí si zahrála v divadlech K4, Reduta, Divadlo Járy Cimrmana, momentálně hraje v Divadle Palace.\nMezi filmové její významné filmové a televizní role patří například role Terezy ve filmovém zpracování románu Miloše Urbana \"Santiniho jazyk\" a role princezny Amálky v pohádce Karla Janáka, \"Princezna a písař\".\n\n\n\n\n\n\n"}
{"id": "1038571", "url": "https://cs.wikipedia.org/wiki?curid=1038571", "title": "Pavel Major", "text": "Pavel Major\n\nPavel Major (* 11. prosince 1943, Praha) je český malíř, ilustrátor, grafik a pedagog.\n\nV Praze maturoval na Výtvarné škole Václava Hollara a pak v letech 1966–1972 vystudoval pod vedením profesorů Zdeňka Sklenáře, Antonína Strnadela a Jiřího Trnky Vysokou školu uměleckoprůmyslovou. Od roku 1974 působil na této škole jako pedagog v ateliéru knižní grafiky a ilustrace. Jako ilustrátor uplatňoval ve své tvorbě zájem o historii.\n\n\n"}
{"id": "1038577", "url": "https://cs.wikipedia.org/wiki?curid=1038577", "title": "Ca-ťü", "text": "Ca-ťü\n\nCa-ťü () je čínský středověký divadelní žánr. Hlavní období jeho rozvoje spadá do 13. – 14. století za dynastie Jüan. Je významný jak z historického hlediska, tak jako zdroj inspirace pro divadelní umění, resp. čínskou operu v následujících staletích.\n\nPojem \"ca-ťü\", „rozmanité hry“, se objevil v 11. století pro různá komická i vážná představení a scénky hrané na jevištích zábavních center ve městech sungské Číny. Hry zahrnovaly pěvecká, hudební i taneční vystoupení, dramatické scény i dialogy. Za Ťinů byla taková vystoupení nazývána \"jüan-pen\", resp. \"chang-jüan-č’-pen\", „texty ze zábavních středisek“. Z tohoto období se nedochovaly texty, ale pouze cca 700 titulů her. Soudě podle názvů, mezi nimiž jsou i historické postavy a názvy identické s pozdějšími známými hrami, archeologických nálezů figurek herců i zmínek v soudobé literatuře, měly patrně už sungské hry dosti rozvinutou příběhovou složku.\n\nV jihosungském období hry \"ca-ťü\" obsahovaly hudební předehru s tancem, úvod, dvoudílnou hlavní část, závěr a hudební dohru. Počátkem jüanského období (v 2. polovině 13. století) vznikl na severu Číny typ \"ca-ťü\" s pevně stanovenou strukturou a vysokou literární úrovní, když je kromě herců začali ve větším měřítku psát i vzdělaní literáti, kteří v Mongoly ovládané Číně měli mizivé šance na úspěšnou úřední kariéru. Z následujícího století rozkvětu žánru jsou známa jména cca 170–180 dramatiků a 730–740 titulů. Nejznámější jejich sbírkou je \"Jüan-čchü-süan\" roku 1616 vydaná Cang Mao-sünem, obsahující stovku her, v moderních vydáních rozšířená na 162 her.\n\nCentrem tvorby \"ca-ťü\" byl zprvu Peking, hlavní město říše Jüan, a později i Chang-čou, kde jüanské \"ca-ťü\" dočasně vytlačily jižní hry \"nan-si\". Popularita her nebyla omezena jen na města, v jüanské době se významně rozšířily se i na venkově.\n\nJüanská \"ca-ťü\" měla čtyři dějství a mezihru, která mohla být kdekoliv, zpravidla však stála na začátku. \"Ca-ťü\" si zachovaly některé rysy původních divadelních vyprávění z městských zábavních středisek, tak zůstalo zachováno sebepředstavování postav při každém vstupu na scénu (původně aby nově příchozí diváci měli přehled o minulém ději). Hry byly psány jazykem blízkým hovorovému. Autoři volili náměty z běžného života, často reflektující sociální a politické poměry doby, byť hry byly z opatrnosti zasazeny do minulosti. Hlavním a nejdůležitějším prvkem hry byly písně, dle jejichž kvality se poměřovala úroveň hry. Ve hrách dialogy posouvaly děj a písně ho následně rozváděly. Vždy zpívala pouze jedna, hlavní, postava, která v písních rekapitulovala děj a vyjevovala své myšlenky, úvahy a city. Nápěvy autoři brali z lidové kultury severní Číny, ale i literárních zdrojů.\n\nK nejvýznamnějším autorům a hrám 13./14. století patří Kuan Chan-čching a jeho \"Tou O jako oběť příkoří\", Ťi Ťün-sing, autor \"Sirotka z rodu Čao\", Wang Š’-fu a jeho \"Příběh ze západního křídla kláštera\", Po Žen-fu, Li Čchien-fu (\"Křídový kruh\"), Ma Č’-jüan a \"Podzim v chanském paláci\".\n\nŽánr \"ca-ťü\" žil i po vyhnání Mongolů z Číny a nastolení dynastie Ming, byť jako menšinový, zastíněný jižními hrami \"čchuan-čchi\". V první polovině 15. století byli nejslavnějšími autory \"ca-ťü\" dvě knížata z vládnoucí dynastie – Ču Čchüan a Ču Jou-tun. Po delší přestávce žánr ožil až v 16. století. Celkem je z mingského období známo 520 her od stovky autorů.\n\n"}
{"id": "1038578", "url": "https://cs.wikipedia.org/wiki?curid=1038578", "title": "Dan Ťok", "text": "Dan Ťok\n\nDan Ťok (* 4. března 1959 Uherské Hradiště) je český manažer a politik, od prosince 2014 do dubna 2019 ministr dopravy ČR v Sobotkově a poté i první a druhé Babišově vládě, v letech 2017 až 2019 poslanec Poslanecké sněmovny PČR, nestraník za hnutí ANO 2011.\n\nVystudoval Fakultu strojního inženýrství Vysokého učení technického v Brně a stal se konstruktérem.\n\nOd roku 1983 pracoval v První brněnské strojírně, kde se postupně vypracoval až do řídicích funkcí. V závěru svého působení v podniku byl ředitelem divize a nakonec jeho generálním ředitelem. Ve vrcholovém managementu se pohybuje od té doby. Byl generálním ředitelem ABB Energetické systémy (1996 až 1999), české a slovenské pobočky Alstom (1999 až 2003), předsedou představenstva Jihomoravské plynárenské (2003 až 2006), KKCG (2006 až 2008) a předsedou představenstva a generálním ředitelem Skanska (únor 2008 až 2014).\n\nV červnu 2014 byl zvolen prezidentem Americké obchodní komory v České republice.\n\nByl instruktorem a členem vedení Prázdninové školy Lipnice.\n\nDan Ťok je rozvedený, má dvě dcery. Jeho synovcem je fotbalista Tomáš Ťok.\n\nJako šéf Skansky se v roce 2011 dostal do sporu se státní správou, reprezentovanou zejména tehdejším ministrem dopravy Vítem Bártou. Ministerstvo dopravy nechalo některé úseky silnic vybudované Skanskou označit tabulemi upozorňujícími na údajně nekvalitní provedení. Společnost uspěla s obranou u soudu, který nařídil tabule odstranit. Na druhou stranu sám Ťok vystoupil se závazkem Skansky, podle kterého se jeho firma začne chovat transparentněji, aby omezila riziko machinací při zadávání veřejných stavebních zakázek. I díky tomu si Ťok údajně podle deníků vlastněných Andrejem Babišem vysloužil pověst uznávaného bojovníka proti korupci.\n\nNaopak podle Českého rozhlasu byl Ťok ve vedení firmy v době, kdy firma vyvedla ze svého hospodaření nejméně 100 milionů korun, které mohly podle auditorů sloužit na úplatky. V roce 2010 se totiž česká pobočka Skansky bez souhlasu švédské centrály vzdala významné části zakázky na výstavbu silnice R7 (od roku 2016 značené jako dálnice D7) za 2,2 miliardy korun ve prospěch firmy Geosan Group, která si následně najala na práci Skansku, ale za cenu o 100 milionů nižší. Podle tehdejšího vedoucího oddělení vnitřního auditu Skansky Anderse Blomqvista šlo zřejmě o peníze na úplatky. Podezřením z korupce se zabývá policie, které byl Ťok podat vysvětlení, přičemž v minulosti několikrát odmítl, že by o korupci věděl.\n\nKdyž v listopadu 2014 odstoupil ministr dopravy Antonín Prachař, nominovalo hnutí ANO 2011 jako svého dalšího kandidáta na ministerskou funkci právě Ťoka. Ten urychleně ukončil své působení ve vedení Skansky. Přesto byl od počátku kritizován z hlediska možného střetu zájmů. Z tohoto důvodu vyslovili své pochybnosti o jeho kandidatuře odborný mluvčí ČSSD Jan Birke, místopředseda poslanecké sněmovny z hnutí STAN Petr Gazdík nebo jeho stranický kolega, europoslanec Stanislav Polčák. S výhradou k možnému střetu zájmů Ťokovu kandidaturu naopak podpořil poslanec a člen příslušného sněmovního výboru za TOP 09 František Laudát, zdrženlivě se vyjádřil exministr dopravy za ODS Zbyněk Stanjura.\n\nDne 18. listopadu 2014 se s Ťokem sešel prezident Miloš Zeman a 4. prosince 2014 jej jmenoval ministrem dopravy ČR.\n\nVe volbách do Poslanecké sněmovny PČR v roce 2017 byl z pozice nestraníka lídrem hnutí ANO 2011 v Karlovarském kraji. Získal 5 014 preferenčních hlasů a stal se tak poslancem. Na přelomu listopadu a prosince 2017 se stal kandidátem na post ministra dopravy ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval.\n\nV květnu 2018 prohlásil, že zvažuje konec svého vládního angažmá. Jako důvody uvedl stupňující se požadavky komunistů, kteří mají novou vládu tolerovat, a slabou podporu od hnutí ANO v prosazování tendru na výběr mýta. Na začátku června 2018 jej však podpořil Andrej Babiš a na konci června 2018 jej na post ministra dopravy ČR opět navrhl. Dne 27. června 2018 jej do funkce znovu jmenoval prezident Miloš Zeman.\n\nNadační fond proti korupci označil podmínky mnohamiliardového tendru pro mýtný systém za „diskriminační“ pro některé uchazeče a podal stížnost k Úřadu pro ochranu hospodářské soutěže (ÚOHS). Podle fondu je problematické i to, že s vypsáním řízení v hodnotě 29 miliard korun ministerstvu dopravy radí společnost Deloitte, kterou Ťokův úřad vybral v roce 2016 bez výběrového řízení.\n\nDne 8. dubna 2019 veřejně v médiích oznámil, že odstoupí z funkce ministra dopravy ČR. Uvedl, že se rozmýšlel už zhruba rok, jestli má odejít z funkce a demisi podal už v lednu 2019, tu ovšem zamítl premiér Andrej Babiš. O tomto kroku se v médiích spekulovalo už několik týdnů. V médiích, která patří do svěřeneckého fondu premiéra Andreje Babiše se již nějakou dobu psalo, že premiér nevylučuje úpravy v jeho kabinetu a Dan Ťok byl právě jeden z těch, o kterém se v této souvislosti mluvilo. Jako důvod uvedl neustálé výtky a útoky proti jeho osobě, respektive proti jeho krokům a tlak různých zájmových skupin. V úřadu jej dne 30. dubna 2019 vystřídal Vladimír Kremlík.\n\nDne 15. dubna 2019 rezignoval i na mandát poslance Poslanecké sněmovny PČR, nahradila jej stranická kolegyně Iva Kalátová.\n"}
{"id": "1038580", "url": "https://cs.wikipedia.org/wiki?curid=1038580", "title": "Barak 8", "text": "Barak 8\n\nBarak 8 (česky: \"Blesk\") je izraelsko–indický protiletadlový raketový komplet středního dosahu sloužící k obraně proti letadlům, vrtulníkům a řízeným střelám. Systém je vyvíjen ve spolupráci izraelské společností Israel Aerospace Industries a indické Výzkumné a vývojové organizace obranných systémů (DRDO – \"Defence Research and Development Organisation\"). Je nástupcem izraeslkého systému Barak 1. Střela nejprve vznikla v námořní verzi. Pozemní verze systému nese označení MRSAM (\"Medium Range Surface to Air Missiles\").\n\nVývoj střely byl zahájen roku 2007, přičemž její první test úspěšně proběhl v listopadu 2014. Mezi hlavní součásti systému patří raketa Barak 8 a výkonný radar EL/M-2248 MF-STAR kategorie AESA. Pro testování střel Barak 8 byla přestavěna izraelská korveta Lahav. První úspěšný odpal střely Barak 8 na ní proběhl v listopadu 2015.\n\n\n\n\n"}
{"id": "1038582", "url": "https://cs.wikipedia.org/wiki?curid=1038582", "title": "Borek (Východolabská tabule)", "text": "Borek (Východolabská tabule)\n\nBorek (258 m n. m.) je vrch v okrese Pardubice Pardubického kraje. Leží asi 0,7 km jižně od obce Trusnov, převážně na katastrálním území podřazené vsi Opočno.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Dašická kotlina.\n"}
{"id": "1038587", "url": "https://cs.wikipedia.org/wiki?curid=1038587", "title": "Jitrocel přímořský brvitý", "text": "Jitrocel přímořský brvitý\n\nJitrocel přímořský brvitý (\"Plantago maritima\" subsp. \"ciliata\") je rostlinný poddruh který jako jediný z variabilního druhu jitrocel přímořský roste v přírodě České republiky.\n\nRozšířen je od středu Evropy přes Ukrajinu, Kavkaz, Střední Asii, jih západní Sibiře a Írán až do Mongolska a Číny. V Česku, které se nachází na západním okraji areálu výskytu, je velmi vzácnou rostlinou. Vyrůstá pouze ve dvou oddělených arelách, v severozápadních Čechách (Žatecko) a na jižní Moravě (Hustopečsko).\n\nJe hemikryptofyt rostoucí převážně v termofytiku na vlhkých zasolených loukách a slaniskách. Vyžaduje zásaditou půdu která je z jara zamokřená a během léta vysychá. Roste v halofilních trávnicích a poměrně dobře se dokáže vyrovnat s konkurenci jiných rostlin, snáší také sešlapávání. Jeho stanoviště jsou často odvodňována a měněna v louky nebo obdělávaná pole a proto se početní stavy jitrocele přímořského brvitého v ČR i okolních zemích výrazně snížily.\n\nVytrvalá bylina s vícehlavým oddenkem z kterého vyrůstá vícero přízemních růžic s vystoupavými až přímými, tmavě zelenými až modravými listy o délkách 7 až 30 cm. Jejich masité, kopinaté až čárkovité čepele jsou vystoupavé až přímé, na bázi pozvolna přecházejí do řapíku a na vrcholu jsou dlouze zašpičatělé. Jsou bělavě chlupaté a mají tři až pět žilek.\nStvoly jsou vystoupavé nebo přímé, 10 až 30 cm vysoké, přitiskle chlupaté a na průřezu oblé. Na jejich vrcholech vyrůstají hustá klasovitá, vespod přerušovaná květenství dlouhá 5 až 15 cm s hustě chlupatým vřetenem. Oboupohlavné květy jsou čtyřčetné a rostou z paždí 2 mm vejčitých listenů. Zelené, nestejně široké, vejčité a hluboce členěné kališní lístky jsou 2 až 3 mm dlouhé, ve dvojicích srostlé, po okrajích mají blanité lemy a jejich okraje a vrcholy jsou nepravidelně chlupaté. Nažloutlé, široce vejčité, 4 až 5 mm dlouhé, na konci tupě špičaté korunní lístky tvoří 2 mm hnědavou trubku a jsou po okrajích porostlé brvitými chloupky. Z trubky vyrůstají čtyři uprostřed srostlé bělavé nitky tyčinek které vyčnívají z koruny ven, na koncích mají elipsoidní žluté prašníky 2 mm velké. Rostliny kvetou v červnu až srpnu. Protogynické květy jsou opylovány anemogamicky. Ploidie poddruhu je 2n = 12.\n\nPlodem jsou krátce štětinaté, kuželovité nebo vejčité tobolky s víčkem asi 3 mm dlouhé. Obsahují obvykle jedno podlouhlé, tmavě hnědé, nepravidelně eliptické semeno 2 mm dlouhé. Do okolí jsou semena rozšiřována zoochoricky nebo hydrochoricky.\n\nDruh jitrocel přímořský je velmi variabilní, dělí se na několik morfotypů lišících se délkou a šířkou listů a stvolů, tvarem listenů, cípů kalichu a laloků koruny i jejich oděním. Jitrocel přímořský brvitý je mimořádný svým brvitým okrajem kališních cípů, nominátní poddruh je má lysé. V okolních státech je tento poddruh někdy označován vědeckým jménem \"Plantago maritima\" subsp. \"salsa\" nebo jménem druhu \"Plantago salsa\".\n\nJitrocel přímořský brvitý je v české přírodě na ústupu, značně ubylo lokalit na kterých pravidelně roste. Například zcela vymizel ze středních Čech, kde se v minulosti pravidelně vyskytoval. Jeho stavy se výrazně snížily především destrukcí nebo odvodněním tradičních stanovišť. Je proto zařazen mezi kriticky ohrožené druhy a to jak v \"Červeném seznamu cévnatých rostlin ČR\" (C1t), tak i v \"Seznamu zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb.\" (§1).\n\n"}
{"id": "1038589", "url": "https://cs.wikipedia.org/wiki?curid=1038589", "title": "Framta", "text": "Framta\n\nFramta také Framtan či Framtane (\" Framtanus, Frantán\") ( - 457) byl jedním ze svébských králů v Galicii.\n\nPo smrti svébského krále Rechiariuse v roce 456 nastal mezi Svéby boj o trůn. O trůn se ucházeli vůdci Maldras a Framta. Část kmene se přiklonila k Maldrasovi, druhá část k Framtovi. Kmen se dvěma vládci byl kvůli vnitřním sporům nejednotný a nestabilní a stále častěji ohrožován zvenčí jak Vizigóty, tak galicijským králem Aioulfem. Framta a Maldras, stejně i jejich následovníci, jednali nezávisle na sobě. Zatímco Framta vládl, Maldras vedl svůj lid do Lusitanie, aby ji vydrancoval. Framta zemřel několik měsíců po dosazení na trůn. Badatelé nejsou zcela jednotní v názoru, zda se Svébové sjednotili a dále vládl Maldras či Framtovi přívrženci přešli pod vedení vůdce Rechimunda, který králem nebyl. Národ Svébů skutečně sjednotil až král Remismund. Isidor ze Sevilly píše, že Remismund byl syn Maldrase, ale k této skutečnosti existují určité pochybnosti\n"}
{"id": "1038591", "url": "https://cs.wikipedia.org/wiki?curid=1038591", "title": "Souhlasíš se vším?", "text": "Souhlasíš se vším?\n\n…souhlasíš se vším? je třetí studiové album české punk-rockové kapely Totální nasazení, které bylo vydané v roce 1998 pod značkou Popron Music. Nahráno bylo ve studiu Hostivař. Na albu se nachází 18 písní.\n\n\n"}
{"id": "1038592", "url": "https://cs.wikipedia.org/wiki?curid=1038592", "title": "Jindřich Beaufort", "text": "Jindřich Beaufort\n\nJindřich Beaufort (anglicky \"Henry Beaufort\",1374, Hrad Beaufort, Anjou – 11. dubna 1447, Winchester) byl anglický kardinál a opakovaně lord kancléř. Byl dominantní osobou v anglické politice během prvních 40 let 15. století. Od roku 1435 do roku 1443 kontroloval vládu slabého anglického krále Jindřicha VI.\n\nNarodil se okolo roku 1374 jako druhé nemanželské dítě Jana z Gentu a jeho milenky Kateřiny Swynfordové. Jeho rodištěm bylo Anjou, anglická država ve Francii. Jako nemanželské dítě byl předurčen k církevní kariéře. Roku 1396 po sňatku Jana z Gentu s Kateřinou Swynfordovou byl prohlášen se svými sourozenci za právoplatné dědice, to vše stvrdil papež svou bulou. Roku 1398 byl vysvěcen na kněze, a téhož roku se stal biskupem z Lincolnu. Když jeho nevlastní bratr sesadil z trůnu krále Richarda II. a usedl na trůn jako král Jindřich IV., učinil roku 1403 biskupa Beauforta lordem kancléřem. Beaufort z pozice o rok později odstoupil a byl jmenován biskupem ve Winchesteru.\n\nMezi lety 1411–1413 byl biskup z Winchesteru kvůli spojení s princem Waleským v nemilosti u krále Jindřicha IV. Když roku 1413 Jindřich IV. zemřel, na trůn usedl Jindřich V. , biskup z Winchesteru opět zastával pozici lorda kancléře. Nicméně roku 1417 odstoupil, poté, co mu byl papežem Martinem V. nabídnut kardinálský klobouk. Kardinálem se nestal, díky zamítnutí této nabídky králem Jindřichem V. Král Jindřich V. zemřel v roce 1422 a na trůn nastoupil jeho dědic Jindřich VI. Biskup Beaufort se stal jeho regentem spolu se strýci krále. Roku 1424 se stal ještě jednou lordem kancléřem, ale o dva roky později byl nucen odstoupit kvůli sporům s královými strýci.\n\nRoku 1426 mu konečně papež Martin V. udělil kardinálský titul. O rok později byl kardinál Beaufort vyzván papežem Martinem V., aby vedl čtvrtou křížovou výpravu proti kacířům do zemí království Českého – proti husitům. Beaufort směroval křižácké síly k městu Tachov, kde byly v bitvě u Tachova 4. srpna roku 1427 husity poraženy. Roku 1431 byl předsedou inkvizičního soudu, při kterém byla Johanka z Arku odsouzena k upálení na hranici.\n\nKardinál byl nadále velmi aktivní v politice a vždy se mu podařilo vymanit z osidel, které na něj chystali jeho odpůrci. Zemřel roku 1447 a je pochován v hrobce ve Winchesterské katedrále. Podle legendy na smrtelné posteli nabídl smrti celou pokladnici Anglie výměnou za delší život.\n\n"}
{"id": "1038597", "url": "https://cs.wikipedia.org/wiki?curid=1038597", "title": "Skandál (seriál)", "text": "Skandál (seriál)\n\nSkandál (v anglickém originále Scandal) je americký politický dramatický televizní seriál vysílaný od roku 2012 na stanici ABC v hlavní roli s Kerry Washingtonovou. V České republice byl vysílán na televizi Universal Chanel s českým dabingem.\n\nSeriál byl jmenován americkým filmovým institutem televizním programem roku, získal ocenění Peabody Award, Image Awards. Washingtonová získala cenu Image Award a byla nominována na cenu Emmy, Zlatý glóbus a Screen Actors Guild Award.\n\nOlivia Popeová pracovala v prezidentské kanceláři jako konzultantka pro styk s veřejností. Svůj nejen profesní život zasvětila ochraně a budování pozitivního obrazu těch nejmocnějších. Poté, co opouští Bílý Dům, zakládá vlastní firmu v domnění, že její profesionální i osobní život se vydá mnohem klidnější cestou. Postupně ale zjišťuje, že její bývalé pracovní vazby jsou natolik silné, že je nelze jen tak jednoduše přetrhnout. Se svým týmem odborníků přichází na to, že během napravování životů těch ostatních, zapomněli, co je jim nejbližší – na sebe samotné.\n\nPrvní série představí Olivii Popeovou a členy jejího týmu, stejně jako prezidenta Spojených států Fitzgeralda Granta (Tony Goldwyn) a Cyruse Beena (Jeff Perry). První série se zaměřuje na životy členů týmu, vztah mezi Olivií a prezidentem a tajemství obklopující Amandu Tannerovou (Liza Weil). Mimo jiné řeší skandály těch nejmocnějších.\n\nDruhá řada se zaměřila na stres z nadcházejícího znovuzvolení současného prezidenta Fitzgeralda Grant a vinu za zmanipulované prezidentské volby. Kromě toho se zde řešily případy, které Olivia Popeová a členové jejího týmu přijaly.\n\nTřetí řada se málem nepodařila natočit, neboť v době natáčení byla představitelka hlavní role Kerry Washington těhotná. Premiéra seriálu tak byla posunuta na 27. února. Ve třetí řadě se společníci Olivie Popeové dozvědí, že její otec je vedoucí tajného mimovládního spolku B613.\n\nČtvrtá řada se začala vysílat 25. září 2014. Olivia se vrací z dovolené ze Zazibaru, kterou trávila s Jakem. Jake je zatčen za zabití Jeeryho Granta. Rowan se snaží všechny přesvědčit, že je vinný, a tak se Olivia rozhodne zjistit pravdu. Fitz, Jake a Olivia se snaží připravit plán na zatčení Rowana. Rowan se však rozhodne uzavřít B613 a začne zabíjet B613 agenty.\n\nPortia de Rossi a Cornelius Smith Jr. byli povýšeni na hlavní role. Premiéra se konala 24. září 2015.\n\nŠestá řada měla premiéru 26. ledna 2017. Kvůli Washingtonové těhotenství musel seriál začít s vysíláním až v lednu, namísto září a z původních 22 dílů se zkrátilo na 16.\n\nSedmá řada byla objednána dne 10. února 2017 a 10. května 2017 bylo oznámeno, že sedmá řada bude poslední řadou seriálu. Dne 1. března 2018 byl vysílán crossoverový díl se seriálem \"Vražedná práva\". První díl nové řady byl vysílán 5. října 2017.\n\nNa začátku roku 2011 Shonda Rhimes oznámila, že vytváří nový seriál. Kerry Washingtonová byla obsazena do hlavní role, spolu s ní se o hlavní roli pokoušely také Gabrielle Union a Taraji P. Henson. Henry Ian Cusak také získal jednu z hlavních rolí. V únoru byla oznámeno, že Tony Goldwyn si v seriálu zahraje prezidenta. V květnu 2011 stanice ABC vybrala seriál pro svoji mid-sezónu. Během zimní konference asociace televizních kritiků bylo oznámeno, že seriál bude mít premiéru 5. dubna 2012 a nasazen bude po seriálu \"Chirurgové\". 11. května 2012 seriál získal druhou řadu. 10. května 2013 získal třetí řadu, která měla mít 22 dílů, kvůli těhotenství hlavní protagonistky Kerry Washingtonové musela být zkrácena na 18 dílů. Čtvrtá řada seriálu byla potvrzená v 9. května 2014. V srpnu 2014 stanice nazvala čtvrteční večer jako TGIT („díky bohu, že je čtvrtek“) a vysílá pouze seriály od Shondy Rhimes: \"Chirurgové\", \"Skandál\" a \"Vražedná práva\".\n\nPátá řada byla potvrzena 7. května 2015. Šestá řáda byla potvrzena 3. března 2016. Kvůli těhotenství Kerry Washingtonové se musela premiéra z obvyklé podzimní sezóny přesunout na mid-sezónu. Kvůli jejímu těhotenství byl také zkrácen počet dílů z 22 na 16. Natáčení zčalo 13. července 2016. Premiéra proběhla 26. ledna 2017. Sedmá řada byla objednána dne 10. února 2017 a 10. května 2017 bylo oznámeno, že sedmá řada bude poslední řadou seriálu.\n\n"}
{"id": "1038598", "url": "https://cs.wikipedia.org/wiki?curid=1038598", "title": "Kerry Washingtonová", "text": "Kerry Washingtonová\n\nKerry Washingtonová (* 31. ledna 1977 New York) je americká herečka. Nejvíce se proslavila rolí v seriálu stanice ABC \"Skandál\". Za roli získala nominace na cenu Emmy, Screen Actors Guild Award a Zlatý glóbus. Dále je známí díky rolím ve filmech \"Ray\" (2004), \"Poslední skotský král\" (2006), \"Fantastická čtyřka\" (2005), \"Fantastická čtyřka a Silver Surfer\" (2007) a \"Nespoutaný Django\" (2012). V roce 2016 si zahrála v televizním filmu stanice HBO \"Svědectví\", za roli získala nominaci na cenu Emmy. V dubnu 2014 ji časopis \"Time\" ve své výroční TIME 100 ji označil jako jednu z nejvlivnějších osob na světě.\n\nWashingtonová se narodila v Bronxu v New Yorku. Je dcerou Valerie, profesorky a Earla Washingtona, obchodníka. Otcova rodina má afro-americké kořeny. Rodina její matky pochází z Manhattanu, ale mají kořeny na Jamajce, v Anglii, ve Skotsku a v Karibiku. Je sestřenice bývalého ministra zahraničních věcí Colina Powella.\n\nJako teenager vystupovala s divadelní skupinou TADA! Youth Theater, zatímco navštěvovala Spence School na Manhattanu, kde v roce 1994 maturovala. Poté studovala divadelní herectví na Univerzitě George Washingtona. Také studovala v Michael Howard Studios v New Yorku.\nPoprvé se objevila v ABC televizní filmu Magical Make-Over v roce 1994. O dva roky později byla obsazena do komediálního vzdělávacího seriálu Standart Deviants, zahrála si v krátkometrážním snímku 3D a ve filmu Our Song (2000). Zahrála si ve filmech jako \"Nežádej svůj poslední tanec\" (2001) a \"Lidská skvrna\" (2003). V roce 2002 si zahrála po boku Chise Rocka ve špionážním snímku \"Česká spojka\". V roce 2004 si zahrála hlavní roli ve filmu Spika Lee \"Nesnáší mne\". Po roce 2004 získala role ve filmech \"Pan a paní Smithovi\" (2005), \"Pidihajzlík\" (2006), \"Poslední skotský král\" (2006) a \"Moje žena a jiné katastrofy\" (2007). Vedlejší roli Cheliny Hall získala v televizním seriálu stanice ABC \"Kauzy z Bostonu\", zahrála si také v několika dílech seriálu \"100 Centre Street\". V roce 2007 spolu-režírovala a zahrála si v hudebním videoklipu hip-hopového umělce Commona k písničce „I Want You“ a stala se tváří značky L'Oréal. Zahrála si také ve videoklipu Maxwella k písnčce „Bad Habits“.\n\nV roce 2010 si zahrála na Broadwayi ve hře Davida Mameta \"Race\". Zahrála si ve filmu Tylera Perryho \"For Colored Girls\". V říjnu 2011 bylo potvrezno, že si zahraje ve filmu Quentina Tarantina \"Nespoutaný Django\", který měl premiéru v roce 2012 a získal velký úspěch u kritiků. Od dubna 2012 hraje hlavní roli Olivie Pope v seriálu stanice ABC \"Skandál\". Za roli získala cenu NAACP Image Award a nominace na cenu Emmy, Screen Actors Guild Award a Zlatý glóbus.\n\nV roce 2013 jí magazín People umístil na druhé místo v žebříčku 100 nejrkásnějších žen a magazínem Glamour byla jmenovaná ženou roku. Stala se tváří značky Neutrogena. 2. listopadu 2013 moderovala show \"Saturday Night Live\". V dubnu 2014 ji časopis \"Time\" ve své výroční TIME 100 ji označil jako jednu z nejvlivnějších osob na světě. Hlavní roli Anity Hill si zahrála ve filmu stanice HBO \"Svědectví\". Za roli získala nominace na cenu Emmy a Critics' Choice Movie Awards. V srpnu 2016 bylo potvrezno, že bude produkovat nový seriál stanice ABC \"Patrol\".\n\nJe vdaná s hráčem NFL Nnamdi Asomughou, se kterým má dceru Isabelle Amarachi (narozenou 21. dubna 2014) a syna Caleba Kelechi Asomughu (narozený 5. října 2016) Je známa také tím, že se vždy snaží něco si nechat z každé úlohy v které hraje, např. kus oblečení nebo část nábytku.\n\nV březnu 2016 se ona, Ellen Pompeo, Viola Davis a Shonda Rhimes objevily v reklamě k podopoře Hillary Clintonové.\n\n"}
{"id": "1038600", "url": "https://cs.wikipedia.org/wiki?curid=1038600", "title": "Šalčininkai", "text": "Šalčininkai\n\nŠalčininkai (, ) je město ve Vilniuském kraji v Litvě, na Lidské vrchovině. Nachází se 45 km na jih od Vilniusu poblíž hranice s Běloruskem. Šalčininkai obdržely městská práva v roce 1956 a jsou centrem stejnojmenného okresu.\n\nMěstem protéká řeka Šalčia, která ve městě protéká dvěma rybníky. První menší (s jedním ostrovem) se nachází v blízkosti centra města, druhý větší je při severovýchodním okraji. Město leží v severojižně orientovaném údolí Šalči, větší část města je na západní, tedy pravé straně údolí. Západním okrajem Šalčininkai prochází mezistátní železniční trať Vilnius - Lida (nejbližší nádraží je v Tartoku). Paralelně kolem 400 m východně (blíže k městu) prochází silnice pro motorová vozidla A15/E85 Vilnius - Lida (na jih od města je na ní hraniční přechod Šalčininkai - Běnjakoni (Беняконі)). Od ní směrem na východ přes město a dále směrem do Dieveniškėského výběžku pokračuje silnice č. 104. Město z velké části obklopují lesy: od severu Ažubalės miškas, Stasylų miškas, od západu Tribonių miškas, od jihozápadu Kapinių miškas, od jihovýchodu Raudonbalio miškas. Pouze směrem na východ se nachází nezalesněné prostranství. Na východ od města je dosti veliká stejnojmenná ves Šalčininkai.\n\nŠalčininkai jsou poprvé písemně zmiňovány v roce 1311 v kronice Petra Duisburského zprávou, že Teutoni s velikým vojskem vyplenili Šalčininkai a okolí. Později se jejich vpády opakovaly ještě v letech 1378, 1382 a 1394. V roce 1410 byl postaven první (katolický) kostel. V 15. století byly patrně již městem, ve kterém žili Litevci a Tataři, městská práva však byla udělena teprve 28. prosince 1956. Za sovětské okupace se zde ve výrobním kombinátu SDAALR (Savanoriška draugija armijai, aviacijai ir laivynui remti) vyráběly korpusy kutrů a jiné výrobky ze sklolaminátu. Znak města je dílem Arvydase Každailise a byl potvrzen r. 2000.\n\nMěsto je významným polským kulturním centrem v Litvě (71 % obyvatel jsou Poláci). Nachází se zde omítnutý zděný katolický (v r. 1568 si jej přivlastnili reformovaní evangelíci) kostel Sv. apoštola Petra, postavený r. 1410, znovupostavený r. 1835, rozšiřovaný v letech 1949 a 1986, pravoslavný Modlitební dům Sv. Tichona (Молитвенный дом во имя святителя Тихона), jsou zde školy: 2 gymnázia: Šalčininkų Lietuvos tūkstantmečio gimnazija a Gymnázium J. Śniadeckého, dále střední škola „Santarvės“, Škola umění Stanislava Moniušky, veřejná knihovna, pošta, okresní nemocnice, městský úřad, kino „Šalčia“ a kulturní dům.\n\nPodle sčítání z roku 2011 bylo národnostní složení následující:\n\n\nŠalčininkai jsou městem s nejvyšším podílem Poláků v Litvě.\n\n\n"}
{"id": "1038612", "url": "https://cs.wikipedia.org/wiki?curid=1038612", "title": "Mizerové II", "text": "Mizerové II\n\nMizerové II (v anglickém originále Bad Boys II) je americký akční film z roku 2003. Po úspěchu prvních \"Mizerů\" jej natočil opět režisér Michael Bay, tentokrát podle scénáře Rona Sheltona a Jerryho Stahla. Herecké obsazení opět stálo především na dvojici Martin Lawrence, Will Smith, úhlavního padoucha si zahrál Jordi Molla. Společnost Columbia Pictures film uvedla do amerických kin 18. července 2003. Česká premiéra následovala 2. října téhož roku.\n\nOproti prvnímu filmu série producenti pracovali s téměř sedminásobným rozpočtem asi 130 milionů dolarů. Vstup do amerických kin byl úspěšný, během prvního víkendu činily tržby na domácím trhu 46,5 milionu dolarů. Obsadil tak první příčku v návštěvnosti, před třemi reprízovanými snímky – \"\", \"Liga výjimečných\", \"\" – a druhou premiérou týdne, britskou komedií \"Johnny English\". Celkově vydělal na domácích tržbách 138,6 milionů dolarů a na zahraničních dalších 134,7 milionů.\n\nZe 177 recenzí v agregátoru Rotten Tomatoes si film vysloužil jen 23% hodnocení, zatímco přes 500 tisíc jeho uživatelů druhé \"Mizery\" ocenilo 78 procenty. Celkem 34 recenzentů na serveru Metacritic složilo průměrné 38% hodnocení.\n\nJaroslav Sedláček z \"MF Dnes\" o filmu při jeho české premiéře napsal mimo jiné: „Režisér Michael Bay je spolehlivým hitmakerem. Ač se jeho filmy Skála, Armageddon či Pearl Harbor nepyšní příliš dobrým příběhem ani odstíněnými charaktery, „nadupané“ akční scény z nich činí pravou popcornovou zábavu. Akční komedie Mizerové 2, pokračování Bayova debutu z roku 1995, není výjimkou.“\n\nFilm získal mezi diváky na největších filmových databázích spíše dobré hodnocení (aktuální k 13. listopadu 2014):\n\n"}
{"id": "1038613", "url": "https://cs.wikipedia.org/wiki?curid=1038613", "title": "Hitch: Lék pro moderního muže", "text": "Hitch: Lék pro moderního muže\n\nHitch: Lék pro moderního muže (v americkém originále: Hitch) je americká filmová komedie z roku 2005. Režisérem filmu je Andy Tennant. Hlavní role ve filmu ztvárnili Will Smith, Eva Mendes, Kevin James, Amber Valletta a Julie Ann Emery.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038615", "url": "https://cs.wikipedia.org/wiki?curid=1038615", "title": "Sedm životů", "text": "Sedm životů\n\nSedm životů (v americkém originále: Seven Pounds) je americký dramatický film z roku 2008. Režisérem filmu je Gabriele Muccino. Hlavní role ve filmu ztvárnili Will Smith, Michael Ealy, Barry Pepper, Rosario Dawson a Octavia Spencer.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038616", "url": "https://cs.wikipedia.org/wiki?curid=1038616", "title": "Po zániku Země", "text": "Po zániku Země\n\nPo zániku Země (v americkém originále: After Earth) je americký sci-fi film z roku 2013. Režisérem filmu je M. Night Shyamalan. Hlavní role ve filmu ztvárnili Jaden Smith, Will Smith, Sophie Okonedo, Zoë Kravitz a Glenn Morshower.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038620", "url": "https://cs.wikipedia.org/wiki?curid=1038620", "title": "Leon (film)", "text": "Leon (film)\n\nLeon (ve francouzském originále: Léon) je francouzský filmový thriller z roku 1994. Režisérem filmu je Luc Besson. Hlavní role ve filmu ztvárnili Jean Reno, Gary Oldman, Natalie Portmanová, Danny Aiello a Michael Badalucco.\n\nLeon (Jean Reno) je nájemný vrah, kterého nic nedokáže udržet od jeho cíle. Ovšem jen do té doby, než do jeho života vstoupí asi 12letá Mathilda (Natalie Portmanová), jejíž rodina byla kvůli drogám vyvražděna zkorumpovaným policistou (Gary Oldman). Náhodou se jí podaří utéct osudu a je zachráněna Leonem. Od něj se chce naučit, jak být dobrým vrahem, aby mohla pomstít svého čtyřletého bratra, kterého je jí doopravdy líto. Ovšem policie zjistí, že utekla a začíná nelítostný hon, na jehož konci Leon spolu s policistou umírají. Mladá Mathilde se vydává k ředitelce do školy, která jí poskytne ubytování.\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038622", "url": "https://cs.wikipedia.org/wiki?curid=1038622", "title": "Developing", "text": "Developing\n\nDeveloping (v americkém originále: Developing) je americký dramatický film z roku 1994. Režisérkou filmu je Marya Cohn. Hlavní role ve filmu ztvárnili Frances Conroy, Jon DeVries, Mary Ann Hannon, Lauren Cohn a Martin L. Evans.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038626", "url": "https://cs.wikipedia.org/wiki?curid=1038626", "title": "Kdekoli, jen ne tady", "text": "Kdekoli, jen ne tady\n\nKdekoli, jen ne tady (v americkém originále: Anywhere But Here) je americký dramatický film z roku 1999. Režisérem filmu je Wayne Wang. Hlavní role ve filmu ztvárnili Susan Sarandon, Natalie Portman, Shawn Hatosy, Hart Bochner a Eileen Ryan.\n\nNatalie Portman byla za svou roli v tomto filmu nominována na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038629", "url": "https://cs.wikipedia.org/wiki?curid=1038629", "title": "Jdi za svým srdcem", "text": "Jdi za svým srdcem\n\nJdi za svým srdcem (v americkém originále: Where the Heart Is) je americká filmová komedie z roku 2000. Režisérem filmu je Matt Williams. Hlavní role ve filmu ztvárnili Natalie Portman, Ashley Judd, Stockard Channing, Joan Cusack a James Frain.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038630", "url": "https://cs.wikipedia.org/wiki?curid=1038630", "title": "Návrat do Cold Mountain", "text": "Návrat do Cold Mountain\n\nNávrat do Cold Mountain (v americkém originále: Cold Mountain) je koprodukční dramatický film z roku 2003. Režisérem filmu je Anthony Minghella. Hlavní role ve filmu ztvárnili Jude Law, Nicole Kidmanová, Renée Zellweger, Eileen Atkins a Kathy Baker.\n\nRenée Zellweger získala za svou roli v tomto filmu Oscara, Zlatý glóbus, cenu BAFTA a SAG Award. Jude Law byl za svou roli v tomto filmu nominován na Oscara, Zlatý glóbus a cenu BAFTA. Nicole Kidman byla za svou roli v tomto filmu nominována na Zlatý glóbus. Film získal cenu BAFTA v kategorii nejlepší hudba. Film byl dále nominován na pět Oscarů (dvakrát v kategorii nejlepší originální píseň, dále v kategoriích nejlepší kamera, střih a hudba), pět Zlatých glóbů (kategorie nejlepší film-drama, režie, scénář, hudba a píseň) a deset cen BAFTA (kategorie nejlepší britský film, film, scénář, kamera, střih, výprava, kostýmy, zvuk, masky a režie).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038634", "url": "https://cs.wikipedia.org/wiki?curid=1038634", "title": "Procitnutí v Garden State", "text": "Procitnutí v Garden State\n\nProcitnutí v Garden State (v americkém originále: Garden State) je americká filmová komedie z roku 2004. Režisérem filmu je Zach Braff. Hlavní role ve filmu ztvárnili Zach Braff, Natalie Portman, Peter Sarsgaard, Ian Holm a Jean Smart.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038640", "url": "https://cs.wikipedia.org/wiki?curid=1038640", "title": "Free Zone", "text": "Free Zone\n\nFree Zone (v izraelském originále: Free Zone) je izraelský dramatický film z roku 2005. Režisérem filmu je Amos Gitai. Hlavní role ve filmu ztvárnili Natalie Portman, Hanna Laslo, Hiam Abbass, Carmen Maura a Makram Khoury.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038642", "url": "https://cs.wikipedia.org/wiki?curid=1038642", "title": "Říše hraček", "text": "Říše hraček\n\nŘíše hraček (v americkém originále: Mr. Magorium's Wonder Emporium) je americká filmová komedie z roku 2007. Režisérem filmu je Zach Helm. Hlavní role ve filmu ztvárnili Dustin Hoffman, Natalie Portman, Jason Bateman, Zach Mills a Ted Ludzik.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038643", "url": "https://cs.wikipedia.org/wiki?curid=1038643", "title": "Hotel Chevalier", "text": "Hotel Chevalier\n\nHotel Chevalier (v americkém originále: Hotel Chevalier) je americko-francouzský krátkometrážní film z roku 2007. Režisérem filmu je Wes Anderson. Hlavní role ve filmu ztvárnili Jason Schwartzman, Natalie Portman, Waris Ahluwalia a Michel Castejon.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038645", "url": "https://cs.wikipedia.org/wiki?curid=1038645", "title": "Darjeeling s ručením omezeným", "text": "Darjeeling s ručením omezeným\n\nDarjeeling s ručením omezeným (v americkém originále: The Darjeeling Limited) je americká road-movie z roku 2007. Režisérem filmu je Wes Anderson. Hlavní role ve filmu ztvárnili Owen Wilson, Adrien Brody, Jason Schwartzman, Anjelica Huston a Waris Ahluwalia.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038647", "url": "https://cs.wikipedia.org/wiki?curid=1038647", "title": "Ciara Bravo", "text": "Ciara Bravo\n\nCiara Quinn Bravo (* 18. března 1997, Alexandria, Kentucky, USA) je americká herečka. Nejvíce se proslavila rolemi Katie Knight v seriálu \"Big Time Rush\" a Emmy Choty v seriálu \"Red Band Society\".\n\nNarodila se v Alexandrii v Kentucky. Její kariéra začala v devíti letech, kdy navštěvovala Mike Beaty Model a Talent Expo v texaském Dallasu. Později byla objevena \"Bryanem Lederem\" a \"Fredrickem Levym\" z Management 101. Propůjčila svůj hlas do Playhouse Disney, televizní blok pohádek pro nejmenší a v dětská televizní show \"Can You Teach My Alligator Manners?\". Objevila se ve videoklipu Willlow Smith k písničce \"\"Knees and Elbows\"\".\n\nBěhem roku 2008 se objevila v několika reklamách pro Newport Aquarium a v malé roli se objevila ve filmu \"Andělé a démoni\". V roce 2009 se objevila v krátkých filmech \"Lost Sheep\" a \"Washed Up\" a podepsala tříletý kontrakt s televizní stanicí Nickelodeon a získala tak roli v seriálu \"Big Time Rush\". Svůj hlas propůjčila do animovaného filmu \"Lovecká sezóna 3\". V roce 2014 získala roli v televizním seriálu \"Red Band Society\". Seriál byl však po první sérii zrušen. Od roku 2016 hraje jednu z hlavních rolí v seriálu \"Second Chance\".\n\nCiara Bravo je fanatickým zastáncem homosexuálů což dokládá její Twitterový příspěvek na jejich podporu: Neuvěřitelný den pro americký lid! Jen první krok v dlouhé cestě změn. Jsem nadšená být tady pro něj! Svým výrokem si proti sobě poštvala mnoho svých fanoušků z celého světa. Na kandidaturu Donalda Trumpa na Twitteru napsala: Myšlenka že by se Donald Trump stal prezidentem už mi dala 2 silné dechové záchvaty paniky.\n"}
{"id": "1038648", "url": "https://cs.wikipedia.org/wiki?curid=1038648", "title": "Láska a jiné kratochvíle", "text": "Láska a jiné kratochvíle\n\nLáska a jiné kratochvíle (v americkém originále: The Other Woman) je americký dramatický film z roku 2009. Režisérem filmu je Don Roos. Hlavní role ve filmu ztvárnili Natalie Portman, Lisa Kudrow, Scott Cohen, Charlie Tahan a Lauren Ambrose.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038649", "url": "https://cs.wikipedia.org/wiki?curid=1038649", "title": "Walter Ciszek", "text": "Walter Ciszek\n\nWalter Joseph Ciszek, SJ (4. listopadu 1904, Shenandoah, USA – 8. prosince 1984, New York) byl americký jezuita polského původu. \n\nStal se misionářem v Rusku, za druhé světové války však byl obviněn ze špionáže pro Vatikán. Nato byl 23 let vězněn, z čehož pět let strávil v moskevské věznici Lubjanka a další roky pak v sibiřském gulagu.\n\nŘímskokatolická církev již zahájila proces jeho blahořečení, v roce 2014 mu tak náležel titul služebník Boží.\n\nNarodil se v hornickém městečku Shenandoah polským emigrantům. Byl divokým výrostkem, rváčem a členem gangu. Jednoho dne proto zcela šokoval své rodiče tvrzením, že se chce stát knězem. \n\nDo jezuitského noviciátu vstoupil ve Spojených státech v roce 1928. Následujícího roku hledal papež Pius XI. řeholníky, kteří by byli ochotni se vydat do Sovětského svazu, aby tam v utajení prováděli misionářskou práci. Ciszek se přihlásil. V roce 1934 odcestoval nejprve do Říma, kde v papežské koleji Russicum studoval ruštinu, ruskou historii a liturgii. Dne 24. června 1937 byl v Římě vysvěcen na kněze v byzantském ritu a přijal jméno Vladimir.\n\nDruhá světová válka jej zastihla v polské oblasti obsazené Rudou armádou. V roce 1940 byl zatčen, obviněn ze špionáže pro Vatikán a dalších 23 let v Rusku vězněn. Patnáct let z této doby strávil na Sibiři. Jeho příbuzní ani spolubratři o něm za dobu jeho věznění nedostali žádnou zprávu, považovali jej tak za dávno zemřelého.\n\nJeho trest v gulagu skončil v dubnu 1955. Byl propuštěn do Norilska, ale svobodu nezískal. O tři roky později mu KGB nařídila přesun do Krasnojarsku. Kvůli tajnému kněžskému působení byl násilně přemístěn do Abakanu, kde pak čtyři roky pracoval jako automechanik.\n\nDo Spojených států se mohl vrátit až v roce 1963. O dva roky později začal přednášet na John XXIII Center na Fordham University v Pensylvánii.\n\n"}
{"id": "1038652", "url": "https://cs.wikipedia.org/wiki?curid=1038652", "title": "Akiva", "text": "Akiva\n\nAkiva také rabi Akiva ben Josef (cca 50, Judsko – 135) byl podle židovské tradice jedním z nejvýznamnějších tanaitů a jeden z hlavních kodifikátorů textu Mišny. Veškeré informace o jeho životě pochází pouze z rabínské literatury a z legend, které v souvislosti s jeho postavou vznikly. Je pohřben v Tiberias. \n\nÚdajně se měl narodit v Judsku v chudých poměrech v rodině konvertitů a až do dospělosti měl být analfabetem a v mládí opovrhoval učenci. Podle jedné z legend sloužil jako pastýř u jednoho z nejbohatších mužů v Jeruzalémě, který měl dceru Ráchel. Ta se proti vůli svého otce provdala za Akivu s podmínkou, že se bude věnovat studiu Tóry. Několik let po sňatku s Ráchel proto Akiva odešel na akademii do Lodu, kde studoval u rabínů Eli'ezera ben Hyrkána, Jehošuy ben Chananji a Nachuma z Gimzu. \n\nOkolo roku 95 již měl patřit mezi významné učence a vést vlastní ješivu. Mezi jeho nejvýznamnější žáky patřili rabi Me'ir, Nechemja a Šim'on ben Jochaj. Tradice mu přisuzuje podíl na zařazení Písně písní do židovského kánonu Bible. Podle rabínské tradice řekl na koncilu v Javne: \"\"Neboť na světě není nic, co by se vyrovnalo dnu, ve kterém dostal Izrael Píseň písní. Neboť všechny texty jsou svaté, ale Píseň písní je svátostí nejvyšší.\"\" K tomu pak dodal varování: \"\"Ten, kdo zazpívá kvůli pobavení tu píseň, jako kdyby šlo o odrhovačku, nebude mít místo v příštím světě.\"\"\n\nV rámci rabínského judaismu všeobecně je Akiva uznáván též jako jeden z představitelů mystiky. V Talmudu je například o něm napsáno: „Čtyři muži vystoupili do ráje, Ben Azaj, Ben Zoma, Acher a rabi Akiva. Rabi Akiva jim řekl: Až přijdete ke kamenům z čistého mramoru, nekřičte: Voda, voda. Ben Azaj se podíval a zemřel; Ben Zoma se podíval a přišel o rozum; Acher podťal výhonky; rabi Akiva vyšel v pokoji.“ (Chagiga 14b) Proto se na jeho osobu odvolává i pozdější pseudoepigrafická literatura, jež se zaobírá mystériem merkavy (vozu) neboli Božího trůnu s koly, jak ho spatřil ve vizi prorok Ezechiel. Kromě toho je rabi Akiva považován za prvního správce tradice Díla Stvoření a mnozí se domnívají, že Sefer Jecira procházela redakcí od Abraháma až právě po rabiho Akivu.\n\nVe své době měl Akiva podporovat povstání Bar Kochby proti římské moci a jeho vůdce označil za možného mesiáše. Navíc ignoroval císařský výnos, jenž zakazoval studium a vyučování Tóry. Rabi Akiva byl proto Římany zajat, uvězněn a nakonec umučen.\n\n"}
{"id": "1038655", "url": "https://cs.wikipedia.org/wiki?curid=1038655", "title": "Ada Ciganlija", "text": "Ada Ciganlija\n\nAda Ciganlija (cyrilicí Ада Циганлија) je poloostrov ležící v Bělehradě na řece Sávě. Původně byl říčním ostrovem, v roce 1967 bylo jižní rameno Sávy přehrazeno dvojicí umělých náspů a vzniklo protáhlé jezero známé jako \"Nová Sáva\". Oblast je vyhlášeným rekreačním centrem pro obyvatele srbské metropole, známým prostě jako \"Ada\" nebo \"More BeogrAda\".\n\nAda Ciganlija se nachází 4 km od ústí Sávy do Dunaje a je součástí bělehradské čtvrti Čukarica. Poloostrov je dlouhý 6 km, široký maximálně 700 m a má rozlohu 2,7 km². Naproti přes řeku leží čtvrť Novi Beograd s velkými panelovými sídlišti, uprostřed říčního toku mezi Adou Ciganlijou a Novim Beogradem se nachází malý neobydlený ostrůvek Ada Međica. V roce 2012 byl otevřen zavěšený most Most na Adi, který spojuje oba břehy Sávy a dotýká se východní špičky Ady Ciganliji.\n\nBlízkost vody a množství stromů činí z Ady Ciganliji příjemné místo, které v letních vedrech vyhledávají obyvatelé velkoměsta — o víkendu sem dorazí až 300 000 návštěvníků. Poloostrov nabízí řadu sportovních hřišť, pláží vhodných ke koupání a opalování, restaurací a nočních klubů, hojně ho navštěvují také rybáři a veslaři. Nachází se zde golfové hřiště, zoopark, fontána a množství kamenných soch. Srbská televize odsud vysílala pravidelnou hudebně zábavnou show \"Leto na Adi\".\n\n"}
{"id": "1038660", "url": "https://cs.wikipedia.org/wiki?curid=1038660", "title": "Moor Green FC", "text": "Moor Green FC\n\nMoor Green FC (celým názvem: Moor Green Football Club) byl anglický fotbalový klub, který sídlil ve městě Solihull v metropolitním hrabství West Midlands. Založen byl v roce 1901, zanikl v roce 2007 po fúzi s Solihull Borough do nově vytvořeného klubu Solihull Moors. Klubové barvy byly světle modrá, bílá a námořnická modř.\n\nSvé domácí zápasy odehrával na stadionu The Moorlands s kapacitou 3 250 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038664", "url": "https://cs.wikipedia.org/wiki?curid=1038664", "title": "Zastupitelstvo města Brna", "text": "Zastupitelstvo města Brna\n\nZastupitelstvo města Brna je nejvyšším orgánem samosprávy města Brna. Má 55 členů a sídlí v Nové radnici na Dominikánském náměstí.\n\nZastupitelstvo má 55 členů z nichž se volí rada města, která má 11 členů a zodpovídá se zastupitelstvu města. Rada města se skládá z primátora, jeho čtyř náměstků a šesti radních.\n\nDnešní zastupitelstvo mělo v minulosti různé názvy: městská rada, městský výbor, obecní výbor, městský národní výbor.\n\nAž do vydání privilegia v roce 1243 se soudní, správní a finanční moc soustředila v rukou jediné osoby – královského rychtáře, tedy zástupce a reprezentanta krále. V lednu 1243 udělil Václav I. Brnu první privilegium, které udělovala městu různé výsady včetně vlastní samosprávy. Správou města bylo pověřeno 24 konšelů, kteří tvořili městskou radu. Té předsedal rychtář, který řídil zasedání a vykonával rozhodnutí rady. Městská rada se obnovovala pravidelně jednou za rok a měla moc nejen správní, ale i soudní\n\nČlenové městské rady se rozdělili do dvou skupin po dvanácti. První půlka tvořila \"novou radu\" spravující město po dobu jednoho roku a druhá půlka, která sestávala z radních z loňské \"nové rady\", se zformovala do \"staré rady\", poradního orgánu \"nové rady\" v nejdůležitějších záležitostech města. Privilegium krále Václava II., udělené městu dne 13. března 1292, zaručovalo brněnským měšťanům svobodnou volbu svých konšelů. V roce 1304 přišel panovník o právo určovat rychtáře. Nadále jej však mohl dosazovat a sesazovat.\n\nV roce 1376, kdy moravský markrabě Jošt zcizil dědičný rychtářský úřad městu Brnu, se purkmistr stal ve městě „prvním mužem“ a nadřadil se i nad rychtáře, dosavadního zástupce pána města. Ten se naopak musel podřídit městské radě.\n\nV 15. století se funkční období prodloužilo na více než rok a tytéž osoby do ní byly opětovně dosazovány již ne po dvou, ale třech letech. Král Ladislav Pohrobek roku 1453 Brnu potvrdil právo svobodné volby rady. Post purkmistra byl obsazován na omezenou dobu čtyř týdnů vždy jedním členem konšelského sboru.\n\nRoku 1850 bylo k městu připojeno dalších 32 okolních obcí a předměstí. V čele stál 48členný městský výbor, který volil na 3 roky starostu, místostarostu a 9 radních, kteří dohromady tvořili městskou radu.\n\nZastupitelstvo (v té době jako obecní výbor) vzniklo v roce 1851, kdy začal zastupovat a řídit město a spolu s městskou radou v čele s voleným starostou. Zastupitelstvo fungovalo s výjimkou okupace, kdy bylo rozpuštěno a vládu ve městě převzal\nvládní komisař, a s výjimkou éry národního výboru.\n\nObecní zastupitelstvo města Brna se skládalo z 48 členů rozdělených do tří sborů po 16 členech. Do prvního sboru byli voleni ti, kteří platí nejméně 105 zlatých ročně č. přímé daně, do druhého sboru, kdo platí méně než 105 zlatých ročně č. příme daně a nejméně 42 zlatých ročně č. a do třetího sboru ti,\nkdož platí méně než 42 zlatých ročně č. přímé daně.\n\nPodle § 22. obecního řádu pro zemské hlavní město Brno (zákon ze dne 3. května 1905 č. 56 zemsk. zák. mor.) skládala se do té doby obecní rada - poté podle § 1. novely k obecnímu zřízení (zákon ze dne 7. února 1919) \"městské zastupitelstvo\" ze 57\nčlenů. V roce 1919 došlo v \"§ 9 řádu volení v obcích\" k úpravám. Podle § 9. nového\nvolebního řádu, města která mají přes 100 000 obyvatel, zvýšit počet zastupitelů z 57 na 60 členů. Protože ve stejném roce mělo dojít ke vzniku Velkého Brna a tím skoro ke zdvojnásobení počtu obyvatel a zvýšení administratívy\nbyl \"§ 9 řádu\" doplněn o dodatek, že městské zastupitelstvo města Brna má mít 90 členů. Navýšení počtu zastupitelstva nabylo účinnosti v den vzniku \"Velkého Brna\" dne 16. dubna 1919.\n\nČeská národní rada v roce 1990 schválila zákon o volbách do zastupitelstev v obcích, podle kterého mělo mít Brno 50 - 70 členů zastupitelstva. Při prvních volbách se v roce 1990 volilo 60 zastupitelů, poté se ale počet snížil na 55. K ustavení klubu je třeba nejméně 3 členů zastupitelstva.\n\nMezi jeho povinnosti kromě jiného patří:\n"}
{"id": "1038667", "url": "https://cs.wikipedia.org/wiki?curid=1038667", "title": "Solihull Borough FC", "text": "Solihull Borough FC\n\nSolihull Borough FC (celým názvem: Solihull Borough Football Club) byl anglický fotbalový klub, který sídlil ve městě Solihull v metropolitním hrabství West Midlands. Založen byl v roce 1953 pod názvem Lincoln FC, zanikl v roce 2007 po fúzi s Moor Green FC do nově vytvořeného klubu Solihull Moors FC. Klubové barvy byly červená a bílá.\n\nSvé domácí zápasy odehrával na stadionu Damson Park s kapacitou 3 050 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038669", "url": "https://cs.wikipedia.org/wiki?curid=1038669", "title": "Kostel svatého Petra a Pavla (Křemýž)", "text": "Kostel svatého Petra a Pavla (Křemýž)\n\nKostel svatého Petra a Pavla je barokní kulturní sakrální památkou ve vesnici Křemýž, která je částí obce Ohníč. Je chráněn jako kulturní památka České republiky.\n\nKostel z roku 1706 byl postaven, současně se zděnou zvonicí, na místě staršího kostela, ze kterého se zachovaly renesanční figurální náhrobky ze 16. století, které jsou osazeny ve vnějších chrámových stěnách. Náhrobky jsou značně sešlé, některé jsou opatřeny letopočtem z roku 1532, 1548, 1572 a 1586.\n\nJedná se o jednolodní obdélný kostel s pětiboce ukončeným presbytářem se sakristií a oratoří po stranách. Západní průčelí kostela je členěno mělkým rizalitem, který je převýšený věží. Stěny jsou opatřeny lizénovými rámci.\n\nVnitřek lodi i presbytář jsou členěny pilastry, které rámují mělké kaple. Prostor je sklenut valeně. Valeně je pak sklenuta i oratoř.\n\nNachází se zde hlavní oltář v barokním slohu, který byl doplněn novějšími prvky. Kromě hlavního oltáře jsou v kostele ještě tři další a barokní kazatelna z doby kolem roku 1730. Chrámové lavice a varhany jsou barokní. Umístěné obrazy sv. Jana Nepomuckého, sv. Antonína Paduánského a Panny Marie (Madona) pocházejí z první poloviny 18. století, obraz sv. Barbory z doby okolo roku 1700.\n\nVšechny zvony z průčelní západní věže i ze zvonice byly zrekvírovány. Nacházel se zde zvon od Brikcího z Cimperka z roku 1572, přelitý v roce 1871 Karlem Bellmannem, dva zvony z roku 1676 od Fridricha Michala Schönfelda a další, blíže neurčený zvon bez nápisu. Pouze malý zvon v sanktusníku přečkal válečné rekvizice. Vyrobil ho roku 1714 Jan Baltazar Crommel z Ústí nad Labem. U vchodu do sakristie je zavěšen malý zvonek od téhož zvonaře z roku 1714 s průměrem 15 cm.\n\n\n\n"}
{"id": "1038670", "url": "https://cs.wikipedia.org/wiki?curid=1038670", "title": "Stevenage Athletic FC", "text": "Stevenage Athletic FC\n\nStevenage Athletic FC (celým názvem: Stevenage Athletic Football Club) byl anglický fotbalový klub, který sídlil ve městě Stevenage v nemetropolitním hrabství Hertfordshire. Založen byl v roce 1968 po krachu místního Stevenage Town. O osm let později nový klub potkal stejný osud v podobě krachu a následného zániku. Po jeho zániku byl ve městě založen klub Stevenage Borough.\n\nSvé domácí zápasy odehrával na stadionu Broadhall Way.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038674", "url": "https://cs.wikipedia.org/wiki?curid=1038674", "title": "Stevenage Town FC", "text": "Stevenage Town FC\n\nStevenage Town FC (celým názvem: Stevenage Town Football Club) byl anglický fotbalový klub, který sídlil ve městě Stevenage v nemetropolitním hrabství Hertfordshire. Založen byl v roce 1894 pod názvem Stevenage FC. V roce 1956 byl do klubu sloučen Stevenage Rangers. Zanikl v roce 1968. Po jeho zániku byl ve městě založen nový klub Stevenage Athletic FC.\n\nSvé domácí zápasy odehrával na stadionu Broadhall Way.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038678", "url": "https://cs.wikipedia.org/wiki?curid=1038678", "title": "Mezinárodní letiště Norman Manley", "text": "Mezinárodní letiště Norman Manley\n\nNorman Manley International Airport (IATA: KIN, ICAO: MKJP), dříve Palisadoes airport, je mezinárodní letiště ve městě Kingston na Jamajce. Stejně jako mezinárodní letiště Sangster je sídlem letecké společnosti Air Jamaica (nyní dceřiná společnost Caribbean Airlines). Bylo pojmenováno po bývalém premiérovi Jamajky Normanu Manleym.\n\nLetiště nabízí spoje v Karibiku, do USA i do Londýna. Má jednu přistávací dráhu 12/30 o délce 2700 m.\n\n"}
{"id": "1038679", "url": "https://cs.wikipedia.org/wiki?curid=1038679", "title": "Kosťantyn Daňkevyč", "text": "Kosťantyn Daňkevyč\n\nKosťantyn Fedorovyč Daňkevyč, , , (11. (24.) prosince 1905 Oděsa – 26. února 1984 Kyjev) byl ukrajinský hudební skladatel, klavírista a pedagog.\n\nKosťantyn Daňkevyč se narodil 11. (podle gregoriánského kalendáře 24.) prosince roku 1905 v Oděse. Studoval zde gymnázium, ale po otcově smrti roku 1919 přestoupil na elektrotechnickou školu. Od roku 1921 (a definitivně od roku 1924) studoval na oděské konzervatoři, kde mezi jeho učitele patřili M. I. Rybická-Izvjekovová (klavír), V. Zolotarjov (kompozice), P. Molčanov (hudební teorie), H. Stoljarov (dirigování) a S. Sypljahinová, V. Seljavin a O. Brahin (zpěv). Studium zakončil roku 1929 absolventským koncertem, kdy jako interpret hrál sedm klavírních preludií svého neformálního učitele a vzoru Mykoly Vilinského a jako skladatel nechal provést své písně na slova I. Franka a S. Rudanského a tři věty svého smyčcového kvartetu. Ještě téhož roku jej oděská konzervatoř přijala jako učitele hudebně teoretických předmětů (od roku 1935 docent, od 1948 profesor).\n\nRoku 1930 se stal laureátem První všeukrajinské klavírní soutěže, následně se však věnoval především kompozici. Koncem 30. let získal první významné úspěchy se svou První symfonií (1937), symfonickou suitou \"Bohdan Chmelnický\" (1938) a zejména baletem \"Lilie\" z roku 1939, který byl roku 1940 inscenován s velkým úspěchem v kyjevském divadle a zůstal natrvalo Daňkevyčovým nejznámějším a nejhranějším dílem.\n\nV době druhé světové války byl Daňkevyč evakuován v Tbilisi. Tam působil v různých politicko-osvětových funkcích u Zakavkazského frontu a poté jako umělecký vedoucí Souboru písní a tanců vojsk NKVD v Zakavkazsku.\n\nRoku 1944 se vrátil do Oděsy, kde se stal (do roku 1951) ředitelem a vedoucím katedry skladby na oděské konzervatoři. V následujících letech pracoval především na své Druhé symfonii (1944—1947) a následně na opeře \"Bohdan Chmelnický\". Opera byla zprvu přijata s nadšením, při příležitosti zájezdu v Moskvě však byla podrobena přísné stranické kritice a skladatel i libretisté ji museli podstatně přepracovat; roku 1958 byla opera oficiálně rehabilitována. Roku 1952 se Daňkevyč přestěhoval do Kyjeva a v letech 1953–1969 pracoval jako profesor teorie skladby na kyjevské konzervatoři, kde mezi jeho žáky patřili Borys Aleksejenko a Kosťantyn Mjaskov. Zabýval se organizací koncertů soudobé sovětské hudby na Donbasu, v zakavkazských republikách, Moldavsku, ale též Rumunsku a Maďarsku.\n\nDaňkevyč byl od dvacátých let 20. století členem Leontovyčova spolku hudebníků a roku 1928 se stal členem i jeho následnické organizace, Všeukrajinského spolku revolučních hudebníků. Po jeho rozpuštění roku 1932 se stal členem Svazu skladatelů Ukrajiny, od roku 1941 byl členem jeho vedení, v letech 1944–1952 předsedou jeho oděské sekce a od orku 1986 jeho předsedou. Současně byl od roku 1948 členem předsednictva a od roku 1957 tajemníkem Svazu skladatelů SSSR. V této funkci se účastnil řady zahraničních cest, mj. roku 1959 po Spojených státech, kde dirigoval svou suitu \"Taras Ševčenko\".\n\nDaňkevyč zastával i jiné veřejné funkce. Od roku 1946 byl členem KSSS, mnohokrát byl zvolen poslancem Kyjevského městského sovětu a od roku 1955 byl poslancem Nejvyššího sovětu USSR. Byl rovněž členem Sovětského výboru obránců míru, předsedou Sdružení rumunsko-sovětského přátelství, jakož i členem výborů pro udílení Leninské ceny a Státní ceny SSSR.\n\nOd roku 1962 trpěl Daňkevyč vážnou tvůrčí krizí, přestal zcela komponovat a podléhal silným depresím. Téměř deset let vůbec nevycházel z domu. Roku 1967 se vzal veškerých veřejných funkcí. Teprve v polovině 70. let se, povzbuzen úspěchem novátorské inscenace svého baletu \"Lilie\" (1976), vrátil k práci, ačkoli pouze na revizích svých starších děl (opery \"Bohdan Chmelnický\" a \"Nazar Stodolja\", symfonická báseň \"Na jihu vlasti, kde moře šumí\", óda \"Píseň o Ukrajině\").\n\nOd roku 1952, kdy se přestěhoval do Kyjeva, žil v domě na Puškinově ulici č. 21. Zemřel 26. února 1984 a je pochován v Kyjevě na Bajkovském hřbitově.\n\n\n\n\n\n\nPo úspěchu baletu \"Lilie\" (1939) byl Daňkevyč roku 1941 jmenován zasloužilým umělcem USSR a po uvedení druhé verze opery \"Bohdan Chmelnický\" (1953) byl roku 1954 jmenován národním umělcem SSSR a oceněn řádem Rudého praporu práce. Roku 1960 mu byl udělen Leninův řád. Roku 1978 obdržel, spolu se šesti dalšími umělci, Státní cenu USSR Tarase Ševčenka za inscenaci nové redakce opery \"Bohdan Chmelnický\" v Dněpropetrovském divadle opery a baletu. Mimo to získal další vyznamenání a ocenění.\n\nOd roku 1984 nese skladatelovo jméno Oděská vysoká škola umění a kultury K. Daňkevyče.\n\n28. listopadu 1985 byla v Kyjevě na domě na Puškinské ulici č. 21, kde Daňkevyč od roku 1952 do své smrti bydlel, odhalena pamětní deska (bronzový basreliéf) od sochaře Oleksandra Oleksandrovyče Kovaľova a architekta О. B. Ivancova.\n\nV roce 1987 byla na jeho počet pojmenována ulice (vulicja Kosťantyna Daňkevyča).\n\n\n"}
{"id": "1038684", "url": "https://cs.wikipedia.org/wiki?curid=1038684", "title": "Kostel svatého Maxmiliána (Křižany)", "text": "Kostel svatého Maxmiliána (Křižany)\n\nKostel svatého Maxmiliána v Křižanech je barokně přestavěná původně gotická sakrální stavba v obci Křižany. Je chráněn jako kulturní památka České republiky. V kostele se nekonají žádné pravidelné bohoslužby.\n\nSvé základy má kostel v gotice a první písemné zmínky o něm pocházejí z roku 1352 a z roku 1384, o přesném datu vzniku a původním zasvěcení kostela však neexistují žádné informace. Na základě stavebně historického průzkumu byly nejstarší části současného objektu datovány až do období přelomu 15. a 16. století. Gotický původ lze identifikovat jen u části presbytáře, který je v interiéru sklenut žebrovou klenbou. V roce 1684 byla ke kostelu přistavěna hranolová věž. Na její výstavbu bylo údajně použité zdivo ze zbouraného zámečku.\n\nJedná se o jednolodní, obdélníkový a hladký, v jádře gotický, zbarokizovaný kostel s polygonálním presbytářem a západní věží. Věž je v dolní části hranolovitá, s otevřenou předsíní. V horní části je pak oktagonální. Presbytář je sklenut žebrovou klenbou. Uvnitř je dřevěná trojramenná kruchta. V památkovém katalogu Národního památkového ústavu je zmíněn stav kostela jako havarijní.\n\nHlavní oltář je pseudogotický pozdně barokní. Při jižní stěně se nachází dřevěná polychromovaná plastika zobrazující \"Krista a skupinu apoštolů na Olivetské hoře\". Jedná se o lidovou práci z počátku 19. století.\n\nKostel sv. Maxmiliána se nachází v jihozápadní části obce Křižany naproti místnímu hřbitovu. Poblíž kostela stojí barokní fara z 18. století, která je obdélná, volně stojící, jednopatrová a hladká, opatřená plechovou mansardou. Památkově chráněný areál fary doplňuje roubená stodola a částečně dochované chlévy z pískovcových kvádrů. Před farou se pak nachází barokní socha sv. Jana Nepomuckého z roku 1747. Pozoruhodností plastiky je, že stojí na převráceném džberu na vodu. Na jejím podstavci se pak nacházejí reliéfy sv. Maxmiliána, sv. Františka Xaverského a sv. Priska, který je patronem proti „moru, hladu a válce“, což jsou mj. také, v tomto pořadí, invokace při eucharistickém průvodu Božího Těla.\n\n\n\n"}
{"id": "1038685", "url": "https://cs.wikipedia.org/wiki?curid=1038685", "title": "Telford United FC", "text": "Telford United FC\n\nTelford United FC (celým názvem: Telford United Football Club) byl anglický fotbalový klub, který sídlil ve městě Telford v nemetropolitním hrabství Shropshire. Založen byl v roce 1872 pod názvem Parish Church Institute FC. V roce 1969 bylo město Wellington včleněno do Telfordu, s čímž souvisela změna názvu na Telford United FC. Zanikl v roce 2004 po osobním bankrotu majitele klubu Andyho Shawa. Po jeho zániku byl ve městě založen nový klub AFC Telford United.\n\nSvé domácí zápasy odehrával na stadionu Bucks Head.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038687", "url": "https://cs.wikipedia.org/wiki?curid=1038687", "title": "Živáky", "text": "Živáky\n\nŽiváky je živé album české punk-rockové kapely Totální nasazení, které bylo vydané v roce 1999 na audiokazety a v roce 2006 na CD. Nahráno bylo v pražském klubu Prosek. Na albu se nachází 19 písní.\n\n"}
{"id": "1038693", "url": "https://cs.wikipedia.org/wiki?curid=1038693", "title": "Soupisky mužstev na mistrovství světa ve florbale 2014", "text": "Soupisky mužstev na mistrovství světa ve florbale 2014\n\nToto je soupiska celkem 16 národních týmů, které se zúčastní Mistrovství světa ve florbale 2014.\n\n\n\n\n\n\n\n\n\n\n\n\n\n\n\n\n\n"}
{"id": "1038695", "url": "https://cs.wikipedia.org/wiki?curid=1038695", "title": "Egg &amp; Egli", "text": "Egg &amp; Egli\n\nEgg & Egli byl švýcarský výrobce automobilů. Firma byla jednou z „déle žijících“ v průkopnických dobách švýcarského automobilismu. Egg & Egli vystavovala své výrobky na mnoha autosalonech a její vozy se účastnily každoročních závodů ve Francii.\n\nKonstruktér Rudolf Egg a jeho partner bankéř Egli založili v Curychu v roce 1896 společnost \"Automobilfabrik Zürich Egg & Egli\".\n\nVýroba v roce 1904 skončila, Rudolf Egg společnost opustil a založil ve Wollishofenu novou s názvem Motorwagenfabrik Excelsior. Ta později vyráběla jedny prvních leteckých motorů ve Švýcarsku. Před první světovou válkou Egg spolupracoval s konstruktérem Fritzem Moserem z Saint-Aubin, po válce také s firmou Seebach Maschinenbau AG (SEMAG). Poválečné finanční těžkosti však majitele přinutily s výrobou skončit v roce 1919. Egg se pak stal dealerem vozů Renault. Zemřel v roce 1939.\n\nRudolf Egg zkonstruoval v roce 1893 první automobil „Egg“, který od roku 1896 firma ve větším množství vyráběla. Šlo o tříkolku s poháněným zadním kolem, osazenou jednoválcovým motorem De Dion-Bouton o výkonu 3 koní. V roce 1899 výroba tříkolek u Egg & Egli skončila. V letech 1899 až 1904 v továrně vzniklo několik exemplářů čtyřkolových automobilů s motorem uloženým vzadu. Vůz „Excelsior“ byl prezentován na 1. národní automobilové výstavě v Ženevě v roce 1905. Další vozy, podobné americkému vozu Oldsmobile Curved Dash, firma na trh uváděla pod názvem Egg & Egli Rapid.\n\nJedno z dochovaných vozidel je vystaveno na zámku Grandson v Grandsonu.\n\nTříkolky firmy Egg & Egli, proslulé svou „švýcarskou kvalitou“ byly vyráběny v licenci těmito společnostmi:\n\n\n"}
{"id": "1038698", "url": "https://cs.wikipedia.org/wiki?curid=1038698", "title": "Eusebius z Ostřihomi", "text": "Eusebius z Ostřihomi\n\nEusebius z Ostřihomi (okolo 1200, Ostřihom – 20. ledna 1270, Pilisszentkereszt) byl uherský římskokatolický kněz a zakladatel Řádu svatého Pavla Prvního Poustevníka.\n\nNarodil se okolo roku 1200 v Ostřihomi. Pravděpodobně pocházel z bohaté rodiny. Světskou a církevní výchovu získal na škole založené Svatým Štěpánem I. roku 1028. Po kněžském svěcení se stal kanovníkem Ostřihomské katedrály. Roku 1216, po obdržení povolení od biskupa, začal žít jako poustevník na hoře Pilis. Roku 1246 se zřekl kanonie a přestěhoval se se svými bratry poustevníky blízko Pilisszántó.\n\nOkolo roku 1246 založil komunitu v klášteře, zasvěcenému Svatému Kříži, a přijal pravidla poustevníků z kláštera Svatého Jakuba z hory Patach (založeného roku 1215 biskupem Bartolomějem z Pécsu). Roku 1256 byl zvolen prvním provinciálem Řádu Paulínů. Roku 1262 požádal papeže Urbana IV., o schválení nově vzniklého řádu ale souhlas nezískal (až roku 1308).\n\nZemřel 20. ledna 1270 v Pilisszentkeresztu. Byl pohřben v místním kostele Svatého Kříže. Během 150leté turecké okupace Uherska byl kostel zničen i s jeho hrobem.\n\nDne 16. listopadu 2004, Kongregace pro bohoslužbu a svátosti, schválila nový liturgický kalendář Paulínů se zahrnutím svátku Blahoslaveného Eusebia na 20. ledna.\n\n"}
{"id": "1038699", "url": "https://cs.wikipedia.org/wiki?curid=1038699", "title": "4. brigáda rychlého nasazení", "text": "4. brigáda rychlého nasazení\n\n4. brigáda rychlého nasazení „Obrany národa“ se sídlem v Žatci je součástí Pozemních sil Armády České republiky. Brigáda rychlého nasazení je předurčena k plnění bojových a speciálních úkolů při vojenském i nevojenském ohrožení České republiky (například pomoc při živelních katastrofách). Mezi úkoly brigády patří účast v zahraničních operacích OSN, EU a NATO. Velitelem jednotky je od 1. února 2019 plukovník gšt. Ing. Josef Trojánek.\n\nRealizace výstavby 4. brigády rychlého nasazení začala 1. ledna 1994, kdy bylo zřízeno její velitelství v Havlíčkově Brodě. Ke vzniku samotné brigády došlo 1. července 1994, přičemž se nacházela v přímé podřízenosti náčelníka Generálního štábu Armády České republiky. V roce 1997 byla brigáda převedena pod Velitelství pozemního vojska v Olomouci a v souvislosti s přípravami na vstup do NATO došlo k jejímu začlenění do sil okamžité reakce. Čestný název \"Obrany národa\" brigáda obdržela na základě rozkazu prezidenta republiky 8. května 1999, čímž navázala na odkaz, vytvořený příslušníky stejnojmenné odbojové organizace za 2. světové války. Jednotka se zúčastnila řady domácích i mezinárodních cvičení a rovněž prošla nasazením v zahraničních operacích v Bosně, Albánii, Makedonii, Kosovu, Kuvajtu, Iráku a Afghánistánu. V roce 2003 byl zredukován počet útvarů brigády z deseti na tři – dva mechanizované a jeden výsadkový mechanizovaný prapor. O rok později pak bylo velitelství brigády spolu s 41. mechanizovaným praporem přemístěno do Žatce. Na bázi 4. brigády rychlého nasazení došlo v roce 2006 poprvé v historii AČR ke vzniku brigádního úkolového uskupení pro nasazení v rámci aliance, na což v roce 2009 navázalo vytvoření bojového uskupení Evropské unie. Brigáda byla 1. října 2008 rozšířena o 44. lehký motorizovaný prapor s posádkou v Jindřichově Hradci. 1.8.2016 Vznikl 45. mechanizovaný prapor v Rakovníku, k tomuto datu bylo ale na místě pouze několik vojáků, kteří připravují kasárny pro ubytování celého praporu.\n\nV únoru 2017 došlo k podepsání dohody o afilaci 4. brigády k 10. tankové divizi německého Bundeswehru.\n\n\n\n"}
{"id": "1038701", "url": "https://cs.wikipedia.org/wiki?curid=1038701", "title": "Datsik", "text": "Datsik\n\nTroy Beetles uměleckým jménem Datsik (* 9. června 1988, Kelowna, Britská Kolumbie) je kanadský hudební producent dubstepu a DJ. Jeho první nahrávka byla vydána na jaře 2009. Hrál již na mnoha světových hudebních festivalech, jako jsou Coachela, Ultra Music Festival, Electric Daisy Carnival, Stereosonic, Boonstock, Shambhala Music Festival, Electric Zoo a Identity.\n\nJméno Datsik si vybral díky své přezdívce na Xbox Live. Zprvu začal produkovat elektronickou hudbu a v roce 2008 se spřátelil s Excisionem. Od této doby spolupracovali a vytvořili několik nahrávek.\n\nV roce 2009 zaznamenal deset úspěšných nahrávek na Beatportu. Remixoval a spolupracoval s The Crystal Method, Noisia, Wu-Tang Clan, Diplo, a také koncertoval s umělci, jako jsou Steve Aoki, Rusko, Bassnectar, Skream, Benny Benassi a Nero.\n\n\n"}
{"id": "1038705", "url": "https://cs.wikipedia.org/wiki?curid=1038705", "title": "Jan z Caramoly", "text": "Jan z Caramoly\n\nJan z Caramoly (1280, Toulouse – 26. srpna 1339, Chiaromonte) byl francouzský římskokatolický řeholník řádu Cisterciáků.\n\nNarodil se roku 1280 v Toulouse. Roku 1300 za Svatého roku zahájeného papežem Bonifácem VIII. se přestěhoval do Itálie. Z Říma odešel ke svatému Benediktu v Subiacu, do vytesané jeskyně ve skále, kde se modlil a oddělil od světa, aby žil jen pro Boha. Poté vstoupil do cisterciáckého řádu v opatství Casamari ve Veroli , odkud byl poslán do opatství Santa Maria del Sagittario na území Chiaromonte. Zde pokračoval v životě poustevníka v poustevně Svatého Sávy, v blízkosti řeky Sinni v kopcích Caramoly na území Francavilla in Sinni. Nakonec v opatství Santa Maria del Sagittario žil ve velké askezi a tichu. Vykonal mnoho zázraků, z nichž mnohé jsou popsány v \"La vita del Beato Giovanni da Caramola\" a italský překlad jeho biografie je uložen v kostele Svatého Jana Křtitele v Chiaromonte spolu s vzácným cisterciáckým misálem z roku 1300.\n\nZemřel 26. srpna 1339 ve svém opatství. Jeho tělo bylo uloženo v kostele opatství. Roku 1500 bylo exhumováno a ukázalo se, že je neporušené. U jeho hrobu se děla mnohá uzdravení. Roku 1808 bylo tělo přesunuto do kostela Svatého Jana Křtitele v Chiaromonte. Roku 2002 po kanonickém uznání bylo tělo stále neporušené.\n\n"}
{"id": "1038706", "url": "https://cs.wikipedia.org/wiki?curid=1038706", "title": "Most Sundøy", "text": "Most Sundøy\n\nMost Sundøy, Sundøybrua, je jeden z nejdelších mostů na světě, vybudovaný technologií letmé betonáže. Překlenuje mořskou hladinu Leirfjordu v maximální výšce 43,5 m a spojuje vesnici Sundøya na lofotském ostrově Alsta s norskou pevninou v kraji Nordland.\n\nOstrov Alsta je rozdělen pohořím De syv søstre (Sedm sester) na dvě části, bez možnosti jejich propojení. Poté, co byl v roce 1991 vybudován most Helgeland na jednu část ostrova Alsta, přistoupila norská vláda v roce 1999 k projektu mostu, spojujícího s pevninou i druhou část ostrova.\nMost je dlouhý 538 m a má tři pole s hlavním rozpětím délky 298 m. Je podepřen dvěma dvojicemi štíhlých pilířů, založených na skalním podloží v hloubce 16 – 19 m. Hlavní pole letmo betonovaného mostu (po jednotlivých lamelách) je zhotoveno z vysokopevnostního lehkého betonu (LC 60) a obě boční pole jsou z vysokopevnostního betonu běžné hustoty (C65). Použitím lehkého kameniva (Stalite) do betonu hlavního pole se ušetřilo 2,5 mil. NOK při zachování požadavků na únosnost konstrukce.\n\n\n"}
{"id": "1038707", "url": "https://cs.wikipedia.org/wiki?curid=1038707", "title": "Nan-si (drama)", "text": "Nan-si (drama)\n\nNan-si (), doslova jižní hry, je čínský středověký divadelní žánr sungského a jüanského období. Jeho rozvoje spadá do 12. – 14. století. Je významný jak z historického hlediska, tak jako předchůdce her \"čchuan-čchi\", resp. čínské opery.\n\n\"Nan-si\" vznikly v sungském období, ve 12. století, v jižní Číně, přesněji v Jung-ťia (moderní Wen-čou v provincii Če-ťiang), proto byly původně nazývány \"jung-ťia ca-ťü\", nebo \"wen-čou ca-ťü\". Byly lidovou zábavou v hovorovém jazyce, používaly místní lidové písně. S hrami \"ca-ťü\" rozšířenými v tehdejší sungské Číně měly společné střídání zpěvu a mluveného slova; lišily se větším počtem dějství, narativním zpívaným úvodem, tím, že v nich zpívaly všechny postavy, jejich dějství vždy začínalo písní a pokračovalo promluvou.\n\nPůvodně lokální divadelní útvar získal na významu, když koncem 12. století pronikl do sungského hlavního města Chang-čou. V Chang-čou se psaní \"nan-si\" kromě profesionálních herců ujali i členové místních literárních kroužků.\n\nV jüanském období (13.–14. století) byly jižní hry \"nan-si\" i v Chang-čou částečně vytlačeny jüanskými \"ca-ťü\". Během přechodu Jüan/Ming se v druhé polovině 14. století z \"nan-si\" vyvinuly hry typu \"čchuan-čchi\", které převládaly v čínských divadlech do 16. století.\n\nMingský učenec Sü Wej ve druhé polovině 16. století ve sborníku \"Nan-cch’ sü-lu\" vypsal seznam 65 her \"nan-si\" ze sungské a jüanské doby. Z nich přežily pouze fragmenty, kromě tří plných her zachovaných v Encyklopedii Jung-le. Patrně nejslavnější a další zachovanou \"nan-si\" je \"Hra o loutně\", kterou napsal čeťiangský dramatik Kao Ming v samém konci jüanské epochy.\n"}
{"id": "1038708", "url": "https://cs.wikipedia.org/wiki?curid=1038708", "title": "Nan-si", "text": "Nan-si\n\nNan-si je čínský pojem, který může znamenat:\n\n\n"}
{"id": "1038712", "url": "https://cs.wikipedia.org/wiki?curid=1038712", "title": "Hedvika Lehnická", "text": "Hedvika Lehnická\n\nHedvika Lehnická ( \"Jadwiga Legnicka\", 1351 – 1. srpna 1409, Lehnice) byla zaháňská kněžna pocházející z lehnické větve slezských Piastovců. Byla dcerou lehnického knížete Václava a Anny, dcery Kazimíra Těšínského.\n\nOkolo roku 1372 byla provdána za zaháňského knížete Jindřicha. Manželství se rozpadlo po předčasné smrti jediného potomka, Hedvika zůstala v Zaháni a Jindřich se odstěhoval. Zemřel v prosinci roku 1393, Hedvika vládla zaháňskému knížectví do roku 1403, kdy se vzdala vlády ve prospěch synovců a odešla na dvůr svého bratra Ruprechta. Zemřela v létě 1409 a její ostatky byly uloženy v rodinné hrobce v kapli kostela Božího hrobu v Lehnici.\n"}
{"id": "1038714", "url": "https://cs.wikipedia.org/wiki?curid=1038714", "title": "Lonnie Donegan", "text": "Lonnie Donegan\n\nLonnie Donegan je umělecké jméno Anthonyho Jamese Donegana (29. dubna 1931 – 3. listopadu 2002) byl britský zpěvák, skladatel a hudebník. Je názýván the King of Skiffle. Významně ovlivnil mnoho známých britských popových hudebníků šedesátých let.\n\n\n\nVětšina výše uvedeného vyšla pod jménem Lonnieho Donegana, výjimku tvoří takto označené:\n† jako the Lonnie Donegan Skiffle Group\n‡ jako Lonnie Donegan and his Skiffle Group\n¶ jako Lonnie Donegan meets Miki & Griff with the Lonnie Donegan Group\n↑ jako Lonnie Donegan and his Group\n↓ jako Lonnie Donegan and Wally Stott's Orchestra\n♠ jako Miki and Griff with the Lonnie Donegan Group\n"}
{"id": "1038715", "url": "https://cs.wikipedia.org/wiki?curid=1038715", "title": "Juan Esteban Curuchet", "text": "Juan Esteban Curuchet\n\nJuan Esteban Curuchet (* 4. února 1965, Mar del Plata) je argentinský dráhový cyklista, olympijský vítěz z roku 2008.\n\nPři svém olympijském debutu v roce 1984 získal páté místo v bodovacím závodě, stejně dopadl i o 4 roky později v Soulu. Startoval na šesti olympiádách (vynechal pouze v roce 1992), v Pekingu 2008 vybojoval ve věku 43 let zlato v madisonu ve dvojici s Walterem Pérezem. Je také mistrem světa v této disciplíně z roku 2004 a trojnásobným vítězem Panamerických her. Jezdil rovněž šestidenní závody za stáje Giessegi, Rudy Project a Supermercados Toledo.\n\nJeho starší bratr Gabriel Curuchet je také cyklistický závodník, společně získali stříbrnou medaili na MS 1995 v madisonu.\n\n\n\n\n"}
{"id": "1038716", "url": "https://cs.wikipedia.org/wiki?curid=1038716", "title": "Michal Kudělka", "text": "Michal Kudělka\n\nMichal Kudělka (3. září 1947, Praha – 12. srpna 2001, tamtéž) byl český akademický malíř, ilustrátor, grafik, typograf a pedagog.\n\nMichal Kudělka vystudoval v letech 1965–1971 pod vedením profesorů Zdeňka Sklenáře, Antonína Strnadela a Jiřího Trnky Vysokou školu uměleckoprůmyslovou v Praze. Jako výtvarný redaktor, později i vedoucí výtvarné redakce nakladatelství Albatros, graficky upravil celou řadu titulů. Jako ilustrátor projevoval zájem o historii a populárně naučnou literaturu. Svou volnou tvorbu vystavil například v Galerii Vincence Kramáře. Působil také jako učitel figurálního kreslení a dějin umění na Střední průmyslové škole grafické v Praze.\n\nByl synem výtvarníka Zdeňka Kudělky.\n\n\n"}
{"id": "1038719", "url": "https://cs.wikipedia.org/wiki?curid=1038719", "title": "Live Demonstration", "text": "Live Demonstration\n\nLive Demonstration je demo kazeta britské rockové kapely Oasis z roku 1993. Toto demo jim zajistilo nahrávací smlouvu s Creation Records. Většina skladeb se nakonec kapela vydala i oficiálně, například na debutovém albu \"Definitely Maybe\". Kazeta \"Live Demonstration\" byla znovu vydána 12. dubna 2014 k dvacátému výročí \"Definitely Maybe\".\n\nAutorem všech skladeb je Noel Gallagher.\n\n\n"}
{"id": "1038722", "url": "https://cs.wikipedia.org/wiki?curid=1038722", "title": "Jitrocel černavý", "text": "Jitrocel černavý\n\nJitrocel černavý (\"Plantago atrata\") je vytrvalá bylina, jeden z mnoha druhů rodu jitrocel. Je považována za horskou rostlinu, vyskytuje se hlavně ve vyšších nadmořských výškách od 1200 do 3000 m.\n\nVyrůstá v několika poddruzích v pohořích v jihozápadní, jižní, střední a východní části Evropy, od Španělska přes Francii, Německo, Švýcarsko, Itálii, Rakousko, Českou republiku, Slovensko, Polsko, Rumunsko, Balkánský poloostrov a dále přes ukrajinské Karpaty a Malou Asii až po Kavkaz.\n\nSušením černající trvalka rostoucí na kamenitých travnatých plochách, někdy v čisté kamenité drti a jindy v humózní půdě s vápenitým podložím. Rostlina má víceré listové růžice vyrůstající z krátkého a někdy rozvětveného oddenku. Listy v růžici jsou poléhavé, úzce kopinaté, nejvýše 15 cm dlouhé, po obvodě nepravidelně oddáleně zubaté nebo celokrajné a mají 3 až 5 na spodu vystouplých žilek.\n\nNa 5 až 20 cm vysokých stvolech rostou v hustých vejčitých nebo kulovitých klasech drobné čtyřčetné květy. Jejich kalich má volné nahnědlé cípy, stejnou barvu má i trubkovitá koruna. Z koruny ven ční čtyři nažloutlé tyčinky se světle žlutými prašníky. Květy rozkvétající v červenci a srpnu jsou opylovány cizosprašně větrem. Tobolka je podlouhlá, vejčitá a obsahuje obvykle dvě podlouhlá semena s vrásčitým povrchem.\n\nNěkteří botanici rozdělují jitrocel černavý do poddruhů které se od sebe drobně morfologicky odlišují:\n\nJitrocel černavý sudetský, jediný poddruh rostoucí v české přírodě, je endemit vyskytující se pouze v Hrubém Jeseníku. Nachází se na nevelké lokalitě a hrozí jeho případné vymizení, je proto pokládán za kriticky ohroženou rostlinu. Takto je hodnocen v \"Seznamu zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb.\" (§1) i v \"Červeném seznamu cévnatých rostlin ČR z roku 2012\" (C1). \n"}
{"id": "1038727", "url": "https://cs.wikipedia.org/wiki?curid=1038727", "title": "The Masterplan", "text": "The Masterplan\n\nThe Masterplan je kompilační album anglické rockové kapely Oasis. Obsahuje B-strany singlů, které nikdy nevyšly na žádném albu. Bylo vydáno v listopadu 1998. Čtyři skladby z tohoto alba se též objevují na kompilačním albu \"Stop the Clocks\" z roku 2006.\n\nAutorem všech skladeb je Noel Gallagher, pokud není uvedeno jinak.\n"}
{"id": "1038728", "url": "https://cs.wikipedia.org/wiki?curid=1038728", "title": "A. J. Cooková", "text": "A. J. Cooková\n\nA. J. Cooková celým jménem Andrea Joy Cooková (* 22. července 1978, Oshawa, Kanada) je kanadská herečka.\n\nNarodila se v Oshawě a vyrůstala ve Whitby, má tři sourozence. Od dětství se věnovala tanečnímu sportu, během dospívání přesedlala na herectví. Vystudovala Utah Valley University. Začínala vystupovat v reklamách, první větší roli měla ve filmu \"Smrt panen\". Nejvíce se proslavila rolí zvláštní agentky FBI Jennifer Jereauové v seriálu \"Myšlenky zločince\", kterou hraje od roku 2005. Nechala se vyfotografovat pro časopis \"Maxim\", který ji v roce 2014 zařadil mezi stovku nejpřitažlivějších žen současnosti.\n\nV roce 2001 se provdala za spolužáka z filmové školy Nathana Andersena, v roce 2008 se jim narodil syn Mekhai Allan Andersen, v roce 2015 druhý syn Phoenix Sky. Je příslušnicí církve Ježíše Krista Svatých posledních dnů. Od dětství do roku 2007, kdy prodělala operační zákrok, trpěla silným astigmatismem.\n\n\n"}
{"id": "1038732", "url": "https://cs.wikipedia.org/wiki?curid=1038732", "title": "Svatý Ondřej (rozcestník)", "text": "Svatý Ondřej (rozcestník)\n\nSvatý Ondřej může být:\n\n"}
{"id": "1038736", "url": "https://cs.wikipedia.org/wiki?curid=1038736", "title": "Royal Aircraft Factory B.E.2", "text": "Royal Aircraft Factory B.E.2\n\nRoyal Aircraft Factory B.E.2 byl jednomotorový dvoumístný dvojplošník používaný britským Royal Flying Corps před a v průběhu první světové války v roli průzkumného, lehkého bombardovacího, nočního stíhacího, cvičného a hlídkového letounu.\n\nLetoun B.E.2 vznikl jako první stroj navržený ve firmě \"Royal Balloon Factory\" (přejmenované na \"Royal Aircraft Factory\" v roce 1912). Jeho označení pocházelo ze systému navrženým O'Gormanem, který klasifikoval letadla podle jejich konstrukce. BE tedy znamenal \"Blériot experimentální\", a byl používán pro letadla s vrtulí v tažném uspořádání (i když v případě typů od BE šlo o dvojplošníky oproti, pro Blériot, tak typickým jednoplošníkům).\nNáplní práce Balloon Factory byl výzkum v oblasti konstrukce letadel, ale stavba skutečného letadla nebyla oficiálními místy schválena. O'Gorman tento rozpor překonal využitím sekundární role továrny, kterou byla oprava a údržbu letadel Royal Flying Corps. Stávající letadla, která vyžadovala větší opravu, byla formálně rekonstruována, ale fakticky docházelo k transformaci do úplně nových konstrukcí, obecně zachovávajících mimo motor jen velmi málo z původních strojů.\n\nPrvní dva stroje, B.E.1 a B.E.2, byly zalétány v prosinci 1911 a únoru 1912. Měly na svou dobu pokročilou konstrukci i aerodynamiku. Dolní křídlo bylo kratší než horní a kontrola naklánění probíhala pomocí kroucení křídel. Trup byl obdélníkového profilu vyztužený dráty a pokrytý plátnem. V dvoumístné kabině měl pilot místo vzadu a pozorovatel vpředu, v místě těžiště. To umožňovalo let bez pasažéra bez dopadu na vyvážení stroje. \n\nŘadový motor s vrtulí v tažném uspořádání byl proti hvězdicovým motorům velmi tichý. Stroj B.E.1 byl původně zalétán s vodou chlazeným motorem Wolseley o výkonu 60 k, ale brzy byl nahrazen vzduchem chlazeným osmiválcem Renault stejného výkonu. Změna měla pozitivní vliv na váhu, odpor a výhled posádky, protože bylo možné odebrat rozměrných chladič motoru. \n\nB.E.2 byl původně jen druhým strojem série s drobnými změnami oproti B.E.1 a motorem Renault již od počátku. V květnu 1912 byl pak motor nahrazen motorem od stejného výrobce, ale s výkonem 70 k. Další prototypy - B.E.5 a B.E.6 - následovaly, ale po zavedení produkce s převzetím typového označení B.E.2 byly B.E.5 a B.E.6 přepracovány na standard B.E.2.\n\n\n\n\n\nRepliky:\n\n\n\n\n"}
{"id": "1038737", "url": "https://cs.wikipedia.org/wiki?curid=1038737", "title": "Gökdeniz Karadeniz", "text": "Gökdeniz Karadeniz\n\nGökdeniz Karadeniz (* 11. ledna 1980, Giresun) je turecký fotbalista a bývalý reprezentant. Hraje na pozici ofenzivního záložníka v klubu FK Rubin Kazaň.\n\nS Trabzonsporem získal dvakrát turecký pohár (2002/03 a 2003/04). V březnu 2008 přestoupil do ruského týmu FK Rubin Kazaň, kde pokračoval ve sbírání trofejí (vyhrál ruskou Premier Ligu, ruský fotbalový pohár a ruský Superpohár).\n\nV A-týmu Turecka debutoval 30. 4. 2003 v přátelském utkání v Teplicích s domácím týmem České republiky (porážka 0:4).\n\nS tureckou reprezentací získal bronzovou medaili na evropském šampionátu roku 2008 v Rakousku a Švýcarsku.\nCelkem odehrál v letech 2003–2008 za turecký národní tým 50 zápasů a vstřelil 6 gólů.\n\n"}
{"id": "1038741", "url": "https://cs.wikipedia.org/wiki?curid=1038741", "title": "Chilpancingo", "text": "Chilpancingo\n\nChilpancingo (oficiálně: Chilpancingo de los Bravo) je hlavní a druhé největší město mexického státu Guerrero. V roce 2010 mělo 187 251 obyvatel. Město bylo založeno roku 1591 španělskými conquistadory a jeho jméno znamená „místo vos.“\nJde o historicky významné město, neboť se zde v roce 1813 konal Kongres v Chilpancingu, který vyhlásil nezávislost na Španělsku a započal mexickou válku za nezávislost.\n"}
{"id": "1038743", "url": "https://cs.wikipedia.org/wiki?curid=1038743", "title": "ATP (dohoda)", "text": "ATP (dohoda)\n\nATP (, ) je dohoda o mezinárodních přepravách zkazitelných potravin.\n\nDohoda ATP stanovuje normy pro mezinárodní silniční a železniční přepravu zkazitelných potravin mezi těmi státy, které ji ratifikovaly. Takových států je zhruba 50. ATP se sice vztahuje na mezinárodní přepravu, ale mnohé státy přijaly zásady ATP i pro svou vnitrostátní přepravu. Zkratka ATP souvisí s názvem této dohody ve francouzštině: \"Accord relatif aux transports internationaux de denrées périssables et aux engins spéciaux à utiliser pour ces transports\". Dohoda ATP byla uzavřena pod patronací Evropské hospodářské komise OSN (UNECE) v Ženevě roku 1970. ATP zavazuje dopravce signatářských států, aby při přepravě potravin splňovali určité podmínky, používali pouze schválené přepravní prostředky a aby tato zařízení byla pravidelně kontrolována. \n\nPodle ATP se izotermické dopravní prostředky (tepelně izolované skříně) dělí do dvou skupin podle toho, jakých hodnot dosahuje jejich součinitel prostupu tepla K. \n\nPokud je K < 0,7 W/(m.K), jedná se o skříň s normální izolací, (značí se IN), která se smí používat jen pro přepravu chlazených potravin. Je-li skříň vybavena zesílenou tepelnou izolací (IR) a její součinitel prostupu tepla K < 0,4 W/(m.K), je po doplnění vhodným chladicím zařízením vhodná i pro přepravu mraženého zboží. V praxi se můžeme (vedle eutektických a kryogenních chladicích jednotek) setkat v drtivé většině s přepravními prostředky vybavenými strojním (kompresorovým) chladicím zařízením. Ty se podle předpisů ATP dělí na šest tříd označovaných písmeny A až F, používají se však hlavně dvě, a to A a C. \n\nTřída A znamená, že při teplotě okolí +30 °C lze teplotu uvnitř izotermické skříně regulovat v rozpětí od 0 °C do +12 °C. Takový přepravní prostředek je tedy vhodný pouze pro přepravu chlazeného zboží a zevně je označen rozlišovací značkou FNA. Z toho můžeme vyčíst, že jde o systém s mechanickým chlazením, s normální izolací, třídy A. Nejrozšířenější jsou však přepravníky s certifikací FRC, což znamená, že jde o mechanicky chlazené přepravní prostředky se zesílenou izolací spadající do třídy C, tedy při vnější teplotě +30 °C se teplota uvnitř dá nastavit a udržovat v rozpětí od -20 °C do +12 °C. Přepravní prostředek s certifikací FRC se proto může používat jak pro transport chlazeného, tak i mraženého zboží. Většinou se jedná o potraviny, ale setkat se lze i s jinými typy zboží, např. s krevní plazmou nebo s čerstvými květinami. V souvislosti s rostoucím používáním víceteplotních přepravníků rozdělených uvnitř přepážkami na dvě či více komor s různými teplotami se do budoucna budeme setkávat s kombinovanými rozlišovacími značkami, např.: \n\nNová izotermická skříň může získat osvědčení ATP na dobu 6 let. Jestliže platnost osvědčení skončí, musí provozovatel vozidla absolvovat kontrolní zkoušku v akreditované zkušebně ATP a prodloužit tím certifikaci o další 3 roky. Seznam akreditovaných zkušeben ATP vede UNECE. V České republice je zkušebna ATP pro silniční přepravu akreditovaná Ministerstvem dopravy ČR v Hostivici u Prahy. V Slovenské republice je zkušebna ATP pro silniční přepravu akreditovaná Ministerstvem dopravy SR v Piešťanoch. \n\n"}
{"id": "1038750", "url": "https://cs.wikipedia.org/wiki?curid=1038750", "title": "Legionelóza", "text": "Legionelóza\n\nLegionelóza neboli legionářská nemoc je akutní horečnaté onemocnění vyvolané gramnegativními bakteriemi rodu Legionella, nejčastěji bakterií \"Legionella pneumophila\", které postihuje především dýchací cesty. Nejzávažnějším a zároveň nejčastějším projevem je zápal plic (\"„legionářská nemoc“\"). Dalšími projevy infekce může být lehké chřipkové onemocnění s bolestmi hlavy a svalů bez postižení plic (\"„pontiacká horečka“\").\n\nLegionely se běžně vyskytují ve vodě a v půdě. Přenáší se klimatizací, vzduchotechnikou, nebulizátory, vodovodními sítěmi, ale i vodotrysky apod. K nákaze dochází především inhalací kontaminovaného aerosolu. Přenos z člověka na člověka nebyl prokázán.\nOnemocnění bylo poprvé popsáno u členů Americké legie (odtud název), kteří se sjeli na třídenní konvent do filadelfského hotelu Bellevue-Stratford v červenci 1976. Bakterie byla následně prokázána v lednu 1977. K jejímu pomnožení došlo v okruhu chladicí vody ventilačního systému hotelu, jehož prostřednictvím se rozšířila po budově. Retrospektivní výzkumy později zjistily případy legionářské nemoci již v roce 1943.\n\n\n"}
{"id": "1038751", "url": "https://cs.wikipedia.org/wiki?curid=1038751", "title": "Ladislav Pachta", "text": "Ladislav Pachta\n\nLadislav Pachta (3. března 1928, Noskov – 6. ledna 2015 v České Lípě) byl český významný pedagog a matematik a deskriptivář. Zabýval se výukou matematiky a deskriptivní geometrie, výzkumem a aplikací matematických metod v teorii pružnosti, funkcionální analýzou, integrálním a diferenciálním počtem. Za dobu 40 let působení jeho pedagogické činnosti od roku 1949 prošlo jeho výukou a cvičením na stavební fakultě ČVUT úspěšně více jak 1600 studentů.\n\nLadislav Pachta byl nejstarším z deseti potomků Josefa Pachty a Marie Pachtové, roz. Vaškovské. Jeho otec byl „Baťa“ v okolí Mladé Vožice a truhlář, vyráběl dřeváky, nábytek a dřevěné konstrukce pro stavby, hlavně střechy, okna, dveře. Ladislav vynikal od dětství na základní škole zejména v matematických disciplínách, byl premiantem třídy, ale kvůli materiální chudobě si nemohl svobodně zvolit další studium. Pokračoval proto ve studiích na katolickém gymnáziu v Českých Budějovicích. V konci války byl nasazen na nucené práce v zákopech u Olomouce. S rodiči v dubnu 1946 přesídlili z jižních Čech na okraj západních Čech k Chebu. Od tamního místního národního výboru byla rodičům přídělena k bydlení opuštěná, zemědělská usedlost v Lipové u Chebu.. Ladislav po válce odešel studovat do Prahy na Karlovu universitu v Praze, přírodovědeckou fakultu.\n\nPři studiu na Přírodovědecké fakultě Karlovy univerzity v Praze, zaměřeném na matematiku a fyziku, si ho vybral profesor Vojtěch Jarník, jako talentovanou pomocnou vědeckou sílu. Mimo jiné byl členem skupiny matematiků, shromážděné vedoucím katedry matematiky a deskriptivní geometrie, a proděkanem prof.Františkem Vyčichlem, zabývajícím se studiem souboru písemností z deskriptivní geometrie Jana Sobotky. Odbornou atestaci pro učitelství 2.stupně matematiky a deskriptivní geometrie získal na Karlově universitě, přírodovědecké fakultě. Začal pracovat za doby působení prof. Františka Vyčichla na Fakultě inženýrského stavitelství (FIS) ČVUT, jako matematik- odborný asistent na Katedře matematiky a deskriptivní geometrie, později po reorganizaci na Katedře matematiky a deskriptivní geometrie Stavební fakulty ČVUT v Praze. Učil matematiku a deskriptivní geometrii na ČVUT v Praze až do roku 1988, (převážně směr Konstrukce a dopravní inženýrství), školil i zahraniční studenty, přednášel studentům dálkového studia). Matematice a deskriptivní geometrii nejenže rozuměl, ale uměl problémy vysvětlit srozumitelně i lidem z jiných oborů. Byl bezprostřední, neuznával politické bariery a zvýhodňování na základě stranické příslušnosti.\n\nZ počátku se v 50. letech účastnil ve výzkumech a pracích skupiny, kterou u sebe soustředil prof. František Vyčichlo a Dr. Ivo Babuška. Z této doby pochází také inspirativní vědecká práce Ladislava Pachty \"Aplikace funkcionálně- analytických metod při řešení rovnic teorie pružnosti\" nebo kolektivní práce, např. \"Algoritmy Reissnerova typu v matematické teorii pružnosti\" autorů soustředěných panem prof. Ivo Babuškou - Ivo Babuška, Renata Babušková, Ivan Hlaváček, Bořivoj Kepr, Ladislav Pachta, Milan Prágr, Jiřina Švejdová.\n\nLadislav Pachta se věnoval recenzi učebnic pro děti základních škol.\n\nUpadl v nemilost nového politického, prorusky orientovaného vedení katedry a fakulty, když například odmítl vstup do KSČ (když konání některých jeho členů v Praze nerozuměl), a začal být podezírán z prozápadní orientace a „modré krve“ (hraběcího původu a domnělých ukrytých majetků). Byly mu znemožněny samostatné viditelné vědecké výstupy (podobně některým jiným vyučujícím). \nPřed rokem 1969 se Ladislav Pachta věnoval souběžně organizaci a ekonomice výstavby družstevních bytů svépomocí. Byl k tomu motivován vlastní materiální situací, kdy původně bydlel se svou manželkou a starší dcerou (nar. 1952) na studentské koleji (Na Pankráci, blízko dnešní stanice Metra Pankrác).\n\nTaké v sedmdesátých letech 20. století v dobách normalizace byl normalizačním vedením katedry znevýhodňován. Záminkou bylo např. odmítnutí podepsat prohlášení - Souhlas se vstupem Vojsk Varšavské smlouvy a obsazením naší země, spojenectví s panem profesorem Ivo Babuškou, který zůstal po roce 1968 v emigraci. \n\nV 80. letech začal Ladislav Pachta svůj osobní zápas o život s rakovinou, nad kterou dočasně zvítězil. Před sametovou revolucí v září 1988 se Ladislav Pachta odebral do důchodu.\n\nPedagogické schopnosti Ladislava Pachty, obětavost, skromnost a znalosti oceňovali doktoranti, kterým dělal konzultanta na matematiku (pozdější docenti a profesoři) i studenti, kterým věnoval individuálně svůj čas, vzdor politické nepohodě. K úsměvným historkám po převratovém 17. listopadu 1989 je přidáván dialog ze setkání s panem profesorem Miroslavem Kutílkem, tehdy děkanem stavební fakulty, směru vodní stavby a vodní hospodářství na ČVUT: \"Tak co, hrabě, kdy se vrátíš na hrad?\" \"Až mi poteče modrá krev, když se píchnu do prstu\" odpověděl.\n\nLadislav Pachta byl od roku 1951 ženatý s paní Růženou, roz. Kuchaříkovou (*1931 v Pekle u Kolína), se kterou má dvě dcery (Hanu, nar. 1952 a Ludmilu, nar. 1957).\n\nV severních Čechách na Českolipsku na Slunečné Ladislav přispíval po roce 1989 k veřejné osvětové činnosti, k povznesení ducha a soběstačnosti obecní samosprávy..\nObhospodařoval malé hospodářství s pozemky své manželky, které jí byly vráceny v roce 1992 v restituci po odebraném zemědělském přídělu odebraném Josefu Kuchaříkovi. Někdy se za Ladislavem přijeli podívat na přátelskou návštěvu kolegové z matematické branže, např. tehdejší ředitel Matematického ústavu ČSAV pan A. Kufner.. Obnova krajiny po působení dřívějších státních statků byla a je náročná. Ti, kdo dostali půdu zpět v rámci pozemkových restitucí, na základě zákona o půdě z roku 1992 jako dědický vrácený příděl z roku 1947, neměli stroje, finanční prostředky a byli staršího věku.\n\nV roce 2015 zemřel v tichosti po dlouhodobé sedmileté slepotě a vážné nemoci.\n\nSourozenci Ladislava Pachty: Zdeňka (*1929, zemřela), Františka(*1930), Anežka(*1933), Karel (*1934,zemřel), Marie (*1937), Jaroslava (*1939), Josef (*1940, zemřel), Stanislav (*1943, zemřel 2017), Jana (*1944)\n\n\n"}
{"id": "1038753", "url": "https://cs.wikipedia.org/wiki?curid=1038753", "title": "Dixmont (Yonne)", "text": "Dixmont (Yonne)\n\nDixmont je francouzská obec v departementu Yonne v regionu Burgundsko-Franche-Comté. V roce 2011 zde žilo 881 obyvatel.\n\nArmeau, Les Bordes, Bussy-en-Othe, Cerisiers, Joigny, Vaumort, Villechétive, Villeneuve-sur-Yonne, Villevallier\n\n\"Počet obyvatel\" \n\n\n"}
{"id": "1038754", "url": "https://cs.wikipedia.org/wiki?curid=1038754", "title": "Dixmont", "text": "Dixmont\n\nDixmont může být:\n\n"}
{"id": "1038755", "url": "https://cs.wikipedia.org/wiki?curid=1038755", "title": "Les Bordes (Yonne)", "text": "Les Bordes (Yonne)\n\nLes Bordes je francouzská obec v departementu Yonne v regionu Burgundsko-Franche-Comté. V roce 2011 zde žilo 537 obyvatel.\n\nDixmont, Malay-le-Grand, Noé, Vaumort, Villeneuve-sur-Yonne, Véron\n\n\"Počet obyvatel\" \n\n"}
{"id": "1038756", "url": "https://cs.wikipedia.org/wiki?curid=1038756", "title": "Les Bordes", "text": "Les Bordes\n\nLes Bordes je název nebo součást názvu více obcí ve Francii:\n\n\n"}
{"id": "1038768", "url": "https://cs.wikipedia.org/wiki?curid=1038768", "title": "První nákladní automobil NW", "text": "První nákladní automobil NW\n\nPrvní nákladní automobil NW byl první továrně vyrobený nákladní automobil na území bývalého Rakouska-Uherska a ve střední Evropě a jeden z prvních nákladních automobilů na světě. Vyrobili ho v kopřivnické továrně Nesselsdorfer Wagenbau-Fabriks-Gesselschaft A. G. (NW), dnešní Tatra. Jeho předchůdcem byl první kopřivnický automobil NW Präsident z roku 1897. Prototyp NW spatřil světlo světa v roce 1889, pouhý rok poté, co v automobilce Daimler Motoren Gesellschaft vyrobili vůbec první nákladní automobil na světě. Tento první náklaďáček stojí na začátku celé řady originálních nákladních automobilů z Kopřivnice, jež jsou dobře známy po celém světě.\n\nVůz měl ve své konstrukci několik velmi novátorských řešení. Jeho ojedinělou zvláštností byly dva spřažené spalovací motory umístěné pod podlahou ložného prostoru za zadní nápravou, které mohly být ovládány postupně, v závislosti na velikosti nákladu.\n\nPrvní kopřivnický nákladní automobil byl vůz trambusového typu. Kabina pro posádku byla otevřená, s dřevěným laťovým sedadlem pro dva, a stejně jako ložná plocha měla dřevěnou podlahu. Nohy řidiče a spolujezdce chránil zaoblený 600 mm vysoký plechový kryt. Ložná plocha o rozměrech 1720 x 3510 mm byla opatřena pevnou přední dělicí stěnou, sklopnými, 250 mm vysokými třídílnými postranicemi a sklopnou případně odnímatelnou částí zadní stěny, jež sloužila jako nakládací rampa. V rozích byly umístěny dřevěné sloupky, které nesly zaoblenou střechu. Údaje o nosnosti automobilu se rozcházejí. V článku \"V Kopřivnici opět první\" (Automobil č. 1/1980) se uvádí nosnost 2 tuny, zatímco autor článku \"První nákladní automobil z Kopřivnice\" (Trucker 1/1998) uvádí nosnost 2,5 tuny.\n\nNosný rám vozidla byl snýtován z válcovaných profilů a příčných úhelníků. Obě nápravy byly pevné, kované, přední byla odpružena dvojitými eliptickými listovými pružinami, zadní čtyřmi dvojicemi vinutých pružin, jejichž drát měl obdélníkový průřez. Středicí trn uvnitř každé pružiny zachycoval síly, které působily na nápravu. Obě nápravy byly ještě spojeny suvnými tyčemi, jejichž úkolem bylo zachycení vznikajících sil. Sloupek řízení byl uchycen na předním pažení krytu posádky a pomocí řetězů, táhel a otáčivého pákového mechanismu spojen s přední nápravou. Dřevěná paprsková kola, přední o průměru 750 mm, zadní 900 mm, byla okována ocelovými obručemi.\n\nSamostatnou kapitolou byla unikátní pohonná jednotka vozu tvořená dvěma shodnými spřaženými spalovací motory umístěnými pod podlahou ložného prostoru za zadní nápravou. Toto řešení bylo zřejmě vynuceno absencí motorů s vyšším výkonem. Jednalo se o dva dvouválcové, vodou chlazené motory Benz s vrtáním válců 120 mm a zdvihem 120 mm (stejné jako měl automobil Präsident), jejichž celkový objem činil 5428 cm. V závislosti na velikosti nákladu tak bylo možné ovládat motory postupně. To umožňovalo různé kombinace jejich paralelního běhu včetně roztáčení druhého motoru prvním či ekonomického provozu nezatíženého automobilu jen s jedním běžícím motorem. „Hlavní“ levý motor se startoval pomocí kliky a byl vybaven setrvačníkem. Pravý motor se spouštěl levým po zapnutí ozubené spojky, která oba motory propojovala. Mohl být podle potřeby během jízdy kdykoli nastartován nebo vypnut. Jeho vypnutím se spotřeba vozidla snížila na polovinu. Při spotřebě 4 kg benzinu na 100 km dokázal automobil překonat stoupání až 12 %. Palivová nádrž o obsahu 90 l byla umístěna pod sedadlem řidiče.\n\nChlazení obou motorů bylo odpařovací. Pára vedená od válců se ochlazovala ve dvou zásobnících chladicí vody umístěných na zadní stěně ložné plochy a kondenzovala v prostoru, který tvořila dvojitá střecha. Odtud se pak vracela do zásobníků a do 46litrové nádrže umístěné mezi podélníky rámu před převodovkou.\n\nPřevodovku zavěšenou na rámu před zadní nápravou poháněl Gallův řetěz od motoru. Byla zkonstruována tak, že ozubená kola každého rychlostního stupně měla vlastní hřídel a řidič je ovládal samostatnou třecí spojkou. 1. stupeň měl převod 22,5; 2. stupeň 11,25; 3. stupeň 6,75; zpátečka 22,5. \n\nProvozní brzda byla pásová a ovládala se nožním pedálem a táhly. Působila na třecí buben na hřídeli převodovky. Špalíkovou parkovací brzdu ovládal řidič pákou po své pravé straně. Pomocí dřevěných špalíků působila na ocelové obruče zadních kol.\n\nNa rozdíl od osobního automobilu Präsident se originál prvního nákladního vozu z Kopřivnice do dnešních dní nedochoval. Poté co skupina nadšenců v automobilce Tatra dokončila repliku Präsidenta, padlo rozhodnutí postavit též repliku prvního kopřivnického nákladního automobilu. Konečně hlavní náplní automobilky v té době byla výroba nákladních vozů. Ukázalo se však, že tento úkol je mnohem složitější, než byla stavba Präsidenta, protože se nedochovala ani kompletní technická dokumentace vozu. V Technickém muzeu Tatra v Kopřivnici měli jen jedinou tovární fotografii náklaďáčku. Byl na ní sice boční pohled na vůz, ale již částečně přestavěný. Podobně na tom byly i výkresy. Existovala sice fotografie původního kompletačního výkresu, jednalo se však o sice podobný, ale jiný vůz z roku 1900, který měl jiný motor namísto původních dvou, jinou převodovku a jiné řízení. Shodná zůstala jen koncepce obou náprav, rámu, karoserie a chlazení. Ani soubor detailních výkresů nebyl úplný. Technici si museli vypomoci řadou výkresů motoru, elektroinstalace a palivové nádrže z vozu Präsident. Významnou pomoc naopak znamenal článek vídeňského novináře Adolfa Schmala-Filiuse, který na jaře 1899 viděl v Kopřivnici nákladní vůz NW na vlastní oči a důkladně ho popsal.\n\nZ kopřivnických archivů získali nadšenci celkem 39 použitelných originálních technických výkresů. Dalších 140 výkresů se dalo využít z dokumentace vozu Präsident, jak již bylo řečeno, a 702 výkresů muselo být zhotoveno zcela nově. Replika vozu NW je zhotovena celkem ze 1333 dílů a na její stavbě se podílelo přes 500 nadšenců. K vidění je v Technickém muzeu Tatra v Kopřivnici.\n\n\n"}
{"id": "1038769", "url": "https://cs.wikipedia.org/wiki?curid=1038769", "title": "Ingvar Jónsson", "text": "Ingvar Jónsson\n\nIngvar Jónsson (* 18. října 1989, Island) je islandský fotbalový brankář, který v současnosti působí v klubu Sandefjord Fotball. Je také islandským reprezentantem.\nIngvar Jónsson hrál za islandské reprezentační výběry U19 a U21.\n\nV A-mužstvu Islandu debutoval 12. 11. 2014 v přátelském zápase v Bruselu proti domácímu týmu Belgie (prohra Islandu 1:3).\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Ingvar byl náhradním brankářem, jedničkou mezi tyčemi byl Hannes Þór Halldórsson.\n\n"}
{"id": "1038774", "url": "https://cs.wikipedia.org/wiki?curid=1038774", "title": "Matylda Dánská", "text": "Matylda Dánská\n\nMatylda Dánská (* 1250 – † 1299 nebo 1300), byla dánská princezna, provdaná braniborsko-salzwedelská markraběnka pocházející z rodu Valdemarů, vedlejší linie dynastie Estridsenů.\n\nByla pravděpodobně druhým potomkem dánského krále Kryštofa I. a jeho manželky Markéty Pomořanské.\nRoku 1268 se provdala za braniborsko-salzwedelského markraběte Albrechta III., kterému porodila čtyři děti:\n\n"}
{"id": "1038776", "url": "https://cs.wikipedia.org/wiki?curid=1038776", "title": "Halldór Orri Björnsson", "text": "Halldór Orri Björnsson\n\nHalldór Orri Björnsson (* 2. března 1987, Island) je islandský fotbalový útočník, který v současnosti působí v klubu Falkenbergs FF. Je také islandským reprezentantem.\nMimo Islandu působil v Německu a Švédsku.\nV A-mužstvu Islandu debutoval 24. 2. 2012 v rámci Kirin Challenge Cup v Ósace v zápase proti domácímu týmu Japonska (prohra 1:3).\n\n"}
{"id": "1038778", "url": "https://cs.wikipedia.org/wiki?curid=1038778", "title": "Wissignicourt", "text": "Wissignicourt\n\nWissignicourt je francouzská obec v departementu Aisne v regionu Hauts-de-France. V roce 2011 zde žilo 149 obyvatel.\n\nAnizy-le-Château, Brancourt-en-Laonnois, Faucoucourt, Lizy, Prémontré, Suzy\n\n\"Počet obyvatel\" \n\n"}
{"id": "1038780", "url": "https://cs.wikipedia.org/wiki?curid=1038780", "title": "Milan Bartko", "text": "Milan Bartko\n\nMilan Bartko (* 29. října 1961) je bývalý slovenský fotbalista.\n\nV československé lize hrál za ZVL Považská Bystrica. Nastoupil v 8 ligových utkáních a dal 1 gól. V nižší soutěži hrál i za TJ BZVIL Ružomberok a TJ Lokomotiva Bane Spišská Nová Ves.\n\n\n"}
{"id": "1038785", "url": "https://cs.wikipedia.org/wiki?curid=1038785", "title": "Okres Starachowice", "text": "Okres Starachowice\n\nOkres Starachowice (polsky \"Powiat starachowicki\") je okres v polském Svatokřížském vojvodství. Rozlohu má 523,41 km² a v roce 2013 zde žilo 93 487 obyvatel. Sídlem správy okresu je město Starachowice.\n\nMěstská:\n\nMěstsko-vesnická:\n\nVesnické:\n\n\n"}
{"id": "1038793", "url": "https://cs.wikipedia.org/wiki?curid=1038793", "title": "Vejcožrout", "text": "Vejcožrout\n\nVejcožrout (\"Dasypeltis\") je rod hadů z čeledi užovkovitých, vyskytující se v Africe. Jsou to úzcí potravní specialisté: živí se výhradně vejci plazů a ptáků.\n\nVejcožrouti dorůstají délky až jednoho metru, mají štíhlé tělo a poměrně malou hlavu. Bývají tmavě zbarvení, některé druhy mají na hřbetě výraznou kresbu napodobující zmije (aposematismus). Vedou noční způsob života, zdržují se převážně ve větvích stromů. Jemným čichem vyhledávají vejce v hnízdech a rozeznávají přes skořápku čerstvá od zkažených. Jsou anatomicky uzpůsobeni k polykání vajec: čelisti jsou uloženy v jamkách velmi volně, takže se mohou roztáhnout doširoka a uchopit předmět o větším průměru než má hlava, hadi navíc nemají zuby a jejich tlama je pokryta drobnými rýhami, aby vejce neklouzalo. Obratle jsou opatřeny ostrými výrůstky, které rozdrtí skořápku, obsah vyteče do žaludku a skořápku had vyvrhne. Metabolismus vejcožroutů je adaptován na sezónní dostupnost potravy, takže vydrží bez jídla řadu měsíců.\n\nVejcožrouti jsou pro člověka neškodní a bývají často chováni v zajetí. Podávají se jim křepelčí vajíčka, protože slepičí jsou pro ně příliš velká.\n\n\nV pralesích Přední Indie žije příbuzný druh \"Elachistodon westermanni\".\n\n"}
{"id": "1038794", "url": "https://cs.wikipedia.org/wiki?curid=1038794", "title": "Cyborg 2 - Skleněný stín", "text": "Cyborg 2 - Skleněný stín\n\nCyborg 2 - Skleněný stín (v americkém originále: Cyborg 2) je americký akční film z roku 1993. Režisérem filmu je Michael Schroeder. Hlavní role ve filmu ztvárnili Elias Koteas, Angelina Jolie, Jack Palance, Jean-Claude Van Damme a Billy Drago.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038795", "url": "https://cs.wikipedia.org/wiki?curid=1038795", "title": "Nebezpečná síť", "text": "Nebezpečná síť\n\nNebezpečná síť (v americkém originále: Hackers) je americký filmový thriller z roku 1995. Režisérem filmu je Iain Softley. Hlavní role ve filmu ztvárnili Jonny Lee Miller, Angelina Jolie, Renoly Santiago, Matthew Lillard a Laurence Mason.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038798", "url": "https://cs.wikipedia.org/wiki?curid=1038798", "title": "Bez důkazů", "text": "Bez důkazů\n\nBez důkazů (v americkém originále: Without Evidence) je americký filmový thriller z roku 1995. Režisérem filmu je Gill Dennis. Hlavní role ve filmu ztvárnili Scott Plank, Anna Gunn, Andrew Prine, Angelina Jolie a Paul Perri.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038801", "url": "https://cs.wikipedia.org/wiki?curid=1038801", "title": "Olginate", "text": "Olginate\n\nOlginate je italská obec v provincii Lecco v oblasti Lombardie.\n\nV roce 2013 zde žilo 7 095 obyvatel.\n\nAiruno, Brivio, Calolziocorte, Galbiate, Garlate, Valgreghentino, Vercurago\n\nZdroj: \n\n"}
{"id": "1038802", "url": "https://cs.wikipedia.org/wiki?curid=1038802", "title": "Utajená svatba", "text": "Utajená svatba\n\nUtajená svatba (v americkém originále: Love Is All There Is) je americká filmová komedie z roku 1996. Režisérem filmu je duo Joseph Bologna a Renée Taylor. Hlavní role ve filmu ztvárnili Lainie Kazan, Joseph Bologna, Barbara Carrera, Renée Taylor a William Hickey.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038803", "url": "https://cs.wikipedia.org/wiki?curid=1038803", "title": "Zdeněk Krček", "text": "Zdeněk Krček\n\nZdeněk Krček (* 18. února 1961, Hradec Králové) je český římskokatolický kněz, děkan v Polné a papežský kaplan.\n\nSvé dětství prožil v Bystrém u Poličky, odkud pocházela jeho matka. Vystudoval Střední zemědělsko-technickou školu v Hořicích a po maturitě v roce 1980 absolvoval ještě dvouleté nástavbové studium v Prostějově. Později studoval ekonomii v Praze. Roku 1990 byl přijat do litoměřického teologického konviktu a v roce 1991 vstoupil do Arcibiskupského semináře v Praze. Po kněžském svěcení, které přijal 28. září 1996 v Hradci Králové, působil krátce jako farní vikář v Ústí nad Orlicí. V listopadu 1996 se stal administrátorem farnosti Polná a později tamním děkanem, jakož i administrátorem excurrendo farností Ždírec a Střítež. Dne 2. února 2009 jej papež Benedikt XVI. jmenoval kaplanem Jeho Svatosti a v dubnu téhož roku Zdeněk Krček získal Cenu města Polná za své zásluhy při opravě polenského kostela Nanebevzetí Panny Marie.\n\n"}
{"id": "1038804", "url": "https://cs.wikipedia.org/wiki?curid=1038804", "title": "Wigan Borough FC", "text": "Wigan Borough FC\n\nWigan Borough FC (celým názvem: Wigan Borough Football Club) byl anglický fotbalový klub, který sídlil ve městě Wigan v nemetropolitním hrabství Lancashire. Klubové barvy byly červená, bílá a černá.\n\nZaložen byl v roce 1919 pod názvem Wigan United FC. V roce 1920 se klub přejmenoval na Wigan AFC, ale kvůli záměně s místním ragbyovým klubem se musel přejmenovat na Wigan Borough FC. V roce 1921 se stal zakládajícím členem Football League Third Division North. Z profesionální Football League pak klub odstoupil v roce 1931, a to kvůli důsledkem právě probíhající velké hospodářské krize na chod celé sportovní organizace.\n\nSvé domácí zápasy odehrával na stadionu Springfield Park s kapacitou 30 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038805", "url": "https://cs.wikipedia.org/wiki?curid=1038805", "title": "Ján Simkanič", "text": "Ján Simkanič\n\nJán Simkanič (* 14. srpna 1978) je český novinář a publicista.\n\nVystudoval ekonomii a překladatelství na FF UK Praha. Jako publicista přispíval do Literárních novin, Lidových novin a časopisu Profit.\n\nV letech 2001–2018 působil ve společnosti Internet Info, ponejprv jako redaktor finančního serveru Měšec.cz, později byl zodpovědný za obsahový rozvoj titulů a marketing; nakonec byl jejím výkonným ředitelem. Od roku 2009 je předsedou výkonné rady profesního Sdružení pro internetový rozvoj v České repubice (SPIR). Příležitostně publikuje články v týdeníku Respekt a na serveru Lupa.cz, byl recenzentem časopisu iLiteratura.cz a publikoval na serveru DigiZone.cz Je duchovním otcem ankety Křišťálová Lupa, jejíž slavnostní vyhlášení několik let moderuje společně s Tomášem Hanákem.\n\nOd roku 2018 je ředitelem nezávislého Deníku N.\n\n\n"}
{"id": "1038807", "url": "https://cs.wikipedia.org/wiki?curid=1038807", "title": "Měsíc nad pouští", "text": "Měsíc nad pouští\n\nMěsíc nad pouští (v americkém originále: Mojave Moon) je americká filmová komedie z roku 1996. Režisérem filmu je Kevin Dowling. Hlavní role ve filmu ztvárnili Danny Aiello, Angelina Jolie, Anne Archer, Michael Biehn a Alfred Molina.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038809", "url": "https://cs.wikipedia.org/wiki?curid=1038809", "title": "Wigan County FC", "text": "Wigan County FC\n\nWigan County FC (celým názvem: Wigan County Football Club) byl anglický fotbalový klub, který sídlil ve městě Wigan v nemetropolitním hrabství Lancashire. Založen byl v roce 1897, čímž se stal vůbec prvním fotbalovým klubem reprezentující město Wigan. Zanikl o tři roky později kvůli špatným výsledkům a nezájmu diváků.\n\nSvé domácí zápasy odehrával na stadionu Springfield Park s kapacitou 30 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038811", "url": "https://cs.wikipedia.org/wiki?curid=1038811", "title": "Foxfire", "text": "Foxfire\n\nFoxfire (v americkém originále: Foxfire) je americký dramatický film z roku 1996. Režisérkou filmu je Annette Haywood-Carter. Hlavní role ve filmu ztvárnili Hedy Burress, Angelina Jolie, Jenny Lewis, Jenny Shimizu a Sarah Rosenberg.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038812", "url": "https://cs.wikipedia.org/wiki?curid=1038812", "title": "Wigan United AFC", "text": "Wigan United AFC\n\nWigan United AFC (celým názvem: Wigan United Association Football Club) byl anglický fotbalový klub, který sídlil ve městě Wigan v nemetropolitním hrabství Lancashire. Předpokládá se, že byl založen okolo roku 1896. V roce 1900 se přihlásil do Lancashire League, z níž vystoupil v roce 1903. Poslední zmínka o klubu pochází z roku 1908, kdy bylo vyfotografováno kompletní první mužské družstvo.\n\nSvé domácí zápasy odehrával na stadionu Springfield Park s kapacitou 30 000 diváků.\n\n\nZdroj: \n\n\n\nZdroj: \n\n"}
{"id": "1038813", "url": "https://cs.wikipedia.org/wiki?curid=1038813", "title": "Terry Carkner", "text": "Terry Carkner\n\nTerry Kenneth Carkner (* 7. března 1966, Smiths Falls, Kanada) je bývalý kanadský hokejový obránce.\n\nDraftován byl v roce 1984 týmem New York Rangers v prvním kole. V NHL odehrál za New York Rangers, Québec Nordiques, Philadelphia Flyers, Detroit Red Wings a Floridu Panthers celkem 858 zápasů v základní části a 54 v play-off. V základní části vstřelil 42 gólů a zaznamenal 188 asistencí, v play-off přidal jeden gól a 17 asistencí.\n\nKanadu reprezentoval na MS 1993 v Německu. Reprezentoval též na juniorském mistrovství světa 1986 v Kanadě a získal zde stříbrnou medaili.\n\n\n"}
{"id": "1038814", "url": "https://cs.wikipedia.org/wiki?curid=1038814", "title": "Wigan Town AFC", "text": "Wigan Town AFC\n\nWigan Town AFC (celým názvem: Wigan Town Association Football Club) byl anglický fotbalový klub, který sídlil ve městě Wigan v nemetropolitním hrabství Lancashire. Založen byl v roce 1905. O pár měsíců později se přihlásil do The Combination, z níž se odhlásil v roce 1907. Po odhlášení z The Combination se klub přihlásil do nejnižší divize Lancashire Combination. Z ní byl ovšem o rok později hlasováním vyloučen a následně zlikvidován kvůli dluhům.\n\nSvé domácí zápasy odehrával na stadionu Springfield Park s kapacitou 30 000 diváků.\n\nZdroj: \n\n\nZdroj: \n\n\n\nZdroj: \n\n"}
{"id": "1038816", "url": "https://cs.wikipedia.org/wiki?curid=1038816", "title": "Carkner", "text": "Carkner\n\nExistuje více nositelů příjmení Carkner:\n\n"}
{"id": "1038818", "url": "https://cs.wikipedia.org/wiki?curid=1038818", "title": "Northern Premier League", "text": "Northern Premier League\n\nNorthern Premier League (oficiálním názvem dle sponzora The Evo-Stik League) je sedmá (Premier Division) a zároveň osmá (Division One North & South) nejvyšší fotbalová soutěž v Anglii (společně s Isthmian League a Southern Football League). Geograficky zahrnuje celou Severní Anglii, severní části Midlands a celý sever Walesu.\n\nSoutěž byla založena v roce 1968 jako severní protějšek Southern Football League. Pro sezónu 1987/88 byla přidána Division One. Před sezónou 2007/08 proběhla reorganizace soutěže, kdy Premier Division zůstala jako nejvyšší soutěž a Division One byla rozdělena na severní a jižní část.\n\n\n\"Před sezónou 1987/88 vznikla Division One.\"\n\n\"Před sezónou 2007/08 proběhla reorganizace soutěže. Division One se rozdělila na Division One North a Division One South.\"\n\n"}
{"id": "1038822", "url": "https://cs.wikipedia.org/wiki?curid=1038822", "title": "Kostel Nalezení svatého Kříže (Liberec)", "text": "Kostel Nalezení svatého Kříže (Liberec)\n\nKostel Nalezení svatého Kříže v Liberci je římskokatolický filiální kostel a významná barokní památka a poutní místo na Novém Městě v Liberci. Je chráněn jako kulturní památka.\n\nKostel stojí na místě původního barokního hřbitovního kostela pocházejícího od pražského stavitele italského původu Marka Antonína Canevalleho z let 1695–1698. Canevalleův kostel byl postaven v místě bývalého morového pohřebiště z roku 1680, kdy si epidemie vyžádala 300 obětí. Pro tak velký počet zemřelých nedostačoval městský hřbitov u nedalekého kostela sv. Antonína a proto bylo vybudováno nové pohřebiště. Stavitel pro původní kostel zvolil půdorys ve tvaru kříže, neboť právě svatému Kříži byl kostel zasvěcen.\n\nV letech 1753–1761 byl na tomto místě postaven nový kostel podle návrhu Johanna Josefa Kunzeho, rovněž zasvěcený Nalezení svatého Kříže.\n\nKostel slouží jako poutní místo. Zajímavá je historie dřevěné sochy piety \"Matky Boží Bolestné (Mater Dolorosa)\", která je umístěna na hlavním oltáři. Tato dřevěná Pieta představuje Pannu Marii sedící s Kristovým tělem pod křížem. Je 65 cm vysoká, vyřezávaná z cedrového dřeva. Na prsou Panny Marie jsou vyobrazeny tři žitné klasy, v nichž je vetknutý meč, symbol utrpení. Původně byla zhotovena roku 1506 pro některý londýnský kostel. Za anglického krále Jindřicha VIII., kdy byly rušeny výzdoby kostelů, vhodili údajně v roce 1538 sošku do Temže. Tu posléze vylovil jistý kupec, který ji ukryl ve svém domě. V roce 1658 ji získal mladý hrabě František Ferdinand z Gallasu a umístil ji v zámecké kapli na Frýdlantu. Odtud byla přemístěna do kostela v Hejnicích a po dokončení nové svatyně sv. Kříže do Liberce. Obliba této sochy Piety byla tak veliká a počet poutníků se stále zvyšoval, takže v roce 1752 zde bylo již 10 021 poutníků u svatého přijímání. Po přestavbě kostela v roce 1753–1756 jejich počet ještě stoupl a kostel obdržel četné odpustky. Zbožní poutníci začali umisťovat do kostela mnoho votivních darů za vyslyšení svých prosebných modliteb. Podle nařízení císaře Josefa II. byly však poutě nejdříve omezeny a nakonec zcela zrušeny. Poslední velká pouť se zde konala roku 1781. Později se kostel stal filiálním a sloužil zejména pro svatby a pohřby. Od roku 1808 byly pouti opět obnoveny, ovšem již nikdy nedosáhly takového rozsahu jako v minulosti.\n\nJedná se o sálovou stavbu s konvexně vyklenutým průčelím. Nad průčelím se tyčí dvě hranolové věže. Presbytář je užší oproti lodi kostela, pravoúhle uzavřený. K presbytáře přiléhají hranolové oratoře a v závěru kostela čtvercová sakristie, nad kterou se nalézá knihovní síť s tzv. Kopschovou knihovnou, která byla první veřejnou knihovnou v Liberci. V klenbě knihovny se nachází freska \"Alegorie Náboženství a Věd\", signovaná Janem Václavem Spitzerem s letopočtem 1766. Čtyři knihovní rokokové skříně s ornamentálními řezbami pocházejí z let 1759–1761.\n\nStěny kostely jsou členěny lizénami. Okna jsou obdélná, zaklenutá do půlkruhu. Na nárožích věží jsou pilastry. Střechy jsou cibulové. Západní hlavní portál je opatřen kamenným ostěním.\n\nVnitřek chrámové lodi, stejně jako presbytář, je sklenut plackami. Oratoř má valenou klenbu, avšak sakristie a knihovna je též sklenuta plackou. Strop je vyzdoben freskami zobrazujícími \"legendu o svatém Kříži\" signovanými \"Jan Spitzer 1761\", které však byly roku 1864 přemalovány Antonem Köhlerem z Liberce.\n\nRokokové zařízení kostela se zachovalo původní. Hlavní oltář z let 1760–1762 je rámový s obrazem sv. Heleny od Františka Xavera Palka s řezbářskými pracemi od Jana Hájka z Mnichova Hradiště. Na severní straně (tj. levé) se nachází oltář sv. Josefa z roku 1760. Tento pilířový portálový oltář s řezbami Josefa Jiřího Jelínka z Kosmonos, z něhož byly odstraněny figury světců, je doplněn obrazem sv. Josefa od Felixe Antona Schefflera z roku 1758. Pilířový portálový oltář sv. Antonína z roku 1757 se čtyřmi sochami je doplněn signovaným obrazem sv. Antonína pocházející také od Schefflera z roku 1757. Nad oltářem je umístěn také menší tabulový obraz sv. Anny pocházející z jihoněmecké školy z počátku 16. století, který býval někdy mylně připisován Albrechtu Dürerovi, podle expertů byl však jeho autorem jeden z Dürerových žáků. Na protější straně se nachází boční oltář sv. Aloise, který tvoří protějšek oltáře sv. Josefa. Také tento oltář byl řezaný Josefem Jiřím Jelínkem. Původní sochy, které jej doplňovaly schází. Oltářní obraz sv. Aloise pochází od Josefa Scheiwla z roku 1869. K oltáři sv. Antonína je jako protějšek umístěn oltář sv. Severa z roku 1756. Je ozdoben čtyřmi sochami a soudobým obrazem světce od F.F. Molitora.\n\nKazatelna pocházející z roku 1762 s reliéfem biblické postavy – \"Rozsévače\" a emblémy čtyř evangelistů je dílem řezbáře J. Hájka. Dvě rokokové zpovědnice pocházejí z roku 1757. Jsou ozdobeny zlacenými figurami sv. Petra, Davida, Máří Magdalény a anděla. Připisují se také řezbáři J. J. Jelínkovi. Varhany firmy Rieger z roku 1892 mají opusové číslo 367, dva manuály a 22 rejstříků. Před varhanní kruchtou se nalézají sochy sv. Valentina a Peregina z roku 1819.\n\n\nZdejší Křížová cesta je řada 14 výklenkových kapliček zhotovených z pískovce. Nachází se na severní straně kostela a od bývalého hřbitova ji oddělovala zeď. Ke zdejšímu kostelu byla přenesena roku 1760 z Keilova vrchu. Původní dřevěné obrazy byly nahrazeny při úpravě okolí kostela v letech 1854–1855 obrazy malovanými na plechu. Poté byly něště několikrát opravovány a 28. září 1888 byla křížová cesta posvěcena. Další oprava proběhla ještě v roce 1982.\n\nKaple Božího hrobu byla vystavěna roku 1722 jako kopie kaple stojící uprostřed Chrámu Božího hrobu v Jeruzalémě. Podnětem ke stavbě pro donátora byla podobná kaple stojící ve Zhořelci. Kaple původně stála na západní straně hřbitova u arciděkanského kostela svatého Antonína Velikého. Roku 1865 byla přenesena do zahrady Křížového kostela. Věnovací tabulka udává letopočet 1772 a zakladatele Andrease Josefa Wondraka, obchodníka a soukeníka. Stav památky na počátku 21. století je značně neuspokojivý, stavba je ohrožována vegetací a nedostatečnou údržbou, nejvážnější je havarijní stav pískovcové konstrukce střešní lucerny.\n\n\nMariánský sloup pochází z roku 1719 a ke Křížovému kostelu byl přenesen z komunikačních důvodů ze Sokolovského náměstí roku 1876. Údajně byl postaven jako dík za záchranu před morem roku 1680. Socha je nejstarším stavitelským dílem ve městě. Stojí na třech stupních, vytváří osmihrannou, výklenky pročleněnou stavbu, v jejíchž čtyřech rozích jsou pilíře nesoucí sochy svatého Jana Nepomuckého, svatého Floriána, svatého Šebestiána a svatého Rocha. Nad zeměkoulí s mraky se vznáší Panna Maria s gloriolou dvanácti hvězd, prosící a hledící k nebesům. Sochy pocházejí z dílny slavného Matyáše Bernarda Brauna. Mariánský sloup byl řadu let neudržovaný, než jej v roce 2018 nechalo město Liberec kompletně zrestaurovat. Tomuto kroku předcházel bezplatný převod sloupu z majetku církve na majetek města. Odbornou práci provedl restaurátor Radomil Šolc.\n\n\n\n"}
{"id": "1038823", "url": "https://cs.wikipedia.org/wiki?curid=1038823", "title": "Gavriil Jakimovič Lomakin", "text": "Gavriil Jakimovič Lomakin\n\nGavriil Jakimovič (Ioakimovič) Lomakin, (, usedlost Borisovka, Grajvoronský ujezd, Kurská gubernie – , Gatčina) byl ruský sborový dirigent, hudebník a skladatel.\n\nNarodil se do rodiny panského sedláka. Hrabě Dmitrij Nikolajevič Šeremetěv jej zprostil služby, aby mohl roku 1822 nastoupit na místo zpěváka v jeho kapele. Zde se také Lomakin učil pěvecké technice a sborovému umění u A. Sapienzy-syna. Od roku 1830 se stal učitelem zpěvu a v letech 1850 až 1872 byl vedoucím kapelníkem. Od roku 1874, kdy byla kapela rozpuštěna, vedl mužský sbor hraběte S. D. Šeremetěvа. V jeho sboru působili např. Vasilij Michajlovič Samojlov, P. Barteněvová, Jelizaveta Andrejevna Lavrovskaja, nebo Giovanni Battista Rubini.\n\n\n"}
{"id": "1038824", "url": "https://cs.wikipedia.org/wiki?curid=1038824", "title": "Marco Galiazzo", "text": "Marco Galiazzo\n\nMarco Galiazzo (* 7. května 1983, Padova) je italský reprezentant v terčové lukostřelbě. Je členem klubu Centro Sportivo Aeronautica Militare. Na LOH 2004 se stal historicky prvním italským olympijským vítězem v lukostřelbě, když ve finále porazil favorizovaného Japonce Hirošiho Jamamota 111:109. S italským družstvem skončil na sedmém místě. Na hrách 2008 získal stříbrnou medaili v soutěži družstev (dalšími členy týmu byli Mauro Nespoli a Ilario Di Buò), v soutěži jednotlivců po dvanáctém místě v kvalifikaci vypadl ve druhém kole. Na olympiádě 2012 vyhrál v soutěži družstev (spolu s ním získali prvenství Mauro Nespoli a Michele Frangilli) a v soutěži jednotlivců vypadl v prvním kole. Je také vítězem celkového hodnocení Světového poháru 2009 a mistrem světa v halové lukostřelbě z Las Vegas z roku 2012. V roce 2004 obdržel Řád zásluh o Italskou republiku v hodnosti komtura.\n\n"}
{"id": "1038827", "url": "https://cs.wikipedia.org/wiki?curid=1038827", "title": "Krétský emirát", "text": "Krétský emirát\n\nKrétský emirát (إمارة كريت‎) byl muslimský stát rozkládající se na středomořském ostrově Kréta a existující od poloviny 20. let 9. století do roku 961, kdy byl ostrov opětovně obsazen Byzantskou říší. Ačkoliv emirát uznával nadvládu Abbásovského chalífátu a udržoval těsné styky s túlúnovským Egyptem, de facto byl nezávislý.\n\nSkupina andaluských uprchlíků dobyla Krétu na Byzantské říši kolem let 824 a 828 a ustanovila nezávislý stát. Početné pokusy Byzantinců dobýt ostrov zpět skončily katastrofálně a za přibližně 135 let své existence byl emirát jedním z hlavních nepřátel Byzance. Strategická pozice Kréty dovolovala jejím držitelům ovládat obchodní trasy ve východním Středomoří a sloužila jako bezpečný přístav pirátských lodí Arabů, kteří plenili Byzancí kontrolované pobřeží Egejského moře. Vnitřní politika emirátu není příliš známa, ale předpokládá se, že velmi prosperoval, a to nejen díky pirátství, ale i z rozsáhlého obchodování a zemědělství. Konec emirátu přinesl Nikeforos Fokas, který proti Krétě v letech 960 až 961 podnikl válečné tažení.\n\nKréta byla cílem muslimských útoků již od první vlny islámské expanze v polovině 7. století. První nájezd proběhl roku 654, další pak 674/5. Části ostrova byly dočasně okupovány během vlády umajjovského chalífy al-Valída I. Nicméně ostrov nebyl nikdy dobyt a navzdory občasným nájezdům v 8. století zůstával bezpečně v byzantských rukách. Kréta byla příliš vzdálená od arabských přístavů v Levantě, aby mohla být podniknuta efektivní vojenská výprava.\n\nV druhé polovině vlády císaře Michaela II. přistála skupina andaluských uprchlíků na Krétě a začala s jejím dobýváním. Tito emigranti měli za sebou dlouhou historii putování. Jednalo se o přeživší povstání proti córdobskému emírovi al-Hakamovi I. z roku 818. Po jejím potlačené byli obyvatelé córdobské čtvrti al-Rabad hromadně vyhnáni, Někteří se usídlili ve Fezu v Maroku, ale ostatní (cca 10 000 osob) se obrátili k pirátství. Někteří z nich pod vedením Umara ibn Hafs ibn Šuajb ibn Isa al Ballutiho, známého jako Abú Hafs, přistáli v Alexandrii a ovládali toto město až do roku 827, kdy byli oblehnuti a zahnáni abbásovským generálem Abdulláhem ibn Táhir al-Chorasanim. Přesné datum jejich přistání na Krétě není známo. Dle muslimských zdrojů je obvykle datováno do roku 827 či 828, po vyhnání Andalusanů z Alexandrie. Byzantské prameny kladou jejich přistání krátce po potlačení velkého povstání Tomáše Slovana (proběhlo v letech 820 až 823). Historikové Vassilios Christides a Christos Makrypoulias, na základě úvah o počtu a chronologii byzantských tažení proti vetřelcům a prosopografických otázek byzantských generálů, kteří jim veleli, navrhli dřívější datum dobytí Kréty cca kolem roku 824.\n\nNa základě dohody s ibn Tahirem mohli Andalusané se svými rodinami opustit Alexandrii na 40 lodích. Historik Warren Treadgold odhaduje jejich počet na nějakých 12 000 lidí, z nichž asi 3 000 byli bojovníci. Dle byzantských historiků byli Andalusané s Krétou již seznámení, neboť v minulosti ji už napadli. Také tvrdí, že přistání Arabů na ostrově bylo původně zamýšleno jen jako další nájezd a změnilo se v dobývání poté, ce sám Abú Hafs zapálil jejich lodě. Jelikož ale Andalusané s sebou vzali i své rodiny, tato příhoda je pravděpodobně až pozdější dodatek. Není známo také místo andaluského přistání; uvažuje se o severním pobřeží, buď v zátoce Suda nebo poblíž místa, kde Andalusané později vybudovali své hlavní město a pevnost Chandax, nebo o jižním pobřeží, odkud se dobyvatelé přesunuli do lidnatějších oblastí ve vnitrozemí a na severu ostrova.\n\nJakmile se císař Michael II. dozvěděl o arabské invazi a před tím, než Andalusané obsadili celý ostrov, vyslal dvě výpravy s cílem získat ostrov zpět. Ztráty způsobené během povstání Tomáše Slovana omezily schopnost Byzantinců odpovědět, nicméně pokud invaze proběhla v letech 827 či 828, zasáhla je také nutnost odklonit své síly k zastavení postupného dobývání Sicílie tuniskými Aghlabovci. První expedice v čele s Fóteinem, anatolikonským stratégem, a maršálkem Damiánem byla poražena v otevřené bitvě, ve které Damián padl. Druhá expedice byla vyslána následujícího roku a sestávala ze 70 lodí pod velením kibyrrhaiotaiského stratéga Kratera. Zpočátku postupovala vítězně, ale poté byli příliš sebejistí Byzantinci zahnáni za nočního přepadu. Krateros uprchl na Kós, ale zde byl Araby zajat a ukřižován. Historik Makrypoulias soudí, že tyto výpravy se musely odehrát před tím, než Andalusané dokončili výstavbu Chandaxu, kam přenesli své hlavní sídlo z vnitrozemského Gortynu.\n\nAbú Hafs odrazil první byzantské útoky a pomalu konsolidoval svou kontrolu nad celým ostrovem. Uznal svrchovanost Abbásovského chalifátu, ale stále de facto vládl jako nezávislý vladař. Dobytí ostrova se stalo důležitou událostí, neboť proměnil rovnováhu námořních sil ve východním Středomoří a doposud bezpečné pobřeží Egejského moře vystavil častým a devastujícím nájezdům. Andalusané také zpočátku obsadili několik kykladských ostrovů, ale císař Michael II. vyslal další velkou výpravu, na niž vypravil zcela nový námořní sbor \"Tessarakontarioi\" s nově postavenými loděmi. Pod velením admirála Ooryfase se loďstvu podařilo vypudit Araby z egejských ostrovů, ale neuspělo v znovuzabrání Kréty. Michaelův nástupce Theofilos vyslal posla ke córdobskému emírovi Abdurrahmánovi II. s návrhem na společnou akci proti andaluským vyhnancům, ale získal pouze Abdurrahmánův souhlas s byzantskou akcí proti Krétě. V říjnu 829 Kréťané zničili císařské loďstvo u Thassu a otevřeli tak Egejské moře drancování. Později zaútočili na Euboiu (cca 835–840), Lesbos (837) a pobřeží Thrakesionu, kde zničili klášter na hoře Latros, avšak byli drtivě poraženi místním stratégem Konstantinem Kontomytésem.\n\nPo Theofilově smrti roku 842 byly novým režimem podniknuty další kroky k omezení krétské hrozby: v roce 843 byla ustanovena nová přímořská thema v Egejském moři, aby se dalo lépe vypořádat s arabskými nájezdy, a také byla vyslána nová expedice na dobytí Kréty pod osobním velením mocného logotheta a regenta Theoktista. Ačkoliv uspěla v zabrání většiny ostrova, Theoktistos opustil armádu kvůli bujícím politickým intrikám v Konstantinopoli, a na ostrově zanechané jednotky byly zmasakrovány Araby. Ve snaze oslabit Araby podniklo několik byzantských loďstev v roce 853 koordinované operace ve východním Středomoří; mj. útok proti egyptské námořní základně v Damiettě a zabavení zásilky zbraní určených pro Krétu. Navzdory několika byzantským úspěchům v následujících letech obnovili Kréťané své nájezdy v první polovině 60. let 9. století. Útočili proti Peloponésu, Kykladám a Athosu. V roce 866 byzantský caesar Bardas shromáždil další početnou expedici na pokoření Kréty, ale jeho zavraždění Basileiem pouhé dva týdny po vyplutí flotily z hlavního města tuto expedici zlomilo.\n\nNa počátku 70. let 9. století dosáhly krétské nájezdy nových výšin: jejich loďstva, často pod velením byzantinských odpadlíků, křižovala Egejské moře a ještě dále až k pobřeží Dalmácie. Při jedné příležitosti pronikla krétská flotila do Marmarského moře a neúspěšně zaútočila na Prokonnesos; poprvé od druhého arabského obléhání Konstantinopole z let 717 až 718, kdy muslimská flotila pronikla tak blízko k hlavnímu byzantskému městu. Nicméně v roce 873 a znovu o rok později utrpěli Kréťané dvě těžké porážky, které jim uštědřil byzantský admirál Niketas Ooryphas. V druhé bitvě se mu podařilo vzít do zajetí mnoho Arabů, které nechal krutě mučit jako odvetu za jejich nájezdy. Přibližně ve stejné době muslimské loďstvo z Tarsu bylo zničeno u Chalkidy. Tato byzantská vítězství zřejmě vedla k dočasnému příměří a krétský emír Šuajb I. ibn Umar byl zdá se zavázán po jednu dekádu platit Byzanci tribut.\n"}
{"id": "1038828", "url": "https://cs.wikipedia.org/wiki?curid=1038828", "title": "Miloš Pražák", "text": "Miloš Pražák\n\nIng. Miloš Pražák (* 24. června 1940 Praha) je bývalý československý basketbalista a sportovní funkcionář, účastník dvou Mistrovství Evropy 1961 a 1963, mistr Československa 1960.\n\nV československé basketbalové lize odehrál celkem 10 sezón v letech (1958-1970). Hrál 9 sezón za tým Spartak Sokolovo / Sparta Praha a 1 sezónu za Slavoj Vyšehrad. Se Spartakem Sokolovo Praha získal 6 medailí, jednu zlatou za titul mistra Československa 1960, dvě stříbrné za druhá místa (1959, 1961) a tři bronzové za třetí místa (1962, 1964, 1966). V československé basketbalové lize (po zavedení podrobných statistik zápasů – od sezóny 1962/63) zaznamenal 1869 bodů.\n\nS týmem Spartak Sokolovo / Sparta Praha se zúčastnil Poháru evropských mistrů v basketbale 1961, vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů.\n\nZa reprezentační družstvo Československa hrál na dvou Mistrovství Evropy – 1961 v Bělehradě (5. místo) a 1963 ve Wroclawi, Polsko (10. místo). Za Československo v letech 1961 až 1964 hrál celkem 33 zápasů. \n\nV letech 1990 až 1992 byl generálním sekretářem České a Slovenské basketbalové federace, 1993 až 2013 generálním sekretářem České basketbalové federace, 1998-2002 předsedou České basketbalové federace a od roku 2013 je jejím 1. místopředsedou. Od roku 2006 je vrchním ředitelem Asociace ligových klubů (ALK), která řídí českou národní basketbalovou ligu (NBL).\n\nTřikrát (v letech 2002–2006, 2006–2010 a 2010–2014) byl zvolen za člena vedení Evropské basketbalové federace ( FIBA Europe).\n\nByl členem a místopředsedou Evropské Soutěžní komise FIBA a členem Světové Soutěžní komise v letech 1998–2001, členem a místopředsedou Světové Ženské komise FIBA v letech 2006-2014.\n\n\n\n\n\n\n\n"}
{"id": "1038829", "url": "https://cs.wikipedia.org/wiki?curid=1038829", "title": "Papillon", "text": "Papillon\n\nPapillon je francouzské psí plemeno, jehož název by se v češtině dal přeložit jako \"motýlek\" kvůli svým uším, které jsou jeho výrazným znakem.\nZa zemi původu plemene Malý kontinentální španěl byly stanoveny Francie a Belgie. Ve francouzštině se tohle plemeno nazývá \"epagneul\", což znamená španěl. První vyobrazení podobného španěla je známo z fresky Ambrogia Giotta v kostele v Assisi z roku 1290. Na obrazech je pes vyobrazen jako pes malého vzrůstu, barvou i stavbou těla, osrstěním i nesením ocasu jednoznačně podobný dnešním phalénům. V Itálii tenhle pejsek patřil neodmyslitelně ke šlechtě a dvoru. Odtud se s největší pravděpodobností rozšiřoval dále. Itálie se tedy považuje za kolébku těchto španělů. Historická díla zabývající se loveckou kynologií uvádějí, že byl v Itálii původně chován jako lovecký slídič na koroptve, křepelky i zajíce. Pro tuhle práci byl však příliš malý, a tak se dostal z psinců do stavení a získal si oblibu urozených dam. Další ze sérií obrazů jsou obrazy od malíře Sasetta ze Sieny (1392-1450) nazvané \"Život svatého Antonína\", kde je opět vyobrazen pes podobný dnešním phalénům. Podobně sochař Verocchio (1436-1488) několikrát ve svých dílech představuje tohoto malého psa. Velkým přítelem plemena byl i Tizian, který tyto psy namaloval jak u známé vévodkyně Eleonory Gonzagy Urbinské, tak i u pozapomenuté, nahé Venuše Urbinské.\n\nOd roku 1540 se začínají španělé objevovat na obrazech francouzských umělců. Nejprve na obraze dcery Marguerity de Valois od malíře Cloueta. Po létech se opět jedna z princezen, Marie Medicejská, vdává za Jindřicha IV. Svatební obraz, jenž byl dílem Rubense, ji znázorňuje společně s jejím španělem, stejně se jeho portrét objevuje na obraze Narození Ludvíka XIII. I známí psíci Inez a Mimi neméně známé madame Pompadour byli nepochybně předchůdci dnešních phalénů. Později se dcera Marie Terezie, královna Marie Antoinetta, ani na chvíli neodloučila od svého trpasličího španěla. Tři sta let, až do francouzské revoluce, byli trpasličí španělé neodmyslitelným doplňkem francouzských králů. Ve Švýcarsku je první zmínka o papillonovi datovaná rokem 1564. Tehdy Tobias Stimmer namaloval ženu Jacoba Schwytzera,v jejímž náručí byl pes větší velikosti, ale typem a hnědobílou barvou odpovídající dnešnímu trpasličímu španělovi. Jedním z nejhezčích obrazů, kde je tento salonní pes znázorněn, je Antoin Pesne, který v roce 1740 namaloval pruskou královnu Sophii Dorotheu. V rakouském Schönbrunnu, slavném sídle císařovny Marie Terezie, najdeme její portrét s manželem, dětmi a s hrajícími si dvěma trpasličími španěly.\n\nPo francouzské revoluci došlo k útlaku šlechty a současně bylo téměř dokonáno vymření trpasličích španělů. Teprve na konci 19. století se někteří nadšenci ve Francii a Belgii zabývali záchranou plemene a začali rozvíjet jeho cílený chov. Standard plemene byl písemně poprvé předložen v roce 1905. V první polovině 20. století se organizovaný chov papillonů uskutečňoval pouze v Belgii a Francii. Až ve dvacátých létech byli první, velmi typičtí představitelé, importovaní do Anglie. Tato linie zde založila prakticky celý, dnes velmi úspěšný a pravděpodobně nejrozšířenější chov papillonů. Po druhé světové válce se papillon rozšířil prakticky do celého světa.\n\nV bývalém Československu, ale převážně na území Čech, začal chov papillonů v roce 1985. Prvního papillona importoval z Anglie p. Goliáš z Ratenic a byla jí fena Crisayne of Golden Girl of Ringlands z nejuznávanějšího chovu v Anglii. Fena bohužel při prvním porodu uhynula a v chovu působil pak pouze syn Crisayne – Amigo Aldajan. V červnu 1985 dovezla paní Hana Holá typickou černobílou fenu s lysinkou – Donnu Rositu Fleur de Lis z dánského chovu paní Lis Sharwany. V roce 1986 byl do Československa dovezen Mimarton Quixotic of Ringlands pana Goliáše. Chovatelská činnost byla zastřešena Exotic klubem a později v roce 1994 Klubem chovatelů málopočetných plemen. V roce 2010 byl založen Klub Malého kontinentálního španěla ČR.\n\nV dřívější době měli všichni trpasličí španělé bezvýhradně zavěšené ušní boltce. Až od roku 1700 se začínají objevovat malby znázorňující tohoto psíka, ale již se vzpřímenýma ušima. Je velmi pravděpodobné, že právě v té době začal chov papillonů s velkýma, šikmo do stran postavenýma ušima, které připomínají křídla motýla. Původně nebyl velký rozdíl mezi papillonem a phalénem a do roku 1969 bylo křížení obou variet povoleno. Poté až do roku 1984 byl vydán zákaz FCI nakolik se nerodili jenom phaléni a papilloni, ale i psi s bočně odstávajícíma ušima či ušima vztyčenýma, ale s překlopenou špičkou. Opětovné povolení obou variet bylo FCI povoleno v roce 1984.\n\nMalý kontinentální španěl je pes s normální harmonickou stavbou těla, dlouhosrstý, s mírně delším čenichem, který je kratší než lebka. Španěl je živý, půvabný, a přesto silný, s hrdým chováním a nenuceným a elegantním pohybem. Tělo je o něco delší než vyšší. Hlava je v poměru k tělu normálních proporcí a poměrně lehčí a kratší než u velkých a středních španělů. Lebka nesmí být z profilu příliš oblá. Čenich je kratší než lebka, jemný, špicatý a z boku nepříliš vykrojený, není zdvižený. Nosní hřbet je rovný a navazuje na lebku se značně zdůrazněným stopem. Ušní boltce jsou tenké, ale pevné. U obou variet (papillon i phalén) se nesmí chrupavka při pohmatu rukou směrem ke špičce ztenčovat. Uši jsou nasazeny dosti vzadu na hlavě, s dostatečným odstupem od sebe tak, aby byl dobře viditelný lehce zaoblený tvar lebky. Uši phaléna jsou v klidu nasazeny zřetelně výš než je linie očí, visící, a přesto velmi pohyblivé. Jsou pokryty zvlněnou srstí, která bývá mnohdy velmi dlouhá a dodává psovi hezký vzhled. Uši papillona jsou vysoko nasazeny s dobře rozevřenými boltci, směřujícími šikmo do stran. Vnitřní středová linie boltce tvoří úhel asi 45 stupňů horizontálně. Ucho nesmí stát kolmo a jakkoli se podobat uchu špice. Vnitřní stranu boltce pokrývá jemná, lehce zvlněná srst, z níž ta nejdelší mírně přesahuje okraj ucha. Vnější strana ucha je silně pokryta dlouhou srstí, která podél okraje vytváří výrazné třásně. Osrstění španěla je lesklé, bohatá srst bez podsady je lehce zvlněná, ne však kudrnatá!, nepříliš měkká, spíše pružná s hedvábným leskem. Vlas je tenký, lehce zvlněný a ploše ukořeněný. Srst je krátká na obličeji a mozkovně a na přední straně končetin, středně dlouhá na těle. Na krku tvoří dlouhá srst límec a bohatou náprsenku přecházející na hruď. Na uších a na zadní straně předních končetin tvoří srst dlouhé praporce. Velmi dlouhá srst na zadní straně stehen tvoří lehce zvlněné, poddajné kalhoty. Srst mezi prsty je jemná, zdůrazňuje štíhlost tlapky a opticky ji prodlužuje. U malého kontinentálního španěla jsou povoleny všechny barvy na bílém podkladě. Na trupu a končetinách musí bílá barva v poměru k ostatním převládat. Žádoucí je bílá, více, či méně široká lysina na hlavě. Obě variety mají nádherný volný pohyb, který působí hrdým dojmem s elegantním krokem.\n\nHlavní črtou papilloní povahy je ohromná vitalita, radost ze života, hravost a zároveň jde o citlivé zvířátko, které se dokáže vcítit do nálady svého majitele a jeho rodiny a sdílí s rodinou nejenom radost, ale i smutek. Papillon je kontaktní zvířátko, je velmi milé, otevřené a díky vysoké inteligenci se velice rychle učí, čemuž pomáhá i vrozená zvědavost. Papillon je velmi společensky založený, potřebuje být milován a v blízkém kontaktu se svou rodinou. Miluje pozornost a má rád děti a je s nimi ochotný provádět jakoukoliv šaškárnu. Ale jako většina malých plemen velice těžce nese hrubé zacházení, necitlivou manipulaci velmi malých dětí. Papillon se správnou povahou není agresivní ani bázlivý, je inteligentní, zvídavý, temperamentní a milující pohyb.\n\nPapillon není příliš náročný na úpravu zevnějšku. Od jara do podzimu koupeme dle potřeby, ale ne častěji než jednou za měsíc, od prosince do března koupeme jenom jestli je to nezbytně nutné. Koupáním srst odmastíme a ta ztratí přirozenou impregnaci, která chrání psa proti prochladnutí. U papillona, kterého nechrání před nepřízní počasí podsada, je i tato přirozená mastná ochrana srsti přínosem. Na koupání používáme kvalitní šampóny s přídavkem kondicionéru nebo po vykoupání použijeme přípravek pro snadné rozčesání. Zvykneme-li štěňátko na denní péči o srst, stačí dospělého papillona pročesat tak 1-2x týdně. Pozornost věnujeme pouze praporcům těsně za ušima, které jsou velmi jemné a mají sklony plstnatět. Papillon nevyžaduje střihovou úpravu ani žádné pudry. Vadí-li nám srst mezi prsty, můžeme ji zespodu lehce přistřihnout. Nesmíme však ostříhat srst, která roste zvnějšku a přesahuje drápy – ta dotváří standardem požadovanou zaječí tlapku. Protože má papillon srst bez podsady, srst velice rychle promokne až na kůži a v chladném počasí hrozí prochladnutí, je vhodné pejska obléct do nepromokavé pláštěnky nebo v případě nízkých teplot do teplého kabátku. Pravidelnou pozornost stejně jako u jiných plemen věnujeme očím, zubům, uším a drápům.\n\nPlemeno Malý kontinentální španěl se všeobecně řadí mezi plemena, která nejsou větší měrou zatížena závažnými genetickými onemocněními. Sledování zdraví jedinců chovaných v České republice je nedílnou součástí zvyšování kvality chovu v rámci chovných jedinců. Proto již většina chovatelů testuje své jedince na dědičné onemocnění: PRA, DOV, PL a další.\nPapillona lze vychovávat a cvičit po dobrém a pozitivními metodami. Hrubým chováním, křikem nic nedocílíme. Právě naopak. Nejčastěji provozovanou sportovní disciplínou s papillony je agility. Papillony lze vidět i v jiných oblastech sportu: obedience, dogdancing, coursing, flyball, stopování atd.\n\n"}
{"id": "1038830", "url": "https://cs.wikipedia.org/wiki?curid=1038830", "title": "The Call (hudební skupina)", "text": "The Call (hudební skupina)\n\nThe Call byla americká rocková skupina, která vznikla ve městě Santa Cruz v Kalifornii. Vznikla v roce 1980 a původní sestavu tvořili zpěvák a kytarista Michael Been, kytarista Tom Ferrier, baskytarista Greg Freeman a bubeník Scott Musick. Freeman ze skupiny odešel v roce 1984 a na jeho pozici nastoupil Joe Read, který odešel o dva roky později. Roku 1984 skupina přibrala hráče na klávesové nástroje, kterým se stal Jim Goodwin. V letech 1982 až 1997 skupina vydala celkem osm studiových alb a rozpadla se roku 2000. Frontman Michael Been zemřel v roce 2010 na infarkt. V dubnu 2013 tři členové skupiny, konkrétně Musick, Ferrier a Goodwin, odehráli sérii koncertů; zpěvu se ujal Beenův syn Robert Levon Been.\n\n\n"}
{"id": "1038832", "url": "https://cs.wikipedia.org/wiki?curid=1038832", "title": "Čchuan-čchi", "text": "Čchuan-čchi\n\nČchuan-čchi (, doslova „vyprávění podivuhodností“) je čínský tradiční divadelní žánr rozvíjející se v mingské době. Vznikl koncem 14. století z jižních her \"nan-si\", v 16. století jedna z variant her \"čchuan-čchi\" – \"kchun-čchü\" převážila nad ostatními.\n\n\"Čchuan-čchi\" je počínaje 3. stoletím termín pro čínské povídky na nejrůznější témata, realisticky až naturalisticky zobrazující život, ale i přídavkem nadpřirozena, v hovorovém jazyce, později mísící lidový jazyk s prvky literární čínštiny. První \"čchuan-čchi\" se objevují ve třetím století, rozmach žánru nastal v 7. století v tchangském období, kdy je šířili profesionální vypravěči ve městech a současně se staly předmětem zájmu literátů.\n\nV sungské Číně se \"čchuan-čchi\" říkalo jak povídkám \"chua-pen\" v hovorovém jazyce vyprávěné profesionálními vypravěči, ale i baladám \"ču-kun-tiao\" i jižním divadelním hrám \"nan-si\".\n\nKoncem 14. století se název \"čchuan-čchi\" začal používat pro typ her odvozený od dramat \"nan-si\". Vedle menšinového žánru \"ca-ťü\" se rychle staly hlavní dramatickou formou, reprezentovanou tzv. čtyřmi velkými \"čchuan-čchi\". Ve druhé třetině 15. století nastal úpadek žánru. Poté se \"čchuan-čchi\" věnoval až Čchiou Ťün (1421–1495), respektovaný úředník a vzdělanec, nicméně jeho jediná zachovaná hra je hrozná. Ovšem když se žánru \"čchuan-čchi\" věnoval tak významný učenec, osmělili se i ostatní vzdělanci. Jeho následníci byli pedantičtí literáti předvádějící svou učenost, bez kreativity nebo originality. Jen výjimečně se zrodila kvalitní díla, např. \"Siou-žu ťi\" připisovaná Sü Linovi (1462–1538), příběh mladého úředníka a prostitutky.\n\nTypická \"čchuan-čchi\" měla 30 až 50 dějství, pěvecké party měla nejen hlavní postava (jako v \"ca-ťü\"), ale více postav (jako v \"nan-si\"), náměty autoři brali jak z běžného života, tak z populárních historických příběhů. \n\nPro \"čchuan-čchi\" se hledal vhodný hudební doprovod. Vzniklo přitom mnoho variací a stylů pojmenovaných podle regionů ve kterých se zrodily – \"chaj-nan\", \"jü-jao\", \"i-jang\", \"kchun-šan\", přičemž jižní hudba nakonec převážila nad severní. Koncem 16. století Liang Čchen-jü reformoval hudbu \"kchun-čchü\", nová verze měla okamžitý úspěch a rychle se rozšířila. Pojmy \"čchuan-čchi\" a \"kchun-čchü\" poté prakticky splynuly.\n\n"}
{"id": "1038835", "url": "https://cs.wikipedia.org/wiki?curid=1038835", "title": "Dancing Barefoot (film)", "text": "Dancing Barefoot (film)\n\nDancing Barefoot je český film z roku 1995, který natočil režisér Zdeněk Suchý. Hlavním tématem dokumentu je hudebník Ivan Král, který v šedesátých letech odešel do Spojených států amerických, kde spolupracoval s hudebníky, jakými byli například John Cale, Iggy Pop, ale hlavně zpěvačka Patti Smith. Všichni tři ve filmu také vystupují, dále zde jsou například Debbie Harry (ze skupiny Blondie), Johnny Ramone (Ramones), Tina Weymouth (Talking Heads) či spoluhráči ze skupiny Patti Smith Group, kytarista Lenny Kaye a bubeník Jay Dee Daugherty. Ve filmu byly také použity archivní záběry ze sedmdesátých až devadesátých let. Svůj název film dostal podle stejnojmenné písně, kterou Král napsal společně s Patti Smith.\n\n"}
{"id": "1038839", "url": "https://cs.wikipedia.org/wiki?curid=1038839", "title": "Vojnovice", "text": "Vojnovice\n\nVojnovice mohou být:\n\n"}
{"id": "1038846", "url": "https://cs.wikipedia.org/wiki?curid=1038846", "title": "Giovanni Tavelli", "text": "Giovanni Tavelli\n\nGiovanni Tavelli (1386, Codrignano – 24. července 1446, Ferrara) byl italský římskokatolický kněz a biskup Ferrary.\n\nNarodil se roku 1386 v Codrignano, v bohaté rodině. V Tossignanu a poté na Boloňské univerzitě studoval filosofii a právo. Roku 1408 zanechal studia a připojil se k řádu Jesuátů.\n\nRoku 1426 byl jmenován převorem konventu řádu v Ferraře. Roku 1428 nechal vystavět kostel Svatého Jeronýma, který byl přidělen k řádu.\n\nDne 28. října 1431 jej papež Evžen IV. jmenoval biskupem Ferrary i když ještě nebyl knězem. Zpočátku to odmítl, ale po naléhání papeže přijal. Kněžské a biskupské svěcení přijal 27. prosince stejného roku. Šestkrát navštívil svou diecézi, roku 1433 se účastnil Koncilu v Basileji a roku 1438 koncilu ve Ferraře.\n\nPomáhal občanům Ferrari při povodních a moru. Roku 1443 založil nemocnici Svaté Anny, které se věnoval poslední roky svého života. Dnes je to největší nemocnice Ferrary a její provincie.\n\nByl poradcem na nejvyšší úrovni a to kardinála Niccola Albergatiho a papeže Evžena IV.\n\nZemřel 24. července 1446.\n\nJeho kult začal krátce po jeho smrti a následně byl schválen papežem Klementem VIII. a papežem Benediktem XIV.\n\nDne 24. července 1995 se započal jeho proces svatořečení.\n\n"}
{"id": "1038847", "url": "https://cs.wikipedia.org/wiki?curid=1038847", "title": "Most Raftsundet", "text": "Most Raftsundet\n\nMost Raftsundet, Raftsundbrua, byl otevřen pro veřejnost 6. listopadu 1998 a přes úžinu Raftsundet spojuje lofotský ostrov Austvågøya s jižní částí ostrova Hinnøya, který přiléhá k norské pevnině v kraji Nordland. Most je součástí evropské silnice E10 vedoucí napříč lofotskými ostrovy a nahradil tak zde používanou lodní dopravu.\n\nMost má čtyři pole o rozpětí 86, 202, 298 a 125 m, betonované technologií letmé betonáže. Ve výšce 45 m ho podpírají tři, uprostřed vertikálně dělené, štíhlé pilíře, které byly betonovány za pomoci samošplhacího bednění. Na střední část (224 m) komorového nosníku hlavního pole o rozpětí 298 m byl použit čerpaný vysokohodnotný lehký beton LC 60 (s 28denní pevností 60 MPa). Zbytek konstrukce a pilíře byly zhotoveny z betonu C 65.\n\nZ technického hlediska to byl první most v Norsku, při jehož výstavbě byl použit, na letmou betonáž části nosné konstrukce, čerpaný vysokohodnostný lehký beton. Za tím účelem musela být v laboratořích dodavatele i v nezávislé zkušební laboratoři Narvik Technical High School v Narviku, provedena řada zkoušek, která prokázala vhodnost vyrobeného vysokohodnotného lehkého betonu k čerpání.\n\n\n"}
{"id": "1038848", "url": "https://cs.wikipedia.org/wiki?curid=1038848", "title": "Aqualung (program)", "text": "Aqualung (program)\n\nAqualung je svobodný software se schopností přehrát a upravit zvukové soubory, se spoustou funkcí. Původně byl zaměřen na operační systém GNU/Linux, ale běžel i na FreeBSD, OpenBSD, Mac OS X a na systémech Windows. Přehrává vedle zvukových souborů zvuková CD, datové proudy internetových rádií a zvukové záznamy (podcast). Má funkci přehrávání skladeb bez mezer mezi následujícími skladbami. Distribuován je pod licencí GNU.\n\n\n"}
{"id": "1038854", "url": "https://cs.wikipedia.org/wiki?curid=1038854", "title": "Kchun-čchü", "text": "Kchun-čchü\n\nKchun-čchü () je čínský tradiční divadelní žánr rozvíjející se od počátků mingského období koncem 14. století. Původně regionální varianta dramat \"čchuan-čchi\" získala koncem 16. století popularitu po celé zemi. Měl velký vliv na další vývoj čínské opery, včetně pekingské opery a dodnes je živý.\n\n\"Kchun-čchü\" se vyvinula z kchunšanské regionální varianty dramatických her \"čchuan-čchi\". Původně, koncem 14. století, byla provozovaná v jihočínském okrese Kchun-šan (na jihu provincie Ťiang-su, v moderní prefektuře Su-čou), slavným místním autorem tohoto období byl Ku Ťien ().\n\nZůstávala jednou z mnoha místních verzí \"čchuan-čchi\", dokud koncem 16. století Wej Liang-fu nezreformoval kchunšanskou hudbu a Liang Čchen-jü ji v upravené formě nevyužil ve svém dramatu \"Chuan-ša-ťi\". Liang Čchen-jü měl okamžitý úspěch a jeho hudební varianta se rychle rozšířila. Pojmy \"čchuan-čchi\" a \"kchun-čchü\" poté prakticky splynuly. V následujících desetiletích se žánr \"kchun-čchü\" ocitl na vrcholu popularity, objevily se stovky autorů a mnohem více her. K nejvýznamnějším autorům patřil Tchang Sien-cu, autor jedné z nejznámějších her čínské historie, \"Pavilónu pivoněk\", Žuan Ta-čcheng, který napsal devět her \"kchun-čchü\", a současníky ceněný ministr Wu Ping, autor pěti \"kchun-čchü\".\n\nZačátkem 20. století stál žánr před zánikem, a pronásledován byl i během kulturní revoluce. V současnosti existují profesionální soubory v Pekingu, Šanghaji, Nankingu, Čchen-čou, Wen-čou, Chang-čou a Tchaj-peji a množství amatérských souborů.\n\n"}
{"id": "1038874", "url": "https://cs.wikipedia.org/wiki?curid=1038874", "title": "Vědecká konference", "text": "Vědecká konference\n\nVědecká nebo odborná konference je obvykle krátkodobé diskusní setkání mnoha odborníků v určité oblasti. Účelem je šíření a výměna informací, prezentace dosažených výsledků i navazování styků a spolupráce. Větší konference se obvykle skládá z plenární části (zvané přednášky, panelové diskuse, závěry), z jednání v sekcích (\"multitrack\"), z výstavy posterů s krátkými sděleními a z doprovodného programu. Konference může být jednorázová nebo se pravidelně opakuje, účast může být otevřená nebo výběrová, zpravidla vyžaduje předchozí registraci a zaplacení konferenčního poplatku. Výsledky konferencí se obvykle publikují ve sborníku (angl. \"Proceedings\").\n\nOdborná setkání k užšímu tématu a s menším počtem účastníků se obvykle nazývají sympozium, případně workshop. Během jednání se prezentuje několik kratších referátů k příslušným tématům nebo několik referátů k jednomu tématu, ale z různých úhlů pohledu.\n\nOdborné konference pořádají vědecké ústavy, vysoké školy, odborné společnosti a další instituce. Technické zajištění se často svěřuje specializovaným firmám. Prvním krokem přípravy je ustavení organizačního a programového výboru, případně předsednictva. Programový výbor sestaví předběžný program, určí jednotlivé sekce a vybere významné odborníky, které pozve k úvodním přednáškám (\"Keynote Lecture\", \"Invited Speaker\"). Organizační výbor stanoví podmínky pro účast, připraví propagační materiály a vydá veřejnou výzvu k přihlašování příspěvků. Programový výbor vybere z přihlášek ty, které budou na konferenci předneseny (často v sekcích), a ty, které se mohou prezentovat formou posteru – textem a obrázky.\n\nKonference začíná registrací účastníků, kteří obdrží přesný program a různé další materiály, včetně např. plánu města a doprovodného programu. Jazykem mezinárodních konferencí je obvykle angličtina, někdy se připouští i jazyk hostitelské země, což ovšem vyžaduje tlumočení. Po registraci následuje zahájení s projevy čestných hostů a úvodní zvanou přednáškou. U několikadenních konferencí bývá zahájení později odpoledne a po něm recepce s občerstvením, případně kulturní program. Další program bývá rozdělen na plenární zasedání a práci v dílčích sekcích, které probíhají souběžně. Mezi jednotlivými příspěvky bývají krátké přestávky, aby účastníci mohli přejít z jedné sekce do druhé. V předsíních bývá k dispozici káva a drobné občerstvení, účastníci se zde často seznamují a diskutují, stejně jako v polední přestávce. Závěrečnou část konference, kde mohou být také závěry z jednotlivých sekcí, panelové diskuse a další plenární přednášky, uzavírají často projevy významných hostů, odborníků nebo i zástupců sponzorů.\n\nPříspěvky na konference se přihlašují se stručnými abstrakty v rozsahu do stovek slov. Pokud je příspěvek přijat, stanoví pořadatelé termín zaslání textu. Přednášený příspěvek bývá omezen na 10 až 30 minut, po něm následuje krátká diskuse. Zvané přednášky a panelové diskuse bývají delší, mohou trvat až hodinu. Poster se předkládá na papíře ve velkém formátu (A0, A1).\n\nSouběžně s konferencí probíhají často jednak odborné, jednak kulturní doprovodné programy. Mezi odborné mohou patřit plenární zasedání společností, jež konferenci pořádají, výstavy odborné literatury i přístrojů nebo software, exkurze do vědeckých a technických zařízení, specializované workshopy a celá řada dalších.\n\nKulturní programy jsou určeny hlavně pro doprovod účastníků (manželé, partneři): zájezdy, výstavy, koncerty a podobně. I k těm bývá třeba předběžná registrace.\n\nVelkou část nákladů nesou pořadatelé, často podporovaní sponzory a granty. Ti hradí i cestovní náklady a ubytování zvaných přednášejících, ostatní účastníci si všechno hradí sami, často z grantů. Pro mladé badatele a studenty bývají k dispozici stipendia.\n\n\n"}
{"id": "1038876", "url": "https://cs.wikipedia.org/wiki?curid=1038876", "title": "Unie státních zástupců České republiky", "text": "Unie státních zástupců České republiky\n\nUnie státních zástupců České republiky je dobrovolný stavovský nepolitický spolek státních zástupců, právních čekatelů a asistentů státních zástupců České republiky.\n\nUnie státních zástupců České republiky (dále také jen Unie) byla založena dne 27. listopadu 1995. Právní formou Unie je spolek (do 31. prosince 2013 občanské sdružení), jehož sídlo se nachází na Senovážném náměstí 995/1 v Praze 1. Členem Unie se může stát státní zástupce, právní čekatel nebo asistent státního zástupce, působící v soustavě státního zastupitelství České republiky. Členství je dobrovolné, v současné době je členem spolku okolo 31 % státních zástupců, právních čekatelů a asistentů. Činnost Unie je financována z příspěvků jejích členů.\n\nCílem Unie státních zástupců ČR je napomáhat plnění úkolů státního zastupitelství jako specifického státního orgánu nesoucího odpovědnost za ochranu demokratické společnosti, občanů a všech dalších subjektů před trestnými činy. Smyslem činnosti Unie státních zástupců je posilování všech principů a opatření směřujících k maximální zákonnosti v rozhodování státních zástupců bez ohledu na jakékoli neoprávněné vnitřní či vnější vlivy.\n\nUnie se rovněž podílí na profesionální přípravě a dalším zvyšování odbornosti státních zástupců a právních čekatelů a hájí materiální a sociální zájmy státních zástupců a právních čekatelů.\n\nZákladním článkem Unie je sekce, kterou tvoří státní zástupci, právní čekatelé a asistenti státních zástupců jednoho nebo i více státních zastupitelství. Výkonným orgánem sekce je nejméně tříčlenný výbor, volený nadpoloviční většinou všech členů sekce na období tří let. V čele výkonného výboru stojí předseda. Nejvyšším orgánem sekce je shromáždění všech jejích členů, které je svoláváno nejméně jednou ročně.\nNejvyšším orgánem Unie je Shromáždění zástupců sekcí. Shromáždění, které je svoláváno nejméně jednou ročně, mj. volí a odvolává členy Výkonného výboru, prezidenta, viceprezidenty, členy Kontrolní komise a členy Etické komise a schvaluje a mění Stanovy Unie.\n\nVýkonným orgánem Unie je Výkonný výbor, tvořený 5 až 13 členy, který je volen na dobu tří let tajným hlasováním. Ke zvolení člena Výkonného výboru je třeba nadpoloviční většiny hlasů přítomných zástupců sekcí. Výkonný výbor rozhoduje o všech záležitostech, které podle Stanov nebo rozhodnutí Shromáždění zástupců sekcí nepřísluší jiným orgánům Unie. Členové Výkonného výboru mohou být zvoleni nejvýše ve dvou po sobě jdoucích volebních obdobích.\n\nStatutárním orgánem Unie je prezident, zastupovaný dvěma viceprezidenty. Prezident i viceprezidenti jsou voleni na Shromáždění zástupců sekcí na dobu 3 let tajným hlasováním. Prezident Unie je členem Výkonného výboru a v době mezi zasedáními Výkonného výboru vykonává všechny jeho pravomoci.\nShromáždění zástupců sekcí může rovněž udělit titul čestného prezidenta státnímu zástupci, který byl dříve prezidentem Unie, a to k ocenění jeho zásluh o Unii. Čestný prezident má při rozhodování každého z orgánů Unie poradní hlas.\n\nV Unii státních zástupců dále obligatorně působí kontrolní a etická komise. Výkonný výbor k naplňování cílů Unie dále zřizuje vlastní komise, kdy v současné době působí komise legislativní, mediální, organizační, vzdělávací, mezinárodní, sociální a inventarizační.\n\nV obvodu působnosti krajského státního zastupitelství nebo státního zastupitelství jemu na roveň postaveného se zřizuje regionální rada, kterou tvoří předsedové všech sekcí v obvodu působností krajského státního zastupitelství. Regionální rada ze svého středu volí předsedu, který reprezentuje regionální radu navenek. Úkolem regionální rady je působit v souladu s ustanovením § 13j zákona č. 283/1993 Sb., o státním zastupitelství, zejména při přijímání zásadních opatření týkající se organizace státního zastupitelství, postavení státních zástupců a výkonu správy státního zastupitelství na úrovni krajských státních zastupitelství a koordinovat činnost sekcí v obvodu své působnosti při činnostech s významem pro celý obvod své působnosti.\n\n\n\nUnie státních zástupců České republiky je členem Mezinárodní asociace prokurátorů (\"International Association of Prosecutors\", IAP).\n"}
{"id": "1038877", "url": "https://cs.wikipedia.org/wiki?curid=1038877", "title": "Pietro Acotanto", "text": "Pietro Acotanto\n\nPietro Acotanto (asi 1115 Benátky – 1187 Benátky) byl italský římskokatolický mnich.\n\nNarodil se v křesťanské rodině. Byl synem Filippa a Agnes Acotanto, kteří jej vedli ke vzdělání a zbožnosti. Když mu bylo 7 let Pietro vážně onemocněl (nemohl sedět ani stát). S jeho matkou odešel do kostela Svatého Jakuba v Rivoaltu (dnes Rialto) v Benátkách, kde složil své řeholní sliby a svěřil se do rukou Božího milosrdenství. Poté odešel do Jeruzaléma, kde díky přímluvě Svatého Jiří se uzdravil a byl dále vzděláván v klášteře s jeho jménem.\n\nPo otcově smrti opustil klášter a na žádost matky vstoupil v 16 letech do svazku manželského. Poté odešel do Svaté země. Když se vrátil zjistil že ovdověl. Poté znovu vstoupil do kláštera, kde mu byla nabídnuta funkce opata ale on odmítl a stal se rekluzem (poustevním rekluzem) v blízkosti kláštera.\n\nZemřel 15. září, 23. září, 6. srpna nebo 8. srpna kolem roku 1187.\n\nJeho kult byl schválen 8. srpna 1759 nebo 13. listopadu 1760 papežem Klementem XIII.\n\nJeho svátek se slaví 23. září.\n\n"}
{"id": "1038878", "url": "https://cs.wikipedia.org/wiki?curid=1038878", "title": "Klen v Nancy", "text": "Klen v Nancy\n\nKlen v Nancy je památný strom javor klen (\"Acer pseudoplatanus\"), který roste v bývalé osadě Rájec (Nancy), vlevo od silnice ze Stříbrné do Přebuzi, asi 1 km severovýchodně od křižovatky silnic Stříbrná-Bublava-Přebuz v okrese Sokolov. Pravidelně rostlý strom má spirálovitě vinutý kmen o obvodu 388 cm, na kmeni je nápadný červený povlak způsobený řasou rodu Trentepohlia. Koruna srdčitého tvaru dosahuje do výšky 22,5 m (měření 2004). Za památný byl strom vyhlášen v roce 2005 jako esteticky zajímavý strom, významný vzrůstem, historicky důležitý, krajinná dominanta a biologicky významný strom. Klen je svědkem zaniklé osady Grund. Základy stavení, před kterým byl vysazen, jsou dosud patrné.\nStrom je zároveň uveden na seznamu významných stromů Lesů České republiky.\n\n\n"}
{"id": "1038882", "url": "https://cs.wikipedia.org/wiki?curid=1038882", "title": "Přemysl Kubela", "text": "Přemysl Kubela\n\nPřemysl Kubela (13. září 1921, Praha – 7. srpna 1999, tamtéž) byl český malíř, ilustrátor, grafik, historik a tvůrce vystřihovánek..\n\nPřemysl Kubela vystudoval v letech 1939-1943 pod vedením profesorů Jaroslava Bendy a Zdeňka Kratochvíla Uměleckoprůmyslovou školu v Praze. Ilustroval knihy a časopisy, například \"Vpřed\" a \"ABC\". Pro časopis \"ABC\" vytvořil od roku 1979 115 vystřihovánek dobových figurek, dioramat, prostorových obrázků v krabičce a hracích karet, v drtivé většině s historickou tematikou. V letech 1985-1991 ilustroval rovněž pro \"ABC\" encyklopedii vydávanou na pokračování \"Jak to bylo, jak to je\", která vyšla roku 2013 knižně.\n\n\n"}
{"id": "1038883", "url": "https://cs.wikipedia.org/wiki?curid=1038883", "title": "Jitrocel černavý sudetský", "text": "Jitrocel černavý sudetský\n\nJitrocel černavý sudetský (\"Plantago atrata\" subsp. \"sudetica\") je jediným poddruhem proměnlivého druhu jitrocele černého, který roste v české přírodě. Jedná se o vzácnou bylinu, která je považována za stenoendemita.\n\nTento poddruh variabilního jitrocele černavého pravidelně vyrůstá v počtu asi 400 jedinců pouze na ploše necelé stovky čtverečních metrů ve Velké kotlině v Hrubém Jeseníku a nikde jinde na světě. Jeho stanovištěm je spíše sušší travnatý porost na nehluboké kamenité půdě v oreofytiku. Roste nedaleko od místa, kde se v ledovcovém kotli drží na jaře nejdéle sníh.\n\nVytrvalá, sušením černající rostlina s jednou až třemi listovými růžicemi rostoucími z vícehlavého oddenku. Kopinaté či úzce kopinaté listy jsou dlouhé 8 až 15 a široké 0,5 až 1 cm, na bázi přecházejí poznenáhlu do řapíku, na vrcholu jsou zúžené do špičky a po obvodě nepravidelně dlouze zubaté nebo celokrajné. Jejich čepele jsou chlupaté a mají 3 až 5 podélných žilek.\n\nRoztroušeně chlupaté stvoly jsou obvykle vysoké 12 až 20 cm. Nesou 2 cm velké vejčité až kulovité klasy se čtyřčetnými květy. Ty vyrůstají z úžlabí kýlnatých a po okrajích suchomázdřitých listenů dlouhých 4 až 5 mm. Květní kalich má brvité, hnědavé, hluboce dělené cípy. Hnědě zbarvená trubkovitá koruna je 4 až 5 mm dlouhá a z její trubky rostou čtyři tyčinky s bělavými nitkami a bledožlutými prašníky; tyčinky jsou delší než koruna. Květy jsou protogynické a kvetou v červenci a srpnu, opylují se cizím pylem anemogamicky.\n\nPlodem je vejčitá tobolka asi 5 mm dlouhá, která obvykle obsahuje 2 semena asi 3,5 mm dlouhá a 1,5 mm široká. Semena bývají po okolí šířena endozoochoricky.\n\nDruh jitrocel černavý je hodně variabilní. Má více poddruhů, např. v Alpách roste nominátní poddruh \"atrata\", na Slovensku a v Polsku poddruh \"carpatica\", na Balkáně poddruh \"graeca\" atd. Rostliny těchto poddruhů jsou habituálně podobné, odlišují se od sebe pouze maličkostmi, které neodborník stěží postřehne.\n\nJitrocel černavý sudetský roste na lokalitě, která je územně chráněna, patří do národní přírodní rezervace Praděd v chráněné krajinné oblasti Jeseníky. Jeho jediná populace je považována za relativně stabilní, je však ohrožena nekontrolovatelným okusem volně žijící zvěře. Jitrocel černavý sudetský je proto zařazen mezi kriticky ohrožené rostliny jak v \"Červeném seznamu cévnatých rostlin ČR z roku 2012\" (C1t), tak i v \"Seznamu zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb.\" (§1).\n\n"}
{"id": "1038885", "url": "https://cs.wikipedia.org/wiki?curid=1038885", "title": "Karol Herman Stępień", "text": "Karol Herman Stępień\n\nKarol Herman Stępień (21. října 1910, Lodž – 19. července 1943, Borowikowszczyzna) byl polský římskokatolický kněz, minorita a mučedník.\n\nDo Řádu menších bratří konventuálů vstoupil roku 1929 a byl poslán na studia do Říma na Papežskou teologickou fakultu San Bonaventura. Kněžské svěcení přijal roku 1937. Ve studiích pokračoval na teologické fakultě Jana Kazimierza ve Lvově a zde získal titul magistra teologie. Po ukončení studia začal působit jako vikář františkánských kostelů. Jeho práce ve farnostech byla plná nadšení a ochoty sloužit věřícím.\n\nBěhem hromadného zatýkání byl v roce 1943 zatčen.\n\nZe skupiny zatčených přežili jen dva kněží a dne 19. července 1943 gestapo těla spálila. Pozůstatky mučedníků jsou pohřbeny v kostele Perszajach.\n\nJeho proces byl zahájen 29. dubna 1994. Dekret o mučednictví byl vydán 26. března 1999. Blahořečen byl 13. června 1999 se skupinou 107 dalších mučedníků.\n\nJe první a zatím jedinou osobou z Lodže, která byla blahořečena.\n\n"}
{"id": "1038886", "url": "https://cs.wikipedia.org/wiki?curid=1038886", "title": "Antonín Duda (politický vězeň)", "text": "Antonín Duda (politický vězeň)\n\nAntonín Duda (22. září 1910, Horní Těrlicko-Kostelec – 7. dubna 1974, Komorní Lhotka) byl český římskokatolický kněz a politický vězeň komunistického režimu.\n\nVystudoval osmileté reálné gymnázium v Českém Těšíně, kam denně dojížděl na kole ze svého rodiště. V roce 1935 vstoupil do Arcibiskupský kněžský seminář v Olomouci, kde pak 5. července 1940 přijal kněžské svěcení. Posléze působil jako kaplan v olomoucké arcidiecézi, a to nejprve v Halenkově a od roku 1941 ve Velkých Karlovicích, kde se v roce 1946 stal administrátorem. V roce 1947 se vrátil do českotěšínské apoštolské administratury, konkrétně do Starého Bohumína.\n\nDne 13. března 1953 byl zatčen za to, že poskytl peníze svému bývalému spolužákovi, který chtěl uprchnout do zahraničí a na hranicích byl zadržen, a umístěn v ostravské vazební věznici. V říjnu pak byl odsouzen za trestný čin velezrady a vyzvědačství k pětiletému nepodmíněnému trestu odnětí svobody, který si odpykával nejprve ve Valdicích a od září 1954 v pracovním táboře ve Rtyni v Podkrkonoší.\n\nPo propuštění z vězení v dubnu 1958 nezískal státní souhlas k výkonu duchovenské činnosti, a proto začal pracovat jako závozník, s ohledem na poškození svého zdraví prací v uranových dolech však zakrátko získal částečný invalidní důchod. Díky intervencím Miloslava Klisze mohl nastoupit jako údržbář v ústavu sociální péče v Komorní Lhotce, kde tehdy pracovali boromejky, a opět začít působit jako kněz v tamní ústavní kapli. V roce 1966 se stal administrátorem v Dobré a administrátorem excurrendo v Dobraticích, roku 1969 odešel na trvalý odpočinek. Zemřel na rakovinu jícnu, pohřben byl ve svém rodišti.\n\nDne 4. října 2008 mu byla na fasádě]] bývalé starobohumínské fary odhalena pamětní deska.\n"}
{"id": "1038887", "url": "https://cs.wikipedia.org/wiki?curid=1038887", "title": "Antonín Duda", "text": "Antonín Duda\n\nJméno a příjmení Antonín Duda se může vztahovat k následujícím osobnostem:\n\n"}
{"id": "1038893", "url": "https://cs.wikipedia.org/wiki?curid=1038893", "title": "Aspar", "text": "Aspar\n\nFlavius Ardabur Aspar (cca 400 - 471, Konstantinopol, Byzantská říše) byl východořímský konstantinopolský patriarcha, magister militum a vůdce germánské armády v římských službách. Byl alansko-gótského původu. Od roku 420 až do své smrti v roce 471, tedy více než polovinu 5. století měl velký vliv na tři východořímské císaře, Theodosiuse II. Marciana a Leona I. V roce 471 došlo k organizovanému spiknutí císaře Leona I. s Isaurianci, při kterém byl Aspar zabit. Jeho smrt vedla k ukončení germánské nadvlády ve výchořímské politice.\n\nByl synem konzula Ardabura. Jméno Aspar (původně Aspwar nebo Aspidar) v íránském jazyce znamená \"\"Jezdec na koni\"\". V roce 424 hrál po otcově boku klíčovou roli ve vítězném tažení do Ravenny proti císaři a uzurpátorovi Joannesovi, kterého se jim podařilo sesadit. Na jeho místo byl dosazen nedospělý Valentinian. Státní záležitosti za něho ale spravovala jeho matka Galla Placidia. Aspar také pomáhal vyjednat mírovou smlouvu s vandalským králem Geiserichem po vandalské invazi do Afriky. V roce 434 se stal římským konzulem a také šedou eminencí císaře Marciana.\n\nV roce 471 došlo k organizovanému spiknutí císaře Leona I. s Isaurianců, při kterém byl Aspar a jeho syn Ardabur zabit. Je možné, že při této události zemřel i jeho druhý syn Julius Patricius, ačkoli některé zdroje uvádějí, že se ze svých zranění uzdravil. V každém případě po této události údaje o Juliu Patricianovi zmizely z pramenů.\n\nAspar byl učitelem Theodoricha Velikého, který se později stal králem Ostrogótů. Aspar měl ještě jednoho syna se sestrou Theodoricha Strabóna, jmenoval se Hermenericus. V Istanbulu se do dnešních dnů dochovaly Asparovy cisterny (vodní nádrže) pod širým nebem.\n"}
{"id": "1038895", "url": "https://cs.wikipedia.org/wiki?curid=1038895", "title": "Seznam paleontologů", "text": "Seznam paleontologů\n\nToto je seznam paleontologů. Uvádí jednotlivce, kteří mají významné postavení v paleontologii. Význam může tkvět v jejich roli v historii paleontologie, jako objevitelů či autorů teorií či pojmů.\n\n\n"}
{"id": "1038897", "url": "https://cs.wikipedia.org/wiki?curid=1038897", "title": "I. československá brigáda Jana Žižky z Trocnova (Jugoslávie)", "text": "I. československá brigáda Jana Žižky z Trocnova (Jugoslávie)\n\nI. československá brigáda Jana Žižky z Trocnova (plným názvem I. československá brigáda Národně osvobozeneckého vojska „Jan Žižka z Trocnova“ nebo také I. československá samostatná brigáda Jana Žižky z Trocnova) byla vojenská jednotka za druhé světové války, která vedla partyzánský boj na území bývalé Jugoslávie. Vznikla 26. října 1943 u vesnice Bučje a skládala se ze tří praporů – 1. zcela český, 2. a 3. byly smíšené. Brigádou prošlo celkem asi 3500 mužů a žen z řad Čechů, Slováků, Srbů, Chorvatů a příslušníků jiných národů. Padlo 700 bojovníků, raněných bylo více než 800. Brigádou celkem prošlo 3000 českých a slovenských krajanů, z toho jich téměř 300 padlo a dalších několik set bylo raněných.\n\nOd roku 1941 vstoupilo do partyzánských jednotek v oblasti Slavonie (na území někdejších okresů Daruvar, Slavonska Požega, Kutina, Grubišno Polje, Našice, Novska, Pakrac, Nova Gradiška, Garešnica, Đakovo, Virovitica a Bjelovar), které se později staly základem brigády, na 2 200 Čechů a Slováků. Bojové území bylo veliké, ale hlavně to byla oblast Slavonie mezi řekami Drávou a Sávou.Protože až do konce války působila jednotka (později brigáda) v oblasti se silnou českou a slovenskou menšinou, dařilo se početní stav partyzánů průběžně doplňovat. \nDne 3. května 1943 byl ve vesničce Cikoty v pohoří Papuku vytvořen 1. československý prapor třetí operační zóny (1. československý prapor), který měl 150 příslušníků a z toho 23 žen. Jeho velení fungovalo podle vzoru československé armády z první republiky. Mluvilo se česky, měli vlastní vlajku a na čapkách dvě zkřížené československé vlaječky nad pěticípou hvězdou. Prapor se účastnil jak bratrovražedných bojů v rámci Jugoslávie (střety s chorvatskými ustašovci či srbskými četniky), tak bojů s dokonale vyzbrojenou a organizovanou německou armádou. Německých 40 000 vojáků v létě 1943 zahájilo velkou ofenzívu, kde se prapor obzvláště vyznamenal (380 mrtvých a raněných na německé straně, 22 mrtvých a 44 raněných v českém praporu). \n\nBrigáda vznikla na základě rozkazu č. 16 štábu VI. sboru vydaného dne 26. října 1943 a měla v době vzniku 590 mužů a žen (289 Čechů a Slováků, 201 Srbů, 69 Chorvatů a 20 příslušníků jiných národů). Ze statistické zprávy ze dne 21. prosince 1943 plyne, že brigádu tvořilo 571 mužů a 29 žen. Na konci roku 1944 měla brigáda víc než 1000 vojáků, z nichž bylo 915 Čechů a Slováků.\n\nPřed koncem války 24. dubna 1945, byla brigáda převedena do nově tvořící se jugoslávské armády. V září 1945 pak byli příslušníci brigády v Praze na Staroměstském náměstí vyznamenáni ministrem národní obrany Ludvíkem Svobodou nejvyššími vojenskými vyznamenáními naší republiky.\n\n\n\n"}
{"id": "1038903", "url": "https://cs.wikipedia.org/wiki?curid=1038903", "title": "Modřín u Stříbrného potoka", "text": "Modřín u Stříbrného potoka\n\nModřín u Stříbrného potoka je památný strom solitérní modřín opadavý (\"Larix decidua\"). Roste nad levým břehem Stříbrného potoka asi 1,5 km severně od Stříbrné na západním úpatí Stříbrného vrchu, asi 260 m jižně od křižovatky silnic Stříbrná-Bublava-Přebuz v okrese Sokolov. Strom má krátké a silné kořenové náběhy, nízko zavětvenou korunu. Obvod kmene je 369 cm, koruna dosahuje do výšky 32,5 m (měření 2003). Za památný byl strom vyhlášen v roce 2005 jako esteticky zajímavý strom, významný vzrůstem a jako krajinná dominanta.\n\n\n"}
{"id": "1038905", "url": "https://cs.wikipedia.org/wiki?curid=1038905", "title": "Peter Bič Project", "text": "Peter Bič Project\n\nPeter Bič Project je slovenská šestičlenná hudební skupina pocházející z Košic. Skupinu založil Peter Bič v roce 2010, po odchodu z kapely IMT Smile. Skupina debutovala v roce 2012 vydáním alba \"Say It Loud\", z něhož se asi nejznámější stala skladba „Hey Now“, která se stala hitem i v zahraničí.\n\n\n\n\n"}
{"id": "1038910", "url": "https://cs.wikipedia.org/wiki?curid=1038910", "title": "Bojan Knežević", "text": "Bojan Knežević\n\nJméno a příjmení Bojan Knežević náleží těmto lidem:\n\n"}
{"id": "1038911", "url": "https://cs.wikipedia.org/wiki?curid=1038911", "title": "Bojan Knežević (1989)", "text": "Bojan Knežević (1989)\n\nBojan Knežević (* 13. dubna 1989) je srbský fotbalový brankář od roku 2014 působící v FC Spartak Trnava.\n\nDo slovenského týmu FC Spartak Trnava přišel na jaře 2014 z třetiligového srbského klubu FK Zemun.\n\n"}
{"id": "1038922", "url": "https://cs.wikipedia.org/wiki?curid=1038922", "title": "Gylfi Sigurðsson", "text": "Gylfi Sigurðsson\n\nGylfi Þór Sigurðsson (přepisem Gylfi Thór Sigurdsson; * 9. září 1989, Reykjavík, Island) je islandský fotbalový záložník, od léta 2017 hráč klubu Everton FC. Je také islandským reprezentantem.\nMimo Island působil na klubové úrovni v Německu a Velké Británii (Anglii a Walesu).\n\nZ Islandu, kde hrál za týmy Fimleikafélag Hafnarfjarðar a Breiðablik Kópavogur, odešel v roce 2005 do Anglie. Zde působil v týmu Reading FC, z něhož hostoval v klubech Shrewsbury Town a Crewe Alexandra. V roce 2010 zamířil do německého TSG 1899 Hoffenheim, odkud hostoval na jaře 2012 ve velšském celku Swansea City působícího v anglických ligových soutěžích. V červenci 2012 přestoupil do anglického Tottenhamu Hotspur, kde hrál dva roky. V červenci 2014 se stal hráčem Swansea City, kde již dříve působil.\n\nV srpnu 2017 přestoupil do anglického prvoligového klubu Everton FC z Liverpoolu. Celková cena transferu se v médiích uváděla 45 milionů britských liber, což byl rekordní nákup Evertonu.\n\nGylfi Sigurðsson hrál za islandské reprezentační výběry U17, U19 a U21.\nZúčastnil se Mistrovství Evropy hráčů do 21 let 2011 v Dánsku, kde Island obsadil nepostupové třetí místo v základní skupině A.\n\nV A-mužstvu Islandu debutoval 29. 5. 2010 v přátelském zápase v Reykjavíku proti Andoře (výhra Islandu 4:0).\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1038930", "url": "https://cs.wikipedia.org/wiki?curid=1038930", "title": "Chřestýšovec běloretý", "text": "Chřestýšovec běloretý\n\nChřestýšovec běloretý (\"Trimeresurus albolabris\") je jedovatý had z čeledi zmijovitých, endemicky se vyskytující v jihovýchodní Asii. Jedná se o stromový druh, živí se malými ptáky, žábami a savci. V současnosti jsou známy tři jednotlivé poddruhy.\n\nChřestýšovci běloretí jsou k nalezení po celém jihovýchodu Asie, od Indie přes Barmu, Thajsko, Kambodžu, Laos, Vietnam, jižní Čínu (včetně ostrova Chaj-nan) a Malajsii až po Indonésii, včetně ostrovů Sumatra, Borneo, Jáva a Komodo.\n"}
{"id": "1038934", "url": "https://cs.wikipedia.org/wiki?curid=1038934", "title": "Do not go gentle into that good night", "text": "Do not go gentle into that good night\n\n„Do not go gentle into that good night“ je báseň velšského básníka Dylana Thomase, kterou napsal pro svého umírajícího otce. Poprvé byla publikována v roce 1951 v italském časopisu \"Botteghe Oscure\"; o rok později vyšla jako součást Thomasovy sbírky \"In Country Sleep and Other Poems\". Velšský hudebník a hudební skladatel John Cale představil koncem osmdesátých let zhudebněnou verzi básně jako součást díla The Falklands Suite (skladba později vyšla na albu \"Words for the Dying\"). Americký zpěvák Iggy Pop báseň zhudebnil na svém albu \"Free\" (2019). Herec Michael Caine ji recitoval ve filmu \"Interstellar\" z roku 2014.\n"}
{"id": "1038937", "url": "https://cs.wikipedia.org/wiki?curid=1038937", "title": "RMS Queen Elizabeth 2", "text": "RMS Queen Elizabeth 2\n\nQueen Elizabeth 2, neboli zkrácení QE2, je zaoceánská loď postavená pro Cunard Line, která sloužila od roku 1969 až do roku 2008. Byla to vlajková loď společnosti Cunard Line až do roku 2004, kdy ji nahradila \"Queen Mary 2\". Do té doby to byla největší a nejlepší loď Cunard Line.\n\n\"Queen Elizabeth\" odešla z aktivní služby 27. listopadu 2008. Dlouho se spekulovalo o tom, že bude přepravena do Dubaje a bude z ní 500pokojový plovoucí hotel. Nakonec se to v červenci roku 2012 podařilo a do 18 měsíců už byla v Dubaji na slepém rameni řeky.\n"}
{"id": "1038938", "url": "https://cs.wikipedia.org/wiki?curid=1038938", "title": "Mary Ellen Mark", "text": "Mary Ellen Mark\n\nMary Ellen Mark (20. března 1940 – 25. května 2015) byla americká fotografka.\n\nNarodila se ve Filadelfii a fotografování se věnovala již od dětství. V roce 1962 získala titul bakaláře umění na Pensylvánské univerzitě v oboru malířství a historie umění. O dva roky později zde získala magisterský titul v oboru novinářské fotografie. V následujícím roce získala stipendium v rámci Fulbrightova programu na fotografování v Turecku. Jejím manželem byl filmový režisér Martin Bell. Zemřela roku 2015 ve věku 75 let.\n\nJejí fotografie zkoumají sociální otázky jako bezdomovectví, osamělost, drogová závislost a prostituce. Pracuje především v oblasti černobílé fotografie. Popsala svůj přístup ke svým tématům takto: \"Vždy jsem cítila, že děti a mládež nejsou děti, ale ´malí lidé´. Pohlížela jsem na ně jako na ´malé lidi´, a buď se mi líbí nebo se mi nelíbí. Jsem posedlá duševně nemocnými. A podivnými lidmi za hranicemi společnosti.\"\n\n\nCeny a ocenění The following year, Mark received a Fulbright Scholarship to photograph in Turkey for a year.\n\nPodle zdroje:\n\n\n"}
{"id": "1038939", "url": "https://cs.wikipedia.org/wiki?curid=1038939", "title": "Melody Maker", "text": "Melody Maker\n\nMelody Maker byl britský týdeník. Byl založen v roce 1926 skladatelem Lawrencem Wrightem a původně se věnoval taneční hudbě. V padesátých letech se věnoval převážně jazzové hudbě a později popu a rocku. Mezi novináře, kteří pro časopis psali, patří například Richard Williams, Lenny Kaye nebo Chris Welch. Roku 2000 byl sloučen s novějším magazínem \"The New Musical Express\". Některé fotografie jazzových, beatových a rockových hudebníků do časopisu dodával dánský fotograf Jan Persson.\n\nMelody Maker\n"}
{"id": "1038940", "url": "https://cs.wikipedia.org/wiki?curid=1038940", "title": "Dean &amp; Britta", "text": "Dean &amp; Britta\n\nDean & Britta je hudební duo, které tvoří zpěvák a kytarista Dean Wareham s jeho manželkou Brittou Phillips. Dvojice dříve působila ve skupině Luna, která se rozpadla v roce 2005; duo však vzniklo již o dva roky dříve a právě roku 2003 vydalo své první album nazvané \"L'Avventura\". Jeho producentem byl Tony Visconti a vydalo jej hudební vydavatelství Jetset Records. Druhou studiovou nahrávku, album \"Back Numbers\" z roku 2007, opět produkoval Visconti, tentokrát však vyšlo u vydavatelství Rounder Records. Roku 2000 duo vydalo album \"\" inspirované screentesty režiséra a výtvarníka Andyho Warhola; vedle dalších písní se zde nachází například coververze skladby „Not a Young Man Anymore“ od skupiny The Velvet Underground.\n\n\n"}
{"id": "1038941", "url": "https://cs.wikipedia.org/wiki?curid=1038941", "title": "Jón Guðni Fjóluson", "text": "Jón Guðni Fjóluson\n\nJón Guðni Fjóluson (přepisem Jón Gudni Fjóluson; * 10. dubna 1989, Þorlákshöfn, Island) je islandský fotbalový obránce, který v současnosti působí v klubu GIF Sundsvall. Je také islandským reprezentantem. Hraje na postu stopera (středního obránce).\nMimo Island působil na klubové úrovni v Belgii a ve Švédsku.\nJón Guðni Fjóluson hrál za islandský reprezentační výběr U21.\nZúčastnil se Mistrovství Evropy hráčů do 21 let 2011 v Dánsku, kde Island obsadil nepostupové třetí místo v základní skupině A.\n\nV A-mužstvu Islandu debutoval 21. 3. 2010 v Kópavoguru v přátelském zápase proti Faerským ostrovům (výhra Islandu 2:0).\n\n"}
{"id": "1038944", "url": "https://cs.wikipedia.org/wiki?curid=1038944", "title": "Abubaker Tabula", "text": "Abubaker Tabula\n\nAbubaker Tabula uváděný i jako Abubakari Tabula (* 12. června 1980) je ugandský fotbalový obránce a reprezentant, který v současnosti hraje v klubu Bright Stars Kampala. Hraje na levé straně obrany.\nV A-týmu Ugandy debutoval v roce 2000.\n\n"}
{"id": "1038950", "url": "https://cs.wikipedia.org/wiki?curid=1038950", "title": "The Hollywood Reporter", "text": "The Hollywood Reporter\n\nThe Hollywood Reporter je americký časopis sídlící v Los Angeles. Založen byl v září roku 1930 podnikatelem Williamem Wilkersonem. Po jeho smrti v roce 1962 se role vydavatele chopila jeho manželka Tichi Wilkerson Kassel. Ta jej v roce 1988 prodala společnosti BPI. Primárním zaměřením magazínu je oblast filmu a zábavního průmyslu, ale věnuje se i dalším tématům, jako je například móda, technika a politika. Na titulní straně časopisu se nachází fotografie různých osobností; patří mezi ně například George Clooney, Leonardo DiCaprio či Angelina Jolie.\n\n"}
{"id": "1038953", "url": "https://cs.wikipedia.org/wiki?curid=1038953", "title": "Spartan race", "text": "Spartan race\n\nSpartan Race je jedním z nejpopulárnějších závodů překážkového běhání na světě. Je to kombinace běhu a zdolávání překážek. Běží se za jakéhokoliv počasí a terén bývá velmi náročný. Založil jej Joe De Sena ve Spojených státech amerických v roce 2010 a brzy poté se rozšířil do celého světa. Původně se jednalo o takzvaný Death Race, což byla spíše vytrvalostní záležitost, kdy skupina účastníků plnila různé úkoly do té doby, dokud nebylo 90 % lidí vyřazeno. Jednalo se o velmi náročnou akci určenou pro ty nejodolnější jedince. Poptávka po něčem podobném, způsobila, že Joe De Sena připravil závod, který již nesl jméno Spartan Race a měl parametry překážkového závodu. Death Race se ale zachoval a nyní nese název Agoge. Spartan Race v současnosti pořádá dva druhy akcí – klasické překážkové závody a také Endurance, čili vytrvalostní sérii. Po každém úspěšně absolvovaném závodu získá závodník medaili, tričko a ten nejlepší i finanční odměnu.\n\nV České republice začaly závody v roce 2013 spontánně vznikat ve spoustě měst tzv. Spartan Race Training Groups (SRTG), které mají za cíl shromažďovat sportovce se zájmem o překážkové běhání a kontinuálně se připravovat na tento sport. Projekt se velmi rychle rozšířil na Slovensko, do Polska i Maďarska.\n\nBěží se v tzv. vlnách (jedna vlna zahrnuje asi 250 běžců) a startuje se každých 15 - 30 min. Můžete si vybrat z následujících skupin:\nSpartan Race nenabízí pouze jednu náročnost. Má celou řadu možností.\n\nPokud závodník během jednoho roku splní celou sérii základních běhů Sprint, Super i Beast, dostane se do Trifecta klubu. \n\nKaždoročně se pořádá i mistrovství Evropy. Následně se koná v USA i mistrovství světa.\n\nNejkratší verze závodu. Trasa měří 6 a více kilometrů a nachází se na ní nejméně 20 překážek. Závodníci trať absolvují v rozmezí 30 minut až 2 hodiny. Čas se odvíjí od profilu trati a kondici závodníka. Úroveň je označena červenou barvou.\n\nStřední úroveň. Trať má minimálně 13 kilometrů s minimálně 25 překážkami. Časy absolventů se pohybují mezi 80 minutami a 6 hodinami. Tato úroveň se značí modrou barvou.\n\nNejobtížnější varianta závodu ze základní trojice. Trasa je dlouhá minimálně 21 kilometrů a závodníci na ni překonávají minimálně 30 překážek. Časy absolventů se zpravidla pohybují mezi 4 až 8 hodinami. Barva tohoto závodu je zelená.\n\nTento závod je překážkový maraton, protože jeho délka je minimálně 50 km s více, než 60 překážkami. Závod se obvykle dělá tak, že se běží dvě kola úrovně Beast, ale ve střední Evropě se pořádá tato obtížnost také na jediném originálním okruhu. Na trati Ultra Beast jsou také na rozdíl od ostatních úrovní časové limity. Pokud závodník nedoběhne v předem určeném čase na měřené stanoviště, je diskvalifikován. Taková stanoviště bývají na trati obvykle dvě. Závodníci tuto trať absolvují obvykle v časovém rozmezí mezi 10-15 hodinami.\n\nNejedná se o klasický závod, ale o výzvu. Účastníci jsou v průběhu akce vedeni tzv. Drillmastery, kteří jim dávají různé úkoly, které mají prověřit jejich fyzickou i psychickou odolnost. Z velké části se jedná o týmovou akci a je zde kladen velký důraz na schopnost spolupráce. Hurricane Heat má tři úrovně podle toho, jak dlouho bude minimálně trvat a to 6, 12, nebo 24 hodin. Celá akce je vojenského ražení, proto účastníci po úspěšném absolvování nedostanou klasickou medaili, ale vojenskou známku. Původ této akce pochází také z Ameriky, kde se měl v srpnu 2011 běžet klasický závod, ale trať i zázemí závodu bylo poničeno hurikánem Irene, takže pořadatelé byli nuceni závod zrušit. Přesto na místo přijelo přibližně 150 nadšenců, kteří se odmítli se zrušením závodu smířit, vydali se na trať a závod společně absolvovali. Z tohoto motivu později vzešel nápad na Hurricane Heat a odtud pochází právě tento název akce.\n\nNejobtížnější varianta akce pořádané pod značkou Spartan Race. Původně se jmenoval Death Race a předcházel všem ostatním závodům. Akce trvá přes 60 hodin. Tento závod dokončí pouze 10 % účastníků.\n\nSpeciální ocenění pro závodníka, který zvládne v jednom kalendářním roce dokončit tři úrovně závodu. V cíli každého závodu dostane závodník spolu s medailí také díl do trifecty v podobě jedné třetiny velké kulaté medaile.\n\nOcenění pro závodníka, který úspěšně dokončí tratě Sprint, Super a Beast.\n\nOcenění pro závodníka, který úspěšně dokončí vytrvalostní sérii. Ta se skládá z Hurricane Heat 6 a 12 hodin a poslední část se může získat z Ultra Beast, Hurricane Heat 24 hodin, nebo z Agoge.\n\nPokud závodník zvládne v jednom roce úspěšně dokončit více sérií klasických závodů (Sprint, Super, Beast), získá tzv. mulitrifectu, což je speciální medaile s počtem úspěšně dokončených sérií. V roce 2017 byl rekord 21 splněných sérií v jednom roce.\n\nRegistrace na závody se otvírá cca 12 až 20 týdnů před startem. Cena je vyšší než na jiných závodech tohoto typu, jelikož se jedná o komerční závod. Pokud se zaregistrujete včas, je registrace levnější (cca 1100 Kč až 1600 Kč), záleží na tom, o jaký typ závodu máte zájem. Čím blíže je k závodu, tím dražší je registrace.\n\nPokud se překážku nepodaří překonat, následuje trest v podobě 30 angličáků (anglicky burpees). Jejich splnění je hlídáno dobrovolníky.Jsou však i překážky, které se zdolat musí, jinak následuje diskvalifikace.\n\n\n\n\n\n\n\n\n\n\n\n\n\n\n\n\nVždy začátkem podzimu se koná světový a evropský šampionát. Závodníci z celého kontinentu, resp. světa zde absolvují speciálně upravenou trať úrovně Beast. Z českých závodníků zde největší úspěch zaznamenala bývalá běžecká lyžařka Zuzana Kocumová, která na Světovém šampionátu získala titul v letech 2015 a 2016. V roce 2017 doběhla na druhém místě. Na Evropském šampionátu získala mistrovský titul v letech 2016 a 2017.\n\nO zázemí na závodě je dobře postaráno. Je připravena úschovna osobních věcí, kiosky s občerstvením, WC, spartánské (ledové) sprchy, stanové městečko pro nocležníky, nákupní zóna (sportovní vybavení, oblečení), masáže a jiné. Záleží na lokalitě závodu a jeho typu.\nOrganizační tým je tvořen převážně z dobrovolníků, které poznáte podle červených triček. Bez nich by závod nemohl fungovat. Starají se o vše, kontrolují dodržovaní pravidel i dbají na bezpečnost závodníků.\n"}
{"id": "1038954", "url": "https://cs.wikipedia.org/wiki?curid=1038954", "title": "René Quinton", "text": "René Quinton\n\nRené Quinton (15. prosince 1866 Chaumes-en-Brie – 9. července 1925 Grasse) byl francouzský fyziolog a průkopník letectví.\n\nNa konci 19. století, Quinton pracoval s Étienne-Jules Marey, členem akademie medicíny a předsedy Akademie věd.\n\nQuinton pracoval jako asistent v Laboratoři patologické fyziologie na \"Collège de France\".\nStudoval teploty a koncentrace soli mezi druhy. Quinton zjistil, že oceánská voda je velmi podobná lidské krvi a využíval ji na orální a injekční použití při léčení chorob a nemocí. Zjistil, že její účinky mají pozitivní vliv na lidské zdraví a díky minerálům, které přirozeně mořská voda obsahuje navrací organismus do přirozeného stavu. Vynalezl speciální způsob úpravy mořské vody, tak aby byla bakteriologicky čistá, ale aby nebyla poškozena tepelnou sterilizací.\n\nJeho práce byla významná ve vývoji letectví. Quinton spoluzaložil \"Aero-club de France\". V roce 1908 s Ferdinandem Ferberem založil první školu pro piloty na světě s názvem \"Ligue Nationale aérienne\". Quinton spolupracoval s Paulem Doumerem, André Michelinem and Paulem Painlevé. Quinton byl členem pařížské skupiny literárních osobností s názvem „čtyřicet pět“, která udělovala ocenění za úspěchy v literatuře, vědě a umění. V květnu 1908 Ferber na Quintonův návrh oslovil tuto skupinu a poté co přijal bouřlivé ovace pro jeho úspěchy v letectví, byl Quinton inspirován k udělení ceny 10 000 franků prvnímu člověku, který dokázal létat po dobu 5 minut při zastaveném motoru a bez ztráty více než 50 metrů nadmořské výšky.\n\n\n"}
{"id": "1038955", "url": "https://cs.wikipedia.org/wiki?curid=1038955", "title": "Dean Wareham", "text": "Dean Wareham\n\nDean Wareham (* 1. srpna 1963) je novozélandský zpěvák a kytarista. Narodil se v novozélandském Wellingtonu a brzy se s rodinou přestěhoval do Sydney. Roku 1977 se rodina usadila v New Yorku. Zde studoval na Daltonské škole a později získal titul na Harvardově univerzitě. V roce 1987 založil skupinu Galaxie 500, kterou opustil v roce 1991. Toho roku založil kapelu Luna, v níž působila i jeho pozdější manželka Britta Phillips. Skupina se rozpadla v roce 2005, Wareham však se svou ženou pokračoval pod názvem Dean & Britta. Roku 2014 vydal své první sólové album nazvané \"Dean Wareham\". V roce 2008 vyšla jeho autobiografická kniha nazvaná \"Black Postcards\".\n"}
{"id": "1038958", "url": "https://cs.wikipedia.org/wiki?curid=1038958", "title": "Jóhann Laxdal", "text": "Jóhann Laxdal\n\nJóhann Laxdal (* 27. ledna 1990, Island) je islandský fotbalový obránce, který v současnosti působí v klubu Stjarnan. Je také islandským reprezentantem. Mimo Islandu působil v Norsku.\nJeho bratrem je fotbalista Daníel Laxdal.\nJóhann Laxdal hrál za islandské reprezentační výběry U17, U19 a U21.\n\nV A-mužstvu Islandu debutoval 14. 8. 2013 v Reykjavíku v přátelském zápase proti Faerským ostrovům (výhra Islandu 1:0).\n\n"}
{"id": "1038963", "url": "https://cs.wikipedia.org/wiki?curid=1038963", "title": "Katie Cassidy", "text": "Katie Cassidy\n\nKatherine Evelyn Anita „Katie“ Cassidy (* 25. listopadu 1986, Los Angeles, Kalifornie, Spojené státy americké) je americká herečka. Nejvíce se proslavila rolemi v seriálech \"Arrow\", \"Melrose Place\", \"Super drbna\" a \"Lovci duchů\" a ve filmech \"Na lince je vrah\" (2006), \"Černé vánoce\" (2006), \"96 hodin\" (2008), \"Noční můra v Elm Street\" (2010), \"Monte Carlo\" (2011) a \"The Scribbler\" (2014). Zlom v kariéře nastal s rolí Laurel Lance/Black Canary v seriálu stanice The CW \"Arrow\". Roli si zopakovala v seriálech \"The Flash\" a \"Legends of Tomorrow\".\n\nKatie se narodila v Los Angeles. Je dcerou herce Davida Cassidyho a Sherry Benedonové. Jejími prarodiči jsou herci Jack Cassidy a Evelyn Ward, je neteř televizního producenta Shauna Cassidyho a herce Patricka Cassidyho.\n\nV roce 2003 se poprvé objevila před kamerou v dramatickém seriálu televizní stanice Lifetime \"Strážkyně zákona\", pokračovala s hostujícími rolemi v seriálech \"Celebrity\" \"Apprentice 4\", \"Listen Up\" a \"Nová holka\". V roce 2005 se objevila ve čtyřech epizodách seriálu \"Sedmé nebe\" a ten samý rok v seriálu Sex, láska a tajemství. V roce 2007 se objevila v šesti epizodách televizního seriálu stanice The CW \"Lovci duchů\", kde si zahrála roli Ruby, démona. Pro rok 2008 byla nahrazena herečkou Genevieve Cortese.\n\nV říjnu 2008 bylo oznámeno, že byla obsazena do hororového mini-seriálu stanice CBS \"Ostrov smrti\" jako Patricia „Trish“ Wellington. Seriál měl premiéru 9. dubna 2009 a epizodu sledovalo 10,21 milionů diváků.\n\nV únoru 2009 získala hlavní roli v seriálu stanice The CW \"Melrose Place\". Seriál měl premiéru 8. října 2008 a epizodu sledovalo 2,31 milionů diváků. Seriál byl zrušen v květnu roku 2010, kvůli malé sledovanosti.\n\nV červnu 2010 bylo oznámeno, že získala vedlejší roli ve čtvrté sérii seriálu stanice The CW \"Super drbna\". Objevila se v 11 epizodách.\n\nV březnu 2011 byla obsazena do pilotu stanice ABC \"Georgetown\", kde měla hrál Nikki. Seriál však nebyl vybrán.\n\nV roce 2012 získala hlavní roli v seriálu stanice The CW \"Arrow\". Seriál měl premiéru 10. října 2012. Cassidy seriál opustila, co její postava zemřela v osmnáctém díle čtvrté řady vysílaném 6. dubna 2016. V roli dvojnice Laurel ze Země 2 se poprvé objevila v seriálu \"The Flash\". V červenci 2016 bylo oznámeno, že Cassidy podepsala smlouvu se společností Warner Bros. a objeví se v několika CW seriálech, jako je \"Arrow\", \"The Flash\" a \"Legends of Tomorrow\". V roce 2016 si zahrála v hororovém filmu \"Wolves at the Door.\" V roce 2017 svůj hlas propůjčila do videohry \"Hidden Agenda.\"\n\nV roce 2006 se objevila v hororovém filmu \"Na lince je vrah\", \"Klik - život na dálkové ovládání\", \"Ztracený\" a \"Černé vánoce\". Film \"Černé vánoce\" měl premiéru 15. prosince 2006 a obdržel negativní kritiky.\n\nV dubnu 2010 se objevila v předělávce hororového filmu \"Noční můra v Elm Street\". Za roli byla nominována na cenu Teen Choice Award v kategorii Herečka v hororovém/thrillerovém filmu. Cenu získala Megan Fox. Krátce po premiéře filmu bylo oznámeno, že získala roli v komediálním filmu \"Monte Carlo\", ve kterém také hrají Leighton Meester a Selena Gomez. Film měl premiéru 1. července 2011. Film vydělal 39 milionů po celém světě.\n\nV květnu 2012 byla obsazena do filmu \"The Scribber\", ve kterém také hrají Eliza Dushku, Michelle Trachtenberg a Gina Gershon. V roce 2016 si zahrála roli Sharon v hororovém filmu \"Wolves at the Door.\"\n\nV roce 2016 začala chodit s Matthewem Rodgersem, se kterým se 5. června 2017 zasnoubila. Dvojice se vzala dne 8. prosince 2018. Dne 8. ledna 2020 požádala o rozvod. \n\n"}
{"id": "1038965", "url": "https://cs.wikipedia.org/wiki?curid=1038965", "title": "3Arena", "text": "3Arena\n\n3Arena je hala v Dublinu, která byla otevřena v roce 2008 na místě zaniklého Point Theatre. V letech 2008 až 2014 byl její název The O2. Nachází se zde 9500 míst k sezení, případně 14 500 míst ke stání a sezení zároveň. Prvními hudebníky, kteří zde vystoupili, byli v prosinci 2008 Bono a The Edge ze skupiny U2. Na název 3Arena byla hala přejmenována v roce 2014, předtím nesla název The O2. Jejím vlastníkem je společnost Live Nation.\n\n"}
{"id": "1038967", "url": "https://cs.wikipedia.org/wiki?curid=1038967", "title": "Mates", "text": "Mates\n\nSlovo Mates může znamenat:\n\n\n\n\n\n"}
{"id": "1038968", "url": "https://cs.wikipedia.org/wiki?curid=1038968", "title": "Maria Repetto", "text": "Maria Repetto\n\nMaria Repetto (1. listopadu 1807, Voltaggio – 5. ledna 1890, Janov) byla italská řeholnice.\n\nByla dcerou notáře a nejstarší z jedenácti dětí. Žila ve velmi zbožné rodině - tři z jejích sester se staly řeholnicemi a jeden bratr knězem. Dne 7. května 1829 vstoupila k Dcerám Panny Marie Útočiště a roku 1831 složila své řeholní sliby. Působila mnoho let jako švadlena.\n\nKdyž jí začal selhávat zrak, stala se vrátnou svého konventu. Věřila v dobro práce a potřebovala ke svému postavení diplomatické dovednosti. Vyvinula si velkou oddanost ke Svatému Josefu, a neustále ho žádala ve svých modlitbách o ochranu a vedení. Rozdávala malé medaile a obrázky Sv. Josefa které při položení na postiženou část těla mohly léčit. Sama nic nevlastnila a zvládala péči o chudé. Maria pečovala i o nemocné během epidemie cholery v letech 1835 - 1854.\n\nCelý svůj život mluvila s Ježíšem nebo Bohem o svých povinnostech a ke konci svého života měla vize.\n\nBlahořečena byla 4. října 1981 papežem Janem Pavlem II.\n\n"}
{"id": "1038969", "url": "https://cs.wikipedia.org/wiki?curid=1038969", "title": "Gippsland", "text": "Gippsland\n\nGippsland je oblast v australském státě Victoria, ležící východně od Melbourne a jižně od Australských Alp. Má rozlohu 41 556 km² a žije v něm 255 718 obyvatel (sčítání 2011). Gippsland má mírné vlhké klima a je vyhlášený vyspělým zemědělstvím a agroturistikou. V minulosti se zde těžilo zlato, dnes představují hlavní nerostné bohatství ropa a hnědé uhlí. Při pobřeží Bassova průlivu leží rozsáhlá chráněná oblast zvaná Gippslandská jezera.\n\nPůvodními obyvateli Gippslandu byli příslušníci kmene Gunaikurnai. Ve čtyřicátých letech 19. století oblast prozkoumal cestovatel polského původu Paweł Edmund Strzelecki a pojmenoval ji podle George Gippse, tehdejšího guvernéra Nového Jižního Walesu. Osídlování regionu je spjato s neblahou událostí nazvanou \"Únos bělošky v Gippslandu\", kdy roku 1846 policie zmasakrovala desítky domorodců na základě nepodloženého obvinění, že drží v zajetí bílou ženu. V únoru 1898 oblast postihly rozsáhlé lesní požáry, známé jako \"Rudé úterý\".\n\nEndemickým obyvatelem Gippslandu je \"Megascolides australis\", největší druh žížaly na světě, dosahující až třímetrové délky.\n\nVe městě Morwell sídlil v letech 1963 až 2001 fotbalový klub Gippsland Falcons, účastník nejvyšší soutěže A-League.\n\n"}
{"id": "1038970", "url": "https://cs.wikipedia.org/wiki?curid=1038970", "title": "Kostel Narození Panny Marie (Benešov nad Ploučnicí)", "text": "Kostel Narození Panny Marie (Benešov nad Ploučnicí)\n\nKostel Narození Panny Marie v Benešově nad Ploučnicí je mimořádně intaktní goticko-renesanční sakrální stavba. Je chráněn jako kulturní památka České republiky.\n\nKostel byl postaven v letech 1483-1557 na místě starší stavby, která je zmiňována již v polovině 14. století. Z ní patrně pochází věž, plnící původně i obrannou úlohu. Byla postavena počátkem 14. století, roku 1426 poškozena, do roku 1487 opravena, později zvýšena. Presbytář kostela byl postaven v letech 1483-1511. V letech 1517-1520 bylo vybudováno trojlodí, které bylo sklenuté v letech 1552-1554 \"Valentinem Hirschem z Pramenů\", který do tehdejší novostavby pojal i starší strážní věž. Sakristie pochází z roku 1748 a byla dostatečně osazena renesančními prvky. Kostel byl upravován v 17.-20. století.\n\nJedná se o pozdně gotické síňové trojlodí obdélného tvaru s užším a nižším obdélným pětiboce zakončením presbytářem s dlouhou nízkou sakristií po jižní straně kostela. Po severní straně se nachází \"Salhausenská kaple\". Presbytář je sklenut hvězdovou žebrovou klenbou stejně jako Salhausenská kaple. Po severní straně se v závěru nachází okrouhlá kaple a v severozápadním nároží hranolová věž. V západním průčelí se nachází hrotitý přetínavý portál a hrotité okno s kružbou a pruty. V severozápadním nároží trojlodí je mohutná hranolová věž s přízemným z velkých kvádrů. Je doplněna římsami a polokruhem zakončenými okny v posledním patře. Fasáda na jihu kostela je vybavena opěráky s hrotitými okny s kružbami. Portál je hrotitý a přetínaný. Po celé délce presbytáře po jižní straně se nachází nízká sakristie, ve které se nacházejí v jižní stěně fragmenty zapuštěných reliéfů. V jižní stěně je malé polokruhem zakončené okno s postranními pilířky a dvě niky se soškami sv. Jana a Mojžíše ve východní stěně. Jedná se patrně o dílo Antonína ze Salhausen z 1. čtvrtiny 17. století. Závěr a severní fasáda kostela jsou členěny hrotitými okny a opěráky. Na severní straně je pozoruhodná Salhausenská kaple s cenným souborem kamenných renesančních a raně barokních náhrobků a epitafů ze 16. a 17. století. Tato kaple je obdélná trojboce ukončená. Má hrotitá okna s kružbami. Okrouhlá kaple je hladká.\n\nPresbytář je sklenut hvězdovou žebrovou klenbou na konzolách a v závěru na příporách. Pozoruhodné jsou zde tři svorníky: první s tesanými listy, druhý s vartenberským znakem a třetí s plastickou polopostavou. Do sakristie vede malý hrotitý portálek. Nad ním je v předsíňce latinský pozdně gotický nápis připomínající započetí stavby presbytáře v roce 1483. V severní stěně presbytáře je velký polokruhový, mírně přihrocený vchod do Salhausenské kaple, který je opatřen mříží z doby kolem roku 1530. Triumfální oblouk je hrotitý, profilovaný. Trojlodí je vyšší než presbytář. Je sklenuto síťovou žebrovou klenbou na osmiboké pilíře. Na jednom z pilířů se nachází letopočet 1557. Na jednom z polí klenby je letopočet 1554, kamenická značka a jméno \"Bartoloměj Meissner\".\n\nKruchta kostela v dnešní podobě pochází z roku 1869. Podklenuta je v západní části původními křížovými žebrovými klenbami a ve východní části křížovými bez žeber. Poprsnice kruchty je dřevěná pseudogotická. V severozápadním koutě je vestavěna věž s hrotitým portálkem, kolem které se kruchta zalamuje na krakorcích.\n\nSalhausenská kaple je sklenuta síťovou žebrovou klenbou s příporami. Okrouhlá kaple je při závěru sklenuta kupolí s lunetami, zřejmě pochází ze začátku 17. století.\n\nHlavní oltář s obrazem Narození Panny Marie je rokokový a pochází, podle datovaného nápisu vzadu, z roku 1780. Je doplněn sochami sv. Petra a Pavla. Boční oltář se sochami Panny Marie Bolestné, sv. Maří Magdalény a sv. Veroniky pochází z druhé čtvrtiny 18. století. Boční oltář sv. Jana Nepomuckého s oválnými obrázky ze života světce v akantovém rámci a s nově upraveným středem se sochou sv. Jana Nepomuckého pochází z období po roce 1700. Oltář sv. Františka Xaverského a dvěma sochami světic (sv. Barbory a zřejmě sv. Valpurgy) spolu s oltářem sv. Maří Magdalény s obrazem světice pocházejí z 1. čtvrtiny 18. století.\n\nV interiéru kostela vyniká pískovcová kazatelna od Hanse Köhlera z Míšně z třetí čtvrtiny 16. století. K zvláštnostem kazatelny patří, že místo „nohy kazatelny“ je zde socha sv. Jana Křtitele. Kazatelna má reliéfní výzdobu, vykládaná dvířka datovaná rokem 1576 a stříšku z 19. století. V kostele jsou obrazy \"Nejsvětější Trojice\" a \"Poslední večeře\".\n\nJe zde také řada soch. Na severní stěně lodi je skupina \"Ukřižování\" z 19. století se sochami Panny Marie, sv. Máří Magdalény a sv. Jana. Na severních pilířích trojlodí se nachází socha sv. Josefa z 19. století, barokní sochy sv. Apoleny a sv. Anny. Na triumfálním oblouku je socha sv. Vavřince z 1. poloviny 18. století, na severní stěně presbytáře barokní socha sv. Josefa. Na jižní stěně závěru se nachází barokní socha Anděla strážce, na jižních pilířích trojlodí barokní sochy sv. Jáchyma, sv. Barbory a Immaculaty. Kamenná, pozdně gotická křtitelnice pochází z roku 1483.\n\n\"„…Protože potřeba\" \"nového nástroje byla stále naléhavější, byl ve městě ustaven výbor pro pořízení nových varhan. Nástroj byl objednán v roce 1869 u Antona Fellera v Libouchci a stal se prvním samostatným dílem tohoto známého mistra. V roce 1871 byly varhany vysvěceny. O zaplacení se postarali:  J. O. hrabě Thun, továrník Mattausch, obec Benešov a farnost. Nový velký nástroj v rozložité pseudorománské skříni měl na dvou manuálech o rozsahu C-f3 a pedálu s rozsahem C-c1 celkem 22 rejstříků. Traktura byla mechanická, vzdušnice zásuvkové a nástroj obsahuje i spojky\" (pomocí šlapek) \"manuálů i pedálu. Varhany byly největší v kraji a staly se pýchou kostela i obce. Opravy nástroje provedl pražský varhanář Schiffner v letech 1883 a 1893 (z této doby je zachován pozoruhodný zápis varhanářských dělníků, glosující i místní celospolečenské dění). V roce 1874 štafíroval nástroj mistr Wenzel z Chřibské a v roce 1918 byly varhany uchráněny válečné rekvizice cínových píšťal. Velkou opravu v roce 1921 provedla blíže neurčená německá firma a při opravě byly zjištěny velké škody způsobené červotočem. Ke každému manuálu byl přidán jeden rejstřík (navrtáním vzdušnice a přistavěním jedné zásuvky),\"(zde jde o Pozoun 16´) \"k traktuře pozitivu byl připojen rejstřík „Harmonium“ v žaluzii a řada původních rejstříků byla vyměněna za zinkové… Výměny zůstal ušetřen Principál 8´, Mixtury, Flute, Salicional a Gedakt 8´. V pedálu byl vysazen Quintbass a nahrazen rejstříkem Cello 8´. Současně v této době byl dodán i nový hrací stůl.\"\n\n\"Poslední opravu, při níž byl nástroje také konzervován, provedli\" (na popud a úpěnlivou prosbu děčínského varhaníka od sv. Kříže, to vše za působnosti patera Jaroslava Gajdošíka) \"provedli varhanáři Jiří Jón a Jiří Němeček\" (za účinné pomoci J.Záhory st.). \"Byl odpojen rejstřík Harmonie a z pedálu vyjmut rejstřík Kryt 8´,\" (který byl nahrazen replikou)\", zničený červotočem. Vzdušnice i traktura jsou výborně zachovalé. Pozoruhodný je i pedálový Pozoun 16´s dřevěnými ozvučnými.“\"\n\n\"„V benešovském kostele Narození Panny Marie stály varhany již před rokem 1591. Toto datum bylo na nástroji uvedeno. Již v roce 1558 je v Benešově zmiňován varhaník Paul Kanneberger a od roku 1581 Albin Prelhupf. Mezi lety 1582-1591 byly varhany buď opraveny nebo přestavěny. V roce 1621 bylo na opravu varhan vydáno 36 kop. Zachoval se přehled toho, kolik párků, salámů a jiných potravin opravář snědl, co vypil a kolik svící spotřeboval. Další opravy proběhly v letech 1630, 1689, 1720 (přestavba). V roce 1774 varhany renovoval českokamenický B. Matzke a v roce 1782 byla údajně provedena celková oprava. Varhany sloužily do 19. století. V roce 1882 byly varhany v žalostném stavu a hrozilo jejich zřícení. Varhany proto byly sneseny. Při této příležitosti byl v jedné z píšťal nalezen lístek s následujícím textem: „Tyto varhany byly opraveny panem Benedictem Matzkem, měšťanem a výrobcem varhan z města Česká Kamenice, ANNO 1774 dne 24. června. Farářem je nyní Florianus Ritschel, kaplanem je Francisko Josef Gaudernack a Ruperto Hesse. Kantorem Johanes Christoph Kny pod jeho milostí pana hraběte z Thunu na děčínském zámku. Chóradjuktanti: Ferdinand Sturm, toho času senior, pan Döre, pan Claudius Hauschildt, Johan Georg Kannenberger, Thadeus Schlögel, Franz Ant. Ritschel, Ant. Böhnisch, Josef Lühne, Franz Ahne, Franz Richter, Anton Tröstel, Franz Pohl, Josef Fischer, Johan Franz Harvisch - preceptor při nepřítomnosti ved. kůru.“ Na koupi nových varhan bylo zapotřebí spousta peněz, proto byl ve městě ustaven výbor pro pořízení nových varhan. Nástroj s 22 registry byl objednán v roce 1869 u Antona Fellera v Libouchci  (Königswald). 6. srpna 1871 byly vysvěceny markvartickým vikářem Josefem Hellerem. Varhaníkem se stal vrchní učitel Ignaz Exner. Varhany stály 3 200 zlatých. Fabrikant F. Mattausch věnoval 1 500 zlatých (jeho iniciály varhany zdobí). Dalšími sponzory byli: Dr. med. W. Hegenbarth, Aug. Hegenbarth, Josef Scrötter, řed. úřadu Augustin Neumann, kaplan Anton Hüttel, vrchní učitel Ignaz Exner, hrabě František Thun věnoval své diety zemského zastupitele, hrabě Oswald Thun věnoval 500 zlatých, kostel dal 800 zlatých a zbytek pocházel od různých dobrodinců. Opravy tohoto nástroje proběhly v roce 1883 a 1893 (pražský varhanář Schiffner), 1784 (štafírování - Wenzel ze Chřibské), 1921 a v roce 1993, kdy opravu provedli varhanáři Jiří John z Rumburka a Jiří Němeček z České Lípy.“\"\n\nLéta poválečná\nPřed rokem 1968, za administrátorství patera Appla, byla provedena oprava měchu. (Opravu provedl Jan Záhora st., nyní regenschori chrámu Povýšení sv. Kříže a kostela sv. Václava a Blažeje v Děčíně). Za působení P. MUDr. Ladislava Kubíčka nástroj vyčistil a \"opravil\" pan Bohdan Ostroveršenko z Teplic. Výsledkem byly prádelní šňůrou vyvázané cínové píšťaly, neboť řadové lavičky píšťališť se rozpadly (červotoč). Za doby tuhé normalizace se toho na poli chrámové hudby vlastně mnoho dělat nemohlo. Za působnosti P. Karla Volejníčka varhany (průběžně) ladil již zmíněný Jan Záhora st. Za působnosti P. Jaroslava Gajdošíka došlo k velké opravě tohoto nástroje pány Jónem a Němečkem, za asistence otce a syna J.Záhorových, kteří byli i u kolaudace. Součástí opravy byla penetrace Lignofixem. Rejstřík Gedakt (dřevěný) musel být vyroben nový, neboť původní řada se rozsypala na prach (torza ponechána ve skříni na kůru).\n\n\"Jména některých (zjištěných) varhaníků po druhé světové válce v Benešově působících:\"\n\nHrací stůl z r. 1921\nDvoumanuálový nástroj s mechanickou trakturou a 24 znějícími rejstříky (katalogy uvádějí pouze 22). Skříň je původní. Nástroj obsahuje Hlavní stroj (HW) a Horní stroj (OW). Elektrické dmychadlo Ventus v pravé přístavbě varhanní skříně z roku 1921, elektromotor 3x380V s tlačítkovým ovládáním přes stykač. Měch klínový (třínásobný) s možností nožního šlapání (kalkant). Jalousie schweller pro OW – dvoustavový (o/z), ovládané šlapkou. Mechanická manuálová spojka II/I, ovládaná šlapkou. Mechanická pedálová spojka I/P, ovládaná šlapkou. Manubria dřevěná s keramickými popiskami, od roku 1993 je vyřazen pedálový Gedakt 8´. Jedno manubrium s popiskou „symetrie“ je němé (právě pro symetrii hracího stolu). Dispozice:\n\nHW – Principal 8´\n\n          Burdon 16´\n\n          Flüte 8´\n\n          Flüte harmonique 8´\n\n          Gamba 8´\n\n          Octave 4´\n\n          Fugara 8´\n\n          Quinte 3   \n\n          Super Octav 2´\n\n          Mixtur 2´ 5-6 fach \n\nOW - Geigenprincipal 8´\n\n         Gedakt 8´\n\n         Flute 8´\n\n         Salicional 8´\n\n         Aeoline 8´\n\n         Octave 4´\n\n         Fugara 4´\n\n         Harmonium 8´ (v samostatné skříni)\n\n         Mixtur 2´ 3 fach \n\n   P - Subbas 16´\n\n         Octavbas 8´\n\n         Principalbas 16´\n\n         Cello 8´\n\n         Posaune 16´\n\n         (Gedakt 8´) - vyřazen\n\n\"Ladící báze: Octave 4´ „a“ - 442 Hz, s použitím PC programu Windows AP Tuner 3.08“ při teplotě 19° C\"\n\nOrganologické setkání 16. června 2014:\n\nOdbornou přednášku přednesl Diecézní organolog Mgr. Radek Rejšek a ukázkami hry doplnili Vít Janata, Jan Záhora a studenti pražské Konzervatoře. Za místní Farnost se zúčastnil R.D. Vojtěch Suchý, za litoměřickou Diecézi paní Michálková.\n\nReprezentativní varhany, které vzešly z rodové dílny Fellerů v r. 1871 mají mimo jiné i u nás vzácné jazýčkové hlasy. Tento nástroj je v současné době velmi vážně ohrožen díky napadení červotočem a jeho záchrana se stává naléhavou a neodkladnou podmínkou jeho další existence. Byl konstatován neudržitelný stav mechanických dřevěných dílů nástroje, přestože v r. 1993 byl na všech dílech aplikován Lignofix-varhany, zde neředěný. \"(k tomu se váže historka J.Záhory, kdy koncentrovaný Lignofix mu úplně „sežral“ podrážky botasek).\" Byly nalezeny i zbytky původního rejstříku Gedakt 8´, a na bočním měchu ještě několik původních dílů z tohoto nástroje. Pan Vít Janata odhadl cenu restaurování na 2 miliony Kč, mgr. Rejšek oznámil priority záchran historických varhan v litoměřické Diecézi, kdy absolutní přednost mají varhany v Bozkově. Pan Záhora vzpomněl historku, kdy při jakési slavnosti za účinkování pěveckého sboru pod taktovkou prof. Josefa Waldmanna a varhaníka z České Lípy, kdy byl i jmenovaný děčínský varhaník přítomen, aby celou dobu bohoslužby trávil uvnitř nástroje držením píšťalových laviček, aby se hrou nezřítily dominovým efektem. Následovala „oprava“ panem Bohdanem Ostroveršenkem z Teplic, který byl zdatný sbormistr a hudebník, ale jeho způsoby „oprav“ spočívaly v množství provázků, prádelních šňůr a leukoplasti, které sice dokázaly udržet díly uvnitř nástroje pohromadě, ale k profesionalitě měly velmi daleko…  Které případy ohrožených varhan by měly být urgentně řešeny?  Otázka redaktorky časopisu Zdislava Jany Michálkové organologovi R.Rejškovi: Bozkov, Radnice u Kadaně, Velemín, Březno u Chomutova, Benešov nad Ploučnicí, Řepín, Bezno, Jezvé, Podbořany… Je jich hodně a je jasné, že všechno se prostě podařit nemůže.\n\nSalhausenská kaple byla vystavěna v severní části kostela. Jde o podélný prostor, který je ukončen polygonálně. Vnitřní prostor je zdoben síťovou žebrovou klenbou, která je svými žebry svedena na přípory. Osvětlení je řešeno třemi okny s lomenými oblouky. Stejný typ okenního otvoru se nachází ve východní zdi kaple. Do kaple se vstupuje přes presbytář, kde je pískovcový portál, který má okosený tvar s plným obloukem v záklenku. Vchod do kaple je uzavřen renesanční dvoukřídlou mříží s květinovými prvky, jakožto jedním z typických znaků sasko-renesanční architektury.\n\nV kapli se nachází soubor renesančních a raně-barokních epitafů a náhrobků. Po severní straně vchodu je figurální náhrobník Brigity ze Salhausen (pocházející z roku 1568), dítěte Antonína ze Salhausen (z roku 1585), Inocence – syna Haubolda z Starschedel (z roku 1604) a nápisový náhrobník Jonase Pausta z Liebstadtu (z roku 1615, připisovaný Antonínovi ze Salhausen). Na západní stěně kaple je figurální italizující náhrobník Hanse ze Salhausen († roku 1576), dále znakový náhrobník Karla Ferdinanda – syna Haubolda Pausta (z roku 1653), figurální náhrobník Bartoloměje Fritsche (z roku 1616, který je též připisován Antonínovi ze Salhausen) a znakový náhrobník Jana Jiřího – syna Haubolda Pausta (z roku 1652). Na nimi se nacházejí tři dětské figurální náhrobníky: Kryštofa z Hagen (z roku 1590), Sibyly ze Salhausen (z roku 1580) a dítěte Haubolda ze Starschedel (z roku 1591). Dále je zde figurální náhrobní deska Wolfa ze Salhausen (z roku 1589), která je dílem mistra epitafu Wolfa ze Salhausen a nachází se zde také figurální náhrobník Eufemie ze Salhausen (z roku 1595). Nad nimi je dvojitý náhrobník Ludvíka ze Schönfeldu (z roku 1591) a Markéty z Weissbachu (z roku 1592), který je připisovaný H. Köhlerovi z Míšně. Dole na zemi je malý dětský figurální náhrobník Adolfa ze Salhausen (z roku 1596). Při východní závěrově stěně je znakový náhrobník Jonase Pausta (z roku 1648) a dětský figurální náhrobník Jana Wolfa ze Salhausen (z roku 1586). Na východní stěně se nachází velký epitaf Wolfa z Salhausen († roku 1589) a jeho ženy Marie, rozené Beckové († roku 1612), který je připisovaný M. Schwenkovi z Pirny. Vytvořený v letech 1589-1594. Epitaf je sloupový, doplněný sochami Wolfa a Marie, reliéfem jejich dětí a reliéfem \"Krista křísícího Lazara\". V nikách po stranách jsou umístěny sochy sv. Marka a sv. Jana. V nástavci jsou pak sochy \"Zmrtvýchvstání\" a na štítu tři sošky andělů. Na jižní straně se nachází epitaf Jiřího ze Schönfeldu (z roku 1550), který je připisovaný Ch. Walterovi z Vratislavi. Pod ním je samostatný reliéf \"Abrahámovy oběti\", zřejmě nástavec tohoto epitafu.\n\n\n\n"}
{"id": "1038971", "url": "https://cs.wikipedia.org/wiki?curid=1038971", "title": "Anton Gnirs", "text": "Anton Gnirs\n\nAnton Gnirs (18. ledna 1873 Žatec – 10. prosince 1933 Loket) byl český, německy mluvící učitel, archeolog, konzervátor, archivář a historik. Z těchto oborů napsal řadu publikací.\n\nNarodil se v Žatci v rodině ředitele Severozápadočeské uhelné akciové společnosti v Chomutově, Antona Gnirse a jeho choti Mathilde rozené Schwarzbach. Rodina se posléze odstěhovala do Chomutova, kde Anton vystudoval gymnázium. Maturoval v roce 1893 a pokračoval ve studiu germanistiky, zeměpisu a dějepisu na německé Karlo-Ferdinandově universitě v Praze. Později se specializoval na dějiny umění, klasické dějiny a archeologii. V roce 1899 složil zkoušku učitelské způsobilosti a učil jako suplent na Vyšší reálce na Vyšší průmyslové škole v Plzni.\n\nV září 1899 se stal prozatímním profesorem na Vojenské námořní reálce v Pule. O rok později byl jmenován profesorem řádným. V roce 1902 byl jmenován konzervátorem Centrální komise pro umění a památkovou péči pro korunní zemi Istrie.\n\nV roce 1903 byl promován doktorem filosofie na Karlo-Ferdinandově universitě v Praze. Poté podnikl studijní cestu po Itálii, Řecku a Malé Asii.\n\nOd roku 1904 vedl archeologické výzkumy v Pule a Brijuni.\n\nV roce 1907 se stal profesorem státní reálky v Pule a o rok později jejím ředitelem. Dne 15. června 1909 mu byla udělena stálá vědecká dovolená, aby se mohl plně věnovat archeologickým výzkumům. Po vypuknutí první světové války se věnoval především záchranným výzkumům. Po skončení války pracoval do roku 1919 v komisi pro příměří.\n\nV roce 1917 se oženil s Margaretou Stein z Chomutova, dcerou Hugona Steina z Anna-Hofu u Chomutova.\n\nV roce 1919 se vrátil do Chomutova, kde zprvu nenašel uplatnění. Od 1. září 1919 se stal profesorem němčiny, dějepisu a zeměpisu na Státní reálce v Lokti. V tomto městě se věnoval i širší kulturní činnosti: v roce 1921 založil obecní knihovnu v Lokti, v roce 1923 byl jmenován ředitelem městského muzea a městského archivu, kde působil už od roku 1920. V roce 1925 se stal státním konzervátorem a obdržel stálou dovolenou, aby se mohl věnovat vědecké práci.\n\n\nV letech 1927–1928 byl povolán, aby vedl výzkum římských památek na jižní Moravě, jednalo se především o lokalitu Hradisko (Burgstall) u obce Mušov, kde byly nalezeny zbytky římského tábora z 2. století n. l. a na Slovensku (Stupava). Do roku 1933 vedl výzkum prehistorických lokalit v západních Čechách. V letech 1930–1933 vedl archeologické práce na chebském hradě.\n\nZemřel 10. prosince 1933 v Lokti. Je pohřben v Chomutově v hrobce rodiny Steinů, v roce 1935 byl na jeho hrobě vztyčen náhrobek, jehož autorem je sochař Willy Russ\n\nSvou první vědeckou práci \"Východní Germánie a její dopravnícesty v Ptolemaiově popisu\" publikoval v roce 1898 v Praze.\n\nV rámci edice Soupis památek historických a uměleckých v Republice československé provedl soupisy okresů:\n\n\n\n\n"}
{"id": "1038972", "url": "https://cs.wikipedia.org/wiki?curid=1038972", "title": "Seznam kulturních památek v Třebeni", "text": "Seznam kulturních památek v Třebeni\n\n"}
{"id": "1038974", "url": "https://cs.wikipedia.org/wiki?curid=1038974", "title": "Kvačianska dolina", "text": "Kvačianska dolina\n\nKvačianska dolina je krasové údolí ve východní části Chočských vrchů. Protéká jí potok Kvačianka. Vede ní červeně značený chodník z Kvačan do Veľkého Borového nebo do Huty. V její horní části se v lokalitě Oblazy nacházejí dva vodní mlýny, které jsou technickými památkami. Celé údolí je součástí stejnojmenné národní přírodní rezervace.\n\nKvačianska dolina je národní přírodní rezervace v oblasti TANAP. Nachází se v katastrálním území obcí Veľké Borové a Kvačany v okrese Liptovský Mikuláš v Žilinském kraji. Území bylo vyhlášeno či novelizováno v letech 1967, 1993 na rozloze 461,7900 ha. Ochranné pásmo nebylo stanoveno.\n\n"}
{"id": "1038975", "url": "https://cs.wikipedia.org/wiki?curid=1038975", "title": "Slavko Ćulibrk", "text": "Slavko Ćulibrk\n\nSlavko Ćulibrk [Slavko Čulibrk] (srbskou cyrilicí Славко Ћулибрк; * 21. března 1986, Kikinda) je srbský fotbalový obránce od roku 2014 působící v bosenském klubu FK Drina Zvornik.\nMimo Srbska (resp. Srbska a Černé Hory) působil v Makedonii a Bosně a Hercegovině.\n\n"}
{"id": "1038978", "url": "https://cs.wikipedia.org/wiki?curid=1038978", "title": "Adolf Seifert", "text": "Adolf Seifert\n\nAdolf Seifert (4. března 1826 Veletice – 11. června 1910 Žatec) byl německý lékař, regionální historik a chmelař. Napsal první souhrnné zpracování dějin Žatce a několik monografií o jeho historii. Co do rozsahu nebylo jeho dílo dosud překonáno.\n\nAdolf Seifert se narodil ve Veleticích nedaleko Žatce. Jeho otec Johann byl sedlák. Matka Kateřina, za svobodna Dietzová, pocházela z rodiny pekaře z Liběšic. V roce 1844 absolvoval tehdy šestileté žatecké gymnázium a zapsal se v Praze na medicínu. Revoluční rok 1848 prožil jako student v Praze. Byl jedním ze zakládajících členů Čtenářsko-řečnického spolku německých studentů, který byl činný až do začátku 1. světové války. Po ukončení studií se Seifert vrátil domů, oženil se a roku 1852 si v Žatci v dnešním čp. 595 otevřel lékařskou praxi. Jeho manželka Anna Stiasná pocházela z žatecké zemědělsko-živnostenské rodiny. Manželé měli dva syny: Adolfa, který zemřel ještě jako dítě na zápal mozkových blan, a Theodora (* 1853). Jeho potomci dnes žijí v Schöllkrippenu v Bavorsku. Sňatkem získal Seifert menší hospodářství včetně chmelnice, kterému se ve volném čase věnoval. Seifert se také angažoval v místní komunální politice. Byl členem německé liberální strany, která od roku 1861 ovládala žateckou radnici.\n\nSeifertovou velkou vášní bylo chmelařství. Jeho rodné Veletice ležely v centru žatecké chmelařské oblasti. Stal se jedním ze zakládajících členů Chmelařského spolku královského krajského města Žatec a v letech 1878–1889 byl jeho předsedou. Byl také šéfredaktorem chmelařského časopisu \"Hopfenhalle\", který v Žatci vycházel od roku 1852. Podle matričního zápisu zemřel v červnu 1910 v čp. 349 v dnešní Masarykově ulici (tehdy hotel Nachtigal) na sešlost věkem. Seifertova písemná pozůstalost je uložena ve Státním okresním archivu Louny.\n\nAž do roku 1894, tedy do Seifertových 68 let, nic nenasvědčovalo tomu, že v tomto praktickém lékaři dřímá budoucí nejplodnější žatecký historik.\nPublikoval jen jeden drobný spisek o chmelařství a dva svazečky básní. V rozmezí následujících 10 let však vydal čtyři objemné monografie týkající se dějin Žatce, a řadu menších publikací. Bezprostřední podnět k dějepisné práci mu dal rukopis do té doby neznámé, česky psané kroniky, kterou mu do ordinace přinesl jeden z jeho pacientů. Seifert uměl dobře česky a text přeložil do němčiny. Dalším předpokladem bylo vydání žateckého listáře se všemi tehdy známými dokumenty k dějinám Žatce do roku 1526, které pořídil Ludwig Schlesinger. Seifert tím získal pramennou základnu, o niž se mohl opírat, a kromě toho si pořizoval výpisky ze žateckého městského archivu, uloženého tehdy na radnici.\n\nPrvní Seifertovou publikací s historickou tematikou byly Dějiny Žatce z roku 1894. Seifert byl autodidakt, chyběly mu metodické základy kritiky pramenů, a to se na tomto prvním souhrnném zpracování historie Žatce negativně projevilo. Pro nejstarší dějiny je kniha nepoužitelná, poněvadž je založená na informacích z kroniky Václava Hájka z Libočan. Jako základní faktografické vodítko ale mohou sloužit pasáže počínaje 17. stoletím, pro které Seifert čerpal zejména z městských knih. Text, který Seifert napsal do Tutteho vlastivědy v roce 1904, je už kvalitativně na jiné úrovni. Jiné dvě knihy ale jsou pro regionální studium stále nepostradatelné. Jedná se o dějiny žateckého pivovarnictví z roku 1901 a o rok mladší Dějiny Žatce v 19. století. Vzhledem k tomu, že byl Seifert liberál, nejsou v jeho pracích německé nacionální či přímo protičeské tendence příliš markantní.\n\n\n"}
{"id": "1038981", "url": "https://cs.wikipedia.org/wiki?curid=1038981", "title": "Podtatranská brázda", "text": "Podtatranská brázda\n\nPodtatranská brázda (polsky Rów Podtatrzański) je geomorfologický celek na severu Slovenska a jihu Polska. Je součástí provincie Západní Karpaty, subprovincie Vnitřní Západní Karpaty a Podhôľno-Magurské oblasti.\n\nMá protáhlý tvar ve směru západ - východ a maximální šířku přibližně 6 km. Je rozdělena územím Polska na dva podcelky: Zuberecká brázda v západní části a Ždiarská brázda ve východní části. Podtatranská brázda pokračuje i v Polsku severním předhůřím Tater.\n\nHraničí s následujícími geomorfologickými celky: na severu jsou to Skorušinské vrchy a Spišská Magura, na západě Oravská vrchovina, na jihu Chočské vrchy a Tatry, na východě také Spišská Magura.\n\nNejvyšším bodem celku je vrch Strednica (1 128,6 m n. m.), nacházející se v Ždiarské brázdě.\n"}
{"id": "1038985", "url": "https://cs.wikipedia.org/wiki?curid=1038985", "title": "Německý lovecký teriér", "text": "Německý lovecký teriér\n\nNěmecký lovecký teriér (německy: \"Deutscher Jagdterrier\") je plemeno psa známé i jako Jagdteriér.\n\nJe to německé plemeno, vyšlechtěné v Bavorsku po 1. světové válce. Mezi jeho možné předky patří foxteriér, lakeland teriér, velšteriér a nejspíše i manchester teriér, po kterém toto plemeno zdědilo zbarvení . Starší varianta je hladkosrstá, hrubosrstá varianta vznikla později . Původním záměrem křížení byl zdatný lovecký pes, což se skutečně podařilo a v dnešní době jsou německý lovecký teriér a český teriér jediní mimoostrovní teriéři, kteří se využívají i nadále jako lovečtí psi .\n\nPoprvé byl německý lovecký teriér předveden na výstavě psů v Giessenu v roce 1927, jako plemeno byl uznán až v roce 1933. Oficiální zkratka pro toto plemeno používaná v České republice je NLT. Vyskytuje se zde již běžně, ale nejpočetnější je v Německu a Anglii.\nNěmecký lovecký teriér má opravdovou \"teriéří povahu\" — je odvážný, dominantní, inteligentní, pozorný a rád vyvolává šarvátky s ostatními psy. V jeho chovu se podporují lovecké pudy, proto má sklony pronásledovat rychle se pohybující předměty, nevyjímaje cyklisty nebo zvířata. Je velmi aktivní a proto se nehodí jako společník, pokud mu majitel neposkytne dostatek pohybu. Je velmi temperamentní. \n\nJe pozorný, rozhodný, nebojácný pes s vrozenou ostrostí ke škodné zvěři, skvělý stopař, nebrání se ani práci ve vodě. Jeho hlavním úkolem je lov lišek a slídění zejména černé zvěře.\n\nS dětmi vychází dobře a přesto že má vysoký práh bolesti, nenechá si dětské hry beze všeho líbit. Pokud si bude malé dítě hrát se psem, je důležitá opatrnost.\n\nNení vhodné jej chovat ve větších smečkách psů, protože je velmi dominantní a rád vyvolává potyčky. Jiná zvířata mu nevadí a většinou je ignoruje, pokud však začnou utíkat, začne je pronásledovat.\n\nJe to dobrý hlídač s vysokým hlasem. Ochraňuje majitelům majetek. K cizím se chová odtažitě, ale ne bojácně nebo agresivně.\n\nPéče o srst hladkosrsté varianty není náročná. Líná 2x ročně, v tomto období je potřeba vyčesávat ji častěji než normálně. Pokud nelíná, stačí vyčesat jednou za týden. \n\nHrubosrstá varianta se musí nechat 2x ročně trimovat, protože srst sama neopadá, je tedy nutné ji vytrhat. Není vhodné ji příliš často mýt šamponem, naopak; měli bychom se tomu co nejvíce vyvarovat. Časté mytí šamponem poškozuje strukturu srsti psa, to pak způsobuje vypadávání a následné problémy s kůží, jako jsou mokvavé záněty.\n\nVyžaduje mnoho pohybu a zátěže. Má téměř nevyčerpatelnou zásobu energie a je pro něj vhodný veškerý druh pohybu, od plavání po horské túry. Nejvíce mu ale vyhovuje samostatný lov. Pokud nemá dostatek pohybu, ventiluje si svoji energii tím, že hrabe a zahrabává věci. Později se může stát i stereotypní nebo agresivní.\n\nNení vhodný pro začínající chovatele, protože je tvrdohlavý a dominantní. Pokud ho chovatel nezvládne usměrnit nebo ho nebude vychovávat od štěněcího věku, může to mít katastrofální následky. Není to pes do bytu a už vůbec ne \"do postele\". Výcvik musí vést někdo, kdo má již zkušenosti s takovými psy a umí být dominantní a \"nad věcí\".\n\nna stránkách ČMKU\n"}
{"id": "1038986", "url": "https://cs.wikipedia.org/wiki?curid=1038986", "title": "Odhalení: Mimozemské spisy", "text": "Odhalení: Mimozemské spisy\n\nOdhalení: Mimozemské spisy (v anglickém originále Unsealed Alien Files) je americký televizní seriál, který měl premiéru v roce 2012 na kanálu History. V pořadu jsou zkoumány nedávno vydané dokumenty, které jsou spojeny s UFO, zpřístupněné veřejnosti v roce 2011 díky Zákonu o svobodě informací.\n\n\n"}
{"id": "1038987", "url": "https://cs.wikipedia.org/wiki?curid=1038987", "title": "Bôrik (sedlo)", "text": "Bôrik (sedlo)\n\nBôrik (polsky Borek) (940 m n. m.) je sedlo v geomorfologickém celku Podtatranská brázda.\n\nNachází se v podcelku Zuberecká brázda východně od obce Habovka. Snižuje se mezi masivem Skorušina (1314 m n. m.) a Osobitá (1687 m n. m.). Pod sedlem začíná Blatná dolina, která se táhne jihozápadním směrem.\n\nSedlem prochází asfaltová cesta, která spojuje obec Habovka s rekreačním střediskem Oravice. Zároveň jím vede i severní hranice území Tatranského národního parku.\n"}
{"id": "1038989", "url": "https://cs.wikipedia.org/wiki?curid=1038989", "title": "Dirk Fischer", "text": "Dirk Fischer\n\nDirk Fischer, rodným jménem Stewart Roussin Fischer (1. září 1924 – 25. února 2013) byl americký jazzový hudebník. Narodil se do rodiny francouzsko-německého původu a byl nejstarším ze čtyř sourozencům (mimo jiné měl mladšího bratra Clarea, který se později rovněž stal hudebníkem). Na trubku začal hrát ve svých třinácti letech a o rok později přešel k saxofonu; později začal hrát ještě na pozoun. Později působil v několika skupinách a během druhé světové války soužil v armádě. Později se opět začal věnovat hudbě a rovněž pracoval jako pedagog. Zemřel v roce 2013 ve věku 88 let.\n"}
{"id": "1038992", "url": "https://cs.wikipedia.org/wiki?curid=1038992", "title": "Cruadalach", "text": "Cruadalach\n\nCruadalach je česká osmičlenná folkcorová skupina vzniklá v roce 2008.\n\nZ hudebních nástrojů využívají housle, šalmaje, dudy, kytary a zobcové flétny.\n\nPro kapelu jsou typické velmi živelné show vedené energickým frontmanem. Repertoár Cruadalach byl v počátcích ovlivněn především středověkými a irskými motivy, kapela ale čím dál více nachází vlastní identitu a styl, v němž se prolíná vícero metalových žánrů. Texty písní, psané v angličtině a češtině, reflektují lidské zkušenosti i hodnoty a obecně spiritualitu lidského bytí, často pracují s legendami coby podobenstvím.\n\n\n\nZáklady kapely Cruadalach byly položeny několika muzikanty na podzim roku 2008, v průběhu nadcházejících měsíců se k tělesu přidávali další členové. V létě roku 2009 se sestava ustálila a bleskově se připravila na naplánované podzimní koncertní tažení v rámci Čech a Slovenska, při němž se prezentovala po boku moravské doom metalové legendy Dissolving of Prodigy a velmi rychle si získala pozornost metalových fanoušků v obou navštívených zemích. Začátkem roku 2010 elektronicky vydává své demo \"V rytmu staré krve\" se třemi písněmi. Během roku 2010 již kapela sklízí velké úspěchy na undergroundových metalových festivalech a také jako support ruské paganmetalové star Arkony na jejích dvou klubových zastávkách v ČR. Začíná budit pozornost jak pořadatelů, tak vydavatelství, a zaměřuje úsilí na natočení svého prvního regulérního počinu. Za tímto účelem jedná s tuzemským vydavatelem časopisu Pařát. Na podzim se koná mezinárodní výměnné festivalové minitour „Samhainfest“ se spřátelenými zahraničními kapelami, iniciované kapelou Cruadalach s vizí každoroční tradice. Cruadalach tak má poprvé možnost představit se na zahraničních pódiích, a to ve Slovinsku a v Německu. Následuje dialog a podepsání smlouvy s německým vydavatelstvím Black Bards. V únoru 2011 kapela vydává sedmiskladbové EP \"Agni - Unveil what´s burning inside\" coby přílohu časopisu Pařát, v dubnu pak vydává pod Pařátem vinylovou verzi EP s bonusovou skladbou. Debutové album \"Lead - Not Follow\" je pak vydáno v listopadu 2011 pro Evropu a USA u Black Bards. Pro vydání na českém trhu získává licenci tuzemský label Metalgate. Vydání debutu bylo podpořeno sérií koncertů pod názvem \"Black Trolls Over Europe III“ po boku německé Suidakry či irských Waylander. V roce 2012 kapela nadále koncertuje v ČR i zahraničí. V létě pak podepisuje smlouvu s rakouskou agenturou „Black Light Music“ o zastupování pro západní Evropu.\n\n"}
{"id": "1038999", "url": "https://cs.wikipedia.org/wiki?curid=1038999", "title": "Kakost luční", "text": "Kakost luční\n\nKakost luční (\"Geranium pratense\") je 30 až 60 cm vysoká vytrvalá bylina z čeledi kakostovitých. Kvůli tvaru plodů se lidově nazývá čapí nůsek.\n\nKakost luční má silný krátký oddenek, přímou, větvenou a drsně chlupatou lodyhu. Přízemní listy jsou v růžici, dlouze řapíkaté, čepele o průměru 10-15 cm, hluboce dlanitě sedmidílné, jednou až dvakrát peřenoklané. Lodyžní listy se nahoru zmenšují, jsou krátce řapíkaté až přisedlé a tří- až pětidílné, drsně chlupaté. Palisty jsou vejčitě kopinaté, červenohnědé. Květy jsou v párech na dlouhých stopkách, pětičetné, korunní lístky obvejčité, 12 až 20 mm dlouhé, světle modré až modrofialové, výjimečně bílé nebo růžové, a mají 5+5 tyčinek. Svrchní semeník dozrává do zobanovitého plodu, který se od base roztrhává na pět dílů.\n\nRostlina kvete od června do září, roste na vlhčích lukách, v křovinách a u potoků a je v ČR od nížin až po horské pásmo většinou rozšířená.\n\n\n\n \n"}
{"id": "1039003", "url": "https://cs.wikipedia.org/wiki?curid=1039003", "title": "František Symon", "text": "František Symon\n\nFrantišek Symon (15. ledna 1847 Nymburk – 21. února 1934 tamtéž) byl český hudebník, ředitel kůru a sbormistr.\n\nNarodil se 15. ledna 1847 v Nymburce. Studoval na místním učitelském ústavu. Počátečním hudební vzdělání získal u svého otce. Po ukončení studia se stal v roce 1865 učitelem Kostomlatech nad Labem, Rožďalovicích, Kopidlnu a konečně v Osenicích, kde byl jeho kolegou a zároveň učitelem hudby Josef Förster. V roce 1876 přišel do Nymburka, kde se stal varhaníkem a ředitelem kůru v kostele sv. Jiljí. Založil chrámový sbor, zavedl ceciliánskou reformu chrámového zpěvu a zasloužil se o opravu varhan jak v chrámu sv. Jiljí, tak v kostele sv. Jiří.\n\nV roce 1882 se stal sbormistrem nymburského Hlaholu, který dovedl na úroveň nejlepších českých sborových těles. Uváděl zejména díla předních českých skladatelů: Karla Bendla, Josefa Bohuslava Foerstera, Josefa Suka a Vítězslava Nováka. Nastudoval i operu Viléma Blodka \"V studni\" a oratorium \"Stabat Mater\" Antonína Dvořáka. Sbor získal \"Zlatou medaili při koncertu zpěváckých spolků československých v Praze\" v roce 1891 a druhou cenu při „pěveckých zápasech“ v roce 1895.\n\nJako skladatel se příliš neuplatnil. Uvádějí se dva příležitostné sbory.\n\n\n"}
{"id": "1039005", "url": "https://cs.wikipedia.org/wiki?curid=1039005", "title": "Margin Call", "text": "Margin Call\n\nMargin Call je americké drama, které v roce 2011 natočil režisér J. C. Chandor. Film zachycuje posledních 36 hodin před vypuknutím světové finanční krize (2008) v nejmenované newyorské investiční bance.\n\nVe filmu hrají Kevin Spacey, Paul Bettany, Jeremy Irons, Zachary Quinto, Simon Baker, Demi Moore a Stanley Tucci.\n\nSeth Bergman (Penn Badgley) a Peter Sullivan (Zachary Quinto), zaměstnanci risk management oddělení nejmenované investiční banky, sledují společně se svým nadřízeným Willem Emersonem (Paul Bettany) masivní propouštění na svém patře. Mezi propuštěnými je i jejich kolega Eric Dale (Stanley Tucci), který zrovna pracoval, podle jeho slov, na něčem \"velkém\". Když odchází, přijdou se s ním Peter a Seth rozloučit. Při té příležitosti předá Eric Peterovi disk se svojí aktuální prací a poprosí ho, ať se na ní podívá a zkusí ji dokončit. Před budovou potká Eric generální ředitelku risk management oddělení, Sarah Robertsonovou (Demi Moore). Po krátké hádce Eric rozbije svůj mobil o zem a odchází.\n\nMezitím se Sam Rogers (Kevin Spacey), vedoucí celého patra, dozvídá, že mu umírá pes na rakovinu. I přesto má Sam motivační projev ke zbývajícím zaměstnancům. Po pracovní době odchází Seth a Will do klubu. Peter, motivovaný Samovým projevem, zůstává v práci a zkouší přijít na to, jak dokončit Ericův projekt. Nakonec se mu to podaří a zjišťuje, že současná volatilita ve firemním portfoliu MBS produktů překročila historickou volatilitu. Jelikož firma využívá masivní leverage, stačil by 25% pokles hodnoty těchto produktů a celková ztráta by byla větší než tržní kapitalizace celé společnosti. Také vypočítá, že k této situaci musí - vzhledem k tomu, jak dlouho za normálních okolností trvá, než společnost prodá tento produkt - nevyhnutelně dojít. Poté Peter informuje Setha a Willa.\n\nWill brzy pochopí závažnost celé situace a kontaktuje Sama, který je zrovna na cestě od veterináře. Sam se nejprve snaží spojit s Ericem, ale ten už nemá firemní mobil. Poté Sam kontaktuje Jareda Cohena (Simon Baker), svého nadřízeného. Jared svolá meeting, kde je kromě Sama, Willa a Setha i Sarah Robertsonová. Sarah potvrdí správnost Peterovo výpočtů a Jared se Samem začnou diskutovat o řešení situace. Jared navrhuje okamžitě prodat všechny toxické MBS produkty, což Sam považuje za nepřijatelné, protože by to spustilo prodejní lavinu a následně kolaps daného trhu. Jared nakonec zavolá CEO Johnu Tuldovi (Jeremy Irons).\n\nTuld se rozhodne pro okamžitý prodej veškerých MBS produktů a to i přes Samovo varování, že vědomé prodávání takto bezcenných aktiv zničí důvěryhodnost celé společnosti. Tuld poté navštíví Sarah v kanceláři a oznámí jí, že musí představenstvu předhodit zodpovědného člověka za tuto situaci a že tím obětním beránkem bude ona. Z následného rozhovoru vyjde najevo, že jak Tuld, tak Sarah a Jared věděli celou dobu co se stane, ale nic s tím nedělali. Poté Tuld a Jared přesvědčí Sama a Willa, aby spolupracovali. Seth a Will také dostanou za úkol přivést zpátky Erica, který by mohl informovat jiné banky o jejich záměru. Ti po dlouhém hledání nakonec Erica najdou. Ten je ale zprvu neoblomný a odmítá se vrátit. Poté je mu dáno ultimátum - buď se vrátí a ještě dostane zaplaceno a nebo se nevrátí a firma mu nevyplatí odchodné. Eric se nakonec pragmaticky rozhodne pro první možnost. Na cestě zpět Will oznámí Sethovi, že bude skoro jistě propuštěn.\n\nRáno Sam oznámí zaměstnancům na patře záměr společnosti - prodat všechna toxická aktiva. Zároveň je upozorní, že tímto de facto zničí svojí kariéru, jelikož jejich klienti s nimi pravděpodobně ukončí obchodní vztahy. Jako náplast nabízí, že pokud prodají 93% všech MBS aktiv, dostanou bonus 1 milion dolarů. Pokud celé patro prodá 93% MBS aktiv, dostane každý ještě jeden milion dolarů navíc. V následující scéně je slyšet Willův hlas, jak se snaží po telefonu prodávat svůj podíl - nejprve bez problémů, ale s ubíhajícím časem jsou jeho klienti stále více podezíraví a Will je nucen prodávat výrazně pod cenou (ve finální části už ztráta z jednoho obchodu činí přes sto milionu dolarů). Během výprodeje sedí Sarah a Eric v kanceláři, oba už bez práce, a probírají budoucnost.\n\nPo skončení výprodeje přichází Jared za Samem a sdělí mu, že se bude opět propouštět. Sam nevydrží a jde za Tuldem s nabídkou své rezignace. Tuld ovšem nabídku odmítá a říka Samovi, že tohle je pouze další část ekonomického cyklu a v nadcházející krizi bude nesčetně příležitostí jak vydělat peníze. Sam si nakonec uvědomí, že peníze potřebuje, a rezignaci nepodá. Mezitím přijde do místnosti Jared a Peter. Tuld oznámí Samovi, že Peter bude povýšen. Osud Setha a Willa je neznámý.\n\nVe finální scéně kope Sam hrob pro svého psa na pozemku své bývalé ženy. Ta k němu přijde a vysvětlí mu, že už tady nebydlí. Zmíní se i o tom, že jejich syn, jenž také pracuje na Wall Street, se má dobře, i když ho dnešní panika na trhu zasáhla. Sam kope dál, film končí a titulky doprovází pouze zvuk kopání.\n\nFilm byl přijat veskrze pozitivně. Získal hodnocení 88% na Rotten Tomatoes , 71% na ČSFD a 71% na IMDb . Kritika ocenila hlavně herecké výkony, výběr prostředí a dialogy .\n"}
{"id": "1039011", "url": "https://cs.wikipedia.org/wiki?curid=1039011", "title": "Southern Football League", "text": "Southern Football League\n\nSouthern Football League (oficiálním názvem dle sponzora The Evo-Stik League Southern) je sedmá (Premier Division) a zároveň osmá (Division One Central, Division One South & West) nejvyšší fotbalová soutěž v Anglii (společně s Isthmian League a Northern Premier League). Geograficky zahrnuje jihozápadní Anglii, jih Centrální Anglie, jižní části Midlands a celý jih Walesu.\n\nSoutěž byla založena v roce 1894 z iniciativy klubu Millwall Athletic (dnes Millwall FC). Poslední změna formátu ligy proběhla před sezónou 2018/19, kdy došlo k velké reorganizace nižších anglických soutěží.\n\n\n\"Před sezónou 1898/99 byla Division Two rozdělena na dvě skupiny - London a South-West. Vítězové obou skupin poté sehráli finálový zápas o vítěze Division Two.\"\n\n\"Před sezónou 1899/1900 byl formát soutěže vrácen do původní podoby.\"\n\n\"Před sezónou 1909/10 byla Division Two rozdělena na dvě skupiny - A a B. Vítězové obou skupin poté sehráli finálový zápas o vítěze Division Two.\"\n\n\"Před sezónou 1910/11 byl formát soutěže vrácen do původní podoby.\"\n\n\"Před sezónou 1920/21 byla soutěž rozdělena na dvě regionální skupiny - Anglickou a Waleskou. Vítězové obou skupin poté sehráli finálový zápas o vítěze celé soutěže.\"\n\n\"Před sezónou 1923/24 byly regionální skupiny sloučeny do dvou skupin - Eastern a Western. Vítězové obou skupin poté sehráli finálový zápas o vítěze celé soutěže.\"\n\n\"Před sezónou 1933/34 byla přidána do soutěže Central Section. Její zápasy ovšem nebyly započítávány, takže se vítěz Central Section nemohl zúčastnit konečného finále o vítěze soutěže.\"\n\n\"Před sezónou 1936/37 byly Eastern a Western Section sloučeny do jedné skupiny. Central Section se přeměnila na Midweek Section, její zápasy nebyly započítávány do soutěže.\"\n\n\"Před sezónou 1945/46 byla zrušena Midweek Section.\"\n\n\"Před sezónou 1958/59 byla soutěž rozdělena na dvě skupiny - North-Western a South-Eastern. Vítězové obou skupin poté sehráli finálový zápas o vítěze celé soutěže.\"\n\n\"Před sezónou 1959/60 proběhla velká reforma soutěže. Skupiny North-Western a South-Eastern Section sloučeny do Premier Division. Navíc byla přidána nižší soutěž Division One.\"\n\n\"Před sezónou 1971/72 byla Division One rozdělena na dvě skupiny - North a South.\"\n\n\"Před sezónou 1979/80 přešlo třináct klubů Premier Division do nově založené Alliance Premier League. Z toho důvodu byly Premier Division, Division One North a Division One South sloučeny, a poté rozděleny do dvou regionálních skupin - Midland a Southern.\"\n\n\"Před sezónou 1982/83 byla obnovena Premier Division, která se opět stala nejvyšší divizí soutěže. Midland Division a Southern Division se staly nejnižšími divizemi.\"\n\n\"Před sezónou 1999/2000 byly Midland a Southern Division přejmenovány na Western a Eastern.\"\n\n\"Před sezónou 2006/07 byly Western a Eastern Division přejmenovány na Division One Midlands a Division One South & West.\"\n\n\"Před sezónou 2009/10 byla Division One Midlands přejmenována na Division One Central.\"\n\n\"Před sezónou 2017/18 byly Division One Central a Division One South & West přejmenovány na Division One East a Division One West.\"\n\n\"Před sezónou 2018/19 došlo k velké reorganizace soutěže. Premier Division byla rozdělena na dvě divize stejné úrovně, South Division a Central Division. Division One East a Division One West byly přejmenovány na Division One Central a Division One South.\"\n\n"}
{"id": "1039015", "url": "https://cs.wikipedia.org/wiki?curid=1039015", "title": "Les Surfs", "text": "Les Surfs\n\nLes Surfs byla madagaskarská populární vokální skupina, kterou tvořilo šest sourozenců Rabaraonaových.\n\nSkupina vznikla v roce 1958 v madagaskarské metropoli Antananarivo pod názvem \"Rabaraona frères et sœurs\". 8. září 1963 vystoupila ve francouzské televizi a rázem se zařadila mezi nejoblíbenější interprety žánru yé-yé, který přinášel do francouzské populární hudby prvky anglosaského rocku. Les Surfs podnikali velká turné po Evropě, vystoupili v pořadu televize ITV \"Ready Steady Go\". Kromě francouzštiny zpívali také španělsky a anglicky. Účinkovali v hudebním filmu Michela Boisronda \"Honba za kytarami\" (1963), Jean-Marie Périer je zachytil v roce 1966 na své „fotografii století“, obálce časopisu \"Salut les copains\" zobrazující tehdejší francouzské hudební hvězdy.\nNejvětšími hity byly \"A Présent Tu Peux t'en Aller\" (cover verze písně Dusty Springfield \"I Only Want to Be with You\"), \"Adieu chagrin\" (cover verze písně The Beatles \"There's a Place\") a \"Reviens vite et oublie\" (cover verze písně The Ronettes \"Be My Baby\").\n\nSkupina se rozpadla počátkem sedmdesátých let, kdy se její členové usadili v různých zemích a věnovali se svým rodinám a vlastní pěvecké kariéře. Monique zemřela v roce 1993, Nicole zemřela v roce 2000. Dave dal v roce 2008 dohromady skupinu \"Les Surfs 2008\", s níž se zúčastnil turné někdejších hvězd \"Âge tendre, la tournée des idoles\".\n\n\n"}
{"id": "1039017", "url": "https://cs.wikipedia.org/wiki?curid=1039017", "title": "Stenóza", "text": "Stenóza\n\nStenóza je patologické zúžení či zhoršení průchodnosti tělní trubice nebo otvoru, jako je např. céva. Podle konkrétního zasaženého orgánu se rozlišují onemocnění s charakteristickými příčinami a způsoby léčby. Ke vznikajícím stenózám patří:\nDále také mimo jiné:\n"}
{"id": "1039018", "url": "https://cs.wikipedia.org/wiki?curid=1039018", "title": "The Keep", "text": "The Keep\n\nThe Keep je česká RPG hra z roku 2014. Vytvořilo ji studio Cinemax. Původně vyšla pro konzoli Nintendo 3DS, ale v přípravě je verze pro Microsoft Windows.\n\nHra se řadí mezi takzvané dungeony. Hra se skládá z 10 levelů, kdy každý představuje jedno patro Watrysovy věže. Cílem je dostat se vždy do dalšího patra a na konci celé hry porazit samotného Watryse. V cestě budou hráči stát logické hádanky a nepřátelé. Souboje probíhají v reálném čase. Hráč může používat kouzla, ale k tomu potřebuje najít runy a ty poté skombinovat k vytvoření určitého kouzla.\n\nHra vypráví příběh zasazený do království Tallia, kde se šíří velké zlo představované čarodějem Watrysem. Ten jednoho dne vypálí vesnici a unese tamní děti. V této vesnici také žije vesničan, které se hráč ujímá a vydává se s ním do Watrysovy věže zachránit děti i království.\n\nHra byla kladně přijata recenzenty. Průměrné hodnocení je 77%.\n\n"}
{"id": "1039020", "url": "https://cs.wikipedia.org/wiki?curid=1039020", "title": "Antonín Cechner", "text": "Antonín Cechner\n\nAntonín Cechner (25. dubna 1857 Praha-Nové Město – 24. září 1942 Mělník) byl český architekt, restaurátor, středoškolský pedagog a znalec středověkých památek.\nAbsolvoval vyšší reálku v Praze a v letech 1876–1882 studoval inženýrské stavitelství na České vysoké škole technické v Praze. Stavební praxí prošel u arch. Bedřicha Tesaře (1882–1884) a poté ve stavební huti Josefa Mockera při dostavbě chrámu sv. Víta (1885–1895). Polemizoval se způsobem oprav Karlštejna v letech 1887–1889. V letech 1895–1900 byl učitelem na Odborné škole pro sochaře a kameníky v Hořicích. V období 1901–1926 vyučoval ve Státní průmyslové škole na Smíchově. Od roku 1903 působil jako redaktor časopisu Architektonický obzor a spolupracoval na Ottově slovníku naučném. Byl místopředsedou Syndikátu výtvarných umělců.\n\nV rámci edice Soupis památek historických a uměleckých provedl soupisy okresů:\n\n"}
{"id": "1039022", "url": "https://cs.wikipedia.org/wiki?curid=1039022", "title": "Kozlůvky", "text": "Kozlůvky\n\nKozlůvky (polsky \"Kozłówki\", německy \"Kösling\") jsou malá vesnice a katastrální území v polské gmině Ketř. \n\nKozlůvky byly součástí moravské enklávy Ketřské panství. Celé panství získalo po první slezské válce roku 1742 Prusko, které je začlenilo do Pruského Slezska.\n"}
{"id": "1039026", "url": "https://cs.wikipedia.org/wiki?curid=1039026", "title": "Kněžpole (Opolské vojvoství)", "text": "Kněžpole (Opolské vojvoství)\n\nKněžpole (polsky \"Księże Pole\", německy \"Knispel\") je malá vesnice a katastrální území v polské gmině Baborów (česky \"Bavorov\").\n\nKněžpole bylo součástí moravské enklávy Ketřské panství. Celé panství získalo po první slezské válce roku 1742 Prusko, které je začlenilo do Pruského Slezska.\n"}
{"id": "1039032", "url": "https://cs.wikipedia.org/wiki?curid=1039032", "title": "Pugačovovo povstání", "text": "Pugačovovo povstání\n\nPugačovovo povstání (rusky Крестьянская война 1773—1775 годов под предводительством Емельяна Пугачёва, či zkráceně Пугачёвщина, Пугачёвское восстание, Пугачёвский бунт) byla rebelie části kozáků, rolníků a nevolníků na jihovýchodě Ruska v letech 1773–1775.\n\nPříčiny byly následující:\n\nV polovině 18. století tvořilo venkovské obyvatelstvo asi 96 % veškeré ruské populace. Kateřina II. si byla do určité míry vědoma bídného postavení chudých mužiků, nevolníků, manufakturních dělníků a měla v plánu se zabývat řešením jejich problémů. Nicméně skutečné řešení nepřicházelo a chudá venkovská masa věřila, že jejich osvobození brání různí „zlí lidé“ – rádcové carevny, místní šlechtici, gubernátoři a vojvodové. V letech 1767-1771 uprchly z Ruska desetitisíce nevolníků do Polska a Číny. V roce 1771 zasáhla oblast Moskvy velká morová epidemie. Situace na venkově byla špatná.\n\nKoncem roku 1771 vypukly v oblasti řeky Jaik kozácké nepokoje. Úřady omezily prodej solených ryb a daly postavit na řece jez, který bránil tahu jeseterů a výrazně omezil možnosti rybolovu. Kozáci odmítli pracovat na stavbě orenburské pevnosti a poslali ke dvoru stížnosti. Ty měla vyřešit komise vedená generálem Traubenbergem, spíše však přilila olej do ohně. Traubenberg byl 12. ledna 1772 zabit a spolu s ním i kozáčtí \"kolaboranti\" s carskou vládou. Trestná výprava kozáky sice zpacifikovala, ale nespokojenost neodstranila. Kromě jaických/uralských kozáků vládla nespokojenost s rostoucí centralizací mezi dalšími etniky, jako byli Baškirci, Čuvaši, Kalmyci, Tataři, Čeremisi, Vojtaci a Meščerjakové.\n\nDo toho se koncem roku 1772 „objevil“ kozák Jemeljan Pugačov, který již několik let žil jakýmsi polotuláckým životem, pohyboval se mezi Kavkazem a Uralem a de facto se skrýval před místními úřady. Byl to veterán z války sedmileté a rusko-turecké, jehož propuštění z armády nebylo zřejmě zcela v pořádku. Carští biřici ho sice zatkli, ale na jaře 1773 z vězení uprchl. Pugačov se prohlásil za cara Petra III., o němž kolovaly na venkově různé zvěsti. Jeho prohlášení se za cara bylo zřejmě dobře promyšlené. Okamžitě tím získal podporu lidových mas, které věřily, že Petr III. stále žije a že byl od vlády odstraněn právě proto, že chystal zákon osvobozující nevolníky a chudé rolníky. Navíc lidé měli pocit, že bojují za svého \"báťušku cara\" proti zlé šlechtě, generalitě a uzurpátorům u dvora. Pugačov okamžitě „vydal“ jménem \"Petra Fjodoroviče\" (cara) sérii manifestů, kterými obeslal nejen místní kozáky, ale i další etnika a obyvatelstvo širého okolí. V nich potvrzoval různé svobody kozáků a venkovských obyvatel a nabádal je, aby mu věrně sloužili a bojovali v jeho vojsku.\n\nPugačov nečekal pasivně na zásah carské armády. Shromáždil vojsko a začal postupně dobývat místní opěrné tvrze. Ty byly vesměs špatně bráněné a opevněné a povstalcům nedalo práci je dobývat. V říjnu 1773 se jeho vojsko dostalo k pevnosti Orenburg a oblehlo ji. Ačkoliv počet jeho bojovníků vzrostl až na několik desítek tisíc (k Orenburgu dorazil s 2440 muži, přičemž v prosinci tento počet narostl na 25 000 mužů a 86 děl), nedařilo se mu pevnost dobýt. Pugačov však ani během obléhání nelenil. Pokusil se armádu a své ostatní stoupence organizovat podle carského vzoru - uděloval tituly, hodnosti, vyznamenání, vydával \"ukazy\", jmenoval úředníky atd. Manifesty a ukazy byly rozmnožovány ručně, překládány do různých jazyků a rozesílány kurýry z jedné osady do druhé. Veřejně se četly v kostelích, trzích a návsích. Pugačov v nich většinou \"„oznámil svůj příchod, slíbil lidem volnost, bradu, kříž, všeliké úlevy a osvobození od poplatků a daní... a současně nařídil svolávat lid, aby sloužil v jeho houfech.“\"\n\nV březnu 1774 dorazila k Orenburgu carská armáda a způsobila povstalcům těžkou porážku. Nicméně Pugačovovi se podařilo s několika tisíci mužů uprchnout. Bylo zřejmé, že jediná vítězná bitva povstání nezničí. V té době se totiž boje rozšířily do obrovské povolžské oblasti a menší jednotky vzbouřenců ovládly či oblehly několik měst (Ufa, Samara), mnoho vesnic a také manufaktury na Urale. Některé z nich začaly dokonce vyrábět válečný materiál pro povstalecké vojsko. Carské úřady se sice pokusily povstání bagatelizovat, tvrdily, že za ním stojí britští a turečtí agenti, ale situace byla velmi vážná. Povstalci zabrali několik gubernií. Zde se nezřídka dopouštěli masakrů na místních úřednících, šlechtě, církevních představitelích, přičemž ušetřeny nezůstaly ani ženy a děti.\n\nPugačovovi se na jaře 1774 podařilo shromáždit další armádu a táhnul směrem na Kazaň. V červenci 1774 ji oblehl a kromě městské pevnosti i dobyl. K městu se mezitím přiblížily oddíly carské armády vedené plukovníkem Ivanem Michelsonem, nicméně Pugačov se neodhodlal k otevřenému střetu a unikl s částí povstalců směrem na jih. Postupoval k Saratovu a doplňoval prořídlé vojsko. V srpnu 1774 se dostal až k Caricynu, pokusil se sice město dobýt, ale neúspěšně. Jižně od Caricynu ho pak dostihla carská armáda. Došlo k bitvě, kterou povstalci prohráli, ale Pugačov opět unikl. Carské úřady toho měly takříkajíc dost a povolaly do čela protipovstalecké armády zkušeného generála Suvorova. Možná i to byl jeden z důvodů, proč se kozáci rozhodli Pugačova zradit. Navíc se tímto snažili vykoupit si milost. V září 1774 ho zajali a předali carské armádě. Ta ho eskortovala do Moskvy, kde byl mučen, souzen a 10. ledna (21. ledna) 1775 na Bolotném (Blatném) náměstí popraven. Ačkoliv hlavní vůdce vzpoury byl zlikvidován, boje pokračovaly dál. Carská armáda likvidovala odpor celý zbytek roku 1774, například hlavní baškirský vůdce Salavat Julajev byl zajat koncem listopadu 1774, a odsouzen začátkem roku následujícího.\n\nCelkové ztráty na straně vládního vojska, šlechty, úředníků a duchovenstva nejsou přesně známy. Údaje jsou k dispozici jen pro léto 1774, kdy bylo údajně zabito 1 572 šlechticů a členů jejich rodin, 237 popů a církevních zaměstnanců a 1037 dalších osob (úředníků, soudců, poddůstojníků atd.). Povstalci ztratili v bojích celkem asi 20 000 mrtvých. Dalších zhruba 20 000 jich bylo zajato. Míru obavy carských úřadů, aby se podobná vzpoura nikdy neopakovala, lze vyvodit i na základě trestů, které povstalce čekaly. Například ve vesnicích, které odmítaly vydat lidi, jež se údajně podíleli na povstání, byla na základě losu popravena 1/3 obyvatel. Pochytaní vůdcové povstání byli buď popraveni nebo posláni na nucené práce. Vůdcové Baškirců Salavat Julajev a jeho otec Julaj Aznalichov byli při výslechu mučeni, následně mrskáni na veřejnosti, byly jim vytrženy nosy, vypáleny cejchy na obličej (\"B\" jako \"buntovščik\" - vzbouřenec) a nakonec byli posláni na doživotní nucené práce. Deseti tisíce dalších zajatců čekala buď poprava nebo fyzické tresty (mrskání, uřezávání uší) a nucené práce. Již v březnu 1775 vydala carevna Kateřina II. manifest, jímž bylo Pugačovovo povstání odsouzeno k věčnému zapomenutí a hlubokému mlčení a jeho jméno nesmělo být následně v Rusku vyslovováno. Řeka Jaik - centrum povstání - byla přejmenována na Ural. Rodná Pugačovova vesnice Zimovejska stanice byla srovnána se zemí, obyvatelé přesunuti a jejich nová osada přejmenována na Potěmkinskou stanici. Vláda si nicméně uvědomila, že pouze represemi situaci řešit nelze. Připravila i některá opatření, která měla ulehčit situaci prostých venkovanů. Šlo o zvýšení mezd dělníků v manufakturách a mírné snížení obroku (poplatek za vyvázání z roboty) mužiků. Postavení venkovského obyvatelstva to však nijak zásadně nezlepšilo.\n\n\n"}
{"id": "1039033", "url": "https://cs.wikipedia.org/wiki?curid=1039033", "title": "Brněnská růže", "text": "Brněnská růže\n\nBrněnská růže je soutěž a výstava aranžovaných květin a rostlin. Výstava, která následuje den po soutěži, obvykle v sobotu a v neděli, je určena i pro širokou veřejnost. Vstupné je dobrovolné a celý výtěžek je obvykle určen pro charitativní účely. Soutěžní témata se pravidelně mění a dříve byly měněny i místa konání soutěže. Soutěž hodnotí odborná porota složená z profesionálních floristů. Tato porota během práce dohlíží na dodržování postupů a technik soutěžícími. Soutěž v roce 2014 podporoval velkoobchod s květinami a floristickými potřebami společnost Vonekl s.r.o. a spolupořádala Střední zahradnická a zemědělská škola v Rajhradě. Organizátorem soutěže a jejím zakladatelem a duchovním otcem je Slávek Rabušic.\n\nTato soutěž je proslulá dobrou řemeslnou úrovní prací a snahou o invenci, která je obvykle rovněž vysoce hodnocena. V roce 2014 bylo oceněno dílo, jehož hlavní částí byla čokoláda. Do jednoduchého adventního věnce z kousků bílé čokolády byly umístěny kvetoucí čemeřice a hnědou čokoládou byl potřen jednoduše přizdobený paraván. \n\nPoužití potravin k takto neobvyklým účelům poutá pozornost je někdy součástí showbyznysu (Lady Gaga). Použití potravin při aranžování je běžné u jedlých aranžmá. V kombinaci se silně toxickými rostlinami není obvyklé. Šlo však pouze o úpravy pro účely soutěže, podobně jako u adventních věnců s hlavičkami živých růží, kde nelze počítat s trvanlivostí květů čtyři až pět týdnů, nebo u úprav svícnů. \n\nSoutěž byla poprvé uspořádana v roce 1995. Soutěž dříve pořádal Svaz květinářů a floristů ČR a Střední zahradnická škola Brno-Bohunice. Po zrušení SZeŠ Brno Bohunice, je spolupořadatelem soutěže byla Střední zahradnická a zemědělská škola v Rajhradě.\n\nV roce 2011 byla tématem vánoční floristika. V roce 2012 se konal 17. ročník mezinárodní floristické soutěže Brněnská růže v prostorách Památníku písemnictví na Moravě v Rajhradě. Soutěžní téma bylo „Výstava a vernisáž“. V roce 2013 a 2014 se floristická soutěž konala v prostorách konventu „U milosrdných bratří“. V roce 2014 byly témata věnec (adventní), paraván, kytice. Většina kytic byla provedena jako kytice vázané do spirály. \nPři samotné soutěže podle spolupořadatele „\"je dbáno, aby byly vhodně zvolena témata, která jsou zajímavé pro soutěžící ale také aby vycházely z květinářské praxe a byly srozumitelné laické veřejnosti.\"“\n\nV roce 2002 byly témata dámský klobouk, kytice z jednoho květu (k darování), přízdoba společenských šatů. V kategorii juniorů byl celkovým vítězem Róbert Bartolen ze SZáŠ Piešťany, na druhém místě se umístil László Földes, z MZLU Brno, ZF Lednice na Moravě a třetí místo porota věnovala Janě Sejkorové ze SZaŠ a SOU Litomyšl. Alena Vlachová, SZaŠ Děčín-Libverda byla za své díla oceněna druhou a třetí pozici v tématech dámský klobouk a přízdoba dámských šatů. \n\nV kategorii seniorů byl nejlépe ohodnocen Petr Kopáč, zastupující Holandské květiny, Praha. Druhá zůstala ing. Václava Lojdová, která obsadila druhé, třetí a čtvrté místo. Třetí pozici vybojoval Petr Matuška z firmy Květiny Petr Matuška. Dobře hodnoceny byly ale rovněž práce Renaty Kroutilové z firmy Květiny keramika – Huszárová, Brno a ing. Marie Bittnerové z firmy Bohemiaseed Praha.\n\nV roce 2013 soutěžní úkoly spočívaly v smuteční přízdobě jednoho květu, zhotovení tradičního květinového kříže do podložky oasis a zhotovení pohřebního věnce. Soutěže se zúčastnilo 13 žáků, zařazených do kategorie „junior“, a 18 soutěžících zařazených do kategorie „senior“. \n\nVítězem juniorské kategorie 2013 byl Květinový ateliér V Ráji, Lázně Bohdaneč, druhým místem porota ocenila práce firmy Art de Fleurs, Hodonín. Třetí místo porota přisoudila firmě Květiny Nedvěd. Mimo uvedené ocenění získala Střední škola zahradnická a technická Litomyšl první místo za práci smuteční věnec a Střední odborná škola zahradnická Piešťany za tutéž práci třetí místo. \n\nVítězem seniorské kategorie 2013 byla oceněna Pavla Plevová z Brna, druhé místo porota přisoudila pracovnice Klára Záleská z firmy Květiny Miluše Huszárová, Brno. Třetí místem práce porota ocenila Jana Milta z firmy Květiny Milt, Plzeň. Mimo to Lukáš Kouřil z firmy Květiny Oxalis, Brno, získal druhé a třetí místo v hodnocení práce na téma „přízdoba jednoho květu“ a „kříž“. Za zpracování tématu „kříž“ byl druhým místem oceněn Peter Nagy z Maďarska (Hodmezövásárhely). Kateřina Holišová ze zahradnické fakulty VŠ Lednice byla za ohodnocena druhým místem za práci na téma „přízdoba jednoho květu“. \n\n"}
{"id": "1039034", "url": "https://cs.wikipedia.org/wiki?curid=1039034", "title": "Ferdinand Vaněk", "text": "Ferdinand Vaněk\n\nFerdinand Vaněk (18. prosince 1849 Velvary – 29. března 1939 Klatovy) byl český malíř, středoškolský profesor a vlastivědný pracovník.\n\nFerdinand Vaněk se narodil v rodině velvarského kancelisty Josefa Vaňka a jeho manželky Marie, rozené Šturmové. V Praze studoval Akademii výtvarných umění, jeho spolužáky byly například František Ženíšek či Josef Václav Myslbek. Okolo roku 1889 nastoupil v Klatovech jako učitel kreslení na reálném gymnáziu. Spolupracoval při soupisu historických památek kraje a budování klatovského muzea. Byl též konzervátorem domažlického okresu. \n\nV rámci edice Soupis památek historických a uměleckých v království Českém provedl soupisy okresů:\n\n\n\n"}
{"id": "1039035", "url": "https://cs.wikipedia.org/wiki?curid=1039035", "title": "Tlustomosty", "text": "Tlustomosty\n\nTlustomosty (polsky \"Tłustomosty\", německy \"Stolzmütz\") jsou vesnicí a katastrálním území v polské gmině Baborów (česky \"Bavorov\"). Samotná vesnice Tlustomosty leží na pravém břehu řeky Ciny, známé též jako Pština. Součástí katastru Tlustomostů je dále osada Langov a samota Rogów.\n\nTlustomosty byly ve svých původních katastrálních hranicích (tedy bez samoty Rogów) součástí moravské enklávy Ketřské panství. Celé panství získalo po první slezské válce roku 1742 Prusko, které je začlenilo do Pruského Slezska.\n\n"}
{"id": "1039036", "url": "https://cs.wikipedia.org/wiki?curid=1039036", "title": "František Adolf Borovský", "text": "František Adolf Borovský\n\nFrantišek Adolf Borovský (19. srpna 1852 Netolice – 1. května 1933 Praha) byl český historik umění, muzejní pracovník, znalec díla Václava Hollara.\n\nNarodil se v Netolicích jako nejstarší dítě Jakuba Borovského. Po základní škole v Netolicích navštěvoval gymnázium v Českých Budějovicích. Po maturitě studoval historii na filosofické fakultě Karlo-Ferdinandově univerzitě v Praze.\n\nV letech 1875-1877 pracoval jako suplent na gymnáziu ve Valašském Meziříčí a na c. k. učitelském ústavu v Praze. Následně studoval dva roky na New College Edinburské univerzity a absolvoval kurz pro misionáře (pravděpodobně ve Free Church of Scotland). Zde navázal kontakty s britskou kulturní scénou. Po návratu do Prahy vyučoval angličtinu na Českoslovanské obchodní akademii v Praze.\n\nPro nakladatelství Františka Řivnáče od roku 1880 vedl edici \"Řivnáčových průvodců\" a některé sám napsal (Šumava, Praha a okolí).\n\nDále byl redaktorem výpravné edice \"Čechy\", které vydával pod vedením Františka Adolfa Šuberta nakladatel Jan Otto. Borovský se podílel na dílech: II. Vltava a III. Praha (1881-1897).\n\nOd počátku 80.let 19.století pracoval pro Průmyslové muzeum Vojty Náprstka (členem Kuratoria 1918-1925) a vyučoval na Pokračovací škole pro zlatníky a příbuzná řemesla. V letech 1883-1887 spravoval obrazárnu Společnosti vlasteneckých přátel umění v Čechách v Rudolfinu. Zde se zvláště věnoval správě a rozšiřování sbírky děl Václava Hollara (tzv. \"Hollareum\"). Správcem Hollarea byl v letech 1892-1898 a 1904-1920. Od roku 1894 byl členem archeologické komise ČAVU a od roku 1895 se podílel na Soupisu památek pravěkých, historických a uměleckých Království českého. Byl jmenován císařským radou (1908). \n\nV roce 1887 byl přijat do Uměleckoprůmyslového musea v Praze a jeho tehdejším ředitelem Karlem Chytilem byl pověřen založením a vedením knihovny musea. Zabýval se zde mj. knižními vazbami. Podílel se na přípravách Všeobecné zemské jubilejní výstavy v Praze roku 1891, Národopisné výstavy českoslovanské v roce 1895 a Všeobecné zemské výstavy pražské obchodní a živnostenské komory (1908). V letech 1908-1910 byl zástupcem ředitele, v letech 1911-1914 ředitelem Uměleckoprůmyslového musea. \n\nPro střet zájmů (obchodování s Karlštejnským pokladem) byl předčasně penzionován. Proto také svou rozsáhlou sbírku gem a odlitků nedaroval UPM, nýbrž Karlově univerzitě, na jejíž Katedře věd o antickém starověku je dodnes uložena. Jako mecenáš podporoval nadané mladé umělce a chudé studenty.\n\nOd roku 1922 byl členem Společnosti sběratelů a přátel umění. Své sbírky před koncem života částečně daroval Moderní galerii a z větší části rozprodal nebo odkázal do sbírek UPM, NG, NTM a Jindřichu Waldesovi. \n16. července 1891 se v kostele sv. Gottharda v Bubenči oženil s Annou Palmeovou (*1859), zprvu bydleli v Ovenecké ulici čp. 104 v Bubenči, později na Starém Městě. Vychovali dva syny Jiřího (*1886), který se stal bankovním úředníkem, a Víta (*1888).\n\nČást jeho knihovny je dnes součástí Knihovny Národního muzea. Jeho pozůstalost je uložena v Národním technickém muzeu v Praze.\n\n\nV rámci edice Soupis památek historických a uměleckých v království Českém provedl soupisy okresů:\n\n\n\n"}
{"id": "1039038", "url": "https://cs.wikipedia.org/wiki?curid=1039038", "title": "Serena (počítačová hra)", "text": "Serena (počítačová hra)\n\nSerena je freeware adventura z roku 2014. Vytvořili ji vývojáři z několika studií. Mezi nimi i české CBE Software. Dalšími jsou Senscape, Infamous Quests, Digital Media Workshop a Guys from Andromeda.\n\nHra sleduje monolog muže čekajícího návrat své lásky, Sereny. Přitom s paměťovým kolapsem si připomíná jednotlivá období svého vztahu a to jak se vztah vyvííjel.\nV recenzi od Battleforce hra dostala průměrné hodnocení. Chválena byla pro svou zápletku a hudební doprovod. Taktéž recenzent ocenil to, že je hra zdarma. Na druhou stranu však kritizoval délku, absenci hratelnosti, kvalitu monologů a dabingu.\n\nHra byla také recenzována v německém 4Players. Zde obdržela negatiní hodnocení.\n\n"}
{"id": "1039042", "url": "https://cs.wikipedia.org/wiki?curid=1039042", "title": "Langov", "text": "Langov\n\nLangov (polsky \"Langowo\", německy \"Langenau\") je malá vesnice a osada na jihu katastrálního území Tlustomosty v polské gmině Baborów (česky \"Bavorov\"). Zástavba Langova leží jihozápadně od vesnice Tlustomosty.\n\nLangov se nachází na území někdejší moravské enklávy Ketřské panství. Celé panství získalo po první slezské válce roku 1742 Prusko, které je začlenilo do Pruského Slezska.\n"}
{"id": "1039043", "url": "https://cs.wikipedia.org/wiki?curid=1039043", "title": "Dašická kotlina", "text": "Dašická kotlina\n\nDašická kotlina je geomorfologický okrsek ve východní části Pardubické kotliny, ležící v okresech Pardubice, Chrudim a Ústí nad Orlicí v Pardubickém kraji.\n\nÚzemí okrsku se nachází zhruba mezi sídly Sezemice (na severozápadě), Holice (na severu), Dobříkov (na východě), Vinary (na jihu) a Pardubice (na západě). Uvnitř okrsku leží titulní město Dašice a větší obce Moravany a Dolní Roveň.\n\nOkrsek Dašická kotlina (dle značení Jaromíra Demka VIC–1C–6) náleží do celku Východolabská tabule a podcelku Pardubická kotlina.\n\nDále se již nečlení.\n\nKotlina sousedí s dalšími okrsky Východolabské tabule: Východolabská niva na severozápadě, Holická tabule na severu a východě, Nemošická tabule na západě. Dále sousedí s celky Orlická tabule na východě a Svitavská pahorkatina na jihu.\n\nNejvyšším bodem Dašické kotliny je vrstevnice (275 m n. m.) při východní hranici s Orlickou tabulí.\n\n"}
{"id": "1039045", "url": "https://cs.wikipedia.org/wiki?curid=1039045", "title": "Josef Braniš", "text": "Josef Braniš\n\nJosef Braniš (23. března 1853 Brandýs nad Labem – 25. prosince 1911 Kladno) byl český středoškolský profesor, historik umění, archeolog a spisovatel.\n\nV letech 1862–1865 navštěvoval reálku v Brandýse nad Labem. V letech 1865–1873 absolvoval akademické gymnasium v Praze a v letech 1873–1876 obor historie na filosofické fakultě v Praze. Pedagogickou dráhu zahájil jako zastupující profesor na reálce v Kutné Hoře (1876–1886).\n\nV době studií se již zabýval archeologií a procestoval celé Čechy. Pracovní roky v Kutné Hoře jeho vztah k památkám jen utužily a poskytly mu také studijní materiál pro řadu publikací.\n\nV dalších letech za památkami cestoval i v alpských zemích, v celém Německu i v Itálii. Shromážděné poznatky se staly základem velkých Dějin středověkého umění v Čechách (1893) a Katechismu dějin umění, kterým významně přispěl k obecnému přehledu o hodnotách uměleckého odkazu minulosti.\n\nOd roku 1886 vyučoval na české reálce v Českých Budějovicích a působil zde také jako konzervátor c. a k. Centrální komise pro zkoumání, soupis a ochranu památek pro okresy České Budějovice, Český Krumlov, Kaplice, Prachatice a Sušice (1888-1909) a okresy Kladno a Strakonice (1909). V letech 1893-1908 přednášel dějiny umění v biskupském semináři v Českých Budějovicích.\n\nV letech 1908–1911 byl ředitelem kladenského gymnázia, od roku 1910 dopisujícím členem 1. třídy ČAVU. Byl nositelem Rytířského kříže Řádu Františka Josefa.\n\nV rámci edice Soupis památek historických a uměleckých v království Českém provedl soupisy okresů:\n\n\n"}
{"id": "1039047", "url": "https://cs.wikipedia.org/wiki?curid=1039047", "title": "Liptovské kopy", "text": "Liptovské kopy\n\nLiptovské kopy (polsky \"Liptowskie Kopy\") je skupina vrcholů (neboli geomorfologický okrsek) v Tatrách připojený k hlavnímu hřebenu Hladkým Štítem (polsky \"Gładki Wierch\"), od kterého je oddělena sedlem Závory. Nejvyšším vrcholem je Veľká kopa (2052 m n. m.). Jde většinou o oblé, zatravněné vrcholy, v dolní části zalesněné. Vzhledem připomínají nedaleké Západní Tatry, nicméně (dle polských geografů) jsou přiřazeny do Vysokých Tater díky hřebenovému systému. Někteří slovenští kartografové mají tendenci přiřadit Liptovské kopy do Západních Tater a umísťují hranici Tater do sedla Závory, i přesto, že největší autorita mezi znalci slovenských Tater - Ivan Bohuš - je stejného názoru jako Poláci.\n\nLiptovské kopy oddělují Kôprovou dolinu od Tiché doliny. Boční ramena vystupující z jejich hlavního hřebene vytvářejí četná údolí:\n\nHlavní hřeben Liptovské Kop je orientován k jihozápadu a na jih, místy počínaje sedlem Závory (hlavní vrcholy jsou vyznačeny tučně, číselné údaje jsou nadmořská výška v m n. m.):\n\nZ hlavního hřebene Liptovské kop mezi Veľkou kopou a Turkových sedlem odbočuje ještě jeden boční hřeben - Brdárove grapy.\n\nLiptovské kopy se skládají z vyvřelých hornin (žula) a metamorfovaných hornin (rula) a jednotlivých vrstev krystalických sedimentárních hornin, které patří do původní vrcholových sérií. Průkopnický geologický výzkum zde prováděl polský geolog M. Jurek v roce 1929.\n\nNěkolik údolí bylo vymodelováno ledovci. V masivu se nachází několik velkých žlebů, kterými v zimě padají laviny.\n\nDolní části jsou zalesněné, vyšší části jsou porostlé kosodřevinou křoviny a ještě výše je alpinská tundra. V lesích rostou borovice limba, spousta vrcholů je porostlá trávou.\n\nNa Liptovských kopách, a to hlavně do Kôprové doliny, padají často velké laviny. Například lavina, která spadla v březnu 1956 z Holých vrchů do Kôprové doliny, měla objem 210 000 m a smetla zalesněnou plochu o velikosti cca 400 × 400 metrů. Síla proudu také srazila k zemi stromy na protějším svahu a tloušťka laviny byla 7 metrů.\n\nLiptovské kopy patřily k pastvinám obyvatel vesnic Liptova již v sedmnáctém století. Pásli na nich vesničané z vesnic Liptovská Kokava a Východná. Byly také místem, kde se dalo snadno potkat stáda koz, také tu často chodili lovci a pytláci, ještě po roce 1900 sem na lov medvědů chodili Poláci z obce Krościenko a Zakopaného. Během I. světové války se v Liptovských kopách ukrývali dezertéři a během druhé světové války v letech 1944-1945 tady přebýval oddíl slovenských a sovětských partyzánů. Velký požár zaviněný vozky ve dnech 30. října až 4. listopadu 1943 zničil asi 240 hektarů lesa a kosodřeviny.\n\nSkupina Liptovských kop se v roce 1948 stala předmětem přísné ochrany. I přesto se tady nějakou dobu lovilo a byly tu i lovecké posedy.\n\nNejsou známa jména lidí, kteří jako první dobyli vrcholy patřící do skupiny Liptovských kop. S největší pravděpodobností k prvním patřili pastýři a pytláci. Mezi turisty byl první záznam pořízen v zimě:\n\n"}
{"id": "1039048", "url": "https://cs.wikipedia.org/wiki?curid=1039048", "title": "Říjen 2014", "text": "Říjen 2014\n\n\n"}
{"id": "1039052", "url": "https://cs.wikipedia.org/wiki?curid=1039052", "title": "František Mareš (archivář)", "text": "František Mareš (archivář)\n\nFrantišek Mareš (28. prosince 1850 Bavorov – 12. února 1939 Třeboň) byl český archivář a spisovatel z oboru historie a památkové péče.\n\nByl synem knížecího schwarzenberského šafáře v Bavorově. Absolvoval českou školu v Netolicích a německou v Českých Budějovicích. Pak studoval na piaristickém gymnáziu v Českých Budějovicích. Po maturitě obdržel studentské místo ve Schwarzenberském paláci ve Vídni. Studoval historii na vídeňské univerzitě a současně absolvoval vojenskou službu u 28. pěšího pluku. Po praxi v třeboňském archivu se vrátil do Vídně a v letech 1874-1888 byl archivním adjunktem ve Schwarzenberském ústředním archivu. Současně pokračoval ve studiu na Ústavu pro rakouská historická studia (Institut für Österreichische Geschichtsforschung), kde byl žákem Theodora von Sickela. V té době začal rovněž uveřejňovat své práce v odborném tisku.\n\nV roce 1887 byl vyslán českým sněmem spolu s Ferdinandem Tadrou na studijní cestu do vatikánského archivu (Archivum Secretum Vaticanum).\n\nPo návratu z této cesty byl jmenován ředitelem schwarzenberského archivu v Třeboni. Zde působil až do roku 1924, kdy odešel do důchodu.\n\nZapojil se rovněž do sporů o pravost Rukopisů, kdy se - na rozdíl od svého jmenovce Františka Mareše - přiklonil k jejich odpůrcům.\n\n\nPřipravil k vydání řadu pramenů, například:\n\nV rámci edice Soupis památek historických a uměleckých v království Českém provedl spolu s Janem Sedláčkem soupisy okresů:\n\n\n"}
{"id": "1039053", "url": "https://cs.wikipedia.org/wiki?curid=1039053", "title": "Xcode", "text": "Xcode\n\nXcode je IDE (\"Integrated Development Environment,\" česky vývojové prostředí) společnosti Apple, které obsahuje balíček profesionálních vývojářských nástrojů pro vývoj softwarových aplikací na platformy iOS a Mac OS. Nejnovější dostupná oficiální verze je 10.3, ta umožňuje vyvíjet aplikace pro nejnovější verze operačních systémů iOS 12 a Mac OS Mojave. Apple ho nabízí volně ke stažení z Mac App Store, ale pouze pro operační systémy Mac OS.\n\nV Xcode je dostupný programovací jazyk Swift (programovací jazyk).\n\nXcode obsahuje celou uživatelskou dokumentaci pro oba operační systémy a spoustu vlastností a aplikací popsaných níže. Xcode podporuje programovací jazyky C, C++, Objective-C, Objective-C++, Java, AppleScript, Python, Ruby, Rez a Swift.\n\nLLVM kompilátor je založený na open sourcovém projektu LLVM.org. Tento projekt tvoří kolekce technologií pro optimalizaci a generaci zdrojového kódu. LLVM byl představen již v Xcode 3.2 a mohl se používat v Xcode projektech spolu s GCC, ale od Xcode řady 5.0 se Apple uchýlil k používání pouze LLVM, jelikož to znamenal krok vpřed v kompilaci kódu. Hlavní pokrok LLVM totiž zavádí ve stavbě kompilačních technologií jakožto sadě modulárních knihoven, z nichž se následně dá kompilátor sestavit. To umožňuje rychlejší tvorbu specializovaných kompilátorů, které lze snadno inovovat. \nV Xcode LLVM kompilátor používá Clang jako front end k parsování zdrojového kódu, který přeměňuje na “mezi kód”. Ten je za pomocí LLVM vrstvy, která generuje kód, přeměněn na finální strojový kód.\n\nLLDB představuje vysoce výkonný debugger nové generace. Je vyvíjen po boku výše zmíněného projektu LLVM, a tak je postaven na stejné myšlence, to znamená, že je sestaven ze sady komponent, které skvěle spolupracují s již existujícími knihovnami v LLVM. Od Xcode 4.5 je LLDB jediným debuggerem v balíčku a plně nahrazuje standardní GDB. LLDB je integrován v Xcode a je dostupný přes jeho UI. Tento nástroj ve standardní instalaci poskytuje rozsáhlou sadu příkazů kompatibilní se známými příkazy z GDB. \n\nXcode dovoluje spouštění a testování vyvíjených aplikací na samotném zařízení, ale pouze za předpokladu, že má vývojář zaplacený Apple Developer Program. V opačném případě lze použít aplikaci iOS Simulator, která je součástí Xcode. Ta dovoluje počítači simulovat iPhone nebo iPad. Nejen že tato aplikace dovolí simulovat doteky či fyzické otočení jako u normálního zařízení, ale má i spoustu dalších užitečných prvků, například simulace geografické polohy, simulace nedostatku paměti a poskytuje vizuální rádce pro snazší odhalení UI nedostatků či chyb, atd.\n\nSkvělá vestavěná aplikace pro tvorbu uživatelského rozhraní bez nutnosti psát jakýkoliv kód. To, že se nemusí psát kód je díky tomu, že se Cocoa a Cocoa Touch drží modelu MVC a lze proto jednoduše oddělit design interfejsu od implementace. \nKaždá iOS aplikace obsahuje Storyboard, což je soubor, který zachycuje celkový obraz aplikace. Základní stavební jednotkou UI v iOS je View Controller, takže storyboard hlavně ukazuje jaké View Controllery zde jsou a jaké vazby mezi nimi zde existují. Dále se do View Controllerů rozmístí ostatní objekty UI, jako jsou tlačítka nebo textová pole, atd. \nPoté co se rozmístí prvky UI, dá se využít sytému zvaného Auto Layout, který využívá constraints k definici toho, jak se mají prvky chovat při různých změnách zobrazení například při rotaci displeje. Interface Builder obsahuje také Assistant editor, což je v jednoduchosti okno, ve kterém se zobrazuje kód právě editovaného UI prvku a dá se také za pomocí gesta click-and-drag přetahovat z interface editoru do tohoto okna kódu a navázat tak na implementaci UI prvku.\nNovinkou je Preview mód, který dokáže rychle zobrazit náhled vytvořeného uživatelského zobrazení bez nutnosti spouštění aplikace a tím velmi zrychlit celý proces tvorby UI.\n\nInstruments jsou mocný nástroj pro testování a analýzu výkonu aplikací, který běží na frameworku DTrace vyvinutým společností Sun Microsystems. Za pomoci DTrace si uživatel může nadefinovat vlastní Instruments. Instruments umožňují sledovat běžící procesy, sbírat data a následně zkoumat takto shromážděná data.\n\nInstruments poskytuje možnosti:\n\nS pomocí Instruments se dají provádět úkoly jako:\n\nPro editaci zdrojových souborů stačí požadovaný soubor vybrat v navigatoru, jeho obsah se okamžitě zobrazí v hlavní editovací oblasti. Source editor nabízí spoustu funkci při psaní kódu.\nEditor skenuje text při psaní, a když detekuje syntaktickou chybu, vyznačí řádek a zobrazí zprávu popisující problém. Často je také schopný nabídnout automatickou opravu chyby. Dále umožňuje používání snippetů kódu, ty je možné vybrat z knihovny snippetů. Uživatel si samozřejmě úplně jednoduše může definovat vlastní. Nedílnou součástí je doplňování kódu, jakmile uživatel začne psát jméno symbolu Xcode nabídne inline návrhy pro doplnění jména, stačí si vybrat. Když metoda nebo funkce obsahuje parametry nebo argumenty, při doplnění kódu vloží Editor placeholder za každý z nich. Editor nabízí možnost statické analýzy kódu, takže ještě než se spustí aplikace, statický analyzátor projde stovky možných cest v kódu a ohlásí potenciální chyby. Source editor nabízí ještě mnoho dalších funkcí, uvedeno bylo několik vybraných.\n\nFunkce Continuous Integration byla představena již v Xcode 5.0. Jejím hlavním úkolem je zajistit rychlé a jednoduché odchytávání problémů, vylepšení spolupráce týmu developerů, rozšíření pokrytí testy, generace buildů a statistik přes určitou časovou periodu a distribuce ostatním členům týmu. K tomuto procesu je zapotřebí Xcode Server, což je služba poskytovaná OS X Serverem. Na Macu se vytvoří boti, kteří pak běží na serveru a tam zajišťují integraci buildováním, analýzou, testováním a archivací vyvíjených aplikací. Boti napomáhají zajistit, že projekt je vždy ve stavu, kdy se dá vydat a když nastane problém Xcode server upozorní osobu zodpovědnou za způsobení chyby. Cílem této integrace je zlepšení kvality softwaru.\n"}
{"id": "1039054", "url": "https://cs.wikipedia.org/wiki?curid=1039054", "title": "Sezemická kotlina", "text": "Sezemická kotlina\n\nSezemická kotlina je geomorfologický okrsek ve východní části Pardubické kotliny, ležící v okrese Pardubice v Pardubickém kraji. Nejvyšším bodem Sezemické kotliny je bezejmenná kóta (245 m n. m.).\n\nÚzemí okrsku se nachází zhruba mezi sídly Újezd u Sezemic (na severu), Chvojenec (na severovýchodě), Dolní Ředice (na jihovýchodě), Sezemice (na jihu) a nivou Labe (na západě). Uvnitř okrsku leží obce Rokytno, Dříteč a Choteč, částečně obec Dolní Ředice a pouze malou částí titulní město Sezemice.\n\nOkrsek Sezemická kotlina (dle značení Jaromíra Demka VIC–1C–7) náleží do celku Východolabská tabule a podcelku Pardubická kotlina.\n\nPodrobnější členění Balatky a Kalvody uvádí Sezemickou kotlinu pouze jako podokrsek okrsku Kunětická kotlina. Dále uvádí pouze čtyři jiné okrsky Pardubické kotliny (Královéhradecká kotlina, Přeloučská kotlina, Dašická kotlina a Holická tabule).\n\nKotlina sousedí s dvěma okrsky Východolabské tabule, které ji ze všech stran uzavírají: Východolabská niva ze západu a Holická tabule z ostatních stran.\n\n"}
{"id": "1039055", "url": "https://cs.wikipedia.org/wiki?curid=1039055", "title": "Dana (rozcestník)", "text": "Dana (rozcestník)\n\nSlovo Dana může znamenat:\n\n\n\n"}
{"id": "1039064", "url": "https://cs.wikipedia.org/wiki?curid=1039064", "title": "Čistá práce", "text": "Čistá práce\n\nČistá práce (\"The Bank Job\") je britsko-americké akční drama Rogera Donaldse z roku 2008. Film je natočen podle skutečné události, která se stala v Londýně počátkem 70. let 20. století.\n\nDěj se odehrává roku 1971 ve východním Londýně. Terry Leather potřebuje peníze, aby mohl zaplatit dluhy, které si způsobil, když pracoval v opravně aut. Jednu šanci vydělat si miliony mu nabídne dávná přítelkyně Martine Love. Martine mu poskytne informaci, že banka Lloyd Bank má být na týden kvůli předělávce bezpečnostních systémů „nehlídaná“. Terry nabídku přijme a s partou věrných přátel se prokope skrz Guyův obchod podzemím do banky. Během loupeže je však zachytí na vysílačku amatérský radista a udá je na policii. Od začátku akce je sledují agenti MI5, kteří celou tuhle akci vymysleli, protože potřebují pornografické fotky princezny Margarety a drogového bosse Michaela X, aby se nedostali na veřejnost. Zároveň jde po Terryho týmu i zdejší majitel bordelů Lew Vogel, který unese Eddieho a Davea. Davea po krutém mučení nakonec i zabije. Terry vymění fotky s členy MI5 za nové doklady pro celý svůj tým. Policii dal zase Lewovu knihu úplatků. Michael X, vůdce gangu Černá síla byl zatčen a následně oběšen za vraždu Gale Bensonové.\n\n"}
{"id": "1039075", "url": "https://cs.wikipedia.org/wiki?curid=1039075", "title": "Nemošická tabule", "text": "Nemošická tabule\n\nNemošická tabule je geomorfologický okrsek v jižní části Pardubické kotliny, ležící v okrese Pardubice v Pardubickém kraji.\n\nÚzemí okrsku se nachází zhruba mezi sídly Valy (na severozápadě), Barchov (na jihozápadě), Dubany a Ostřešany (na jihu), Úhřetická Lhota (na jihovýchodě), Spojil (na severovýchodě) a nivou Labe na severu. Uvnitř okrsku leží většina krajského města Pardubice (na SV) s titulní městskou částí Nemošice a větší obce Srnojedy a Starý Mateřov.\n\nOkrsek Nemošická tabule (dle značení Jaromíra Demka VIC–1C–8) náleží do celku Východolabská tabule a podcelku Pardubická kotlina.\n\nPodrobnější členění Balatky a Kalvody okrsek Nemošická tabule nezná, uvádí pouze pět jiných okrsků Pardubické kotliny (Královéhradecká kotlina, Kunětická kotlina, Přeloučská kotlina, Dašická kotlina a Holická tabule).\n\nTabule sousedí s dalšími okrsky Východolabské tabule (Východolabská niva na severu a Dašická kotlina na východě) a s celkem Svitavská pahorkatina na jihu a západě.\n\n"}
{"id": "1039084", "url": "https://cs.wikipedia.org/wiki?curid=1039084", "title": "Chřestýš rohatý", "text": "Chřestýš rohatý\n\nChřestýš rohatý (\"Crotalus cerastes\") je druh jedovatého hada z čeledi zmijovitých. Vyskytuje se na jihozápadě Spojených států amerických a v severozápadním Mexiku. Jeho pojmenování v angličtině zní sidewinder podle charakteristického vlnivého, do strany směřujícího pohybu (\"sidewinding\"). IUCN ho považuje za málo dotčený druh, přičemž nejsou známy žádné zásadní hrozby, jimž by had musel čelit.\n\nStejně jako všichni chřestýši je i tento druh vybaven chřestítkem na konci ocasu. To je tvořeno zrohovatělými články kůže, s nimiž v případě ohrožení chřestýš pohybuje a vytváří tak charakteristický zvuk. Varuje jím před uštknutím případného útočníka. Na délku měří obvykle 34 (hraniční délka pohlavně zralého samce) až 82 centimetrů, průměrně je to okolo 50 cm, přičemž samice bývají většinou poněkud větší než samci. Hmotnost se pohybuje mezi 94 a 304 gramy, průměrně 250 gramů. Jedové zuby měří 5 až 8 mm. Jed je středně silný (smrtná dávka LD50 se pohybuje okolo 2,6 mg/kg), jeho množství na chřestýše relativně malé (celková zásoba dosahuje cca 80 mg) a účinky na lidi nejsou příliš dobře zmapovány, neboť k uštknutím dochází vzácně. K úmrtí nicméně může dojít. \n\nSvé jméno si chřestýš rohatý zasluhuje díky vyvýšeným supraokulárním šupinám nad očima, které připomínají rohy. Barva šupin může být krémová, prachově šedá, jemně žluto-hnědá, hnědá či černá. \n\nV rámci druhu bývají rozlišovány celkem tři poddruhy, a to \"C. c. cerastes\", \"C. c. laterorepens\" a \"C. c. cercobombus\". \n\nChřestýš rohatý se vyskytuje v několika státech USA, konkrétně jde o Kalifornii, Arizonu, Nevadu a Utah. Dále žije v severozápadním Mexiku. Jeho typickým habitatem jsou pouštní a polopouštní oblasti (Mohavská a Sonorská poušť).\n\nTento had se dokáže pohybovat velkou rychlostí díky svému jedinečnému způsobu pohybu. Vlní se a při tom se dotýká povrchu jen na dvou místech. Pohyb směřuje šikmo stranou. Tento způsob přesunu využívá především na písečném povrchu. Podobný styl plazení používají i pouštní zmije \"Bitis caudalis\" a \"Bitis pringueyi\".\nVykazuje noční a soumračnou aktivitu během horkých měsíců a denní aktivitu během chladnějšího období (listopad až březen). Svou kořist přepadá ze zálohy, mnohdy celý zahrabaný v písku (metoda „lež a čekej“). Nejčastěji loví malé ještěry (cca 52 % kořisti), jako je leguán pruhoocasý (\"Callisaurus draconoides\"), bičochvost \"Cnemidophorus tigris,\" leguánek pestrý (\"Uta stansburiana\") či leguánek písečný (\"Uma notata\"), dále drobné savce (cca 42 %), v menší míře pak malé ptáky (cca 3 %) a jiné hady (méně než 3 %), především užovky. Mladí jedinci využívají svého ocasu k nalákání různých druhů malých ještěrů, které konzumují nejčastěji. Vrtění ocasu napodobuje pohyb dospělých motýlů (rychlejší pohyb) a motýlích housenek (pomalejší pohyb). Dospělci dávají přednost hlodavcům (ač ještěry konzumují rovněž) a lákání ocasem nepoužívají. K detekci kořisti za šera a tmy využívají tepločivné jamky umístěné po stranách hlavy.\n\nJedná se o živorodý druh. Samci vyhledávají samice vhodné k páření a často při tom procestují značné vzdálenosti. V blízkosti samic se mnohdy sejde více samců najednou a může mezi nimi docházet k soubojům. K páření dochází obvykle na jaře. Březost trvá 4 až 5 měsíců. Samice rodí v průměru 10 a maximálně 18 (20) mláďat. K vrhu dochází většinou v letních či podzimních měsících a obvykle v noře po nějakém hlodavci či želvě. Malí hadi se rodí pokrytí membránami, jež krátce po porodu opouštějí. Jsou 15 až 20 cm dlouzí. V blízkosti matky zůstávají ještě asi 7 až 10 dní. Poté se poprvé svléknou a matku opouštějí. Pohlavní dospělost nastává po 2 až 3 letech. Ve volné přírodě se typicky dožívají 5 až 13 let, v zajetí to může být i více než 27.\n\nHlavními predátory tohoto hada jsou kojoti, draví ptáci (například káně rudochvostá) a korálovky (například korálovka pruhovaná kalifornská).\n\nPo tomto hadovi je pojmenována raketa vzduch-vzduch AIM-9 Sidewinder, která funguje na principu infračerveného navádění.\n"}
{"id": "1039085", "url": "https://cs.wikipedia.org/wiki?curid=1039085", "title": "Vitalij Kyrejko", "text": "Vitalij Kyrejko\n\nVitalij Dmytrovyč Kyrejko, , , (23. prosince 1926 Šyroke – 19. října 2016) byl ukrajinský hudební skladatel a pedagog.\n\nVitalij Kyrejko pochází z města Šyroke v dnešní Dněpropetrovské oblasti. Jeho otec byl učitel a amatérský hudebník a hudební organizátor. Střední školu vystudoval v městě Kobeljaky v Poltavské oblasti (1935–1941). Za druhé světové války (1941–1944) Kyrejko působil jako koncertní mistr v amatérském divadelním souboru, s nímž uvedl např. \"Natalku Poltavku\".\n\nJeho profesionální činnost je spojena s Kyjevskou konzervatoří, kde studoval v letech 1944–1949 kompozici u významného skladatele Levka Revuckého, který se stal Kyrejkovým celoživotním vzorem. Na konzervatoři zůstal i po absolvování jako vyučující a Revuckého vědecký asistent, dokončil tam roku 1952 aspiranturu, roku 1953 se stal kandidátem hudebních věd, roku 1961 docentem a roku 1978 profesorem; roku 1988 odešel na penzi. Z roku 1945 pochází Kyrejkova první díla opatřená opusovým číslem.\n\nZákladem pro Kyrejkovy tvorbu byla vždy ukrajinská lidová hudba a na ni navazující skladatelská tradice (Lysenko, Leontovyč, Stecenko, Verykivskyj, Revuckyj); profesorka Valentyna Antonjuková jej nazývá přímo „Lysenkovým vnukem“. K hudební avantgardě, která se na Ukrajině prosazovala od 60. let 20. století, zaujímal vždy záporný postoj. Je nazýván „posledním romantikem“ ukrajinské klasické hudby.\n\nKyrejko se soustavně vyhýbal tvorbě na prorežimní témata, což vedlo s jeho silným obdivem k národnímu folklóru (shledává vlivy ukrajinské lidové písně i u Beethovena) a antipatiemi k bolševikům a židům k ovlivnění z „buržoazního nacionalismu“. I když za své první dvě opery získal roku 1966 titul zasloužilého umělce USSR, byly vzápětí staženy z repertoáru; rovněž plánovaná opera \"Bojarka\", zpodobňující konflikt ukrajinského nacionalismu a ruské rozpínavosti, byla za existence Sovětského svazu zakázána a koncertně provedena až roku 2008.\n\nPo dobu brežněvovské éry se proto Kyrejko soustředil na instrumentální hudbu a na lyrické písně a za svou tvorbu – stylově konzervativní a odpovídající požadavkům socialistického realismu – získal roku 1977 i titul národního umělce USSR. Získal rovněž cenu M. V. Lysenka (1985), cenu L. Revuckého, cenu I. Nečuja-Levyckého a roku 2001 se stal rytířem ukrajinského řádu „Za zásluhy‟ („Орден «За заслуги»‟) III. stupně.\n\nDílo Vitalije Kyrejka je rozsáhlé a žánrově bohaté, obsahuje téměř 300 opusových čísel.\n\nopery\n\nbalety\n\nvokálně-symfonická a symfonická díla\n\nkomorní instrumentální díla\n\nvokální díla\n\ndalší\n\n\n"}
{"id": "1039086", "url": "https://cs.wikipedia.org/wiki?curid=1039086", "title": "Světový pohár v rychlobruslení 2014/2015", "text": "Světový pohár v rychlobruslení 2014/2015\n\nSvětový pohár v rychlobruslení 2014/2015 byl 30. ročník Světového poháru v rychlobruslení. Konal se v období od 14. listopadu 2014 do 22. března 2015. Soutěž byla organizována Mezinárodní bruslařskou unií (ISU).\n\nJako ukázková disciplína byl na dvou mítincích předveden i týmový sprint.\n\n pouze ukázková disciplína\n\n"}
{"id": "1039089", "url": "https://cs.wikipedia.org/wiki?curid=1039089", "title": "Horský a údolní vítr", "text": "Horský a údolní vítr\n\nHorský a údolní vítr jsou dva propojené lokální větry, které se střídají v denním cyklu. Vyskytují se hlavně v horských údolích, odtud jejich pojmenování. Vznikají podobnými procesy, které utváří mořskou brízu.\n\nBěhem slunečného dne se vzduch v údolí ohřívá rychleji než u vrcholků hor. Teplý a lehký vzduch se konvekcí šíří vzhůru – vzniká údolní vítr. V noci se pak situace obrací: horský vzduch se ochlazuje rychleji a „padá“ do údolí – vzniká horský vítr.\n"}
{"id": "1039093", "url": "https://cs.wikipedia.org/wiki?curid=1039093", "title": "Radim Vizváry", "text": "Radim Vizváry\n\nRadim Vizváry (* 6. března 1979 Ústí nad Orlicí) je český mim, performer, režisér, pedagog a choreograf. Patří mezi nejvýraznější mezinárodně uznávané osobnosti současného mimického divadla v Evropě. Je držitelem Ceny Thálie za rok 2016 v oboru balet, pantomima nebo jiný tanečně dramatický žánr.\n\nRadim Vizváry se narodil v Ústí nad Orlicí 6. března 1979. Vystudoval gymnázium ve východočeské Poličce, kde byl v letech 1994–1998 členem ochotnického divadelního spolku při Tylově domě. V letech 2000–2004 byl jako herec angažován v pražském divadle Minor.\n\nPoté byl přijat na Katedru nonverbálního a komediálního divadla (dnes Katedra nonverbálního divadla) HAMU, kde studoval v letech 2004–2013 pod vedením prof. Borise Hybnera. Již během studií začala jeho profesionální pantomimická dráha.\n\nRadim Vizváry má za sebou přes sto představení jako autor, interpret, režisér, dramaturg a choreograf. Jeho umělecký záběr obsahuje specializaci vlastní metodiky techniky tělesného mimu. Rozvíjí ji do současné podoby a obohacuje o nově objevené principy. Řeší problematiku moderního mimu, a to ve sféře tvůrčí, pedagogické a teoretické.\n\nRadim Vizváry spojil svou uměleckou činnost s několika soubory. V roce 2007 byl spoluzakladatelem mezinárodně úspěšného divadelního souboru Tantehorse (dříve Teatro Pantomissimo), se kterým spolupracoval do roku 2017. Mezi roky 2007–2009 hostoval v souboru Spitfire Company. V letech 2008–2015 úzce spolupracoval s divadelním souborem Teatr Novogo Fronta a v letech 2010–2016 byl kmenovým režisérem souboru Tichá Opera, který propojuje operu s pantomimou.\n\nOd roku 2015 spolupracuje s Národním divadlem. Pro činohru a operu vytvořil několik choreografií, v opeře Národního divadla působí od roku 2017 také jako režisér.\n\nV roce 2013 založil vlastní divadelní soubor Mime Prague, ve kterém působí nejen jako režisér a interpret, ale také jako umělecký šéf a dramaturg. Pod hlavičkou tohoto souboru realizoval svá sólová představení, například \"Sólo\", \"Pejprbój\" nebo \"VIP\".\n\nRadim Vizváry začal už během studií působit jako pedagog. Jevištní pohyb vyučoval na Vyšší odborné škole herecké v Praze (2006–2011), v berlínské škole Die Etage (2009–2013) vedl komplexní výuku pantomimy a jevištní pohyb. Od roku 2010 byl interním pedagogem na katedře pantomimy Hudební a taneční fakulty AMU v Praze, kde vyučoval hlavní odborný předmět Pantomima a tělesný mimus. Své působení zde ukončil v roce 2016. Pedagogicky spolupracoval s českým centrem Nového cirkusu Cirqueon předmět Fyzické divadlo a mimus (2014–2017). Několik let spolupracoval s Pedagogickou fakultou Univerzity Karlovy a Divadelní fakultou AMU. Pantomimu vyučuje také v zahraničí, kde pravidelně vede master classes a workshopy na prestižních školách a festivalech.\n\nPrůběžně také publikuje v odborných časopisech. Články a recenze psal v minulosti například pro Taneční aktuality nebo Taneční zónu.\n\nSvé umění i pedagogické schopnosti Radim Vizváry prezentoval už na čtyřech kontinentech – Evropa, Amerika, Asie, Afrika. Účinkoval nebo vyučoval například v USA, Německu, Polsku, Finsku, Itálii, Nizozemsku, Španělsku, Rumunsku, Egyptě, Izraeli, Jižní Koreji, na Kapverdách nebo v Číně. Soustavně spolupracuje například s Academy of Fine Arts Teak Helsinki (FIN), Academy of Arts in Cairo (EGY) nebo The School of Modern Mime in Warsaw (PL).\n\nRadim Vizváry má bohaté zkušenosti v produkční a organizační oblasti. V současnosti je uměleckým šéfem a dramaturgem dvou prestižních mezinárodních festivalů. S organizováním kulturních akcí začal na hradě Svojanov, kde pořádal Svojanovské kulturní léto (2001 – 2004). Jeho součástí byly například Divadelní pouť, loutkářská pouť, Folk o páté, Hrad rock fest a mnoho výstav. Následně založil vlastní agenturu Sekultura (2003 – 2009), ve které se věnoval především organizování kulturních festivalů a zastupování umělců, například Xavier Baumaxa. Dvě sezóny vedl produkci v A studiu Rubín (2005 – 2007). V roce 2010 založil v Táboře mezinárodní festival pouličního divadla Komedianti v ulicích. V roce 2011 inicioval vznik mezinárodního festivalu pantomimy Mime Fest v Poličce, který je od roku 2015 držitelem prestižního ocenění nejlepších evropských festivalů – značky EFFE. Oba tyto festivaly se úspěšně rozvíjejí a každoročně je navštíví několik tisíc lidí. Pravidelně na nich vystupují nejlepší tuzemští i zahraniční umělci v oboru pantomimy, fyzického divadla, pouličního divadla i nového cirkusu.\n\nRadim Vizváry se výjimečně objevuje také jako herec v televizních a filmových projektech. Menší roli studenta Adama ztvárnil v celovečerním snímku Viktora Tauše \"Klauni\" (2013), hlavní role pak v krátkometrážních filmech \"První kroky\" (2008) a \"Jsem brána\" (2017). Účinkoval také v několika reklamách (Canon, Dulux)\n\nDne 25. března 2017 obdržel Cenu Thálie 2016 v oboru balet, pantomima nebo jiný tanečně dramatický žánr za pantomimický výkon v představení \"Sólo\".\n\nNa jubilejním 70. ročníku světového divadelního festivalu v čínském městě Haikou obdržel v listopadu 2018 výroční medaili ITI (International Theatre Institute – World Organization for the Performing Arts) za dlouhodobé vynikající výsledky v divadelním umění.\n\nOd roku 2014 je zapsán v registru významných osobností Oxford Encyklopedia.\n\nDvakrát byl nominován na Cenu Divadelních novin. V roce 2014 za námět, choreografii a účinkování v inscenaci \"Uter Que\", v roce 2018 za námět a režii inscenace \"VIP\".\n\nV roce 2010 získal polskou cenu Perla za herecký výkon v inscenaci \"Lorca\". Na divadelní přehlídce Mindelact festival na Kapverdských ostrovech převzal v roce 2017 cenu festivalu za představení \"Sólo\". Další ocenění převzal na divadelních festivalech a soutěžních přehlídkách i v mnoha zemích Evropské unie a v USA.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1039096", "url": "https://cs.wikipedia.org/wiki?curid=1039096", "title": "Mike Ramsey", "text": "Mike Ramsey\n\nMichael Allen Ramsey (* 3. prosince 1960 v Minneapolis, Minnesota, Spojené státy americké) je bývalý americký hokejista, který nastupoval v NHL za Buffalo Sabres, Pittsburgh Penguins a Detroit Red Wings.\n\nJako junior se zúčastnil MS do 20 let 1979 ve Švédsku (6. místo).\n\nPřed sezonou 1979/80 byl vybrán do týmu americké reprezentace, který se celý úvod sezony připravoval na olympijský turnaj v Lake Placid. V rámci přípravy odehrál Ramsey 56 utkání a připsal si v nich 33 bodů (11 branek a 22 asistencí). Na turnaji se podařilo Američanům vybojovat šokující zlaté medaile po vítězství nad silným výběrem Sovětského Svazu. Dodnes je tento výsledek považován za jeden z nejpřekvapivějších v dějinách hokeje (označováný jako Zázrak na ledě).\n\nPodílel se ale i na neúspěchu na mistrovství světa 1982 ve Finsku, kde Američané obsadili poslední osmé místo a sestoupili z elitní skupiny. Dvakrát hrál na Kanadském poháru - v letech 1984 (semifinále) a 1987 (5. místo).\n\nV únoru 1987 se odehrál dvojzápas mezi výběrem NHL a sovětskou reprezentací nazvaný Rendez-vous '87, v obou utkáních nastoupil Ramsey.\n\nRamsey přišel v roce 1978 do týmu minnesotské univerzity a v jeho dresu si vysloužil místo v All Star výběru NCAA a i se svým mužstvem celou soutěž vyhrál. V roce 1979 byl draftován na celkové jedenácté pozici klubem NHL Buffalem Sabres. Protože byl vybrán do olympijského výberu (viz výše), na univerzitě strávil jedinou sezonu.\n\nPo olympijském vítězství dohrál sezonu 1979/80 za Sabres a došel s nimi až do finále konference, kde ale mužstvo vypadlo s New York Islanders (1:4 na zápasy). V tomto týmu pokračoval i v následujících letech. Čtyřikrát si vysloužil si účast v NHL All-Star Game (1982, 1983, 1985 a 1986). V letech 1989-1991 zastával pozici asistenta kapitána a v ročníku 1991/92 byl i kapitánem mužstva. V průběhu sezony 1992/93 byl vyměněn do Pittsburgh Penguins za Boba Erreye. V Buffalu se po premiérové sezoně nikdy nedostal dále než do druhého kola play off a totéž platilo i v Pittsburghu.\n\nV létě 1994 podepsal jako volný hráč smlouvu s Detroit Red Wings a v jeho dresu si zahrál hned v první sezoně finále Stanley cupu, ovšem Red Wings podlehli New Jersey Devils 0:4 na zápasy. Ročník 1995/96 Red Wings zakončili vypadnutím ve finále konference s Colorado Avalanche 2:4 na zápasy. Red Wings vyhráli pohár v sezoně 1996/97, ale Ramsey v průběhu sezony ukončil kariéru a nebyl tak součástí vítězného mužstva. Své poslední utkání odehrál 15. března 1997 na ledě San José Sharks\n\nV roce 2001 byl přijat do síně slávy Amerického hokeje.\n\nV letech 1997-2000 byl asistentem trenéra celku Buffalo Sabres. V sezoně 1998/99 Sabres prohráli ve finále Stanley Cupu 2:4 na zápasy.\n\nDalším klubem, kde pracoval na stejné pozici, bylo mužstvo Minnesota Wild (2001-2010).\n\n\n"}
{"id": "1039098", "url": "https://cs.wikipedia.org/wiki?curid=1039098", "title": "Dean Wareham (album)", "text": "Dean Wareham (album)\n\nDean Wareham je první sólové studiové album hudebníka Deana Warehama, vydané v březnu roku 2014. Je jeho druhým sólovým počinem po EP \"Emancipated Hearts\" z předešlého roku. Producentem alba byl Jim James, zpěvák a kytarista skupiny My Morning Jacket, a autorkou obalu je Sharon Lock. Album vydala vydavatelství Double Feature (USA) a Sonic Cathedral (Evropa).\n\n"}
{"id": "1039099", "url": "https://cs.wikipedia.org/wiki?curid=1039099", "title": "Isthmian League", "text": "Isthmian League\n\nIsthmian League (oficiálním názvem dle sponzora Bostik League) je sedmá (Premier Division) a zároveň osmá (Division One North & South) nejvyšší fotbalová soutěž v Anglii (společně se Southern Football League a Northern Premier League). Geograficky zahrnuje Londýn a jihovýchod Anglie. Soutěž byla založena v roce 1905 pro kluby sídlící v Londýně a jeho okolí.\n\n\n\"Před sezónou 1973/74 byla přidána nižší divize Second Division.\"\n\n\"Před sezónou 1977/78 byla přidána vyšší divize Premier Division.\"\n\n\"Před sezónou 1984/85 byla Second Division rozdělena na dvě skupiny - North a South.\"\n\n\"Před sezónou 1991/92 byly skupiny Second Division North a Second Division South sloučeny do jedné. Navíc byla přidána nižší divize Third Division.\"\n\n\"Před sezónou 2002/03 proběhla velká reorganizace soutěže. First Division byla rozdělena na dvě skupiny - Division One North a Division One South. Second Division byla přejmenována na Division Two; Third Division byla zrušena\"\n\n\"Před sezónou 2004/05 byly skupiny Division One North a Division One South sloučeny do jedné.\"\n\n\"Před sezónou 2006/07 byla Division One rozdělena na dvě skupiny - North a South; Division Two byla zrušena.\"\n\n\"Před sezónou 2018/19 proběhla velká reorganizace soutěže. Division One South byla rozdělena na dvě skupiny - South Central Division a South East Division. Division One North byla přejmenována na North Division.\"\n\n"}
{"id": "1039101", "url": "https://cs.wikipedia.org/wiki?curid=1039101", "title": "Carol Ann Susiová", "text": "Carol Ann Susiová\n\nCarol Ann Susiová (\"Susi\", 2. únor 1952 Brooklyn, New York – 11. listopad 2014 Los Angeles, Kalifornie) byla divadelní a filmová herečka ze Spojených států amerických. Objevila se ve vedlejších rolích v mnoha seriálech, ale její nejslavnější rolí byla paní Wolowitzová v seriálu \"Teorie velkého třesku\", která se na scéně nikdy neukáže, vždy je pouze slyšet její hlas (v češtině předabovaný Zuzanou Skalickou). Dabování si vyzkoušela i u počítačových her.\n\nZemřela na rakovinu krátce po jejím zjištění.\n"}
{"id": "1039103", "url": "https://cs.wikipedia.org/wiki?curid=1039103", "title": "Viliam Dobiáš", "text": "Viliam Dobiáš\n\nViliam Dobiáš (* 1950, Bratislava, Československo) je slovenský lékař a vysokoškolský pedagog, původně anesteziolog, později specialista v oblasti urgentní medicíny.\n\nV roce 1968 ukončil studium na Střední všeobecněvzdělávací škole Šrobárova v Košicích (dnes Gymnázium Šrobárova). Roku 1974 absolvoval obor všeobecné lékařství na lékařské fakultě Univerzity Komenského v Bratislavě.\n\nPo studiích byl primářem na anesteziologicko-resuscitačním oddělení Nemocnice Ministerstva vnitra na Slovensku. Od roku 1980 působí ve funkci vedoucího Katedry urgentní medicíny při lékařské fakultě Slovenské zdravotnické univerzity v Bratislavě. Vedoucím je také v Centru pro výuku urgentní medicíny lékařské fakulty Univerzity Palackého v Olomouci. Od roku 2005 je zaměstnán u soukromého provozovatele zdravotnické záchranné služby Life Star Emergency na Slovensku a působí zde ve funkci hlavního lékaře. Kromě toho působí jako konzultant Úřadu pro dohled nad zdravotní péčí ( ) a také jako soudní znalec pro Ministerstvo spravedlnosti Slovenské republiky. Několik let je také hlavním rozhodčím mezinárodních soutěží odborné metodické soutěže posádek zdravotnických záchranných služeb Rallye Rejvíz. Je také prezidentem Slovenské společnosti urgentní medicíny a medicíny katastrof. V roce 2013 byl zvolen prezidentem Slovenského Červeného kříže, před rokem 1998 zde již působil ve funkci generálního sekretáře.\n\n\nJako vysokoškolský pedagog je autorem několika odborných publikací z oblastí urgentní medicíny:\n\n"}
{"id": "1039104", "url": "https://cs.wikipedia.org/wiki?curid=1039104", "title": "Anthony Coleman", "text": "Anthony Coleman\n\nAnthony Coleman (* 30. srpna 1955) je americký hudebník. Ve svých třinácti letech začal studovat hru na klavír u jazzového hudebníka Jakiho Byarda a později, když studoval na bostonské hudební škole New England Conservatory, jej vyučovali například George Russell a Donald Martino. Při několika příležitostech spolupracoval s hudebním skladatelem a hudebníkem Johnem Zornem (hrál například na jeho albu \"Kristallnacht\" a vydal několik alb u jím vlastněného vydavatelství Tzadik Records). Dále nahrál několik společných alb se saxofonistou Royem Nathansonem a spolupracoval i s dalšími hudebníky, mezi které patří například Wadada Leo Smith, Marc Ribot, Gary Lucas, Ikue Mori, Elliott Sharp či David Krakauer.\n\n\n"}
{"id": "1039105", "url": "https://cs.wikipedia.org/wiki?curid=1039105", "title": "Kalle Svensson", "text": "Kalle Svensson\n\nKarl-Oskar Svensson (11. listopadu 1925 — 15. července 2000) byl švédský fotbalový brankář. Mezi švédskými fanoušky byl známý pod přezdívkou Rio-Kalle (\"Karlík z Ria\"), inspirovanou jeho výkony na mistrovství světa ve fotbale 1950, které se konalo v Rio de Janeiro.\n\nChytal nejvyšší soutěž Allsvenskan za klub Helsingborgs IF. V lize debutoval jako osmnáctiletý a končil v 36 letech, celkově odehrál 349 zápasů a obdržel 575 branek. Nikdy nezískal titul, nejlepším umístěním Helsingborgu za jeho působení bylo druhé místo v letech 1949 a 1954. Po celou kariéru byl amatérem, pracoval jako hasič. Jako náhradník se účastnil olympiády 1948, kterou Švédové vyhráli. V roli brankářské jedničky hrál na mistrovství světa ve fotbale 1950 (3. místo), OH 1952 (3. místo) a na domácím mistrovství světa ve fotbale 1958 (postup do finále a tam prohra s Brazílií 2:5). V roce 1952 obdržel jako první gólman v historii cenu pro nejlepšího švédského fotbalistu roku Guldbollen. V roce 1999 byla před Olympiastadionem v Helsingborgu odhalena jeho socha od Risto Karvinena.\n\nJeho jméno nese rychlík \"Rio-Kalle\" z Malmö do Helsingborgu.\n\n"}
{"id": "1039106", "url": "https://cs.wikipedia.org/wiki?curid=1039106", "title": "Teorie velkého třesku (5. řada)", "text": "Teorie velkého třesku (5. řada)\n\nPátá řada amerického sitcomu Teorie velkého třesku je pokračování čtvrté řady tohoto seriálu. Řada byla vysílána na americké televizní stanici CBS od 22. září 2011 do 10. května 2012. Má celkem 24 dílů. V Česku byla řada vysílána na stanici Prima Cool od 18. června 2012 do 26. července 2012.\n\n\n<onlyinclude></onlyinclude>\n"}
{"id": "1039107", "url": "https://cs.wikipedia.org/wiki?curid=1039107", "title": "William Winant", "text": "William Winant\n\nWilliam Winant (* 1953) je americký perkusionista. Při několika příležitostech spolupracoval s hudebním skladatelem a hudebníkem Johnem Zornem (hrál například na jeho albu \"Kristallnacht\"). Během své kariéry spolupracoval s mnoha dalšími hudebníky, mezi které patří například Alvin Curran, Fred Frith, Jon Hassell, Danny Elfman nebo Thurston Moore. Podílel se na více než dvou stech nahrávkách. Roku 2013 vydal své první sólové album nazvané \"Five American Percussion Pieces\", na kterém jsou skladby od autorů, jakými byli například James Tenney, Michael Byron a Lou Harrison. Rovněž se věnuje pedagogické činnosti.\n\n"}
{"id": "1039109", "url": "https://cs.wikipedia.org/wiki?curid=1039109", "title": "Ashton United FC", "text": "Ashton United FC\n\nAshton United FC (celým názvem: Ashton United Football Club) je anglický fotbalový klub, který sídlí ve městě Ashton-under-Lyne v metropolitním hrabství Greater Manchester. Založen byl v roce 1878 pod názvem Hurst FC. Od sezóny 2018/19 hraje v National League North (6. nejvyšší soutěž).\n\nSvé domácí zápasy odehrává na stadionu Hurst Cross s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039111", "url": "https://cs.wikipedia.org/wiki?curid=1039111", "title": "Barwell FC", "text": "Barwell FC\n\nBarwell FC (celým názvem: Barwell Football Club) je anglický fotbalový klub, který sídlí ve vesnici Barwell v nemetropolitním hrabství Leicestershire. Založen byl v roce 1992 po fúzi klubů Hinckley a Barwell Athletic. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu Kirkby Road s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1039116", "url": "https://cs.wikipedia.org/wiki?curid=1039116", "title": "Belper Town FC", "text": "Belper Town FC\n\nBelper Town FC (celým názvem: Belper Town Football Club) je anglický fotbalový klub, který sídlí ve městě Belper v nemetropolitním hrabství Derbyshire. Založen byl v roce 1883. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Christchurch Meadow s kapacitou 2 650 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039118", "url": "https://cs.wikipedia.org/wiki?curid=1039118", "title": "Nechráněný křižník", "text": "Nechráněný křižník\n\nNechráněný křižník (: , : ) byl křižník, který neměl pancéřování. Jedinou ochranu kotelen a strojoven tak tvořily pouze uhelné bunkry (Royal Navy na základě experimentů počítala dvě stopy uhlí jako ekvivalent jednoho palce pancíře z válcovaného železa – tedy 609,6 mm silná vrstva uhlí jako 25,4 mm železa).\n\nJiž za americké občanské války se objevily první nechráněné křižníky/korvety, které ještě neměly pancéřování. Jako kategorie křižníků se ale objevuje až poté, co se v sedmdesátých letech 19. století objevily obrněné a chráněné křižníky (od kterých ji bylo třeba odlišit).\n\nNechráněné křižníky byly stavěny a používány na přelomu 19. a 20. století, ale klasifikace se v jednotlivých loďstvech lišila: například Britové klasifikovali své nechráněné křižníky jako křižníky 3. třídy (kam ale patřily i chráněné křižníky). V jiných loďstvech splývaly s avízem, či dělovým člunem. Někdy jsou takto označovány i křižníky, které nesly slabou (ale přece jen nějakou) pancéřovou palubu (Hynek & Klučina takto klasifikují i britskou třídu \"Sentinel\").\n\n\n"}
{"id": "1039120", "url": "https://cs.wikipedia.org/wiki?curid=1039120", "title": "Serious games", "text": "Serious games\n\nVážná hra (\"ang. Serious Game\") je hra, která není vytvořená za čistě zábavním účelem, nýbrž za účelem edukativním, tréninkovým nebo investiganivním. Nachází tak využití v mnoha oborech, jako například ve školství, zdravotnictví, politice, komunikaci, obraně apod. Označení „vážná“ poukazuje na obsah hry, který může sloužit jako výukový materiál, ačkoli některé zdroje uvádí, že označuje hru s vážnou tematikou a spojení slov vážná hra je oxymorón.\n\nVážné hry sdílí principy simulací (letových, zdravotnických a jiných simulátorů), na rozdíl od nich kromě výuky hrají roli i složky zábavnosti a soutěže.\n\nHru v tomto pojetí lze využít i pro přehrávání chování nebo výuku taktik bez rizika následků ve skutečném světě. Hlavní rozvoj vážných her je spojen s vývojem technologií a počítačů, které umožňují jednoduše skloubit výukovou a herní složku.\n\nSoučasná nejčastější definice vážné hry se přisuzuje Benu Sawyerovi a Davidu Rejeskimu, nicméně tento pojem byl znám a užíván v podobném významu ještě před tím, než ho Sawyer a Rejeski definovali ve své práci v roce 2002. Za vážné hry se dají považovat i hry deskové nebo hrané na papír, avšak v současnosti je pojem téměř výlučně chápán ve spojitosti s výpočetní technikou a interaktivními digitálními hrami.\n\nPro objasnění definice vážně hry je nutné definovat pojem hra a videohra.\n\nHra je definovaná jako fyzická nebo mentální soutěž, která má daná pravidla a jejímž cílem je pobavit nebo zabavit hráče. Videohra je druhem zábavního softwaru vyžadující elektronické zařízení s displejem, většinou monitor či televizní obrazovku, hraná za účelem pobavení a snahy dopracovat se k cíli, k jehož dosažení hráči čelí výzvám a překážkám.\n\nPerspektivy, které definují vážné hry nejsou jednotné. Některé uvádí, že vážná hra nutně musí zahrnovat prvek skutečné zábavy v kombinaci s praktičností. Jiné tvrdí, že složku vážnosti mají všechny videohry (tzn. žádné nejsou vytvořeny pouze za účelem zábavy), a tedy termín vážná hra může odkazovat na jakýkoli software vyvinutý herním průmyslem a za vážné hry může být považována také většina simulátorů. Podle dalších je vážná hra klasickou videohrou a tato kategorie je pouhým marketingovým nástrojem.\n\nNejčastěji je vážná hra definovaná jako \"„hra, která není vytvořená čistě za účelem pobavit a zabavit“\". Tato definice, kde je hlavním kritériem účel vývoje hry, však naráží na problém: kdo posoudí nebo zjistí účel, za kterým byla hra vytvořená? Ten, kdo rozhoduje o tom, zda je konkrétní hra vážná, nebo není, potřebuje znát skutečné záměry samotného vývojáře, což je nepraktické a jen zřídkakdy uskutečnitelné, a kategorizace pak nemusí být přesná.\n\nFedwa Laamarti, Mohamad Eid a Abdulmotaleb El Saddik ve své vědecké práci definují vážnou hru jako aplikaci složenou ze tří částí: zážitek (zkušenost), zábava a multimédia. Diagram na obrázku znázorňuje i spojitost se simulátory, sportovními a společenskými hrami a počítačovými hrami.\n\nVýuka hrou se začala šířit ve vzdělávacích kruzích na počátku 20. století, avšak za historii vážných her se považuje armádní prostředí, kde hry umožnily školení personálu bez rizika zranění nebo poškození majetku.\n\nPrvní známé užití pojmu vážná hra, která má významově blízko k současnému pojetí, je pravděpodobně v knize vědce Clarka Abta názvem \"Vážné hry\" (\"Serious Games,\"1970), v níž formálně popsal základy konceptu vážné hry. Abt pracoval během studené války v americké vědecké laboratoři a jedním z jeho cílů bylo používat hry pro trénování a vzdělávání. Vyvinul několik počítačových her, z nichž nejznámější je \"T.E.M.P.E.R.\", kterou využívali vojenští důstojníci pro rozbor konfliktů. Abt však vážnými hrami označuje i hry „nedigitální“, kupříkladu matematické, které žáci řeší ve škole.\n\nDalším příkladem hry explicitně označené jako vážná, je hra z knihy \"Nová simulace Alexandrie: Vážná hra státní a místní politiky\" (\"The New Alexandria Simulation: A Serious Game of State and Local Politics\", 1973) Donalda R. Jansiewicze. Kniha vysvětluje, jak lze pomocí hry vyučovat základy mechanismu politiky v U.S.A. Hra prošla několika novými vydáními a navzdory svému relativnímu stáří je stále využívaná k výuce i v současnosti.\n\nV 60. a 70. letech ve školství nabývaly na popularitě převážně papírové edukativní hry, ale během 70. let se od tohoto stylu výuky začaly školy postupně odkloňovat s příchodem a šířením myšlenky z heslem \"Zpět k základům\" \"(Back to basics)\", která byla prosazovaná hlavně v USA. Hnutí žádalo změnu stylu vzdělávání poté, co studenti ve standardizovaných testech předvedli neuspokojivé výsledky. Chtělo proto zpřísnění osnov a návrat k dřívější výuce po stránce obsahu i metod, která byla založená na čtení, psaní a aritmetice.\n\nV počátcích roku 2000 obliba různých druhů edukativních her narůstala; hlavně těch, které pro menší děti. Velká část těchto her nebyla počítačová, ale využívala modely jiných tradičních herních systémů (konzolových, stolních apod.). Jako příklad lze uvést LeapPad, jenž v roce 1999 představila společnost LeapFrog Enterprises. Jednalo se o učební pomůcku připomínající mluvící knihu, která dětem umožňovala učení se a hru s knihami zábavnou formou. Vzhledem k popularitě kapesní hry Game Boy firmy Nintendo, LeapFrog Enterprises následně představila kapesní herní systémy s edukativním obsahem. V roce 2000 se začaly šířit i vážné hry s cílem vzdělávat v oblasti udržitelného rozvoje (například hra \"Learning Sustainable Development\") a v roce 2006 hra \"Climate Challenge.\"\n\nVětšina současných definic chápe vážnou hru ve spojitosti s videohrou. Toto pojetí je ovlivněno prací Sawyera a Rejeskieho „\"Serious Games: Improving Public Policy through Game-based Learning and Simulation“\" (2002), v níž autoři vyzívají k využívání technologií a znalostí z herního průmyslu k vylepšení simulací ve veřejných organizacích. Následně vznikla Iniciativa vážných her \"(Serious Games Initiative)\", asociace, která propagovala využití her k seriózním účelům.\n\nPředchůdci vážných her a vážné hry se vyvíjely v různých odvětvích a za různými účely:\n\nV raných dobách počítačů byly hry vyvíjeny jako demonstrace pokroku ve vývoji algoritmů. V roce 1951 vyvinul Dietrich Prinz první šachový program, který byl schopný spočítat dva poslední tahy před koncem hry způsobem šach-mat. Christopher Strachey napsal ve stejném roce program pro dámu. Obě tyto hry byly součástí vývoje algoritmů umělé inteligence.\n\nV roce 1955 vznikla válečná hra \"Hutspiel\", která umožňovala dvěma hráčům válčit hypotetickou nukleární válku a trénovat tak strategii pro případ skutečného konfliktu. Z podobných důvodů vznikla v roce 1961 hra \"T.E.M.P.E.R.\" simulující studenou válku. Série her nazvaná \"American Management Association Games\" z roku 1956 stavěla hráče do pozice vedoucího podniku s cílem vydělat co nejvíce peněz. Tyto hry nikdy nebyly určeny pro veřejnost.\n\nNa jedné z nejstarších domácích herních konzolí \"Magnavox Odyssey\", která byla v U.S.A. uvedená roku 1972, byly k dispozici zábávné sportovní hry (např. tenis) i vzdělávací hry (např. hádání států). Mezi další herní počiny patří \"The Incredible Machine\" (1992/3), kde bylo hráčovým cílem sestavit z přidělených součástek stroj schopný splnit zadaný úkol. Postupem hry musel hráč tvořit stále složitější stroje, což jej podporovalo ve zkoumání fyzikálních principů reálného světa. V roce 2002 byla armádou Spojených států amerických vydána hra America's Army, která byla vyvinuta za cílem náboru nových rekrutů. Jedním z hlavních cílů této hry je důraz na realističnost.\n\nHra \"The Oregon Trail\" (1971) dává hráče do role amerického poutníka s cílem usadit se v Oregonu. Hráč je během hry konfrontován s mnoha informacemi týkajícími se období osazování Ameriky. Cílem počítačové hry \"Captain Novolin\" (1992) je naučit děti trpící diabetem zvládat tuto nemoc. Hráč se stává diabetickým superhrdinou, který bojuje s nezdravým jídlem a přitom si musí hlídat hladinu cukru v krvi.\n\nHry se vzdělávací tematikou byly vyvinuty i s kulturními cíli. Hra \"Versailles 1685\" (1997) umisťuje hráče na francouzský královský dvůr za vlády Ludvíka XIV s cílem vypátrat, kdo se snaží Versailles zničit. Za tímto účelem se hráč může procházet po paláci, zkoumat obrazy a mluvit s historickými osobnostmi. Na podobném principu vznikla celá řada podobných her: \"Egypt 1156 BC Tomb of the Pharaoh\" (1997), \"China the Forbidden City\" (1998) nebo \"Rome: Caesar’s Will\" (2000).\n\nVyužití počítačových her se nevyhnulo ani náboženství. Hra \"Captain Bible in the dome of Darkness\" (1994) se snaží vzdělávat hráče ve křesťanské víře.\n\nOriginální přístup ke vzdělávání svých zaměstnanců zvolila například firma Coca-Cola, která nechala předělat hru Space Invaders (1978) na hru \"Pepsi Invaders\" (1983). Vedení si od této hry slibovalo zvýšení motivace a soutěživosti jejích prodejců.\n\nHry nám umožňují učit se napodobováním ostatních a testovat naše fyzické i intelektuální schopnosti do bodu, kdy jsme schopni je využívat efektivně a bez námahy. Obdobně mohou sloužit k rozvíjení sociálních interakcí. Učení se hrou je zároveň lépe zapamatovatelné. Již v antice, při vytváření základů metodologie výuky, si lidé všimli, že abstraktní informace se v paměti uchovávají lépe a déle, pokud jsou spojeny s nějakým vizuálním podnětem nebo emočním zážitkem. Toto propojení je často používáno jako doplněk tradičního způsobu vzdělávání založeného na předávání informací mluveným jazykem. Příkladem takto doplněné výuky mohou být školní výlety nebo praktika. Díky rozvoji počítačů je v současnosti výrazně levnější a schůdnější uplatnit tento přístup i ve třídách nebo pro širší skupinu předmětů.\n\nCílem vážných her je efektivní předávání znalostí formou, která je bližší hraní než klasickému učení. Využití počítačově generovaného trojrozměrného prostředí umožňuje „prožít\"“\" a vyzkoušet si situace z reálného světa v prostředí bez rizik, obdobně jako u dětských her. Skrze hraní si na role, vytváření scénářů a e-mentoringu je možné ve virtuálním světě trénovat dovednosti přímo využitelné ve skutečném světě. Pro usnadnění přenosu znalostí mezi těmito světy je vhodné, aby se ten virtuální co nejvíce podobal reálnému. Učení ve virtuální světě taktéž umožňuje testování pomocí zvyšující se obtížnosti úkolů a plynulou akumulaci a zlepšování dovedností.\n\nCílem vážných her je skloubit několik aspektů z her i vzdělávání. Jako klíčový herní aspekt se jeví způsob vyprávění příběhu hry, zatímco z pedagogického hlediska se jeví jako důležitý návrh zpětné vazby pro hráče. Skloubení výuky a her by zejména mělo podporovat simulaci a emulaci reálných jevů, začleňování do společnosti, opakování látky. Pro tvorbu těchto her je třeba uvážit, \"co\" se snaží hra \"naučit\" (koncepce, myšlenky, dovednosti, procesy...), \"jak\" chce \"učit\" (skrze demonstraci, výklad, prozkoumávání, ...) a \"jak\" pomocí hry \"studovat\" (dle instrukcí, zkoušením, spoluprací...).\n\nPro návrh vážných her, stejně jako tradičních způsobů vzdělávání, je třeba uvážit několik aspektů: role učení (zejména roli učitele), teorie a metody učení (experimentální učení, učení založené na dotazech, učení založené na objevování) a modely pro využití znalostí (příklady v hodinách, domácí úkoly). Učením se pomocí vážných her, na rozdíl od tradičního učení, nejsme limitovaní prostorem třídy, jejím vybavením a dobou, jež můžeme v dané třídě trávit. Jinými slovy nejsme limitování fyzickými a ekonomickými aspekty reálného světa. Důležitý je i ekonomický faktor, protože vážné hry umožňují virtuálně navštívit například antický Řím, přičemž vytvoření jeho reálné repliky by bylo neúnosně nákladné.\n\n\"Four Dimensional Framework\", což je rámec, který prosazuje učení pomocí virtuálních her, které kromě obrazu kombinují i text, hlas a pocit přítomnosti, a pomáhá učitelům vybrat vhodnou hru pro jimi požadovaný účel. Tento rámec vychází ze 4 základních principů: kontext, vlastnosti studenta, pedagogický přístup a reprezentace. Obhajuje asociativní, kognitivní a situační přístup k výuce skrze zaměření se na výstupy učení a učební aktivity. První dimenze, kontext, je klíčový pro efektivní využití hry. Zabývá se faktory, jako kde se bude hra používat nebo jakou technickou podporu vyžaduje. Druhá dimenze, vlastnosti studenta, určuje vhodnost hry na základě věku, studijního ročníku, demografii, počítačové gramotnosti a předchozích studijních zkušenostech. Třetí dimenze, pedagogický přístup, poskytuje metody a teorii pro návrh vzdělávacího zážitku a dává je do souvislosti s praktickými aplikacemi. Čtvrtá dimenze, reprezentace, popisuje rozhraní mezi studentem a hrou. Pod tuto dimenzi spadá věrnost hry vůči reálnému světu, úroveň ponoření se do virtuálního světa a interaktivnost. Zvážení těchto dimenzí umožňuje rychle vyloučit hry, které nesplňují učitelovy potřeby pro výuku.\n\nJedním z nejdůležitějších aspektů dobrých her je schopnost ponoření hráče do prostředí hry, což je možné například pomocí zlepšování vizuální a zvukové kvality her. Tento aspekt lze zlepšovat až do bodu, kdy hra bude nerozlišitelná od reality. Technologicky zatím nejsme schopni takové úrovně ponoření dosáhnout. V poslední době byly ovšem dosaženy značné pokroky, např. s pomocí zařízení Oculus Rift. Do jaké míry ponoření napomáhá učení, je zatím neprobádanou otázkou.\n\nDalším důležitým aspektem vážných her je příběh a způsob vypravování. Příběh umožňuje hráčům přiřadit smysl jejich herním zážitkům a poskytuje kognitivní rámec pro řešení problémů. Typickými způsoby vedení příběhu ve hrách jsou zápletka a quest, které nutí herní postavu pokračovat v cestě. Zatímco \"quest\" poskytuje strukturu pro celé trvání hry, zápletka se používá na vtažení hráče do příběhu pouze v klíčových místech hry.\n\nChristopher Vogler identifikoval následujících dvanáct fází tzv. monomýtu \"(Hero's Journey)\", které se staly běžným schématem pro příběhy i pro tvorbu her. Fáze, kterými hrdina příběhu (hráč), proochází, jsou následující:\n\n\nQuest je užitečnou strukturou při návrhu výukových her, protože se jedná o přirozenou formu vedení příběhu.\n\nZápletky tvoří kostru příběhu pomocí odhalování nezodpovězených otázek hráči, jež je nucen je zodpovídat. Cílem zápletek je vzbudit hráčovu zvědavost a vytvořit poutavé hádanky. Zápletky umožňují hráče vrhnout do děje, bez přílišného vysvětlování. Mohou tedy hrát důležitou roli ve vedení příběhu.\n\nCílem herních charakterů ve vážných hrách je především vzdělávat hráče. Slouží proto jako „pedagogický agent“, který může navíc motivovat nebo inspirovat hráče k dalšímu vzdělání. Vzhledem k hernímu prostředí mají ovšem charaktery i herní prvky jako vedení příběhu nebo zrazení hráči. Herní charaktery podle Voglera spadají do sedmi archetypů na základě Jungova archetypálního vzoru kolektivního nevědomí:\n\n\nHerní postavy mohou být založeny na několika archetypech a dokonce je měnit v rámci příběhu. Kromě archetypu je postava dána i svou vizuální stránkou, způsobem pohybu a řeči.\n\nNávrh prostředí, vychází z teorie architektury. Jeho cílem je ohraničit prostor hráče a poskytnout prostor pro objevování, do kterého se hráč může ponořit. Tento prostor má fyzické, časové, atmosférní, emoční a etické dimenze. Toto prostředí musí být pro hráče nejen příjemné, ale zároveň musí podporovat vzdělávací složku. Musí být rovněž snadno navigovatelné, k čemuž se používají orientační body (význačná místa), cedule a rozcestníky, ohraničení nebo rozhraní (např. dveře nebo teleport). Dalším prvkem prostředí jsou cesty, které také usnadňují navigaci.\n\nHry jsou většinou orientované na cíl, jehož hráč musí dosáhnout. Při postupu k němu je většinou omezen pravidly interakce s prostředím a vítěznými a proherními podmínkami. Použití konkrétních pravidel záleží na typu hry (akce, simulace, hra na role, strategie, arkáda...). Mezi tyto pravidla či hráčovy činnosti se nejčastěji řadí:\n\nDalším častým prvkem interakce, zejména v adventurách, jsou hádanky. Mezi nejčastější typy těchto hádanek spadají:\n\nPro vytvoření vzdělávací vážné hry je potřeba sladit výše uvedené dílčí body se zájmy hráče a plynule je napojit na vzdělávací cíle hry.\n\nVzdělávací hry potřebují kromě pedagogické a herní stránky obsáhnout i stránkou odbornou, která popisuje obsah, jemuž se hráč učí. Rozsah předávaných informací je závislý od toho, jaké znalosti jsou požadovány, aby byly hráči předány, a očekávanými počátečními znalostmi hráče a jeho schopností se učit. Je navíc potřeba zajistit, aby tato stránka nenarušovala herní prvky, ale naopak je podporovala. Je tedy vhodné, aby hráč nabývané znalosti přímo používal pro postup v herním prostředí, ne na ně pouze narážel při svém průchodu hrou. Vážné hry nejsou omezené na jednu konkrétní oblast lidského poznání, ale mohou být aplikované libovolně. Výčet typických oblastí uplatnění vážných her je podobný jako u simulace. Poměrně časté jsou ovšem i hry zaměřené na školení pro netypické pozice vyžadované konkrétními firmami (např. Siemens Wind Power ).\n\n"}
{"id": "1039123", "url": "https://cs.wikipedia.org/wiki?curid=1039123", "title": "Ubuntu GNOME", "text": "Ubuntu GNOME\n\nUbuntu GNOME (dříve Ubuntu GNOME Remix) byla oficiální odnož linuxové distribuce Ubuntu vybavená grafickým prostředím (GUI) GNOME. Protože se GNOME stalo výchozí součástí Ubuntu, není už samostatné Ubuntu GNOME dále vydáváno. Poslední vydanou verzí byla verze 17.04.\n\n\"Požadavky na hardware se odvíjí od náročnosti grafického prostředí.\"\nVerze první - neoficiální - vyšla v říjnu 2012 jako reakce na změnu výchozího prostředí u mateřské distribuce Ubuntu (tenkráte se nacházela ve verzi 12.10, \"Quantal Quetzal\"). Poprvé se Ubuntu GNOME dočkalo oficiálního zařazení mezi deriváty Ubuntu až při verzi 13.04, \"Raring Ringtail\".\n\n\n"}
{"id": "1039126", "url": "https://cs.wikipedia.org/wiki?curid=1039126", "title": "Vincenzo Cantiello", "text": "Vincenzo Cantiello\n\nVincenzo Cantiello (* 25. srpna 2000 Sant'Arpin) je italský dětský zpěvák. Je známý díky účasti v soutěži \"Ti lascio una canzone\" a vítězství v Junior Eurovision Song Contest 2014 na Maltě.\n\nVincenzo se narodil v malém městě Sant'Arpino nedaleko Neapole. Od útlého věku se zajímal o hudbu, zpívat začal v místním dětském sboru. Od devíti let zpívá sólově, v roce 2010 poprvé vyhrál na místním hudebním festivalu. Skutečně na sebe však upozornil až v roce 2014 účastí v populární italské televizní soutěži mladých zpěváků \"Ti lascio una canzone\". Posléze byl vybrán jako vůbec první zástupce Itálie na Dětské Eurovizi na Maltě. Krátce před konáním soutěže byl hostem italské komunity ve Washingtonu. 15. listopadu 2014 vystoupil s písní \"\"Tu primo grande amore\"\" jako jeden z šestnácti mladých interpretů Junior Eurovision Song Contest. Zvítězil s počtem 159 bodů před zástupci Bulharska a Arménie.\n"}
{"id": "1039127", "url": "https://cs.wikipedia.org/wiki?curid=1039127", "title": "YKK Group", "text": "YKK Group\n\nYKK Group (z angličtiny: \"Yoshida Kōgyō Kabushikigaisha Group\") je světově uznávaná společnost vyrábějící zipy, patentky a knoflíky. V poslední době se angažuje i v dalších odvětvích.\n\nSpolečnost byla založena v lednu roku 1934 v Tokiu. Společnost se od začátku zabývala ruční výrobou zipů, patentek a knoflíků. S krizí během druhé světové války, kdy hlavní továrna vyhořela, přišla i změna výroby na částečně automatizovanou. V roce 1946 byla registrována obchodní značka YKK.\n\nSpolečnost YKK v 90. letech expandovala na trhy v USA, Kanadě a Novém Zélandu. V současnosti už YKK není jedna společnost, ale skupina společností s více než 40 000 zaměstnanci, působící na 71 světových trzích a zabývající se výrobou zipů, dalších spojovacích materiálů a dále například i průmyslových strojů či architektonických prvků z hliníku.\n\nV roce 2007 byla společnosti YKK udělena pokuta 328,6 milionu eur za kartelovou dohodu při stanovování cen. V rámci dohody byl domluven růst cen, fixace minimálních cen a rozdělení zákazníků.\n"}
{"id": "1039128", "url": "https://cs.wikipedia.org/wiki?curid=1039128", "title": "Antonio Innocenti", "text": "Antonio Innocenti\n\nAntonio kardinál Innocenti (23. srpna 1915 Poppi – 6. září 2008 Řím) byl italský římskokatolický kněz, diplomat, kardinál.\n\nStudoval v semináři ve Fiesole, kněžské svěcení přijal 17. července 1938. Pokračoval ve studiích na římských univerzitách – na Papežské univerzitě Gregoriana získal doktorát z kanonického práva, na Lateránské univerzitě se stal doktorem teologie a na Papežské diplomatické akademii se připravoval na diplomatickou dráhu. Krátce působil jako duchovní ve farnosti Valdarno v Toskánsku. Během druhé světové války byl dvakrát ve vězení kvůli pomoci obětem nacistického pronásledování. Po skončí války založil ve Fiesole Italské sdružení křesťanských dělníků.\n\nOd roku 1950 začal působil v diplomatických službách Svatého Stolce. Pracoval mj. na nunciaturách v Nizozemí, Švýcarsku, Egyptě, Sýrii, Belgii či Francii. V prosinci 1967 byl jmenován nunciem v Paraguayi a zároveň obdržel hodnost titulárního atrcibiskupa. Biskupské svěcení přijal 18. února 1968 ve Florencii. V letech 1973 až 1980 působil v římské kurii, následujících pět let vykonával funkci nuncia ve Španělsku.\n\nPři konzistoři květnu 1985 ho papež Jan Pavel II. jmenoval kardinálem. V lednu 1986 byl jmenován prefektem Kongregace pro klérus, v říjnu 1988 také prezidentem Papežské komise pro kulturní dědictví církve. Na obě funkce rezignoval v červenci 1991, kdy se stal prefektem Papežské komise Ecclesia Dei. Na odpočinek odešel v roce 1995, krátce přes svými osmdesátinami.\n\n\n"}
{"id": "1039129", "url": "https://cs.wikipedia.org/wiki?curid=1039129", "title": "Karel Stádník", "text": "Karel Stádník\n\nKarel Stádník (24. srpna 1924 Třemošná – 12. ledna 2011 Praha) byl český sochař a restaurátor, který zároveň působil v oficiální i podzemní římskokatolické církvi jako jáhen. \n\nZákladní školu absolvoval v Kadani, do roku 1938 studoval gymnázium v Karlových Varech. Po záboru pohraničí se rodina přestěhovala do Prahy, kde po válce studoval na Střední keramické škole. Dále studoval na pražské Akademii výtvarných umění u profesora Otakara Španiela, kde absolvoval v roce 1949. Absolvoval i památkářský kurz.\n\nNa jáhna byl vysvěcen tajně kardinálem Joachimem Meisnerem 17. listopadu 1984 v Berlíně, a to jako vůbec první trvalý jáhen v Čechách. V této funkci působil v kostelích na Velízu-Kublově a v Praskolesích.\n\nProfesní kariéru začal restaurátorskými pracemi, které se mu posléze staly hlavním zdrojem obživy. Věnoval se výhradně sakrálnímu umění, restaurování gotických a barokních plastik a volné tvorbě. Vytvořil několik několik plastik křížových cest, z nichž zejména ta na Lhotce je unikátní. Znázorňuje jednotlivá zastavení Ježíšovy křížové cesty formou obrazů utrpení člověka v konkrétních historických situacích. Tato Křížová cesta vznikla v době protináboženské perzekuce v letech 1973–1975. Jeho moderní pojetí křížové cesty později inspirovalo kardinála Miloslava Vlka k úvahám nad utrpením Krista a lidstva. V režii Víta Hájka vznikl roku 1996 televizní dokument \"„Křížová cesta akademického sochaře Karla Stádníka s textem kardinála Miloslava Vlka“\". \n\n\n\n\n"}
{"id": "1039137", "url": "https://cs.wikipedia.org/wiki?curid=1039137", "title": "C. J. Hunter", "text": "C. J. Hunter\n\nC. J. Hunter (Cottrell J. Hunter, III) (* 14. prosince 1968) je bývalý americký atlet, mistr světa ve vrhu koulí z roku 1999.\n\nV roce 1995 získal stříbrnou medaili na halovém mistrovství světa ve vrhu koulí v Barceloně. Na olympiádě v Atlantě o rok později skončil v soutěži koulařů sedmý. Při světovém šampionátu v Athénách v roce 1997 vybojoval bronzovou medaili. Největším úspěchem se pro něj stal titul mistra světa ve vrhu koulí v Seville v roce 1999.\n\nV roce 1998 se oženil s americkou sprinterkou Marion Jonesovou, rozvedli se o čtyři roky později.\n"}
{"id": "1039139", "url": "https://cs.wikipedia.org/wiki?curid=1039139", "title": "Edward Sarul", "text": "Edward Sarul\n\nEdward Sarul) (* 16. listopadu 1958 Nowy Kościół) je bývalý polský atlet, mistr světa ve vrhu koulí z roku 1983.\n\nNa mistrovství Evropy v Athénách v roce 1982 skončil mezi koulaři jedenáctý. Svůj největší úspěch zaznamenal při premiéře světového šampionátu v Helsinkách v roce 1983, kde v soutěži koulařů zvítězil. V této sezóně si rovněž vytvořil osobní rekord 21,68 metru.\n"}
{"id": "1039146", "url": "https://cs.wikipedia.org/wiki?curid=1039146", "title": "Blyth Spartans AFC", "text": "Blyth Spartans AFC\n\nBlyth Spartans AFC (celým názvem: Blyth Spartans Association Football Club) je anglický fotbalový klub, který sídlí ve městě Blyth v nemetropolitním hrabství Northumberland. Založen byl v roce 1899 budoucím slavným londýnským lékařem Fredem Stokerem. Název poté obdržel podle starověkého spartského vojska v naději, že hráči předvedou na hřišti své nejlepší dostupné výkony podobně jako spartští vojáci na bitevním poli. Od sezóny 2017/18 hraje v National League North (6. nejvyšší soutěž).\n\nSvé domácí zápasy odehrává na stadionu Croft Park s kapacitou 4 435 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039151", "url": "https://cs.wikipedia.org/wiki?curid=1039151", "title": "Buxton FC", "text": "Buxton FC\n\nBuxton FC (celým názvem: Buxton Football Club) je anglický fotbalový klub, který sídlí ve městě Buxton v nemetropolitním hrabství Derbyshire. Založen byl v roce 1877. Od sezóny 2007/08 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Silverlands s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039155", "url": "https://cs.wikipedia.org/wiki?curid=1039155", "title": "Rio Damuji (390)", "text": "Rio Damuji (390)\n\nRio Damuji (390) je oceánská hlídková loď (někdy je nesprávně uváděno fregata, nebo korveta) kubánského revolučního námořnictva, vzniklá přestavbou rybářského trawleru. Je to největší kubánská válečná loď. Je vlajkovou lodí kubánského námořnictva. Dle některých pramenů Kuba provozuje nejméně jednu další obdobně přestavěnou ozbrojenou rybářskou loď.\n\nPlavidlo bylo postaveno ve Španělsku jako rybářský trawler pro kubánský rybářský průmysl. Byla to první jednotka třídy čítající 26 plavidel. Trup byl na vodu spuštěn roku 1972. Přestavba na hlídkovou loď proběhla v letech 2006–2007.\n\nPlavidlo na přídi nese dva vypouštěcí kontejnery s protilodními střelami P-15 Termit (v kódu NATO SS-N-2 Styx). Ty byly nejspíše sejmuty z vyřazených starších kubánských raketových člunů třídy \"Osa II\". Plavidlo však postrádá potřebnou naváděcí elektroniku (radar Square Tie), takže nejspíše nese pouze střely s infračerveným naváděním, které lze vystřelit „naslepo“. Hlavňovou výzbroj tvoří dva 57mm kanóny v dělové věži ze systému ZSU-57-2 na přídi (některé prameny chybně uvádí věž z tanku T-54/T-55 se 100mm kanónem), dva 25mm dvojkanóny a několik lehkých palných zbraní. Na zádi se nachází přistávací plocha pro jeden vrtulník. Loď není vybavena hangárem. Pohonný systém tvoří jeden diesel, lodní šroub je jeden. Nejvyšší rychlost dosahuje 15 uzlů.\n"}
{"id": "1039157", "url": "https://cs.wikipedia.org/wiki?curid=1039157", "title": "Zdeněk Netopil", "text": "Zdeněk Netopil\n\nZdeněk Netopil (* 20. června 1948, Šanov, okres Znojmo) je český malíř, ilustrátor, grafik, typograf, herec a mim.\n\nZdeněk Netopil studoval v letech 1963–1967 užitou grafiku na Střední uměleckoprůmyslové škole (Škola uměleckých řemesel) v Brně. Pak pracoval do roku 1973 ve Státním divadle v Brně jako reklamní malíř a současně byl hercem a mimem v brněnském divadel Husa na provázku.\nNásledně vystudoval v letech 1973–1979 propagační grafiku na Vysoké škole uměleckoprůmyslové v Praze pod vedením profesora Evžena Weidlicha.\n\nVěnuje se malbě, grafice, typografii, kaligrafii a knižní i časopisecké ilustraci, od roku 1979 ve svobodném povolání. Roku 1996 navrhl svoji první poštovní známku s českou šachistkou Věrou Menčíkovou, mistryní světa v šachu v letech 1927–1939. Od té doby vytvořil celkem třináct českých poštovních známek, převážně se sportovní tematikou. Svoji tvorbu prezentoval na řadě společných i autorských výstav doma i v zahraničí a jeho díla jsou zastoupena v řadě zahraničních galerií (např. v Galerii evropského umění na Havaji) i v soukromých sbírkách.\n\n"}
{"id": "1039158", "url": "https://cs.wikipedia.org/wiki?curid=1039158", "title": "Curzon Ashton FC", "text": "Curzon Ashton FC\n\nCurzon Ashton FC (celým názvem: Curzon Ashton Football Club) je anglický fotbalový klub, který sídlí ve městě Ashton-under-Lyne v metropolitním hrabství Greater Manchester. Založen byl v roce 1963 po fúzi klubů Curzon Road Methodists a Ashton Amateurs. Od sezóny 2015/16 hraje v National League North (6. nejvyšší soutěž).\n\nSvé domácí zápasy odehrává na stadionu Tameside Stadium s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039159", "url": "https://cs.wikipedia.org/wiki?curid=1039159", "title": "Děti 404", "text": "Děti 404\n\nDěti 404 (, ) je dokumentární film autorů Askolda Kurova a Pavla Lopareva z roku 2014. \n\nFilm vychází z internetového projektu Děti-404, který z iniciativy novinářky Jeleny Klimové na sociálních sítích Facebook a VKontakte nabízí pomoc dětem a mládeži s menšinovou sexualitou. Název iniciativy, jakož i filmu se odvýjí od číselného označení chybového hlášení, jímž webový prohlížeč oznamuje neexistující webovou stránku, což vyjadřuje společenskou neviditelnost LGBT lidí a dětí v Rusku. Sama Klimová byla počátkem roku 2014 obviněna z „propagace nekonvenčních sexuálních vztahů mezi nezletilými“ dle zákona na ochranu dětí před informacemi škodícími jejich zdraví a vývoji, jehož dodatek rozšiřující zákaz o homosexuální vztahy schválila Státní duma a podepsal prezident Putin 30. června 2013. Dne 21. února však byla Klimová soudem zproštěna obvinění.\n\nAutoři filmu jej založili na výpovědích 45 dospívajících z Ruska, kteří se kvůli své sexuální orientaci stávají terčem diskriminace a šikany. Výraznou postavou je Pasha Romanov, který usiloval o emigraci z Ruska do Kanady a jako jediný ukázal na kameru obličej.\n\nV Rusku byl podle výpovědi tvůrců film vysílán čtyřikrát, z toho dvě projekce provázely skandály. Moskevská premiéra v dubnu 2014 byla podle Tanyi Cooper z Human Rights Watch narušena skupinou anti-gay aktivistů a nacionalistů s policisty. Kvůli probíhajícímu posuzování, zda rovněž neporušuje výše zmíněný zákon, nemohl být snímek uveden do širší ruské distribuce. Byl však již zpřístupněn na YouTube.\n\nFilm byl uveden 28. dubna 2014 na festivalu HotDocs v kanadském Torontu, a to za účasti tvůrců i hlavního protagonisty Pashi. Ten si po úspěšné emigraci změnil jméno na Justin, požádal v Kanadě o status uprchlíka a navázal na svůj aktivismus pomocí dalším ruským náctiletým gayům, aby i oni mohli odcestovat do zahraničí.\n\nV listopadu 2014 byl snímek uveden v Praze a Brně na 15. ročníku queer filmového festivalu Mezipatra za účasti obou tvůrců, a to pod názvem Putinovy „Děti 404“. Zdejší publikum ho odměnilo cenou diváků.\n\n"}
{"id": "1039162", "url": "https://cs.wikipedia.org/wiki?curid=1039162", "title": "Frickley Athletic FC", "text": "Frickley Athletic FC\n\nFrickley Athletic FC (celým názvem: Frickley Athletic Football Club) je anglický fotbalový klub, který sídlí ve městě South Elmsall v metropolitním hrabství West Yorkshire. Založen byl v roce 1910 pod názvem Frickley Colliery FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Westfield Lane s kapacitou 2 087 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1039163", "url": "https://cs.wikipedia.org/wiki?curid=1039163", "title": "Medvědí potok", "text": "Medvědí potok\n\nNázev Medvědí potok má více vodních toků:\n\n"}
{"id": "1039169", "url": "https://cs.wikipedia.org/wiki?curid=1039169", "title": "Niurka Montalvová", "text": "Niurka Montalvová\n\nNiurka Montalvo Amaro (* 4. června 1968 Havana) je bývalá kubánská a později španělská atletka, jejíž specializací byl trojskok a především skok daleký.\n\nV roce 1995 získala na mistrovství světa v Göteborgu stříbrnou medaili v soutěži dálkařek. O čtyři později už jako reprezentantka Španělska se v Seville stala mistryní světa v této disciplíně v osobním rekordu 706 cm. Další dvě, tentokrát bronzové, medaile ve skoku dalekém vybojovala v roce 2001 – nejprve na světovém šampionátu v hale a v léte na mistrovství světa v Edmontonu.\n\n"}
{"id": "1039172", "url": "https://cs.wikipedia.org/wiki?curid=1039172", "title": "Tropická bouře Dean (2001)", "text": "Tropická bouře Dean (2001)\n\nTropická bouře Dean byla silná tropická bouře, která při řádění zasáhla celkem 12 ostrovů. Tropická bouře Dean se vytvořila z tropické vlny 22. srpna nedaleko Malých Antil. Původně se předpokládalo, že bouře zintenzivní a dosáhne hranice hurikánu. Tak se ale nestalo a díky silnému střihu větru 23. srpna bouře zeslábla. Zbytky bouře zesílily 26. srpna severně od Bermud. Pro zesílení měl skvělé podmínky. Hlavně teplou vodu. Stočil se na severovýchod. Bouře vyvrcholila těsně před hranicí hurikánu 27. srpna. Stalo se tak 750 km jihozápadně od Newfoundlandu. Mimotropická bouře se z něj stala 28. srpna.\n\nSystém, ze kterého se tropická vlna vytvořila, se přehnal přes Malé Antily. Produkoval silné srážky a mírné větry. Škody byly hlášeny jen na Portoriku. Na Portoriku ale napršelo až 322 mm srážek. Celý ostrov zasáhly silné záplavy. Tisíce lidí zůstaly bez elektřiny či vody. 2 domy přišly o střechu. Celková škoda na Portoriku dosáhla 7 700 000 dolarů. Na Bermudách a v Newfoundlandu bouře produkovala slabé až střední srážky, ale žádné škody nebyly hlášeny.\n\nVelká tropická vlna s minimálním prouděním vzduchu se mezi 14. a 15. srpnem pohybovala nedaleko Dakaru. Dále postupovala na západ. 21. srpna, zatímco se vlna nacházela 725 km od Malých Antil, proudění vzduchu v ní vzrůstalo, ale vyšší střih větru bránil rychlejšímu vývoji bouře. I tak se ale vlna stávala více organizovanou. Ten samý den pozdě večer vlna prošla přes Malé Antily. Následujícího dne střih větru klesl a systém se díky tomu výrazně lépe zorganizoval. 22. srpna v blízkosti ostrova Saint Croix v Amerických Panenských ostrovech se ze systému stala tropická bouře. Došlo k přehodnocení rovnou na bouři, jelikož byly zaznamenány větry o rychlosti 80 km/h. \n\nPrůzkumný letoun potvrdil spekulace o oběhu větru kolem oka. Bouře se pohybovala rychlostí 35 km/h na severozápad k Bermudám. 22. srpna večer mírně zesílila. Větry dosahovaly rychlosti 95 km/h i přesto, že cirkulace byla omezena díky rychlému pohybu vpřed a přetrvávajícímu střihu větru. Počáteční odhady předpovídaly snížení střihu větru a síla větru měla dosahovat 130 km/h. Tak se ale nestalo a střih větru v bouři se ještě zvýšil. 23. srpna se z tropické bouře stala tropická deprese. O pár hodin později se bouře téměř rozptýlila. Regenerace bouře byla v té době nepravděpodobná.\n\nZbytky bouře postupovaly na sever a přiblížily se k pobřeží Spojených států amerických. 24. srpna ale proudění v bouři znovu zesílilo a systém se stal lépe organizovaný. V tu dobu se systém nacházel asi 645 km jihozápadně až západně od Bermud. Průzkumný let ukázal širokou oblast nízkého tlaku vzduchu. 25. srpna přešla bouře přes Bermudy, poté se stočila na severovýchod. O den později, 350 km severovýchodně od Bermud, se z bouře opět stala tropická deprese. \n\n27. srpna, 930 km jižně od Halifaxu v Kanadě, deprese znovu povýšila na tropickou bouři. Ta dále zesilovala při postupu na severovýchod. Zatímco se nacházela 750 km jihozápadně od mysu Race, její větry dosahovaly rychlosti až 110 km/h. Dále, nad chladnějšími vodami, bouře začala slábnout. Rozptýlila se asi 235 km od mysu Race v Kanadě.\n\nDen před zformováním bouře doporučilo Národní hurikánové centrum, aby obyvatelé severních a centrálních Malých Antil sledovali postup a průběh tohoto systému. Následně ale centrum vydalo upozornění před silným větrem a silnými dešti. Když ale bouře přecházela, jednalo se zatím o tzv. poruchu, což je předstupeň tropické deprese. Na ostrově Svatý Martin napršelo asi 129 mm srážek.\n\nZmíněná porucha produkovala zhruba 27 mm srážek, konkrétně na ostrově Svatý Tomáš, na Panenských ostrovech. Vítr zde dosahoval rychlosti asi 64 km/h, s nárazy kolem 77 km/h. V místě Saint Croix napršelo 12 mm srážek, nárazy větru zde dosahovaly rychlosti 76 km/h. Zde byly hlášeny menší záplavy. Celkové škody na Panenských ostrovech činily 20 000 amerických dolarů.\n\nTropická bouře Dean produkovala silné srážky hlavně v Portoriku. Ve městě Salinas spadlo 322 mm srážek. Rychlost větru na ostrově nebyla nijak zvlášť vysoká. Silné srážky ale zavinily záplavy na východě a jihu státu. Na následky těchto povodní byly zříceny dva mosty a jedna silnice. Voda zatopila další dvě silnice a smetla auto se čtyřmi lidmi. Ti byli následně bez zranění zachráněni. Po celém ostrově bylo zatopeno asi 1 320 domů a u dvou staveb se zhroutila střecha. Deště zanechaly města bez energie nebo vody. Po přechodu bouře zůstalo 16 000 lidí bez proudu a na 70 000 lidí bez pitné vody. Asi 130 lidí bylo evakuováno, hlavně z níže položených míst. Ve městě Peñuelas byli zraněni 2 lidé. V pečovatelském domě ve městě Nagüabo se zřítila střecha a poranila 3 lidi. Na ostrově ale bouře nikoho nezabila. Bylo zrušenu na 17 letů na a z ostrova. Škody na ostrově činily 7 700 000 amerických dolarů. 2 100 000 pak hlavně v zemědělství.\n\nKrátce poté, co se Dean vytvořil, bahamská vláda vydala varování před tropickou bouří. Konkrétněji pro jihovýchod Baham a ostrov Turks a Caicos. Když bouře zeslábla a následně se rozptýlila, varování bylo zrušeno. Zbytky této bouře ale napáchaly menší škody na Bermudách. Nárazy větru dosahovaly 66 km/h a napadlo zde asi 8 mm srážek. Ve východní části Newfoundlandu napršelo až 107 mm srážek a nárazy větru činily až 103 km/h. Vlny na pobřeží měřily až 9,3 m.\n"}
{"id": "1039174", "url": "https://cs.wikipedia.org/wiki?curid=1039174", "title": "Dvorský potok", "text": "Dvorský potok\n\nNázev Dvorský potok má více vodních toků:\n\n"}
{"id": "1039175", "url": "https://cs.wikipedia.org/wiki?curid=1039175", "title": "Blokátory vápníkového kanálu", "text": "Blokátory vápníkového kanálu\n\nBlokátory vápníkového kanálu (dále jen BVK) nebo také antagonisté vápníkového kanálu (angl. calcium channel blocker) jsou širokou skupinou léčiv, jejichž účinek je podmíněn omezením vstupu vápníkových iontů (Ca) skrze buněčný vápníkový kanál, čímž následně dojde k terapeuticky využitelným fyziologickým změnám. BVK jsou využívány především za účelem snížení krevního tlaku (hypertenze), protože zlepšují \"pružnost\" krevních cév, resp. zvyšují tzv. průsvit cév, a tak dochází ke snížení cévního odporu, který patologicky zúžené cévy kladou toku krve. Tento cévní odpor je nutné \"překonávat\" pomocí zvýšené srdeční práce (vyšší síla stahu -kontrakce- srdeční svaloviny tj. myokardu), čímž se tlak krve zvýší. BVK jsou tedy schopny vazodilatace. BVK jsou dále využívány za účelem snížení bolesti na hrudi způsobenou anginou pectoris. Speciálnější indikací je zabránění tzv. cerebrálním vazospasmům, což je stav, kdy dojde ke křečovitému stažení (kontrakci) delších komunikačních cév, které procházejí v oblastech pod mozkovou plenou. Toto stažení je fyziologickou odpovědí na krvácení, způsobené prasknutím tepenné výdutě v mozku, tj. ruptury aneurysmatu.\n\nKromě působení BVK na cévní stěnu, mohou tyto léčiva ovlivňovat tlak krve i jinými fyziologickými mechanismy. Vápníkové kanály jsou totiž obsažené rovněž v tzv. zona glomerulosa, tedy nejvrchnější části kůry nadledvin, která je umístěna těsně pod pouzdrem nadledviny. Blokování vápníkových kanálů v těchto místech může pozitivně působit na snížení sekrece aldosteronu, a tak ovlivnit zvýšený krevní tlak, který je spojen s tzv. hyperaldosteronismem (patologicky zvýšená míra produkce aldosteronu, vedoucí mj. k nižší hladině draslíku v krvi, tj. hypokalémii a vyššímu tlaku krve).\n\nNavzdory vysoké účinnosti BVK, je důležité při jejich podávání zvážit farmakokinetické účinky vybrané látky, a to z důvodu zjištění, že dlouhodobé užívání krátkodobě působících BVK je spojeno se statistickým zvýšením míry úmrtnosti oproti kontrolním skupinám, které krátkodobě působící BVK neužívaly.\n\nObjev BVK je spojen se jménem německého farmakologa a fyziologa Albrechta Fleckensteina, který poprvé v roce 1964 objevil tlumivý vliv prenylaminu a verapamilu na tzv. elektromechanické spřažení. Přičemž elektromechanickým spřažením ve fyziologii rozumíme převod elektrického impulzu (obvykle akčního potenciálu) na mechanický kontrakční účinek svalového vlákna (angl. excitation–contraction coupling).\n\nVe tkáních (nejen) lidského organismu je za běžného fyziologického stavu koncentrace vápníkových iontů na vnější straně buněčné membrány (Ca) přibližně 1000-násobná oproti koncentraci těchto iontů uvnitř buněk. Za určitých podmínek (většinou při změně napětí na membráně – viz akční potenciál) jsou schopny u některých buněk přestoupit vápníkové ionty z vnějšku buněčné membrány dovnitř buňky. Tento přestup (transport) iontů zajišťují právě vápníkové kanály, které jsou umístěné v buněčné membráně. I velmi malý počet prostupujících iontů vyvolá následné fyziologické změny, které závisí na tom, o jakou buněčnou strukturu se jedná, resp. o kterou tkáň se jedná. BVK zabraňují prostupu vápníkových iontů jejich kanálem, a proto znemožňují efekt, který je výsledkem fyziologických změn navozených ionty vápníku. Nejčastěji dochází ke snížení excitability zasažených tkání.\n\nVzhledem k tomu, že existuje několik typů vápníkových kanálů (L-typ, T-typ, N-typ, P-typ), je důležité, na který z těchto typů se BVK zaměřují. Klíčovou fyziologickou roli v oblasti kardiovaskulárního systému hraje L-typ (L z angl. long) vápníkového kanálu, protože je zodpovědný za trvání stahu svalových vláken, a to jak uvnitř cév, tak myokardu. To je dáno tím, že omezení vstupu vápníkových iontů zkracuje tzv. plató fázi srdečního akčního potenciálu, což je fáze, kdy srdeční sval zůstává v depolarizované fázi. Síla srdečního stahu je BVK omezena jak fyziologickým mechanismem, kterým vápníkové ionty aktivují tzv. elektromechanické spřažení, tak snížením excitability (budivosti) sinoatrialního uzlu, který je pacemakerem srdečního rytmu. Všeobecně lze říct, že BVK snižují elektrickou vzrušivost celého převodního systému srdce, a tak zpomalují vedení vzruchu tímto systémem (tzv. dromotropní efekt). Důležitý je také výše zmíněný endokrinologický efekt, kdy BVK omezují vyplavování aldosteronu a kortizolu z endokrinních buněk přítomných v kůře nadledvin.\n\nLze shrnout, že BVK:\n\n\nDihydropidinové BVK jsou odvozeny od molekuly dihydropyridinu a jejich indikací je vysoký krevní tlak spojený se zvýšením krevního odporu cév. Pokud jsou užity v léčbě anginy pectoris, může navozená vazodilatace a snížení krevního tlaku (až hypotenze) vést k fyziologickému zpětnovazebnímu jevu nazvanému reflexní tachykardie, kdy dojde k opětovnému zvýšení tlaku zvýšením tepové frekvence. Tato reakce může způsobit zhoršení příznaků anginy pectoris, protože zvýšená tepová frekvence zvyšuje spotřebu kyslíku srdeční tkání, čímž ještě více zhoršuje původní ischemické projevy tohoto onemocnění. U nemocných s nefropatií dihydropyridiny zvyšují vylučování bílkoviny do moče (proteinurie).\n\nNázvy látek této skupiny končí příponou -dipin.\n\nPatří sem:\n\n\nMezi častější vedlejší účinky dihydropyridinů patří:\n\n\nTerapeutika z této skupiny vykazují tzv. kardioselektivitu, která je výhodná v léčbě anginy pectoris, protože díky nízkému účinku na cévách nedochází k reflexní tachykardii, která zvyšuje spotřebu kyslíku srdeční tkání, a tím zhoršuje ischemické projevy onemocnění. V případě fenylalkylaminů se jedná o tzv. negativní inotropii, což znamená snížení kontraktility (stažlivosti) srdečního svalu, což vede k \"úsporám\" spotřeby kyslíku a snížení ischemických projevů anginy pectoris. Příčinou negativní inotropie způsobené fenylalkylaminy je ovlivnění depolarizační fáze akčního potenciálu, způsobujícího řízené stahování a uvolňování srdečního svalu skrze převodní systém srdeční. Jde tedy o ovlivnění excitability (budivosti) buněk převodního systému srdce, tím, že je ovlivňován vstup vápníkových iontů do vápníkových kanálů těchto buněk, čímž je zmírněna excitabilita převodního systému srdečního a tím i výsledná síla stahu.\nMezi fenylalkylaminy patří:\n\n\nVedlejší účinky jsou obdobné jako u předchozí skupiny.\n\nChemicky jde o tiazepiny s přidruženým benzenem. Svým působením ve smyslu orientace účinku na srdce a cévy stojí uprostřed mezi fenylalkylaminy a dihydropyridiny (zlepšují jak pružnost cév, tak snižují kontraktibilitu (stažlivost) srdeční tkáně) . Z vyrovnaného působení vyplývá menší sklon k navození reflexní tachykardie.\n\nPatří sem:\n\n\nVedlejší účinky jsou podobné jako u ostatních skupin.\n\nVětšina léčiv z předchozí skupiny vykazovala zvýšenou selektivitu vůči kardiovaskulárnímu systému, nicméně existují BVK, které jsou neselektivní a zasahují více orgánů a systémů najednou. Například ty BVK, které jsou schopny prostoupit hematoencefalickou bariéru umožňují působení BVK v oblasti mozku, kde mohou být blokovány různé typy vápníkových kanálu, a to jak na neuronu, tak místních cévách. Např. flunarizin vykazuje účinky antimigrenózní, a také snižuje závratě (má antivertiginózní účinek). Dále účinkuje jako přídatné léčivo u některých druhů epilepsie (neuronální působení). Na druhou stranu neselektivita takového léčiva může rozšířit rejstřík vedlejších účinků. Mezi další neselektivní BVK patří mibefradil, bepridil či fendilin. \n\nGabapentinoidy jako např. gabapentin a pregabalin jsou blokátory napěťově řízených vápníkových kanálů, které obsahují α2δ podjednotku (CACNA2D1). Jsou určeny především k léčbě epilepsie a neuropatické bolesti.\n\nZiconotid je peptidová sloučenina odvozená od omega-conotoxinu, která vykazuje selektivitu vzhledem k N-typu vápníkového kanálu. Jde o mimořádně silné analgetikum s přibližně tisícinásobným účinkem oproti morfiu. Aby byl účinný, musí být vpravován intratekální infuzní pumpou. Tato látka je příkladem terapeutika, které působí na vápníkový kanál (N-typ), pro nějž je charakteristické umístění na neuronu, kde hraje důležitou roli ve vyplavování neurotransmiterů do synaptické štěrbiny.\n\nMírné předávkování BVK vyžaduje pouze podpůrnou terapii (supportive care). Závažný průběh předávkování mohou navodit ty BVK, která nepatří mezi dihydropyridiny (nebezpečný účinek na srdce). Proto je důležité zajistit včasné odstranění těchto BVK z organismu, zejména těch, které mají dlouhodobý účinek (delší vylučovací poločas). Při závažném předávkování, je důležité zajistit kvalitní monitoring životních funkcí a aplikovat látky, které obnoví normální krevní tlak (vazopresiva = opak vazodilatancií). Důležité je podání tekutin formou infuzí, což má opět kladný vliv na obnovení oběhového systému. Dále se podává kalcium-glukonát spolu s atropinem. Do dvou hodin po požití mohou pomoci živočišné uhlí, výplach žaludku a podání polyetylen-glykolu, aby se maximum požitého BVK odstranilo ze zažívacího ústrojí. Pokud byly podány přípravky s postupným uvolňováním (tzv. retard) je možné pokusit se o odstranění BVK ze zažívacího ústroji i po osmi hodinách. Další možností, jak zajistit opětovnou normální srdeční činnost, je navození hyperinzulinémie. Vyšší hladina inzulinu aktivuje glukózu z periferních tkání, čímž se zlepší přísun energie pro srdeční tkáň. Další možností, jak nouzově zlepšit přísun energie k srdci, je infuzní podání vybraných lipidů ve formě emulze, ačkoliv tento postup není v současnosti standardizován. Velké obezřetnosti je třeba dbát při volbě kombinace verapamilu s beta-blokátorem, protože může dojít k nebezpečnému zpomalení srdeční činnosti (bradykardie). Obecně platí, že při zahájení či změně podávání antihypertenziv, je třeba volit zpočátku nejnižší terapeutické dávky léčiva, a na základě odpovědi organismu obezřetně zvyšovat (titrovat) dávku, než bude dosaženo přijatelného snížení tlaku krve. Výjimkou jsou stavy tzv. hypertenzní krize, a také stavy, kdy je účelné (např. vzhledem k hrozícím zdravotním komplikacím) dosáhnout snížení tlaku, co nejrychleji. V takovém případě se může zvolit na počátku vyšší dávka, ale je nutná dobrá spolupráce s lékařem, tj. kompliance (např. porozumění a přizpůsobení se vedlejším účinkům, jiný časový režim záznamu hodnot krevního tlaku, úprava životosprávy atd.).\n\nVzhledem k tomu, že vysoký krevní tlak může být důsledkem mnoha fyziologických pochodů, je důležité u každého případu hypertenze zvažovat na základě různých klinických měření (EKG, celodenní monitoring tlaku krve, zátěžové testy, angiografie aj.), které zmíněné pochody jsou v popředí (mají vyšší váhu) a podle toho zvolit vhodnou terapii. BVK jsou vhodné tam, kde vyšší krevní tlak je způsoben přetrvávajícím zúžením krevních cév (sklerotizace), na podkladě patologických cévních změn. BVK se mohou uplatnit tam, kde vysoký krevní tlak víceméně nezávisí na výkyvech sympatického systému, který je příčinou vyššího krevního tlaku na základě odpovědi srdce a cév na zvýšenou hladinu adrenalinu a noradrenalinu (skrze beta receptory). Vyšší tlak krve způsobený zvýšenou aktivitou sympatického systému dobře reaguje na tzv. sympatolytika (mezi ně patří např. beta-blokátory). Je to tedy horší \"pružnost\" cévního systému a relativní nezávislost na výkyvech sympatiku, kde dlouhodobě působící BVK mohou sehrát pozitivní roli. To ale komplikuje skutečnost, že u některých jedinců může být nerovnováha sympatikus vs. parasympatikus souběžná s cévními změnami. V případě takového souběhu, může být volbou jak kombinace beta-blokátoru s BVK, tak volba takového BVK, který snižuje budivost převodního systému srdce spolu s působením na cévy (viz výše zmíněné vyrovnané působení benzotiazepinů – neplést s benzodiazepiny). Takové rozlišení (omezené jen na dvě skupiny léčiv) však může být pouze orientační, protože naráží na individuální (geneticky podmíněnou) charakteristiku složitých fyziologických pochodů každého jedince, které často vyžadují zásah dalších či úplně jiných léčiv.\n\nVzhledem k tomu, že ionty hořčíku jsou přirozenými antagonisty vápníkových iontů, může být užívání hořčíku vhodné jako přídatná léčba u těch BVK, kde je očekáván jejich neuronální účinek.\n\n"}
{"id": "1039177", "url": "https://cs.wikipedia.org/wiki?curid=1039177", "title": "The Complete Studio Recordings", "text": "The Complete Studio Recordings\n\nThe Complete Studio Recordings může být:\n\n"}
{"id": "1039181", "url": "https://cs.wikipedia.org/wiki?curid=1039181", "title": "Milan Erazim", "text": "Milan Erazim\n\nMilan Erazim (* 8. března 1946, Bratislava) je v Česku působící slovenský akademický malíř, ilustrátor, grafik, typograf a pedagog.\n\nMilan Erazim vystudoval sice v letech 1963–1968 České vysoké učení technické v Praze, ale roku 1972 byl přijat na pražskou Vysokou školu uměleckoprůmyslovou, kterou pod vedením profesorů Jiřího Mikuly a Zdeňka Sklenáře ukončil roku 1977.\n\nV letech 1985–1988 pracoval ve výtvarné redakci Lidového nakladatelství. Věnuje se volné a drobné grafice (ex libris), ilustraci, kresbě a známkové tvorbě. V ilustraci se zaměřuje na klasickou a dobrodružnou literaturu pro mládež. Je členem SČUG Hollar a v současné době působí jako profesor na Vyšší odborné škole grafické v Praze. Zúčastnil se řady výstav doma i v zahraničí.\n\n\n"}
{"id": "1039184", "url": "https://cs.wikipedia.org/wiki?curid=1039184", "title": "Systémové bednění", "text": "Systémové bednění\n\nSystémové bednění je soubor průmyslově vyráběných prvků standardizovaných rozměrů, které ve stavebnictví slouží ke zřizování bednění pro betonové a železobetonové prvky staveb.\n\nPro tesařské bednění, které se na stavbách stavělo v první polovině 20. století bylo zapotřebí mnoho řeziva. Možnost jeho opětovného použití, (obrátka bednění), byla poměrně nízká a spotřeba dřeva ve stavebnictví byla velmi vysoká. Nedostatek řeziva se projevil zejména při obnově zemí zničených 2. světovou válkou, (Německo, Francie), a podnítil zájem o vývoj a výrobu standardizovaných prvků, které by nedostatkové řezivo nahradily a zároveň umožily vícenásobné použití.\nVytváření bednicích systémů započalo nahrazováním prvků tradičního bednění výrobky standardizovaných rozměrů. Prkna bednicího pláště byla nahrazena deskovými materiály, hranoly byly nahrazeny dřevěnými a ocelovými nosníky. Namísto dřevěných podpůrných stojek stropního bednění se začaly používat nastavitelné stropní stojky. Postupně se tak vytvořil ucelený systém nosníkového bednění. V osmdesátých letech 20. století došlo k další inovaci systému. Nosníky a deskové prvky pláště byly integrovány do jednoho prvku - ocelového bednicího rámu. Vyvinutý systém rámového bednění je méně univerzální, jeho výhodou je ale celkově rychlejší vytvoření bednicí formy (tj. nižší pracnost). Souběžně bylo nutné vyvíjet pro nové tvary bednicích forem také doplňující podpěrné a opěrné systémy.\nPři využití prvků systémového bednění byly postupně vyvinuty speciální druhy bednění užívané např. při stavbě výškových budov, mostů a tunelů. V současnosti jsou největšími výrobci systémových bednění především firmy PERI, DOKA, NOE, MEVA, PASCHAL, OUTINORD a další firmy.\n\nSystémové bednění zavedlo a úspěšně používalo na svých stavbách již ve dvacátých letech 20. století Baťovo zlínské stavitelství. Využití se však omezilo pouze na stavby budované pro potřeby Baťova koncernu a nepřerostlo ve výrobu pro potřeby ostatních firem.\n\nV socialistickém stavebnictví byly upřednostňovány stavby ze železobetonových prefabrikátů a monolitické konstrukce byly silně omezovány. Prvky standardizace bednění se začaly prosazovat až v 60. letech. Zprvu to byly malé bednicí desky, (\"desky Dywidag\"), sesazované z krátkých prken, později se začaly používat silnostěnné, vícevrstvé překližky. Československé stavebnictví se trvale potýkalo s nedostatkem tesařů, odborníků na stavbu bednění a zavedení systémového bednění do používání bylo jednou z možností, jak tento problém řešit. Na Slovensku bylo méně paneláren, (výroben prefabrikátů), a tak tehdejší VHJ IS (\"Výrobno-hospodárska jednotka - inžinierske staviteľstvo\") hledala možnost zakoupení licence na výrobu systémového bednění. Z oslovených firem souhlasila pouze firma NOE a postupně se na Slovensku začaly vyrábět systémy NOE - Universal (1968), NOE Combi 20, NOE Combi 30 a NOE Combi 70 (1972), NOE Pilier (1975), NOE Top (1984). Protože výroba spadala pod uvedenou VHJ IS, neslo bednění vyráběné na Slovensku označení IS-NOE. Po roce 1991 pokračuje výroba a společnost ISD-NOE spol, s r.o. zajišťuje řadu dodávek pro celou firmu NOE. Na konci 80. let se v Čechách začala rozvíjet výroba lehkého (ručního) rámového bednění BEST, která dodnes pokračuje ve firmě CIPRA - Stavokonstrukce, spol. s r.o.\n\nSamostatnou kapitolou v historii systémového bednění v ČSSR je užití ocelového prostorového bednění (tzv. \"tunelové bednění\"), které umožňuje zabetonovat stěny i stropní desku zároveň. Toto bednění lze vyhřívat, (např. propanbutanovými hořáky) a zkrátit tak dobu tvrdnutí betonu až na několik hodin.\n\nPomocí prvků systémového nosníkového bednění můžeme zhotovovat jak bednění svislých částí konstrukce, (stěny, sloupy), tak bednění vodorovných částí (stropy, trámy, průvlaky).\nPro bednění stěn se užívá vodovzdorná překližka, která se připevňuje na nosníky. Pro bednění vodorovných konstrukcí je s ohledem na odbedňování zapotřebí volit lehké třívrstvé desky, které jsou pokládány na rošt z nosníků.\nDnes jsou nejužívanější plnostěnné nebo příhradové dřevěné nosníky. Dříve používané ocelové nosníky se již téměř nevyrábějí. Vysoká cena aluminiových nosníků a nebezpečí jejich zcizení ze stavby odrazuje české firmy od jejich používání.\nPři budování bednicí formy je nutné vytvořit z rovnoběžných nosníků pevný rošt. K tomu slouží závory, (vnější výztuhy), které jsou vyráběny z ocelových nosníků profilu U. Jsou spojeny příložkami tak, aby mezerou mezi nosníky mohly být protaženy tyče s hrubým závitem ke stažení formy a zároveň umožňují pevný styk sestavených panelů.\n\nU tohoto bednění tvoří pevný rošt pravoúhlý rám z ocelových nebo aluminiových nosníků. Na nosníky je přišroubován bednicí plášť z vodovzdorné překližky. Ke stavbě bednění pro nízké svislé prvky, (např. pro základové pasy), se užívají rámy s nízkou hmotností, se kterými se manipuluje ručně. Nejčastěji se rámy spojují do větších celků, (\"velkoplošných panelů\"), které se umísťují pomocí stavebního jeřábu.\nRámové bednění se užívá také pro bednění železobetonových stropů. Rámy stropního bednění musí být lehké, proto jsou rámy menší a překližka pláště je tenčí. K podepření rámů je zapotřebí více stojek a systém není universální, jako je nosníkové bednění stropů.\n\nPrvky opěrného systému zajišťují budované bednění proti převrácení či sklopení. Patří sem především stabilizátory různých délek, používané při bednění stěn a sloupů. Při jednostranném bednění, kdy je bednicí forma přistavěna k již provedené protilehlé stěně, musí být k zachycení tlaku čerstvého betonu na bednění použity trojúhelníkové opěry, které jsou přikotveny k podkladu u paty bednění.\n\nPři zřizování bednění pro železobetonové stropy, průvlaky a trámy je nezbytné bednění podpírat. Při běžné světlé výšce podlaží se k podepření užívají ocelové stropní stojky s nastavitelnou délkou. Při vyšším zatížení se bednění podepírá tzv. vysokopevnostními stojkami, případně podpěrnými věžemi, které jsou do potřebné výšky sestavovány z jednotlivých kratších dílů.\nZpravidla samostatný výrobní program firem vyrábějících systémová bednění tvoří podpěry mostních skruží. Pro lehčí skruže se užívá podpěrné lešení, pro těžší skruže masivní ocelové podpěry.\n\nBednění stěn a sloupů je vždy nutné doplnit pracovními plošinami pro pohyb betonářů při ukládání a hutnění čerstvého betonu. K zajištění pracovníků při ukládání výztuže a při betonáži musí být okraje bednění stropních desek opatřeny dvoutyčovým zábradlím. Také u volných okrajů hotových stropních konstrukcí musí být zřízeno dvoutyčové zábradlí.\n\n\n"}
{"id": "1039185", "url": "https://cs.wikipedia.org/wiki?curid=1039185", "title": "Disk (automobil)", "text": "Disk (automobil)\n\nDisk byl lidový automobil navržený konstruktérem ing. Břetislavem Novotným a vyráběný v letech 1924–1925 firmou Československá zbrojovka, akciová společnost v Brně. Vůz založený na Novotného prototypu Omega byl vybaven dvoutaktním motorem a třecí diskovou převodovkou. Celkem vzniklo pravděpodobně 55 vozů.\n\nNa počátku 20. let 20. století uvažovala státní zbrojovka Československé závody na výrobu zbraní v Brně o rozšíření výrobního programu o výrobu automobilů. V létě 1922 nabídl vedení zbrojovky svoji konstrukci Ing. Břetislav Novotný. Jeho vůz OMEGA byl malý lidový automobil s celokovovou samonosnou karosérií, čtyřválcovým dvoutaktním motorem a neobvyklým převodovým ústrojím, tvořeným dvěma třecími disky. Novotný dokázal vedení podniku přesvědčit o kvalitách svého vozu a v únoru 1923 byla dohodnuta příprava sériové výroby. \n\nV říjnu 1923 byly představeny první dva prototypy automobilu OMEGA a v prosinci téhož roku vykonaly první delší zkušební jízdu. V lednu 1924 rozhodl \"Zařizovací výbor\" (předchůdce správní rady) o přejmenování vozu na \"Diskos\", zkráceně DISK, protože značka Omega už byla chráněná. Na počátku května byl automobil představen veřejnosti na automobilové výstavě v Brně, kde byly přijímány objednávky. Jeho lákadlem měla být nízká cena kolem 17 000 – 19 000 Kč, zhruba poloviční oproti konkurenčním vozům Tatra 11 nebo Praga Piccolo. Náběh sériové výroby se však zpožďoval a konstruktér vozu Ing. Novotný nedokázal vyřešit neustálé problémy své konstrukce. Ty spočívaly v nevhodném zapalování, chlazení a nespolehlivém řetězovém převodu na zadní nápravu. Nové zkušební vozy proto už měly svislý konvenční chladič a některé měly místo řetězu kardanový hřídel s ozubenými koly. Od července 1924 byla zbrojovka transformována na akciovou společnost a Ing. Novotný byl donucen k odchodu. Přes dílčí zlepšení však přetrvávaly zásadní potíže s třecím převodem. V lednu 1925 se uskutečnila další série zkoušek, na jejichž základě byl prodej vozů povolen. Nakonec bylo vyrobeno a prodáno podle dochovaných zápisů pouze 55 vozů z původně uvažované 150 kusové série. Brzy následovala vlna reklamací a stížností zákazníků. Více než polovina z celkem 55 prodaných kusů byla továrně vrácena nebo byla vyměněna za nový typ auta s doplatkem. Vrácené vozy byly posléze sešrotovány. Dochoval se pravděpodobně jediný kus, objevený a renovovaný v 70. letech pracovníky Technického muzea v Brně. V současné době se nachází v jeho expozici.<ref name=\"AR9/95\"></ref>\n\nVůz Disk pohání řadový, vodou chlazený dvoudobý zážehový čtyřválec. Motor má zdvihový objem 600 cm³ (vrtání válců 55 mm, zdvih 63 mm) a dosahuje nejvyšší výkon 7,5 kW (10 k) při 1800 ot./min. Je vybaven karburátorem Zenith. Palivem je směs benzínu a oleje v poměru 20:1. Palivová nádrž má objem 17 litrů.\n\nPřevodovka vozu je třecí, tvořená dvěma kotouči. První kotouč o průměru 415 mm tvoří setrvačník motoru. Druhý, osově posuvný kotouč o průměru 450 mm na něj dosedá kolmo. Vodorovným posunem druhého kotouče dochází ke změně jeho otáček. Od předlohového hřídele druhého kotouče je točivý moment přenášen kardanovým hřídelem na zadní nápravu bez diferenciálu. Jako třecí materiál sloužila kůže (obvod druhého kotouče) a kov (čelní plocha setrvačníku). Řazení má pět stupňů vpřed a jeden vzad.\n\nVozy Disk byly opatřeny otevřenou dvou- nebo čtyřdveřovou karosérií. Karosérie vozu z plechových výlisků a podvozek tvoří samonosný celek. Nápravy jsou tuhé, odpružené dvojicí čtvrteliptických listových per. Mechanické bubnové brzdy se nacházejí pouze na zadní nápravě. Kola jsou ocelová lisovaná značky Michelin a opatřená pneumatikami rozměru 700×80 mm.\n\nVšechny údaje dle AR 5/99\nDélka: 3 500 mm\nŠířka: 1 200 mm\nVýška: 1 370 mm (s nataženou střechou 1 505 mm)\nRozchod kol: 1 000 mm\nRozvor náprav: 2 450 mm\n\nPohotovostní hmotnost: 450 kg\nCelková hmotnost: 700 kg\n\nMaximální rychlost: 55–60 km/h\nSpotřeba paliva: 10 l/100 km\n"}
{"id": "1039190", "url": "https://cs.wikipedia.org/wiki?curid=1039190", "title": "Ajódhja", "text": "Ajódhja\n\nAjódhja (v sanskrtu अयोध्या) je město v indickém státě Uttarpradéš. Leží nedaleko Faizábádu na pravém břehu řeky Sarayu a žije v něm okolo padesáti tisíc lidí. Patří mezi sedm posvátných měst hinduistů.\n\nAjódhja byla hlavním městem starověkého království Kóšalsko. Podle eposu \"Rámájana\" zde sídlil božský král Ráma. Na tomto poutním místě hinduistů postavili v roce 1527 Mughalové muslimskou svatyni, známou jako Báburova mešita. Hinduisté považovali tento čin za znesvěcení, spory mezi příslušníky obou komunit eskalovaly po vyhlášení indické nezávislosti a výsledkem byl zákaz bohoslužeb v roce 1949. 6. prosince 1992 skupina fanatických hinduistů mešitu zničila a následovaly nábožensky motivované násilnosti po celé Indii. Hinduisté plánují výstavbu svého chrámu na místě zbořené mešity, ale zatím k tomu kvůli protestům muslimů nedošlo. V roce 2010 soud rozhodl o rozdělení pozemku mezi obě náboženské skupiny.\n\n\nMěsta na hedvábné stezce\n"}
{"id": "1039195", "url": "https://cs.wikipedia.org/wiki?curid=1039195", "title": "Bohoslovný ústav v Obořišti", "text": "Bohoslovný ústav v Obořišti\n\nBohoslovný neboli Theologický ústav v Obořišti vznikl po roce 1902 v klášteře Obořiště a poskytoval teologické vzdělání pro redemptoristy. Byl zlikvidován násilně v noci ze 13. na 14. dubna 1950, kdy jej přepadli příslušníci StB a lidových milicí.\n\nPozději budova sloužila jako polepšovna.\n\n\n"}
{"id": "1039200", "url": "https://cs.wikipedia.org/wiki?curid=1039200", "title": "Čtyři velké hry čchuan-čchi", "text": "Čtyři velké hry čchuan-čchi\n\nČtyři velké hry \"čchuan-čchi\" () je označení pro čtyři čínské divadelní hry \"čchuan-čchi\", spolu s \"Hrou o loutně\" nejuznávanější hry konce jüanského a počátku mingského období. \n\nKe čtyřem velkým hrám patří\n\nPrvní dvě jsou melodramatické příběhy talentovaných vzdělanců bez postavení, kteří se zamilovali, byli od své lásky odtrženi (nutností odejít ke zkouškám a nepřízní jejích rodičů), ale sloužili úřednické zkoušky s vynikajícím výsledkem a získali své milované. Třetí je příběh věrné manželky vojevůdce, která se s mužem shledala až po desetiletích prostřednictvím jejich syna. Poslední je o sporu dvou bratří, vyřešeném moudrostí manželky staršího z nich.\nDochovaly se vesměs v pozdně mingských vydáních, psaných buď literárním jazykem a určených ke čtení, nebo v hovorovějších verzích patrně odrážejících divadelní praxi. Pozdně mingští kritici se k jejich lidovému jazyku stavěli negativně.\n"}
{"id": "1039201", "url": "https://cs.wikipedia.org/wiki?curid=1039201", "title": "Huťský potok", "text": "Huťský potok\n\nNázev Huťský potok má více vodních toků:\n\n\n"}
{"id": "1039207", "url": "https://cs.wikipedia.org/wiki?curid=1039207", "title": "Ladislav Hojný", "text": "Ladislav Hojný\n\nLadislav Hojný (* 30. července 1944, Praha) je český akademický malíř, ilustrátor, grafik a typograf.\n\nLadislav Hojný vystudoval v letech 1963–1969 užitou a propagační grafiku na Vysoké škole uměleckoprůmyslové v Praze pod vedením profesorů Josefa Nováka a Antonína Strnadela. V letech 1969–1989 působil jako grafik v redakci časopisu \"Ahoj na sobotu\", poté pracoval v různých periodikách a od roku 1993 do roku 2004 byl grafikem v redakci časopisu Ministerstva vnitra České republiky \"Veřejná správa\" a současně kreslil drobné satirické kresby pro českou mutaci pánského časopisu \"Playboy\". Od roku 2003 kreslí a píše \"Výlety do malých a nejmenších obcí Středočeského kraje\", kterými dokumentuje mizející venkov..\n\n\n"}
{"id": "1039208", "url": "https://cs.wikipedia.org/wiki?curid=1039208", "title": "Lužec (zámek)", "text": "Lužec (zámek)\n\nLužec je původně barokní a později romanticky přestavěný zámek v Ústeckém kraji v okresu Louny. Stojí ve stejnojmenné vesnici asi 3 km jihozápadně od Vroutku. Je chráněn jako kulturní památka ČR.\n\nNa místě zámku stávala rytířská tvrz zmiňovaná roku 1447 v majetku Ojíře z Očedělic, jejíž existence byla potvrzena během rekonstrukce hospodářské budovy (čp. 2) v letech 2008–2010. Ojířův syn Pechanec, který mimo jiné zdědil vintířovský statek, připojil Lužec k lubeneckému panství. Lužecký statek potom zůstal součástí větších majetků. Teprve roku 1577 bylo panství s tvrzí Mikulášem z Lobkovic zastaveno Jindřichu Brozanskému z Vřesovic. Od něj ho získal Adam Ferdinand Údrčský z Údrče, který zde po roce 1597 nechal zřídit poplužní dvůr, který je poprvé zmíněn v pobělohorské konfiskační listině.\n\nPanství potom v roce 1627 od královské komory koupil za 9 292 míšeňských Jan Ludvík Neslinger ze Selchengrabu, jehož potomek Franz Rudolf Neslinger zde někdy po roce 1664 nechal postavit raně barokní zámek. Ten od něj již roku 1670 koupil Kryštof Štampach ze Štampachu, jehož rod zámek vlastnil až do roku 1830, kdy jej zdědila Marie Pachtová, rozená ze Štampachu. Ta nechala zámek rozšířit a založit anglický park. Po její smrti panství společně koupili Johann Anton ze Starku a Johann Riedl von Riedenstein. Roku 1855 Johann Riedel odkoupil Starkův podíl, ale o tři roky později zemřel a jeho dědici prodali roku 1868 panství Josefině Bärenreitherové. Josef Maria Bärenreither zámek přestavěl v historizujícím romantickém slohu. Od konce 19. století se na zámku vystřídalo několik majitelů: anglický konzul Frederic Quitton de Saint Quentin, dále Geza Schiffmann a Zdeněk Stopka. Poslední majitelé, manželé Fišerovi, zámek koupili roku 1918.\n\nPo druhé světové válce byl zámek na základě zákona 142/1947 zabaven a roku 1951 ho získal lubenecký státní statek, který ho používal jako ubytovnu, ale neudržoval ho. Opravou prošel až roku 1967 před tím, než zde František Vláčil natáčel film Adelheid. Poté zámek sloužil jako sklad obilí a dále chátral. Rekonstrukce započal nový majitel až v roce 2008.\n\nZámecký areál má přibližně čtvercový tvar. V severní části stojí hlavní patrová zámecká budova se sedlovou střechou, ze které ve střední části budovy vystupovala osmiboká věžička. Vstup do patra zámku z nádvoří umožňuje předsazené dřevěné schodiště. Na západní straně k zámecké budově přiléhá patrové hospodářské křídlo. V rohu mezi ním a zámkem je vložena romantická válcová věž ukončená cimbuřím postavená po roce 1908. Na východní straně stojí obytná, původně hospodářská, budova. Část východní strany je bez zástavby. Na jihu nádvoří uzavírá zeď s bránou. Ze severní strany přiléhá k zámku zanedbaný anglický park.\n\n\n\n"}
{"id": "1039210", "url": "https://cs.wikipedia.org/wiki?curid=1039210", "title": "Maximální riziko", "text": "Maximální riziko\n\nMaximální riziko (\"Maximum Risk\") je akční film Ringa Lama z roku 1996 v hlavní roli s Jean-Claude van Dammem.\n\nVe francouzském městě Nice byl zabit Mikhail Suverov. Když spatřil detektiv Alain Moreau jeho tvář, okamžitě v něm poznal bratra. Alain se dozvěděl od matky, že měl dvojče, které Chantal musela opustit, protože neměla dost financí na uživení. Adoptoval ho jistý právník z Paříže. Alain se proto vydává tam, aby se o bratrovi dozvěděl více. Právníkovu kancelář však našel v plamenech. Mikhail měl u sebe pas a doklady z New Yorku. Alain se proto vydává tam. Hledá jistou Alex Bohemia. Taxikář ho zaveze ke klubu Bohemia, kde se potkává s Alex. Všichni, včetně Alexy, si myslí, že se vrátil Mikhail. Člen ruské mafie, u které byl i Mikhail, Ivan Dzasokhov posílá lidi, aby Alaina zabili. Alainovi se však pokaždé povede zachránit. Alain od agentů FBI zjistí, že Mikhail byl v mafii jako agent FBI. Agenti Pellman a Loomis nabídnou Alainovi spolupráci. Alain má odjet do Nice, kde se má vydávat za Mikhaila a v bance vyzvednout detailní seznam jmen a akcí chystaných mafií. Alain nejprve odmítne, ale když agenti začnou ohrožovat Alex, povolí. Vydávají se tedy do Nice do banky. Alain si vybere svoji i Mikhailovu schránku. V bance se spustí poplach jednak kvůli alarmu, který způsobí Alain, tak kvůli vraždě. Po útěku z banky pomůže Alain zastavit dodávku s Ivanem a Sebastienem, Alainovým parťákem od policie. Sebastiena poté z hořící dodávky co nejrychleji zachrání. Zakrátko zjistí, že ho agenti podvedli a unesli Alexu s sebou. Vydá se za nimi. Po krátké honičce v autech Alain dostihne agenty na jatkách. Zachrání Alex a oba agenty nechá zraněné na místě. Během celé akce se Alain s Alexou sblíží a dokonce ji seznámí se svou matkou Chantal.\n\n"}
{"id": "1039212", "url": "https://cs.wikipedia.org/wiki?curid=1039212", "title": "Jan Sedláček (architekt, 1848)", "text": "Jan Sedláček (architekt, 1848)\n\nJan Sedláček (9. února 1848 Napajedla - 31. srpna 1916 Český Krumlov) byl český architekt a spisovatel. Byl dvorním schwarzenberským stavebním radou.\n\n\nV rámci edice Soupis památek historických a uměleckých v království Českém provedl ve spolupráci s Františkem Marešem soupisy okresů:\n\n\n"}
{"id": "1039213", "url": "https://cs.wikipedia.org/wiki?curid=1039213", "title": "Omer Damari", "text": "Omer Damari\n\nOmer Damari (hebrejsky עומר דמארי; narozen 24. března 1989 Rishon LeZion, Izrael) je izraelský fotbalový útočník. V současné době hraje za FK Austria Wien a izraelský národní tým.\n\nDamari začal v mládežnickém klubu Maccabi Petah Tikva. Debutoval za něj 21. listopadu 2006 v utkání proti FC Ashdod. Celkem zde vstřelil 32 gólů. Roku 2011 ho koupil Hapoel Tel Aviv a o tři roky později, v červenci 2014 se stal hráčem FK Austria Wien.\n\nV izraelském A-mužstvu debutoval 17. 11. 2010 a to v přátelském utkání proti Islandu, kdy vstřelil dvě branky (výhra 3:2). V roce 2014 byl nominován na kvalifikaci na EURO 2016, kdy po dvou zápasech má na kontě čtyři góly.\n\n"}
{"id": "1039214", "url": "https://cs.wikipedia.org/wiki?curid=1039214", "title": "Římskokatolická farnost Hroznová Lhota", "text": "Římskokatolická farnost Hroznová Lhota\n\nŘímskokatolická farnost Hroznová Lhota je územní společenství římských katolíků s farním kostelem svatého Jana Křtitele v děkanátu Veselí nad Moravou. \nOd počátku své existence patřila Hroznová Lhota pod veselskou farnost. Kostel sv. Jana Křtitele byl postaven v roce 1654. V roce 1751 byla ve Lhotě zřízena lokální kurácie. V jejím čele stál lokální kaplan (prvním se stal Jan Daněk). Založit ve Lhotě farnost se podařilo až v roce 1844, prvním farářem se stal Ignác Navrátil. Od roku 1981 spravovali hroznolhotskou farnost salesiáni. Od července 2019 se stal farářem opět diecézní kněz.\n1844–1846 - Ignác Navrátil\n\n1847–1886 - Josef Fiala\n\n1886–1893 - Martin Vašek\n\n1893–1900 - Anton Cigánek\n\n1900–1903 - Josef Karhánek\n\n1903–1907 - Karel Navrátil\n\n1907–1914 - Antonín Podhradský\n\n1914–1924 - Josef Vítek\n\n1925–1930 - Ludvík Ledvina\n\n1931–1943 - Martin Bogár\n\n1945–1951 - Antonín Hanáček\n\n1951–1981 - Antonín Masopust\n\n1981–1993 - Emil Matušů, SDB\n\n1993–1994 - Ladislav Kozubík, SDB\n\n1994–1996 - Miroslav Dibelka, SDB\n\n1996–1998 - Pavel Krejčí, SDB\n\n1998-2019 - P. Mgr. Jan Žaluda, SDB\n\nod 2019 R. D. Mgr. Marek Výleta\n\nVe farnosti se pravidelně koná tříkrálová sbírka. V roce 2017 se při ní vybralo ve Hroznové Lhotě 37 627 korun, v Kozojídkách 20 823 korun, v Tasově 14 139 korun, v Žeravinách 8 298 korun.\n\nNa Vánoce farnost pořádá živý betlém, před začátkem doby postní pak farní ples.\n\n"}
{"id": "1039219", "url": "https://cs.wikipedia.org/wiki?curid=1039219", "title": "Něco se musí zlomit", "text": "Něco se musí zlomit\n\nNěco se musí zlomit (, ) je švédský film režiséra Estera Martina Bergsmarka z roku 2014. \n\nVznikl na základě knihy transgender umělce Eliho Levéna \"Du är rötterna som sover vid mina fötter och håller jorden på plats\" (2010). Tomu Bergsmark věnoval svůj předchozí celovečerní dokument \"Hlemýžďky\" (\"Pojktanten\", 2012).\n\nBergsmarkův hraný debut \"Něco se musí zlomit\" vypráví příběh androgynního dvacetiletého chlapce Sebastiana s ženským alter egem Ellie, který potkává pankáče Andrease a pojme ho za svou životní lásku. Ten se však nepovažuje za gaye, a tak začíná poněkud nevšední romance.\n\nFilm byl uveden mimo jiné na Berlinale a na festivalech v Göteborgu a Rotterdamu (zde získal hlavní cenu Tiger Award). Severoamerickou premiéru měl v dubnu 2014 na festivalu Tribeca v New Yorku.\n\nV červenci 2014 byl uveden na MFF Karlovy Vary v sekci „Jiný pohled“ a v listopadu téhož roku na queer filmovém festivalu Mezipatra, kde získal cenu hlavní poroty. Ta ocenila „originalitu postav a jejich ohromující perspektivu, kterou lze v kinematografii zakusit jen výjimečně“.\n\n"}
{"id": "1039222", "url": "https://cs.wikipedia.org/wiki?curid=1039222", "title": "Markéta Šišková", "text": "Markéta Šišková\n\nMarkéta Šišková (* 1962, Praha) je česká grafička, ilustrátorka a animátorka. Roku 1994 úspěšně ukončila studium na Vysoké škole uměleckoprůmyslové v Praze pod vedením profesorů Jiřího Mikuly a Jiřího Šalamouna. Působí jako animátorka v Krátkém filmu Praha a věnuje se knižní grafice.\n\n"}
{"id": "1039225", "url": "https://cs.wikipedia.org/wiki?curid=1039225", "title": "Lesní píseň (opera)", "text": "Lesní píseň (opera)\n\nLesní píseň (v ukrajinském originále ) je lyrická opera-féerie o třech dějstvích a pěti obrazech ukrajinského skladatele Vitalije Dmytrovyče Kyrejka na vlastní libreto podle stejnojmenného pohádkového dramatu Lesji Ukrajinky z roku 1912. Opera měla premiéru ve Lvově 27. května 1958.\n\nKyrejka podle jeho slov vábila tvorba Lesjií Ukrajinky od dětství, a z ní nejvíce \"Lesní píseň\". Na své první opeře pracoval v letech 1955–1957. Libreto si napsal sám; dramaturgická stavba zůstala zachována, avšak s četnými zkráceními. V sólových zpěvech a dialozích (áriích a recitativech) zůstal vesměs zachován text Lesji Ukrajinky, vlastní text skladatel sestavil jen pro ansámbly. Skladatel přitom využil přímo nebo jako vzory notové příklady pro lidový nástroj sopilku (píšťalu), které Lesja Ukrajinka sama k dramatu připojila.\n\nBrzy po vzniku nastudovalo \"Lesní píseň\" divadlo opery a baletu ve Lvově; inscenace měla značný úspěch. Již v následující sezóně uvedlo \"Lesní píseň\" i Operní studio Kyjevské konzervatoře P. I. Čajkovského, na níž Kyrejko vyučoval; i tato inscenace měla úspěch a úryvky z ní byly v letech 1961 a 1964 nahrány rozhlasem. Roku 1966 však byly obě inscenace sňaty z repertoáru a znovu ji uvedlo až roku 1998 Operní studio Národní hudební akademie Ukrajiny Petra Čajkovského (jak se Kyjevská konzervatoř od roku 1995 nazývá). Mezitím ji však uvedli rovněž ochotníci v Záporoží.\n\nPo stalinské době byla \"Lesní píseň\" první ukrajinskou operou, která zcela pomíjela „aktuální náměty“ v jejich prorežimním chápání. Opera má nadčasové morálně-etické téma: smysl lidského života. V ději se fantastické proplétá s reálným. Mýtické bytosti jsou jednak symboly přírody a opera popisuje vztah přírody a člověka: soulad a porozumění s přírodou reprezentuje postava strýce Lva, který rozumí lesním duchům a ti rozumějí jemu, naproti tomu chladný kořistnický vztah k přírodě reprezentují Lukašova matka a žena. Vedle toho však mýtické bytosti zpodobňují vlastní, potlačenou duchovní podstatu člověka, jíž si lidé nejsou vědomi a která se projeví jen uměním – zvukem Lukášovy sopilky. Filosofickým základem opery (stejně jako původního dramatu) je očividný panteismus, hrdinové z opačných světů vstupují pozáním opačné stránky své do symbolického světa vyšší moudrosti.\n\nHudba \"Lesní písně\" je romantická a využívá – vedle hluboce cítěných národních folklórních nápěvů a tanců – jako vzor především romantickou operu 19. století (Glinka, Dargomyžskij, Rimskij-Korsakov, Lysenko). Lidová melodičnost charakterizuje především lidské postavy, fantastické bytosti jsou charakterizovány zvláštním témbrem, chromatismy a instrumentálně založenou melodikou. Podle Sigrid Neefové „se Kyrejkovi podařilo svou féerii ne ilustrovat, ale hudebně vyprávět. Vytváří barvitý obraz lesa, zosobňuje lesní bytosti sólovými instrumentálními pasážemi. Lidé – Lukáš, jeho matka, Kylyna – se odlišují svou schopností zapojit se to této symfonie lesa.“ Kulturoložka Valentyna Antonjuková upozorňuje na blízkost intonace nejen lidové písni, ale i mluvené řeči, což dává prostor pro charakterizaci postav a zpřístupňuje interpretaci i mladým zpěvákům.\n\nPodle Valentyny Antonjukové je Kyrejkova \"Lesní píseň\" „klasickou perlou světového kulturního dědictví“ a „i kdyby již nenapsal ani notu, toto dílo samotné by učinilo jméno skladatele věčným“.\n\nKyrejko se k dílům Lesji Ukrajinky vrátil ještě několikrát: na její náměty později napsal i balet \"Orgie\" a operu \"Bojarka\".\n\nSamotná hra \"Lesní píseň\" Lesji Ukrajinky se stala také základem pro úspěšný stejnojmenný balet z roku 1936 skladatele Mychajla Adamovyče Skoruľského (1887–1950) a roku 1961 pro balet Hermana Leontijovyče Žukovského (1913–1976). Kromě toho byla dvakrát zfilmována (1961, 1980).\n\nOdehrává se za dávných časů na Volyni\n(Jaro) Les, temný, tajemný, plný neopakovatelné krásy. Je časné jaro. Z dálky je slušet něžný zvuk sopilky, to hraje selský chlapec Lukaš. Na palouček vycházejí Mavka a Lesovyk (lesní muž). Mavka radostně naslouchá, ale Lesovyk jí radí, aby se držela daleko od lidí. Spatříce Lukáše, schovají se.\n\nLukaš si chce uřezat sopilku z břízky, ale Mavka ho zastavuje: Neruš, neruš, neřež, nezabíjej. Vypráví Lukašovi o svém životě v lese, o svých přátelích – stromech, květech, o družkách rusálkach.\n\nMavka prosí Lukaše, aby jí znovu zahrál, a jako uhranutá poslouchá melodii sopilky. Srdce junáka usedá od neznámého citu. Musí však odejít, protože jej volá strýc.\n\nZjevuje se lesní oheň Perelesnyk a chce odvést Mavku s sebou do sivých hor: tam sestry rusalky tančí chorovody, tam on, Perelesnyk, chystá pro Mavku lesní korunu. Mavka se směje a utíká.\n\nVrácí se Lukaš a strýc Lev. Chlapec vypráví o lesní dívce dívku a ptá se, zda se jí má bát nebo ne. Strýc Lev odpovídá, že ani lesů, ani jeho obyvatel není třeba se bát: oni nemají duše, ale srdce dobrá.\n\nNastane noc a v lese, kde je slyšet tajemné hlasy, kde všechno vyhrává pod měsičním světlem, se znovu setkávají Lukaš a Mavka. Padla na ně láska. Nevšímají si zlé Rusalky, která nakazuje Poterčatům (nekřtěňátkům), aby Lukáše zavedly v bažinu. Mavka zachrání svého milého.\n\nOkolo se les plní hlasy, nebe znovu ožívá.\n\n(Léto) (1. obraz) Pozdní léto, týž les na Volyni, ale zde již stojí chata, kde žijí Lukaš, jeho matka a strýc Lev. Je tu i Mavka. Ta poslouchá hru Lukáša, ale matka je velmi nespokojená a vším je podle ní vinna lesní žínka. Její syn lenoší a namísto práce jenom hraje na sopilku. Taková nevěsta jí není vhod. Ve vsi žije švarná vdovička Kylyna – takovou choť by Lukaš potřeboval. Mavka hovoří se svým milým a zjišťuje, že Lukaš je na ni nepříjemný; jeho matka zatím přivádí do dvora Kylynu. Aby se zalíbila Lukašově matce, vdova se hbitě dává do práce. Lukaš se jí jme pomáhat, Mavka prchá do lesa.\n\n(2. obraz) Na lesním palouku se scházejí rusalky a lesní duchové,přilétá Prylesnyk, lesní oheň. Sem přichází zasmušilá Mavka. Cítí výčitky, že zradila lesní obyčeje, když se zamilovala do člověka. Aby dívku rozveselil, Lesovyk začíná slavnost lesa a Mavka se má stát jeho carevnou. Víla se snaží být veselou, ale síly ji opouštějí.\n\nNáhle se zjevuje „Ten, kdo sedí ve skále“, strašné Maryšče, a vleče Mavku s sebou v daleký kraj, v říši smrti. Mavka se brání: ne, ona není mrtvá, ona bude žít věčně, tak jako žije její srdce s nesmrtelným citem. Ona věří, že se k ní Lukaš vrátí. Už slyší kroky, to je on!\n\nAno, je to Lukaš, ale ne sám; jde s Kalynou a zítra mají svatbu. Mavka si zoufá, prosí Maryšče, aby ji dalo zapomenutí a pokoj smrti.\n\n(Podzim) Minulo léto, nastal pozdní podzim. Strýček Lev už není mezi živými. Ani Lukášovi s Kylynou se nevede dobře. Kylyna se vadí s manželem i s tchyní, opustila ji její veselost a pracovitost. Lukaš teď tím spíše bloudí lesem jako divá zvěř.\n\nMavka se mezitím vymanila z vlády Maryšče. Dále miluje Lukaše a chce jej zachránit. Kalyna, znovu se pohádavši s tchyní, vychází z chalupy a uvidí Mavku. Zmocní se jí výčitky, ale proklíná lesní dívku a ta se promění v suchou plačící vrbu.\n\nZ lesu vychází zbědovaný Lukaš. Matka si stěžuje na snachu a Lukaš jí odpovídá: Kdo je tím asi vinen, Vy jste ji sama chtěla. Z chalupy vybíhá Kylynin syn; vyrobil si z vrby sopilku a prosí Lukaše, aby na ni zahrál. Lukaš přikládá sopilku ke rtům a ta začíná zpívat hlasem Mavky.\n\nKylyna přikazuje manželovi, aby vrbu skácel, ale Lukašovi klesá ruka. Tehdy Kylyna bere sekeru a sama se ji chystá zatnou do vrby. Náhle v ohnivém vichru přilétá Perelesnyk: vrba a od ní i chalupa chytají plamen. Matka a Kylyna sbírají děti a odcházejí do vesnice. Lukaš zůstává na místě.\n\n(Zima) Nastala zima, bílý koberec zakryl spáleniště. Okolo něj bloudí Lukáš, pomatený na rozumu. Snaží se najít cestičku ke svému štěstí. Spatří stín Mavky a slyší její přání, aby zahrál na sopilku. Lukaš hraje a vše kolem se mění: je znovu jaro, zpívají ptáci, Mavka se náhle objevuje ve staré kráse s nádherným věncem. Lukaš se k ní přivine s pocitem plného štěstí. Vítr strhává ze stromů bílé květy, které se mění ve sníh. Ten zasypává a přikrývá Lukaše, který se sedí se sopilkou, opíraje se o břízku. Oči má zavřené a na ústech mu hraje šťastný úsměv.\n\n\n"}
{"id": "1039238", "url": "https://cs.wikipedia.org/wiki?curid=1039238", "title": "V jeho očích", "text": "V jeho očích\n\nV jeho očích (, tj. \"Dnes se chci vrátit sám\", ) je brazilské romantické drama režiséra Daniela Ribeira z roku 2014. Jde o Ribierův celovečerní debut, založený na jeho předchozím krátkém filmu \"Eu não Quero Voltar Sozinho\" (Nechci jít nazpátek sám). Vypráví o sedmnáctiletém chlapci Leonardovi, od narození nevidomém, do jehož kamarádského vztahu s Giovanou vstoupí nový spolužák Gabriel, do něhož se oba zamilují.\n\nFilm získal cenu Teddy na festivalu Berlinale. Byl nominován jako brazilský zástupce na Oscara za nejlepší cizojazyčný film.\n\nV listopadu 2014 byl film uveden v Praze a Brně na queer filmovém festivalu Mezipatra, který připravil i jeho zvláštní projekce pro slabozraké s dabingem a popisem děje.\n\n"}
{"id": "1039244", "url": "https://cs.wikipedia.org/wiki?curid=1039244", "title": "Pardubická kotlina", "text": "Pardubická kotlina\n\nPardubická kotlina je geomorfologický podcelek v jihovýchodní části Východolabské tabule, ležící v okresech Hradec Králové a Náchod v Královéhradeckém kraji, v okresech Pardubice, Chrudim a Ústí nad Orlicí v Pardubickém kraji a v okrese Kolín ve Středočeském kraji.\n\nÚzemí podcelku se rozkládá zhruba mezi sídly Heřmanice (okres Náchod) (na severu), Vysoká nad Labem (na středovýchodě), Vraclav (na jihovýchodě), Ostřešany a Přelouč (na jihu), Týnec nad Labem (na jihozápadě) a Křičeň (na středozápadě). Uvnitř podcelku leží titulní krajské město Pardubice, další krajské město Hradec Králové (část) a Lázně Bohdaneč, Smiřice, Dašice, Holice, Sezemice, Holice, Jaroměř (část) a Rybitví.\n\nPodcelek Pardubická kotlina (dle značení Jaromíra Demka VIC–1C) náleží do celku Východolabská tabule. Dále se člení na osm okrsků: Smiřická rovina (VIC–1C–1) na severovýchodě, Kunětická kotlina (VIC–1C–2) uprostřed, Kladrubská kotlina (VIC–1C–3) na jihozápadě, Východolabská niva (VIC–1C–4) v ose, Holická tabule (VIC–1C–5) na východě, Dašická kotlina (VIC–1C–6) na jihovýchodě, Sezemická kotlina (VIC–1C– 7) na východě a Nemošická tabule (VIC–1C–8) na jihu.\n\nV podrobnějším členění Balatky a Kalvody má Pardubická kotlina pět okrsků: Královéhradecká kotlina, Kunětická kotlina, Přeloučská kotlina, Dašická kotlina a Holická tabule.\n\nKotlina sousedí s dalším podcelkem Východolabské tabule, Chlumeckou tabulí na západě, a s celky Orlická tabule na východě a severu, Svitavská pahorkatina na jihu a Železné hory na jihozápadě.\n\nKompletní geomorfologické členění celé Východolabské tabule uvádí následující tabulka:\n\nNejvyšším bodem Pardubické kotliny je \"Kunětická hora\" (307 m n. m.).\n\n"}
{"id": "1039246", "url": "https://cs.wikipedia.org/wiki?curid=1039246", "title": "Oko Sahary", "text": "Oko Sahary\n\nOko Sahary (arabsky قلب الريشات , Qalb ar-Rīšāt) je rozlehlá kruhová struktura v Mauritánii, dobře patrná při pohledu z vesmíru, rozkládající se v saharské poušti na hranici regionů Adrar a Tiris Zemmour nedaleko města Ouadane. Ríšat má průměr asi 50 km a skládá se z několika soustředných kruhů. Podle výzkumů se jedná o geologický dóm. Vedou se spory, jak celá struktura vznikla.\n"}
{"id": "1039248", "url": "https://cs.wikipedia.org/wiki?curid=1039248", "title": "Soucit se sebou", "text": "Soucit se sebou\n\nSoucit se sebou je rozšířením soucitu na sebe sama ve chvílích, kdy zažíváme nějaké trápení, selhání nebo si uvědomujeme nějaký svůj nedostatek. Podle Kristin Neffové, která definovala soucit se sebou v odborné psychologické literatuře, sestává ze tří hlavních složek – laskavosti k sobě, lidské sounáležitosti, a všímavosti.\n\n\n\n\n"}
{"id": "1039250", "url": "https://cs.wikipedia.org/wiki?curid=1039250", "title": "Drákulov", "text": "Drákulov\n\nDrákulov je zvykové označení administrativní budovy postavené na návrší nad pravým břehem řeky Vltavy v severních částech Prahy. Architektem budovy z roku 1974 je Jovan Jovanović pocházející z tehdejší Jugoslávie. V roce 1979 byl ke stavbě přistavěn ještě nižší objekt situovaný v těsném sousedství jihozápadně od původní budovy.\n\nObjekt se i s použitými stavebními prvky liší od stavební tvorby v době jejího vzniku. Budova vyvolává dojem hradní zříceniny, od které se odvinulo lidové pojmenování „Drákulov“. Výrazně působí zejména betonové pilíře nacházející se před fasádou, které vytvářejí slunolamy.\n\nV budově sídlila společnost Chemopetrol, po ní Benzina spolu (od roku 1995) s centrálou své mateřské společnosti Unipetrol. Roku 2002 objekt za 214 milionů českých korun prodala České správě sociálního zabezpečení (ČSSZ) pro Prahu 8, která spolu s Finančním úřadem (FÚ) téže městské části stavbu užívá.\n\nPo rekonstrukci fasády v roce 2017 změnila budova barvu ze žluté na šedou.\n"}
{"id": "1039254", "url": "https://cs.wikipedia.org/wiki?curid=1039254", "title": "Piet", "text": "Piet\n\nPiet patří mezi nejznámější ezoterické programovací jazyky. Jako zdrojové kódy se používají abstraktní obrazy složené z celkem 20 barev a jednotlivé příkazy jsou interpretovány podle změn barev sousedících pixelů. Jazyk je pojmenován podle malíře Pieta Mondriana. Vytvořil jej americký programátor David Morgan-Mar. Jeho cílem bylo vytvoření jazyka, jehož kód bude vypadat jako abstraktní umění. Postupem času vzniklo několik modifikací tohoto jazyka, liší se však zanedbatelně, převážně však způsobem, jakým jsou barvy zobrazovány.\n\nProgram je 2-dimenzionální obraz složený z oddělených pixelů. Pixely mohou mít libovolnou barvu, ale pouze 20 barev je validních (černá, bílá a 18 dalších viz obrázek).\n\nSousedící pixely se stejnou barvou se nazývají „\"bloky\"“ a jsou nejmenšími částmi kódu. Obrázky reprezentující zdrojový kód bývají pro lepší orientaci v programu zvětšeny. Políčka reprezentující jeden pixel se nazývají „\"Codely\"“. Pamětí programu je halda. Piet pracuje pouze s „Integer“ hodnotami.Znaky jsou reprezentovány svými ASCII hodnotami. Příkazový pointer má komplexní strukturu. Skládá se z:\nZdrojový kód jazyka Piet má formu grafického obrazce tvořeného barvami. Samostatné pixely barev jsou v tomto jazyce velice důležité, proto jsou výstupy z programů obecně pro lepší přehlednost zvětšovány a z jednotlivých pixelů jsou vytvořeny stejnobarevné bloky. V takto zvětšených obrazcích jsou bloky barev se stejnými barvami nazývány „\"Codely\"“.\n\nZákladními jednotkami jazyka Piet jsou barevné bloky. Barevný blok je blok mající společné všechny hrany s codely stejných jedné barvy ohraničený bloky jiných barev, nebo okrajem programu. Bloky barev sousedících pouze diagonálně nejsou chápány jako sousedící. Blok může být jakékoliv barvy, tvaru a může obsahovat prázdná místa, která však nejsou chápána jako součást jednoho bloku.\n\nPro uchovávání všech proměnných je v jazyce Piet použita halda anglicky „\"stack\"“. Data existují pouze ve formě integerů, které mohou být interpretovány jako unicodové hodnoty znaků. Teoreticky je halda neomezená, ale v praxi jsou implementována omezení, která její obsah limitují.\n\nProgram začíná provedením příkazů v levém horním Codelu. Interpret zachovává počáteční hodnotu Směrového pointeru (ukazuje vpravo) a Codel Chooser (ukazuje vlevo). Směry obou pointerů se při běhu programu často mění. Při běhu programu se barevné bloky prochází pomocí následujících pravidel:\nInterpret tyto operace opakuje, dokud program neskončí.\n\nKaždý pixel, který nemá černou nebo bílou barvu reprezentuje integerovou hodnotu odpovídající počtu Codelů v daném bloku. Maximální velikost hodnot je v základu nekonečná, ale některé implementace jazyka tuto možnost omezují.\n\nČerné bloky a okraje omezují běh programu. Pokud se interpret snaží přejít do těchto částí, program je zastaven a Codel Chooser přepne směr a pokus o změnu pozice je opakován. V případě, že přesun opět selže je Směrový pointer změní směr ve směru hodinových ručiček. Za předpokladu, že interpret neúspěšně vyzkouší všechny možné strany – nelze se přesunout jinam – program je ukončen.\n\nBílé bloky jsou tzv. „volné oblasti“ které program prochází beze změny. Pokud při běhu programu interpret narazí na toto pole, pokračuje dále ve svém směru. Průchod bílým blokem do nového pole s ne-bílou barvou neznamená, že příkaz v novem poli bude uskutečněn. Toto je elementární vlastnost při využití smyček.\n\nPříkazy jsou definovány přechodem z jednoho barevného bloku na druhý v pořadí, kterým interpret prochází skrz program. Příkaz, který bude proveden je vyhodnocen odstínu barev, kterými při průběhu prochází.\n\nPiedit je grafické IDE pro a integreovaný intrepret jazyka Piet. Piedit je napsán v jazyce Python . Mezi jeho základní vlastnosti patří:\n\nTento program vytiskne „Hello World!“ a poté je ukončen. Příkazy jsou zpracovávány ve směru hodinových ručiček z horního levého rohu. Poté postupuje barevným spekrem podle naprogramovaných příkazů. Tento průchod generuje potřebné ASCI kódy, které reprezentují nápis „Hello World!“.\n"}
{"id": "1039256", "url": "https://cs.wikipedia.org/wiki?curid=1039256", "title": "Kolekce (abstraktní datový typ)", "text": "Kolekce (abstraktní datový typ)\n\nKolekce nebo kontejner je třída nebo abstraktní datový typ obsahující sadu hodnot jednoho nebo různých typů a umožňující přistupování k těmto hodnotám.\nKolekce umožňuje zapisovat do sebe hodnoty a získávat je. Cíl kolekce je sloužit jako úložiště objektů a zajišťovat k nim přístup. Obvykle se kolekce používají pro uchovávání skupin objektů stejného typu podléhajících stereotypnímu zpracování. Pro přistupování ke konkrétnímu elementu kolekce můžou používat různé metody v závislosti na její logické organizaci. Implementace může připouštět provedení jednotlivých operací na celé kolekce. Takové operace na celé kolekce můžou v mnoha případech podstatně usnadnit programování. \n\nNěkteré z různých typů kolekce jsou seznamy, množiny, multimnožiny, stromy a grafy. Výčtový typ může být buď seznam, nebo množina\n\nPole (nebo tabulka) s pevnou velikostí se obvykle nepovažuje za kolekci, protože uchovává pevné číslo položek, ačkoliv se pole/tabulky běžně používají při implementaci kolekcí. Pole s proměnnou velikostí se obyčejně považují za kolekci.\n\nKolekce můžou být zkoumány ze třech hledisek:\n\nObvykle kolekce implementuje a může provádět následující operace:\nRychlost (viz Asymptotická složitost) provádění těchto operací se liší v závislosti na konkrétní implementaci kolekce.\n\nMnoho kolekcí se chovají, jako kdyby uchovávali data do řady uspořádané nějakým způsobem s přístupem k jednomu nebo obou koncům. Skutečná datová struktura implementující takovou kolekci nemusí být lineární. Například prioritní fronta je často implementována jako halda, což je něco jako strom.\nLineární kolekcí je:\n\nV seznamu pořadí datových položek hraje velice důležitou roli. Duplicitní datové položky jsou povoleny. Příklady operací na seznamech jsou vyhledávání prvků v seznamu a určování jeho umístění, odstraňování prvků ze seznamu, přidávání prvků do určitého místa atd. Pokud operace přidávání umísťuje prvky z jednoho konce a operace odstraňování odstraňuje z jiného konce, tak tomu se říká fronta nebo FIFO. Pokud operace přidávání a odstraňování prvků fungují pouze na jednom konci, tam tomu se říká zásobník nebo LIFO. V obou případech prvky jsou udržovány v kolekci ve stejném pořadí (pokud nebyly odstraněny nebo znovu vložený někam jinam) a jsou to zvláštní případy kolekce typu seznam. Jiné operace na seznamu zahrnují třídění, kde zase pořadí prvků má obrovský význam.\n\nTaktéž zvané haldy, sledují \"minimální\" nebo \"maximální\" prvek v kolekci podle nějakého kritéria pořadí.\n\nJiné kolekce můžou být interpretovány jako jaksi funkce, tj. při daném vstupním \"klíče\" kolekce vydá výstupní hodnotu. Příklady takových kolekcí jsou množiny, multimnožiny a asociativní pole. Množina může být interpretována jako zvláštní multimnožina, což je zase zvláštní mapa, s tím, že se v každém případě omezují možné hodnoty. Toto platí, když množina reprezentována charakteristickou funkcí\n\nVe množinách pořadí datových položek nemá žádnou posloupnost, ale duplicitní prvky nejsou povoleny. Příklady operací na množinách jsou přidávání a odstraňování prvků a vyhledávání prvku ve množině. Některé jazyky přímo podporují množiny. V jiných množiny můžou být implementovány pomocí hašovací tabulky s umělými hodnotami, tj. pro reprezentování množiny jsou používány pouze klíče.\n\nV multimnožině jako ve množině pořadí datových položek nemá žádnou posloupnost. Ale v tomto případě duplicitní prvky jsou povoleny. Příklady operací na množinách jsou přidávání a odstraňování prvků a určení, jak mnoho konkrétních prvků se nachází v multimnožině. Multimnožina může být transformována v seznam pomocí třídění.\n\nAsociativní pole (nebo mapa, nebo slovník, nebo vyhledávací tabulka) se chová jako slovník, tj. poskytuje \"hodnotu\" (jako definice) jako odpověď na vyhledávaný \"klíč\" (jako slovo). Hašovací tabulka je obvykle efektivní implementace asociativního pole a proto tento datový typ je často známý jako \"haš\".\n\nV grafu datové položky mají asociaci s jedním nebo více datovými položkami v kolekci a jsou něco jako stromy bez pojmu kořenu nebo vztahu rodič-dítě, tj. všechny data jsou si rovné. Příklady operací na grafech jsou procházení a hledání, což zkoumá asociace datových položek a hledá nějakou specifickou vlastnost. Grafy jsou často používány pro modelování skutečných situací a pro řešení s tím souvisejících problémů. Příkladem je Spanning Tree Protocol, který vytváří grafovou reprezentaci datové sítě a řeší, které asociace mezi spojovacími uzly je třeba zrušit, aby se vytvořil strom, a tím zabránit datům, aby nechodily v cyklech.\n\nZvláštní druh grafu je strom. Ve stromu kořenová datová položka má asociace s nějakým počtem jiných datových položek, které zase mají asociace s jinými datovými položkami. Tomuto se často říká jako vztahy typu rodič-dítě. Každý prvek (kromě kořenů) má jediného rodiče (kořen nemá žádné rodiče) a některý počet dítě (je možné, že nemá ani jednoho). Příklady operace na stromech jsou přidávání prvku s tím, že bude obsahovat určitou vlastnost stromu, aby se dalo třídit, a procházení stromu tak, že navštívíme všechny prvky s dodržováním určité posloupnosti.\n\nKolekce typu strom můžou být používány, aby uchovávaly hierarchická data, která reprezentována na stromový způsob, jako například soubory v adresářích.\n\nUrčité stromy jsou používány v různých algoritmech. Například řazení haldou používá něco jako strom zvané haldou\n\nJak bylo popsáno výše, kolekce a různé druhy kolekce jsou abstraktní koncepce. V literatuře existuje značné zmatení mezi abstraktní koncepci a její určitou implementaci v různých jazycích nebo druzích jazyků. Tvrzení, že kolekce, seznamy, množiny, stromy atd. jsou datové struktury, abstraktní datové typy nebo třídy musí být chápáno s tímto na mysli. Kolekce jsou především abstrakce, které jsou užitečné při formulování řešení problémů. Díváme-li se na to tímto způsobem, abstrakce udržují důležité spojení k základním matematickým koncepcím, které ale můžou být ztraceny, když se zaměřuje na implementaci.\n\nNapříklad prioritní fronta je často implementována jako halda, zatímco asociativní pole je často implementováno jako hašovací tabulka, takže se na tyto abstraktní typy odkazuje těmito implementacemi jako \"halda\" nebo \"haš\", ačkoli to není vždycky správné.\n\n"}
{"id": "1039258", "url": "https://cs.wikipedia.org/wiki?curid=1039258", "title": "Svinský potok", "text": "Svinský potok\n\nNázev Svinský potok má více vodních toků:\n\n"}
{"id": "1039260", "url": "https://cs.wikipedia.org/wiki?curid=1039260", "title": "Václav Šanda", "text": "Václav Šanda\n\nVáclav Šanda (* 18. února 1950, Chodová Planá, Československo) je český geodet, kartograf a předseda Českého svazu geodetů a kartografů.\n\nVystudoval Stavební fakultu ČVUT obor geodézie a kartografie. Od roku 1974 byl zaměstnancem a později i vedoucím Střediska speciální geodézie a metrologie ve Výzkumném ústavu geodetickém, topografickém a kartografickém (VÚGTK). V tomto ústavu byl současně i vedoucím Státního metrologického střediska pro délky. Od roku 1996 je technickým ředitelem ve firmě GEFOS. Vlastní oprávnění pro výkon funkce \"Úředně oprávněného zeměměřického inženýra\" a \"Hlavního důlního měřiče\". Je předsedou \"Technické normalizační komise č. 24\" při Úřadě pro technickou normalizaci, metrologii a státní zkušebnictví (ÚNMZ) – \"Geometrická přesnost ve výstavbě\". Zároveň vlastní slovenské oprávnění \"Autorizovaný geodet\" a je členem \"Komory geodetov a kartografov Slovenska\". Přednáší na Stavební fakultě ČVUT v Praze a VŠB-TU v Ostravě. Tamtéž je členem zkušebních komisí pro závěrečné bakalářské, magisterské i doktorské zkoušky. V odborné literatuře publikoval dosud téměř 500 odborných výzkumných zpráv a článků, včetně spoluautorství na Terminologickém slovníku zeměměřictví. Autorsky se podílí na tvorbě ČSN a ČSN ISO. Podílí se na tvorbě technologií a technických předpisů v geodézii, hlavně v oblasti geometrie pro různé stavební a montážní organizace. Při příležitosti 20. výročí vzniku Českého svazu vědeckotechnických společností (ČSVTS) obdržel nejvyšší svazové vyznamenání, Čestný odznak ČSVTS.\n\n\n\n\n\n"}
{"id": "1039262", "url": "https://cs.wikipedia.org/wiki?curid=1039262", "title": "Český svaz geodetů a kartografů", "text": "Český svaz geodetů a kartografů\n\nČeský svaz geodetů a kartografů je nezávislé, dobrovolné a společenské profesní sdružení ustanovené podle zákona o sdružování občanů, které sdružuje geodety a kartografy ze soukromé, státní i školské sféry. Zaměřuje se na pořádání odborných akcí, konferencí a k novým předpisům v oboru pořádá i vzdělavací akce.\n\nZáměrem sdružení je kontinuálně působit v oblasti odborného vzdělávání i společenských aktivit a ovlivňovat pozitivně dění v oblasti geodézie, kartografie a katastru nemovitostí, včetně zajištění kontaktů svých členů s odbornými tuzemskými i mezinárodními společnostmi.\nOd roku 1990 je sdružení zakládajícím členem Českého svazu vědeckotechnických společností (ČSVTS) a kolektivním členem České asociace pro geoinformace (CAGI). Sdružení je taktéž členem Mezinárodní federace zeměměřičů - \"International Federation of Surveyors\", kde používá označení \"Czech Union of Surveyors and Cartographers\" (CUSC). Vrcholným orgánem sdružení je sjezd, který se uskutečňuje každé tři roky. Výkonným orgánem je jedenáctičlenná Rada, kontrolním orgánem je tříčlenná Revizní komise, jejímž předsedou je Václav Šanda. Dále se sdružení člení na regionální pobočky a odborné skupiny, mezi které patří \"odborná skupina Inženýrská geodézie\" a \"odborná skupina Katastr nemovitostí\"\n\n\n\n\n\n"}
{"id": "1039265", "url": "https://cs.wikipedia.org/wiki?curid=1039265", "title": "Roger Waters The Wall", "text": "Roger Waters The Wall\n\nRoger Waters The Wall je britský dokumentárně-hudební film z roku 2014 a koncertní album z roku 2015. Jde o záznam z koncertního turné The Wall Live hudebníka Rogera Waterse, které probíhalo v letech 2010 až 2013 a na kterém představil kompletní rockovou operu \"The Wall\" své bývalé skupiny Pink Floyd z roku 1979. Koncertní záznam je protkán záběry z Watersovy osobní cesty k hrobům svého dědy a svého otce, kteří zemřeli na bojištích první a druhé světové války, přičemž zejména otcova smrt byla pro hudebníka velkou inspirací k realizaci alba \"The Wall\".\n\nFilm, který režíroval Waters společně se Seanem Evansem, měl premiéru na Torontském mezinárodním filmovém festivalu dne 6. září 2014, tedy v den Watersových narozenin. Celková délka snímku je 133 minut; o zvuk se staral Nigel Godrich, dlouholetý spolupracovník skupiny Radiohead.\n\nDo omezené kinodistribuce byl snímek uveden na jeden den 29. září 2015, kdy byl promítán v kinosálech po celém světě. Film byl na konci doplněn o přibližně 30minutový dokument, ve kterém Roger Waters se svým bývalý spoluhráčem z Pink Floyd Nickem Masonem odpovídali na dříve zaslané otázky fanoušků. Díky úspěchu bylo promítání zopakováno 18. října téhož roku v téměř 250 amerických kinech.\n\nNa fyzických nosičích (DVD, BD, včetně speciálních limitovaných edicí) a ke stažení byl film vydán 1. prosince 2015.\n\nSoundtrackové album, resp. audiozáznam celého koncertu turné The Wall Live byl vydán jako 2CD, 3LP a ke stažení dne 20. listopadu 2015. Na tomto albu se svého prvního vydání dočkala píseň „The Ballad of Jean Charles de Menezes“, akustická coda skladby „Another Brick in the Wall Part 2“, kterou Waters napsal a zařadil do setlistu koncertů v polovině roku 2011. Audiozáznam pochází z koncertů v Manchesteru (2011), v Athénách (2011) a v Buenos Aires (2012).\n\nAutorem všech skladeb je Roger Waters, vyjma uvedených.\n\n\n"}
{"id": "1039268", "url": "https://cs.wikipedia.org/wiki?curid=1039268", "title": "Do They Know It's Christmas?", "text": "Do They Know It's Christmas?\n\n„Do They Know It's Christmas?“ je singl, který byl vydán v roce 1984 za účelem získání financí pro hladomorem trpící obyvatele Etiopie. Jejími autory byli Bob Geldof a Midge Ure a vedle jiných se na ní podíleli George Michael, Boy George, Sting, Paul Weller, Phil Collins, Bono či Rick Parfitt a Francis Rossi ze skupiny Status Quo. Roku 2014 byla představena nová verze písně za účelem získání financí na boj proti ebole; tentokrát se nahrávání účastnili například Chris Martin, Ed Sheeran, Bono, či skupina One Direction.\n"}
{"id": "1039272", "url": "https://cs.wikipedia.org/wiki?curid=1039272", "title": "Bent Out of Shape", "text": "Bent Out of Shape\n\nBent Out of Shape je sedmé studiové album britské rockové skupiny Rainbow z roku 1983. Nahráno bylo během května a června toho roku v kodaňském studiu Sweet Silence Studios. Producentem alba je baskytarista Roger Glover a jeho obal vytvořil výtvarník Storm Thorgerson. V žebříčku Billboard 200 se album umístilo na 34. příčce. Jedinou změnou v sestavě oproti předchozímu albu \"Straight Between the Eyes\" je post bubeníka: Bobbyho Rondinelliho zde nahradil Chuck Burgi. Jde o poslední nahrávku před rozpadem skupiny v roce 1984; kytarista Ritchie Blackmore skupinu v devadesátých letech s novými hudebníky obnovil a vydal ještě jedno studiové album předtím, než se v roce 1997 definitivně rozpadla.\n\n"}
{"id": "1039275", "url": "https://cs.wikipedia.org/wiki?curid=1039275", "title": "Jan Maget", "text": "Jan Maget\n\nJan Maget (* 3. ledna 1943, Vyhne, Slovensko) je v Česku působící slovenský malíř, ilustrátor a grafik.\n\nJan Maget vystudoval na Pedagogické fakultě Univerzity v Hradci Králové obor výtvarná výchova-vychovatelství. Zpočátku se podílel na realizaci výstav a na vytváření divadelních kostýmů a plakátů, později se věnoval především ilustrování knih krásné literatury i literatury faktu a také učebnic. Spolupracuje s nakladatelstvím Československý spisovatel, Mladá fronta, Odeon, Svoboda, Albatros a s dalšími. Ve své volné tvorbě se soustřeďuje na vytváření skulptur a na známkovou tvorbu.\n\nV roce 1980 obdržel čestné uznání za \"Přírodopis pro 5. ročník základní školy\", roku 1987 čestné uznání za \"Kapesní atlas semen, plodů a klíčních rostlin\", v roce 1989 čestné uznání za ilustrace k slovenskému titulu \"Príroda okolo nás\". Roku 2003 byla publikace \"Atlas biologie člověka\" oceněna titulem Nejkrásnější česká kniha roku v kategorii učebnic.\n\n\n\n"}
{"id": "1039282", "url": "https://cs.wikipedia.org/wiki?curid=1039282", "title": "East Riding of Yorkshire", "text": "East Riding of Yorkshire\n\nEast Riding of Yorkshire nebo jednoduše East Yorkshire je anglický nemetropolitní distrikt a ceremoniální hrabství se statusem unitary authority.\n\nHospodářství je založeno především na zemědělství, a to spolu s cestovním ruchem, přispělo k rozvoji venkova a přímořskému charakteru hrabství.\n"}
{"id": "1039285", "url": "https://cs.wikipedia.org/wiki?curid=1039285", "title": "Linux Lite", "text": "Linux Lite\n\nLinux Lite (z anglického lite [lait] ve významu \"odlehčený\") je distribuce založená na Linuxu Ubuntu. S grafickým prostředím Xfce je zaměřena na starší výpočetní zařízení (PC, notebook, netbook, …). Autory je vyvíjena na Novém Zélandu a je jimi doporučována pro svou jednoduchost, jako náhrada za komerční operační systém MS Windows.\n\nAktuální verze 4.6 byla vydána 31. srpna 2019. Nejnovější Linux Lite, vycházející z Ubuntu 18.04 LTS, je již dostupný pouze v 64bitové verzi. Linux Lite 3.8, který je nadále k dispozici i ve 32bitové verzi, bude podporován do dubna 2021.\n\n"}
{"id": "1039289", "url": "https://cs.wikipedia.org/wiki?curid=1039289", "title": "Grantham Town FC", "text": "Grantham Town FC\n\nGrantham Town FC (celým názvem: Grantham Town Football Club) je anglický fotbalový klub, který sídlí ve městě Grantham v nemetropolitním hrabství Lincolnshire. Založen byl v roce 1874 pod názvem Grantham FC. Od sezóny 2012/13 hraje v Northern Premier League Premier Division (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu South Kesteven Sports Stadium s kapacitou 7 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039291", "url": "https://cs.wikipedia.org/wiki?curid=1039291", "title": "Josef Soukup", "text": "Josef Soukup\n\nJosef Soukup (25. července 1854 Písek – 13. října 1915 Smíchov) byl český středoškolský profesor a autor soupisů památek Pelhřimovska a Písecka.\n\nNarodil se 25. července 1854 v Písku jako syn tamního učitele Josefa Věnceslava Soukupa, původem ze Sedlčan.\n\nVyučoval v letech 1885-1900 na gymnáziu v Pelhřimově a pak do konce života na reálce v Praze-Malé Straně. Byl přijat za člena archeologické komise České akademie.\n\n13. února 1886 se v pražském kostele Panny Marie Vítězné oženil s Barborou Beránkovou, dcerou pražského krejčovského mistra. Děti neměli.\n\nV rámci edice Soupis památek historických a uměleckých v království Českém provedl soupisy okresů:\n"}
{"id": "1039292", "url": "https://cs.wikipedia.org/wiki?curid=1039292", "title": "Halesowen Town FC", "text": "Halesowen Town FC\n\nHalesowen Town FC (celým názvem: Halesowen Town Football Club) je anglický fotbalový klub, který sídlí ve městě Halesowen v metropolitním hrabství West Midlands. Založen byl v roce 1873. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Grove s kapacitou 3 150 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1039297", "url": "https://cs.wikipedia.org/wiki?curid=1039297", "title": "Ilkeston FC", "text": "Ilkeston FC\n\nIlkeston FC (celým názvem: Ilkeston Football Club) byl anglický fotbalový klub, který sídlil ve městě Ilkeston v nemetropolitním hrabství Derbyshire. Klubové barvy byly červená, modrá a bílá.\n\nZaložen byl v roce 2010 po krachu původního Ilkeston Town FC. V roce 2017 se i nástupnický klub dostal do stejných finančních problémů jako jeho předchůdce. Po ukončení sezóny 2016/17 byl Ilkeston vyloučen z Northern Premier League. Následně pak byl liverpoolským královským soudem poslán do likvidace kvůli dluhům ve výši 14 438 liber. Nástupcem fotbalové činnosti ve městě se stala nová organizace Ilkeston Town, která byla pro sezónu 2017/18 přihlášena do Midland Football League.\n\nSvé domácí zápasy odehrával na stadionu New Manor Ground s kapacitou 3 029 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039299", "url": "https://cs.wikipedia.org/wiki?curid=1039299", "title": "František Machát", "text": "František Machát\n\nFrantišek Machát (25. prosince 1876 Horka nad Moravou – 22. dubna 1935 Praha-Dejvice) byl český středoškolský profesor a autor učebnic v oboru zeměpisu a českých dějin, školních map a glóbů.\n\nAbsolvoval Slovanské gymnázium v Olomouci. Na Karlově univerzitě vystudoval dějepis a zeměpis. V letech 1901–1906 byl profesorem zeměpisu, dějepisu a těsnopisu na reálném gymnáziu v Náchodě. V letech 1907–1920 učil v Praze na karlínské reálce a gymnáziu v Žitné. Od roku 1917 až do své smrti byl ředitelem gymnázia Minerva, pozdějšího Gymnázia Elišky Krásnohorské. Byl také lektorem didaktiky zeměpisu na Přírodovědecké fakultě UK, členem státních komisí pro místní názvosloví atd.\n\nJe autorem učebnice zeměpisu pro střední školy a řady školních map. Podílel se jako redaktor na vzniku Ottova zeměpisného atlasu. Dále se podílel na přepracování Brunclíkova \"Atlasu zeměpisného pro školy měšťanské\" a na \"Ilustrovaném zeměpisu všech dílů světa\". Byl rovněž redaktorem Sborníku České společnosti zeměvědné.\n\nJeho pozůstalost je uložena v Památníku národního písemnictví v Praze.\n\nV rámci edice Soupis památek historických a uměleckých v království Českém se podílel spolu s Zdeňkem Wirthem na soupisu památek okresu Náchod (1910)\n\n\n"}
{"id": "1039301", "url": "https://cs.wikipedia.org/wiki?curid=1039301", "title": "Trhové Sviny (hrad)", "text": "Trhové Sviny (hrad)\n\nHrad v Trhových Svinech stával od 13. do 15. století na dnešním Kozinově náměstí (zvaném též Kozí plácek) v Trhových Svinech, jeho zbytky pohltila pozdější městská zástavba.\n\nHrad byl založen jako strážní hrad na Vitorazské stezce patrně kolem poloviny 13. století, na jeho existenci lze poprvé usuzovat podle predikátu příslušníka klokotské (landštejnské) větve Vítkovců, Ojíře ze Svin, doloženého k roku 1260. V roce 1355 byla zmíněna kaple sv. Jana Křtitele v předhradí (nejspíše dodatečně přistavěná). Hrad patřil rodu Landštejnů (po Ojířovi jeho synovec Vok z Třeboně, dále Vokovi potomci Jaroslav, Sezima a Ojíř, od roku 1327 Vilém z Landštejna), než jej v roce 1359 prodal Vítek z Landštejna Rožmberkům, kteří Trhové Sviny připojili k novohradskému panství získanému o rok dříve rovněž od Landštejnů. V roce 1420 byl hrad dobyt a obsazen husitským vojskem pod vedením Jana Žižky z Trocnova. Později hrad získal zpět Oldřich z Rožmberka, ovšem ve zpustošeném stavu (uváděno k roku 1454) a k obnově již nedošlo. Zřejmě do roku 1480 byl hrad zbořen a do roku 1828 se z něj dochovala pouze kaple sv. Jana Křtitele, která tehdy také zanikla.\n\nPodle půdorysné stopy v urbanismu Trhových Svinů lze usuzovat, že zaniklý landštejnovský hrad měl rozsáhlejší dispozici zabírající dnešní Kozinovo náměstí a jeho nejbližší okolí. Jednalo se o nejméně dvoudílný areál s předhradím, jehož existenci dokládá bývalá kaple.\n\n"}
{"id": "1039305", "url": "https://cs.wikipedia.org/wiki?curid=1039305", "title": "Červené vrchy", "text": "Červené vrchy\n\nČervené vrchy (polsky \"Czerwone Wierchy\") jsou horský masiv a jeden z geomorfologických okrsků nacházející se v hlavním hřebeni Západních Tater. Prochází nimi slovensko-polská hranice. Nachází se nad údolími: Tichá dolina, Dolina Tomanowa (v Polsku), Tomanovská dolina (na Slovensku), Kondratowa, Małej Łąki a Miętusia a Kościeliska. Nejvyšší vrchol je Kresanica, 2122 m n.m.\n\nČervené vrchy se skládají ze čtyř vrcholů. Od západu k východu to jsou:\n\nJsou rozděleny 3 sedly:\n\nZ Červených vrchů k severu odbočuje několik hřebenů. Jsou to: hřeben odbočující z Kondratové kopy, který končí na Giewontě; Červený hřeben; Kozí hřbet jako nejdelší hřeben odbočující z Temniaku přes Chudą Turnię a Upłaziańską Kopę až na Upłaziański Wierszyk. Na jižní straně odbočuje z Kresanice Rozpadlý grúň (Rozpadlý hrebeň), zatímco z Temniaku na západ vede: Wysoki Grzbiet a Tomanowy Grzbiet. Na Temniaku hlavní hřeben mění směr k jihu a od skal \"Stoly\" padá k Tomanovskému sedlu (1686 m).\n\nGeologické složení Červených vrchů je velmi pestré. Jádro masivu se skládá ze sedimentárních hornin (vápence a dolomity ze středního triasu) a vrcholy jsou pokryty pláštěm krystalických hornin (žula, rula). Pod vrcholy leží ledovcové kary. V masivu Červených vrchů se nalézá mnoho jeskyní, včetně největší v Tatrách:\n\nNázev Červených vrchů pochází z červeno-hnědého zbarvení jejich svahů, které jim dává rostlina zvaná sítina trojklaná (\"Juncus trifidus\"), která se na podzim a často již v polovině léta přebarví na červenou. Kromě ní jsou porostly trávou holnice dvouřadá (\"Oreochloa disticha\") a rostlinou bika kaštanová tmavá (\"Luzula alpino-pilosa\"). Vzhledem k pestrému geologickému substrátu Červených vrchů tady rostou různorodé druhy rostliny, vyskytují se tady rostliny kalcifilní (vápnobytné) i zároveň rostliny kalcifobní (vápnobojné).\n\nVýšku hor poprvé barometricky změřil Ludwik Zejszner v roce 1838, on také poprvé popsal jejich geologickou stavbu. Novější výzkum stavby hor později provedl Ferdinand Rabowski. V letech 1923-24 proběhl komplexní průzkum a inventarizace bohaté vegetace. Výzkum mnoha jeskyní byl zahájen v roce 1912, kdy Mariusz Zaruski pronikl v Jaskini Rozpadłej do hloubky 45 m.\n\nV Červených vrších se páslo, a to až pod vrcholy, už v dávné minulosti. Polská strana byla součástí pastvin Hali Mała Łąka, Hali Miętusiej a Hali Upłaz.\n\nExponované hřebeny a vrcholy Červených vrchů poskytují po celé délce rozsáhlé výhledy. Vrcholy a hřebeny jsou relativně snadno dostupné a pro letní turisty nepředstavují technické problémy. Jsou travnaté, měkké a zaoblené, avšak končí převážně velmi prudkými, několik stovek metrů vysokými skalami, což už bylo příčinou mnoha nehod mezi turisty. Zejména v zimě a za mlhy jsou tak Červené vrchy zrádným terénem, protože riziko ztráty orientace zvyšuje riziko zabloudění při nějaké nehodě.\n\n"}
{"id": "1039306", "url": "https://cs.wikipedia.org/wiki?curid=1039306", "title": "Rozzářit hvězdy", "text": "Rozzářit hvězdy\n\nRozzářit hvězdy (v anglickém originále ) je britské životopisné drama z roku 2014. Film měl premiéru na Edinburském mezinárodním filmovém festivalu. Autorem hudby k filmu je velšský hudebník Gruff Rhys. Režisérem filmu je Andy Goddard (autorem scénáře je spolu s ním Celyn Jones) a hlavní role ve filmu hrají Elijah Wood (John Malcolm Brinnin) a Celyn Jones (Dylan Thomas). Odehrává se v roce 1950, kdy velšský básník Dylan Thomas odjel na své první turné do Spojených států amerických.\n\n"}
{"id": "1039310", "url": "https://cs.wikipedia.org/wiki?curid=1039310", "title": "Héléne Berrová", "text": "Héléne Berrová\n\nHéléne Berrová (27. března 1921, Paříž, Francie – duben 1945, Bergen-Belsen, Německo) byla francouzská spisovatelka, žena židovské víry, který dokumentovala život v době nacistické okupace Francie v deníku \"Le Journal d'Hélène Berr\". Ve Francii je považována za \"francouzskou Anne Frankovou\".\n\nNarodila se 27. března 1921 v Paříži, Antoinette a Raymondu Berrovi, kteří oba byli ze starého francouzského židovského rodu. Měla čtyři sourozence, tři sestry a jednoho bratra. Studovala na universitě v Sorbonně ruskou a anglickou literaturu. Po studiích složila zkoušky s výborným prospěchem. Pozornost upoutala hlavně diplomovou prací o \"„Pojetí římských dějin v Shakespearovi“\", za kterou dostala velký počet bodů. Dále chtěla absolvovat konkurz na doktorandské studium, ale protižidovské zákony okupované Francie jí to zakazovaly.\n\nOd roku 1941 pracovala v podzemní organizaci Entraide temporaire, založené Denisou a Fredem Milhaudovými, která se starala o lepší osud židovských dětí. Tato organizace pomohla zachránit 500 dětí z celkového počtu 11 000 deportovaných. Za druhé světové války si na začátku roku 1942 v Paříži začala psát deník. Studovala obor anglického jazyka a literatury, jejíž znalost se do jejího stěžejního díla promítlo.\nJejí rodina byla jedna z osmi židovských rodin v Paříži, na které se vztahovala uzákoněná výjimka, že Židé, kteří se výjimečně zasloužili o francouzský stát, nebudou postihováni stejně jako další Židé. Přesto byli odvezeni do koncentračních táborů a téměř všichni tam zahynuli. Její otec byl nejdřív zatčen za úplnou maličkost, měl špatně připnutou židovskou hvězdu. Jeho známý za něj složil kauci, takže byl propuštěn, ale mohl pracovat jen u sebe v kanceláři, bez styku s veřejností. Během let 1943 a 1944 musela s rodiči stále častěji opouštět domov a přespávat u známých. 7. března se ale Berrovi rozhodli vrátit na noc domů a to se jim stalo osudné. Druhý den jsou zatčeni a deportováni do Drancy. V den svých 23. narozenin odjela se svými rodiči do koncentračního tábora Osvětim. Její otec i matka tam zemřeli již v roce 1944, jediná přežila víc než rok. Po dlouhém pochodu byla přesunuta do Bergen-Belsenu, kde počátkem dubna 1945, pár dní před osvobozením tábora Angličany, zemřela na tyfus.\nV tomto koncentračním táboře zemřela z rodiny jediná, další členi její rodiny zahynuli v Osvětimi. Stejně jako ona zemřela v Belgen-Belsenu i další známá židovská dívka, Anne Franková.\n\nSvůj deník si začala psát 7. dubna 1942. 27. listopadu psaní přerušila a pokračovala až 25. srpna 1943.\nPůvodně ho neplánovala publikovat, psala ho pouze pro sebe. Sama se k tomu ve svém deníku vyjádřila takto: \"\"Psát tak, jak cítím, to jest naprosto upřímně, nikdy s myšlenkou, že to bude někdo číst, což by mohlo vést ke zkreslování vlastního postoje.\"\"\n\nPrvních padesát stránek deníku je psáno klidně, jako by se nic nedělo. Obsahují popisy krajiny, krásy světa, literaturu. Až od podzimu 1943 a od doby, kdy musela nosit žlutou hvězdu, je z jejího deníku cítit předzvěst smrti a beznaděj. \"„Héléne Berrová věděla, že žije v nejhlubší hlubině neštěstí a barbarství. Jak to ale povědět těm hodným a lhostejným lidem, které potkávala? Nemožné, proto psala deník.“\" (citace Patricka Modianiho)\n\nStále více se Paříží šířily zprávy o deportacích, koncentračních táborech a pronásledování. I přes všechny okolnosti pokračovala ve své činnosti pro podzemní organizaci a byla ochotná pomáhat až do poslední chvíle. Svůj deník svěřila věrné rodinné služebné Andree Bardiauové, aby ho v případě, že by ji samotnou zatkli, předala jejímu snoubenci Jeanu Morawieckému. Její Deník se stal literární událostí a je do dnes považován za nejvýznamnější svědectví o holocaustu v Paříži.\n"}
{"id": "1039311", "url": "https://cs.wikipedia.org/wiki?curid=1039311", "title": "Sídlo Makedonského rozhlasu a televize", "text": "Sídlo Makedonského rozhlasu a televize\n\nSídlo Makedonského rozhlasu a televize se nachází v hlavním městě Severní Makedonie, Skopje.\n\nS výškou 70 metrů bylo nejvyšší budovou v zemi, postaveno v roce 1984. Je zcela ve vlastnictví Makedonského rozhlasu a televize a slouží vysílateli jako sídlo. Po dokončení \"Cevahir Towers\", které měří celkem 130 m, je od roku 2016 jen druhou nejvyšší v Severní Makedonii. Chlubí se 25 patry.\n"}
{"id": "1039315", "url": "https://cs.wikipedia.org/wiki?curid=1039315", "title": "Indigo Girls", "text": "Indigo Girls\n\nIndigo Girls je americké folk rockové duo, jehož členkami jsou Amy Ray a Emily Saliers. Seznámily se na základní škole, společně vystupovaly již během studia na střední škole v Decatur v Georgii. Poté začaly studovat Emory University a v roce 1985 také začaly používat název Indigo Girls. V té době každý týden hrály v baru The Dugout v Emory Village v Druid Hills.\n\nSvé první album \"Strange Fire\", které si samy produkovaly, vydaly nezávisle v roce 1987. O rok později podepsaly smlouvu s vydavatelstvím Epic Records, které jim do roku 2006 vydalo dalších devět studiových desek. Od roku 2007 si skupina díky vlastnímu vydavatelství IG Recordings vydává alba sama.\n\nAmy Ray nahrává též sólová alba a je také zakladatelnou neziskové organizace propagující nezávislé hudebníky. Emily Saliers je spisovatelkou a kromě toho je i spolumajitelkou restaurací. Ray i Saliers jsou lesby a dlouhodobě podporují práva LGBT osob.\n\n\n"}
{"id": "1039317", "url": "https://cs.wikipedia.org/wiki?curid=1039317", "title": "Římskokatolická farnost Sudoměřice", "text": "Římskokatolická farnost Sudoměřice\n\nŘímskokatolická farnost Sudoměřice je územní společenství římských katolíků s farním kostelem Krista Krále v děkanátu Veselí nad Moravou.\n\nVe středověku patřily Sudoměřice k farnosti Petrov. Po jejím zániku v roce 1704, kdy byl vypálen Petrov i Sudoměřice, byla obec přiřazena pod faru sv. Martina ve Strážnici. V roce 1785 přešla pod správu fary Panny Marie ve Strážnici. V roce 1910 byla založena Kostelní jednota, která si dala za úkol postavit v obci kostel. K tomu došlo až po první světové válce. V roce 1930 bylo započato se stavbou, kostel byl vysvěcen roku 1933. fara byla postavena v letech 1969 až 1970. Samostatná farnost Sudoměřice byla ustanovena v roce 1994.\nV Sudoměřicích působili jako výpomocní kaplani farnosti Panny Marie ve Strážnici tito kněží:\nPrvním farářem po vzniku samostatné farnosti se dne 28. srpna 1994 stal P. Jaroslav Jošek. Ten byl kvůli těžkoé nemoci uvolněn z farnosti v říjnu 2007, zemřel v srpnu 2008. V mezičase působil ve farnosti jako administrátor excurrendo P. Karel Krumpolc, farář z Rohatce. Od února 2009 byl farářem polský piarista P. Jerzy Szwarc SchP. Toho od ledna 2017 vystřídal jako administrátor rovněž piarista Jacek Nowakowski.\n\nVe farnosti se pravidelně koná tříkrálová sbírka.\n\n"}
{"id": "1039323", "url": "https://cs.wikipedia.org/wiki?curid=1039323", "title": "Akira", "text": "Akira\n\nAkira je postapokalyptická manga vytvořená mezi lety 1982 až 1990 japonským autorem Kacuhirem Ótomou. Svým rozsahem více než 2000 stran a výjimečným technickým zpracováním, se ve své době jednalo o přelomové dílo, které do značné míry poznamenalo další vývoj žánru. Ótomo v roce 1988 připojil také stejnojmenné anime, které sice vychází ze stejného základu, dějově se však do jisté míry odlišuje. I tato animovaná verze se ukázala jako průlomová. Kromě toho bylo anime v roce 2003 i zpětně adaptováno ve formě tzv. cine-mangy (filmová okénka byla poskládána do komiksu). Díky americké distribuci pomohl Akira zpopularizovat žánry manga a anime na západě.\n\nKacuhiro Ótomo pracoval s tématem člověka ovládajícího nadpřirozené schopnosti již od začátku své kariéry. K vytvoření obsáhlejšího materiálu se odhodlal až po úspěchu své mangy Domu o souboji malého dítěte se starcem, který používá svou nadpřirozenou sílu k zabíjení sousedů. Ótomo začal Akiru psát jako seriál na pokračování pro japonský časopis \"Šúkan Young Magazine\" v roce 1982. Ještě před jeho dokončením se také rozhodl vytvořit animovanou verzi příběhu. Dle jeho názoru teprve film dokázal plně oživit jeho vize. Produkce stála 10 milionů amerických dolarů, čímž se Akira stal nejdražším japonským animovaným snímkem všech dob. Rekord držel až do roku 2001, kdy ho nahradila Cesta do fantazie (19 milionů). Díky vysokému rozpočtu mohli tvůrci využít některé nové technologie a detailnější animaci, než která byla do té doby běžná. Film byl dokončen v roce 1988, manga v roce 1990. Přes domácí úspěch se do zakoupení Akiry zahraničním distributorům příliš nechtělo. První vydání mangy zajistila až v roce 1988 pobočka americké komiksové společnosti Marvel pod podmínkou, že bude, na rozdíl od japonského originálu, barevná. Akiru tak lze považovat za vůbec první digitálně kolorovaný komiks. Zásadní úspěch však získala až šestidílná edice, která se opět vrátila k původní černobílé formě. Nakonec i anime verze Akiry dosáhla na západě velkých úspěchů a stala se kultovní klasikou. V roce 2001 byl Akira vydán podruhé s digitálně upravenou hudbou a novým anglickým dabingem. Už několik let se také počítá s hranou verzí Akiry, tentokrát však plně v americké produkci.\n\nZdrojem inspirace pro Akiru se Otomovi stala atmosféra Japonska 60. a 70. let, především pak rekonstrukce a růst po 2. světové válce. Toto období je zde symbolizováno chystanou Olympiádou, která má být oslavou po válce znovuzrozeného a prosperujícího národa. Jedná se o odkaz na Letní olympijské hry 1964. Dále se pak v japonské společnosti objevily některé nové elementy jako např. politická korupce, organizované gangy, drogy, náboženské sekty, které se v obou verzích Akiry také vyskytují. Zároveň nadále přetrvával strach ze zneužití zbraní hromadného ničení. Tento motiv je dominantní a je symbolicky přítomen i vizuálně. Akirovo úložiště vypadá stejně jako první úspěšně otestovaná jaderná zbraň The gadget. Téma života v post-apokalyptickém světě se pak objevuje pouze v dějově obsáhlejší manze.\n\nV roce 1982 ničí mohutná exploze Tokio a propuká 3. světová válka. Nedaleko původního Tokia vzniká do roku 2019 Nové Tokio (Neo-Tokyo). Město je sužováno kriminalitou a konfliktem mezi oficiální vládou a ilegálním hnutím odporu vedeným ministrem Nezu. K hnutí odporu se dostává informace o subjektu jménem Akira, který by měl být přímo zodpovědný za zkázu původního Tokia. Podle všech informací by armáda měla Akiru ukrývat v tajném komplexu v uzavřené části města. Tam se jednoho večera vydává za zábavou motorkářský gang Kapsule vedený patnáctiletým Kanedou. Jeden z jeho členů, Kanedův dlouholetý přítel Tecuo, je sražen z motorky ve chvíli, kdy téměř přejede Takašiho - zvláštní dítě nadané silnými telekinetickými schopnostmi. Setkání s Takašim probouzí v Tecuovi stejné schopnosti, díky kterým se stává vůdcem konkurenčního motorkářského gangu. Při konfrontaci se svými přáteli zabíjí člena Kapsulí Jamagatu. Po této události se proti němu Kaneda definitivně obrací a stává se jeho úhlavním nepřítelem. Tecuo je zadržen velitelem armády, plukovníkem Šikišimou. Od něj se dozvídá, že se stal jedním z takzvaných esperů - lidí s mocnými telekinetickými a telepatickými schopnostmi, jejichž probuzení a kontrola byla podstatou tajného armádního projektu ESP. Jedním z esperů je také Akira, jehož síla, nesrovnatelná s ostatními, se vymkla z kontroly a způsobila zničení Tokia v roce 1982. Ve snaze zabránit další podobné události byl Akira zmrazen a umístěn do podzemního úložiště. Kaneda se při pátrání po Tecuovi setkává s představiteli hnutí odporu. Dívka jménem Kei dostává na příkaz nedůvěřivých členů skupiny Kanedu na starost.\n\nTecuo začíná vykazovat podobný nárůst síly, jako kdysi Akira. Je proto nutné, aby s Plukovníkem a jeho týmem spolupracoval na jejím ovládnutí. To však odmítá a naopak se touží setkat s třemi zbylými espery Takašim, Kjóko a Masarem, jejichž přítomnost by mohla ještě zesílit jeho vlastní schopnosti. Espeři jsou si však vědomi hrozby a proto se proti němu postaví. Po jejich vzájemném souboji na Plukovníkově základně se Tecuo vydává osvobodit Akiru. Kromě armády ho pronásledují také Kaneda s Kei. Plukovník vzdává snahu přesvědčit Tecua ke spolupráci a rozhodne, že musí být zničen, než probudí Akiru a způsobí další katastrofu. Tecuo Akiru úspěšně osvobozuje, je však na Plukovníkův příkaz zasažen paprskem z armádní družice SOL. Po zásahu přichází o ruku a mizí v troskách. Kei a Kaneda nalézají bezvládného Akiru o jehož totožnosti však nemají tušení. S ním se pokoušejí ukrýt na lodi pana Nezu. Ten však Akiru pozná a rozhodne se je zradit, aby ho mohl získat pro své záměry. Naráží však na Plukovníka a espery, kteří Akiru sledovali. Nezu chce zabránit tomu, aby Akira padl do rukou Plukovníka, a proto se ho raději pokusí zastřelit. Omylem však zasáhne espera Takašiho. Pohled na mrtvého kamaráda vyvolá u Akiry silnou reakci, která vyústí v další gigantickou explozi. Ta ničí Nové Tokio. Město je opět v troskách a většina jeho obyvatel mrtvá. V tuto chvíli se vrací dlouho nezvěstný Tecuo, který se zmocňuje nyní opuštěného Akiry.\n\nNějaký čas po výbuchu žije ve městě roztroušeně malý počet obyvatel trpících hladem a zraněními. Stále silnější Tecuo prohlašuje \"Lorda Akiru\" za vůdce nově ustanoveného Velkého tokijského impéria. Netečný Akira je však pouze loutkou. Impérium řídí ve skutečnosti Tecuo a jeho fanatický pobočník, známý pouze jako Kapitán. Obklopují se armádou následovníků, která tvrdě potlačuje jakýkoliv odpor, především od členů náboženského kultu Lady Mijako. Mijako je bývalým esperem. Nyní vede náboženský kult a snaží se pomocí svých \"zázraků\" pomáhat obětem Akirova výbuchu. Lidé se tak postupně odvracejí od totalitního Impéria a hledají pomoc v jejím chrámu.. Zatímco Akira tráví čas ve společnosti opatrovatelky Kaori, Tecuova síla se mu začíná vymykat z rukou. Je zmítán bolestmi, kvůli kterým užívá stále větší množství drog. Kapitán, ve snaze upevnit víru obyvatel v moc Impéria, pořádá na Olympijském stadionu ukázku Tecuových dovedností. Tecuo v rámci demonstrace odtrhne z Měsíce část jeho povrchu a přemění ho na prstenec..\n\nTak výrazné využití síly však způsobí, že nad ní Tecuo ztrácí kontrolu. Síla přesáhla limity jeho těla a to začíná absorbovat objekty v jeho okolí a chvílemi nekontrolovatelně měnit tvar. K břehům města mezitím připlouvá americká vojenská flotila, která má za úkol zjistit, co se vlastně v Novém Tokiu děje. Tecuo na ní zaútočí a armáda v odplatě vysazuje ve městě pozemní jednotky. Během boje je Tecuo zasažen biologickými zbraněmi, což paradoxně způsobuje, že je opět schopen ovládat své schopnosti. Zatímco je Tecuo plně zaměstnán bojem s armádou, Kapitán proti němu v obavě o vlastní bezpečnost chystá zradu. Při pokusu varovat Tecua je Kaori Kapitánem zabita. Pravděpodobně žal nad její smrtí opět způsobí Tecuovu ztrátu kontroly. Začne růst do groteskních proporcí měníce se v obrovské monstrum podobné lidskému plodu. V tuto chvíli Mijako s pomocí esperů využívá Kei jako médium a jejím prostřednictvím namíří družici SOL na Tecua, který je plnou silou zasažen. Jeho postupná smrt opět vyvolává gigantickou explozi, která začíná pohlcovat Nové Tokio. Akira se konečně setkává s ostatními espery a s jejich pomocí explozi zastavuje.\n\nTokio je v roce 1988 zničeno mohutnou explozí po které propuká 3. světová válka. Po vybudování Nového Tokia nedaleko původního města dochází k neustálým sporům mezi oficiální vládou a hnutím odporu, které usiluje o získání espera - dítěte se silnými telekinetickými schopnostmi, které by mohli využít v boji proti vládě a armádě. V roce 2019 se esper Takaši ocitá mimo laboratoře, kde žije pod dohledem vojenského velitele, plukovníka Šikišimiho. Jedné noci se náhodou připlete do cesty motorkářského gangu Kapsule. Jeden z jeho členů, Tecuo, ho téměř srazí. Takaši využívá svou telekinetickou sílu a nechává jeho motorku explodovat. Na místo nehody se dostavuje Plukovník s armádní jednotkou. Vyzvedávají Takašiho a zraněného Tecua, zatímco zbytek gangu je z místa nehody vykázán. Tecuo se po několika dnech probouzí v nemocnici, okamžitě se však rozhodne utéct. Po svém návratu nepozorovaně krade Kanedovu motorku a se svou dívkou Kaori se vydává na projížďku městem. Jsou však napadeni konkurenčním gangem a Kaneda s ostatními Kapsulemi jim musejí pomoci. Tecuo během následné hádky s Kanedou kolabuje a je převezen zpátky do nemocnice. Tam se u něho probouzejí nadpřirozené schopnosti. Kijoko, další z esperů, má vize znovu zničeného Tokia, které může zavinit právě Tecuo. Společně s Takašim a třetím esperem, Masarem, se pokoušejí Tecua v nemocnici zabít. To se jim však nepodaří a jeho síla se po setkání s nimi probouzí naplno. Z nemocnice opět uniká. Kaneda se dává dohromady s Kei, členkou hnutí odporu, a dozvídá se o plánu chytit Tecua a využít jeho sílu pro boj s vládou. Hnutí odporu bere Kanedu do svých řad, aby ho mohli použít jako návnadu pro setkání s Tecuem. Kaneda nachází Tecua a snaží se mu pomoci. Ten na něj však zaútočí. Po jeho stopách se za pomoci esperů vydává i Plukovník se svou armádou. Chce ho přinutit ke spolupráci za účelem ovládnutí jeho schopností, které by se brzy mohly vymknout zpod kontroly.\n\nTecuo je sužován halucinacemi ve kterých se mu zjevuje malý chlapec jménem Akira. Od Plukovníka se dozvídá, že Akira byl jedním z esperů. V roce 1988 však ztratil kontrolu nad svými schopnostmi což vedlo ke zničení Tokia. Tecuo se ho vydává hledat do podzemního úložiště nedaleko olympijského stadionu, kde je Akira ukryt. Plukovník se obává další zkázy města a proto přikáže armádě zničit Tecua jakýmikoliv prostředky dřív, než Akiru osvobodí. Tecuova síla je však již natolik velká, že se dokáže snadno ubránit. Akirovo úložiště nakonec nalézá. Obsahuje však jen sklenice s jeho pozůstatky. Akira byl po svém výbuchu vyzvednut a pitván, aby se odhalil zdroj jeho nesmírné síly. Tecuo se s jeho ostatky vydává na stadion. Tam přijíždějí také Kei a Kaneda, aby s ním svedli finální souboj. Espeři využívají Kei jako médium a ta tak dočasně získává podobné schopnosti jako má Tecuo. Plukovník se rozhodne pro použití vojenské orbitální družice SOL a s její pomocí připravuje Tecua o ruku. Tecuo SOL zničí, avšak jeho tělo, počínaje chybějící rukou, začne vlivem jeho vlastní síly nekontrolovatelně měnit tvar. Za velkého utrpení naroste do neforemné masy která pohlcuje vše, co jí stojí v cestě. Tecuova dívka Kaori, která se ho vydala ve strachu o jeho osud hledat, je jím nechtěně rozmačkána. Také Kaneda je Tecuem pohlcen a vidí výjevy z jeho i Akirova dětství. Na stadion se dostavují espeři, kteří zachraňují Kanedu. Zároveň se v nemateriální formě probouzí Akira, který znovu vyvolává ničivou explozi. Ta pohlcuje Tecua i většinu města.\n\n\n\n\n\n\n\n\n\n"}
{"id": "1039328", "url": "https://cs.wikipedia.org/wiki?curid=1039328", "title": "Parlamentní volby v Československu 1990", "text": "Parlamentní volby v Československu 1990\n\nParlamentní volby v Československu 1990 proběhly 8.-9. června 1990 a byly to první svobodné volby po pádu komunismu. Přesvědčivě v nich zvítězila sesterská hnutí Občanské fórum a Verejnosť proti násiliu, tedy protikomunistické demokratické síly. Volilo se do několika zákonodárných orgánů naráz; zároveň tak proběhly:\n\n"}
{"id": "1039335", "url": "https://cs.wikipedia.org/wiki?curid=1039335", "title": "Madoc", "text": "Madoc\n\nMadoc ab Owain Gwynedd (12. století - ) byl velšský šlechtic z království Gwynedd, který podle legendy objevil Ameriku již v roce 1170.\n\nHistoricky doložený král Owain Gwynedd měl údajně třináct dětí, mezi nimiž propukly po králově smrti boje o nástupnictví. Madoc a jeho bratr Rhiryd se rozhodli z rozvrácené země odejít. Se zhruba stovkou lidí přepluli na lodích Atlantský oceán a přistáli na americkém břehu, kde založili vlastní osadu a postupně splynuli s místním obyvatelstvem. Místo jejich přistání není známo, různé verze příběhu uvádějí místa od Mexika po Newfoundland. V lokalitě Devil's Backbone ve státě Kentucky se ukazují turistům zbytky hliněného valu, který je označován za Madocovu pevnost. V roce 1686 vypověděl jistý reverend Morgan Jones, že se setkal v Severní Karolíně s indiánským kmenem, který hovořil velšsky. Jako další důkaz Madocovy plavby bývají uváděny kulaté čluny používané kmenem Mandan žijícím v Jižní Dakotě, které nápadně připomínají tradiční velšské coracle. V roce 1953 byla ve Fort Morgan v Alabamě odhalena pamětní deska na počest Madocovy výpravy, v roce 2008 byla odstraněna s vysvětlením, že o Madocově existenci nevypovídají žádné hodnověrné prameny.\n\nV kronikách středověkého Walesu nejsou o Madocovi žádné záznamy, jako první se o něm zmiňuje koncem 15. století básník Maredudd ap Rhys. Teprve za vlády Alžběty I. vycházely spisy líčící s barvitými podrobnostmi Madocovo objevení Ameriky, jejichž autory byli John Dee, George Peckham a Richard Hakluyt. Jejich záměrem však bylo spíše podpořit anglické nároky na severoamerická území pseudohistorickými argumenty, takže se nedají brát vážně. Také genetické výzkumy neprokázaly žádnou příbuznost mezi Mandany či jinými severoamerickými Indiány a Velšany.\n\nRomantický básník Robert Southey vydal v roce 1805 poému nazvanou \"Madoc\". Southey byl příslušníkem hnutí Pantisocracy, usilujícího o vybudování utopické komuny v Novém světě. Madoc je v jeho pojetí průkopníkem civilizace a humanismu, když odnaučí Aztéky obětování zajatců.\n\n"}
{"id": "1039336", "url": "https://cs.wikipedia.org/wiki?curid=1039336", "title": "Sobín (hrad)", "text": "Sobín (hrad)\n\nSobín (též \"Starý zámek u Rynholce\" nebo \"Sovín\") je zaniklý hrad na okraji zalesněného svahu v nadmořské výšce 470 metrů. Stojí mezi Rynholcem, Rynholeckým dvorem a Lány nad důležitou cestou z Rakovníka do Prahy v okrese Rakovník. Od roku 1965 je chráněn jako kulturní památka.\n\nStarší zdroje uvádějí, že pochází ze 13. století, ale nedochovaly se žádné písemné zprávy, které by bylo možné s hradem spojit. Archeologicky je existence hradu doložena v 15. století.\n\nVznik hradu lze klást do souvislosti s osidlováním Křivoklátska emfyteutickými sídlišti ve 14. století, což je ovšem v rozporu s archeologickými nálezy, či výstavbou opěrného bodu v době husitských válek nebo válek Vladislava Jagellonského s Uhry (okolo roku 1478 zvítězila uherská vojska u Plzně). Jinou hypotézou může být vznik hradu jako strážního objektu u Erfurtské stezky v úseku Tuchlovice–Rynholec.\n\nStavební podobu hradu podrobně zakreslil v soupisu památek Slánského okresu Ferdinand Velc a areál hradu byl v osmdesátých letech 20. století povrchově prozkoumán a geodeticky zaměřen.\n\nStaveniště hradu poškozené mladšími lomy mělo obdélný půdorys. Zřejmě bylo ohraničeno příkopem, který však na západě zcela zanikl a před nímž se nacházel val. Uvnitř opevněné plochy se dochovaly pouze terénní pozůstatky tří staveb postavených bez použití malty. Dvě stály v jihozápadním a severovýchodním nároží a třetí stála volně.\n\nTvrz se původně jmenovala Sovín a na protějším táhlém návrší nad Stochovským dvorem stála tvrz Holubín. Podle místních pověstí vedla ze Sobína podzemní chodba do sousední obce Vašírov k hlásce zvané Sobínek a jiná až na Holubín. Dle vyprávění usedlíků byla chodba do podzemí částečně průchozí až ke schodišti, jenž pod hradem prudce klesalo svahem dolů, a dále nebezpečně pobořená.\n\nHeber píše: \"Tvrz prý sloužívala za obydlí mocným čarodějům a bývala v ní drahocenná sbírka knih, z níž stochovský kostel obdržel darem misál ceněný na 200 kop grošů. Tak to alespoň vyprávějí okolní venkované, snící též o nesmírných pokladech, jichž prý tam v zasypaných sklepích leží celé hromady.\" Podobnou pověst uvedl také August Sedláček: \"Podle pověsti bydleli tu kouzelníci majíce tu velkou knihovnu, z níž také pocházel drahocený misál kostelu Stochovskému darovaný.\"\n\nPověst \"O dvou lípách\" vypráví o dvou dcerách tuchlovického vladyky, které se provdaly za krutého rytíře ze Sobína a vlídného rytíře z Holubína. Po jedné rozepři se oba rytíři zabili při souboji. V místech souboje byly vysazeny dvě lipky, které stojí dodnes.\n\n\n\n"}
{"id": "1039338", "url": "https://cs.wikipedia.org/wiki?curid=1039338", "title": "Síťové zabezpečení", "text": "Síťové zabezpečení\n\nSíťové zabezpečení ( ) jsou ustanovení a politiky (pravidla), které jsou zavedeny správcem sítě pro prevenci a kontrolu neoprávněného přístupu, zneužití, úpravě, nebo zamítnutí počítačové sítě v síti přístupných zdrojů (zařízení). Zabezpečení sítě zahrnuje oprávnění přístupu k datům v síti, který je řízen správcem sítě. Uživatelé si vyberou, nebo dostanou přiřazeny ID (identifikační číslo, přihlašovací jméno, atd…) a heslo nebo jiné ověřovací informace, které jim umožňují přístup k informacím a programům v rámci jejich pravomoci. Síťové zabezpečení zahrnuje celou řadu počítačových sítí, veřejných i soukromých, které jsou každodenně používány k provádění přenosů informací a komunikace mezi podniky, vládními organizacemi a soukromími osobami. Sítě mohou být nastavené jako soukromé, například v rámci firmy či v rámci domácnosti, nebo dále pak mohou být veřejné, které jsou otevřené pro přístup veřejnosti (například volné připojení v kavárnách). Zabezpečení sítě je zapojeno do organizace, podniku, nebo jiných typů organizací. Jak již název napovídá: Síťové zabezpečení zajišťuje sítě, stejně jako ochranu a dohled nad operacemi v nich prováděnými. Nejbezpečnějším a jednoduchým způsobem, jak chránit síť proti zneužití či zabránění přístupu neoprávněným uživatelům je tím, že zaheslujete síťové spojení, tedy každý kdo chce přistoupit (připojit) se k této síti se musí prokázat unikátním názvem (přihlašovací jméno, ID …) a k němu platným a odpovídajícím heslem.\n\nZabezpečení sítě začíná ověřením, obyčejně s uživatelským jménem a heslem. Vzhledem k tomu, že vyžaduje jen jeden prvek (uživatelské jméno a heslo) pro ověřování uživatele, je někdy nazýváno jednofaktorové ověření pravosti ( ). Dvoufaktorová autentizace ( ) je dvoufázové přihlašování, které přidává další úroveň zabezpečení – musíte prokázat nejen, že něco víte (uživatelské jméno a heslo), ale i že něco máte (např. bezpečnostní token nebo „dongle“, ATM, nebo mobilní telefon); třífaktorová autentizace ( ) přidává další úroveň zabezpečení – protože osobní věci (jako telefon, karta, atd…) se dají snadno odcizit, používá se biometrie (např. otisk prstu, skenování sítnice a podobně).\n\nPo úspěšném ověření firewall upraví politiku (pravidla) přístupu. Jedná se například o určení, které služby budou přístupné prostřednictvím sítě přihlášenému uživateli. Brána firewall pomáhá zabránit hackerům a škodlivému softwaru (například červům) v získání přístupu k počítači prostřednictvím sítě nebo Internetu. Brána firewall může rovněž zabránit tomu, aby počítač odesílal škodlivý software do jiných počítačů. I když je firewall efektivní složkou obrany, aby se zabránilo neoprávněnému přístupu, může tato složka selhat v kontrole potenciálně škodlivého obsahu, jako jsou počítačové červy a trojské koně, které jsou přenášeny přes síť. Antivirový program nebo systém prevence narušení (IPS/IDPS), které pomohou zjistit a potlačit účinek tohoto malwaru – například program Wireshark může také monitorovat síť a detekovat anomálie, které mohou být zaznamenány pro účely auditu a pro pozdější analýzu na vysoké úrovni.\n\nKomunikace mezi dvěma počítači pomocí sítě může být šifrována k zachování soukromí.\n\nHoneypot ( ) je návnada síťově dostupného zdroje pro útočníky, která zaznamená jejich činnost, může být nasazen v síti jako nástroj pro sledování a včasné varování. Techniky používané útočníky, kteří se pokoušejí narušit tyto síťové návnady jsou analyzovány během a po útoku, kvůli dohledu nad novými exploit technikami. Taková analýza může být použita pro další zpřísnění zabezpečení sítě a dalšímu testování pomocí návnady. Návnada může být využita k přesměrování útočníkovy pozornosti od legitimních serverů a přinutit ho plýtvat časem a energií k vedení útoku na falešný cíl. Podobně jako honeypot je honeynet síť s úmyslně nastavenými chybami v zabezpečení. Jejím cílem je také zmást útočníka, aby útočil na návnadu a jeho útoky se mohly zaznamenat a dále využít k zlepšení zabezpečení sítě. Honeynet obvykle obsahuje jeden nebo více honeypotů.\n\nŘízení bezpečnosti sítí je odlišná pro všechny druhy situací. Domácnosti nebo malé kanceláři může vyžadovat pouze základní zabezpečení, zatímco velké podniky mohou vyžadovat vysokou údržbu a pokročilý software a hardware, aby se zabránilo škodlivým útokům hackerů a rozesílaní/přijímání spamu.\n\nSítě jsou předmětem útoků ze škodlivých zdrojů. Útoky mohou být ze dvou kategorií: „Pasivní“ při kterém útočník zachytává data přenášená prostřednictvím sítě, a „Aktivní“, ve které útočník spouští příkazy za účelem narušit normální provoz sítě.\n\nDruhy útoků zahrnují:\n\n\n"}
{"id": "1039339", "url": "https://cs.wikipedia.org/wiki?curid=1039339", "title": "Římskokatolická farnost Vnorovy", "text": "Římskokatolická farnost Vnorovy\n\nŘímskokatolická farnost Vnorovy je územní společenství římských katolíků s farním kostelem svaté Alžběty v děkanátu Veselí nad Moravou. \nPrvní písemná zmínka o kostele ve Vnorovech pochází z roku 1378. Už tehdy se zde nacházela řádná duchovní správa s kostelem a patronátem. Roku 1627 byl kostel při tureckém nájezdu vypálen a zničen. Opravovat se začal roku 1642. Se zničením kostela zanikla současně i duchovní správa, která ani po opravě kostela nebyla obnovena a farnost připadla pod duchovní správu veselského faráře, a kostel se stal kostelem filiálním. Bez kněze zůstala farnost asi sto let, až roku 1730 byl do Vnorov ustanoven kaplan. Roku 1784 staly se Vnorovy samostatnou kurácií. Ta byla roku 1848 povýšena na faru. I když byl kostel postupně rozšiřován, nestačil pro narůstající počet věřících a v roce 1909 byl postaven kostel nový. \nOd roku 2008 je farářem P. Mgr. Josef Jelínek.\n\nNedělní bohoslužby navštěvuje okolo 700 věřících. Ve farnosti se pravidelně koná tříkrálová sbírka.\n\n"}
{"id": "1039341", "url": "https://cs.wikipedia.org/wiki?curid=1039341", "title": "Tite Kubo", "text": "Tite Kubo\n\nNoriaki Kubo ( 久保 宣章, \"uměleckým jménem\" Tite Kubo) (* 26. června 1977, Prefektura Hirošima, Japonsko) je japonský mangaka. Proslavil se hlavně díky manga sérii Bleach, které se prodalo v roce 2013 více jak 82 milionů kopií.\n\nNarodil se jako syn člena městského koncilu ve Fuchu v prefektuře Hirošima. Na základní škole se rozhodl, že se stane mangakou, a po přečtení mangy Saint Seiya se v tom utvrdil. Jeho prvotinou byl \"\"Ultra Unholy Hearted Machine\"\", kterou napsal pro \"Šúkan šónen Jump\" v roce 1996. Napsal také svou první mangu Zombiepowder, který byl ve \"Šúkan šónen Jump\" publikován v roce 1999. Tato manga měla 27 krátkých kapitol, než jí v roce 2000 zrušili. V souladu s autorovým komentářem, byl ve fázi několika emočních traumat, když Zombiepowder psal. Později uvedl, že nebyl zvyklý na pravidelné týdenní vydávání časopisu a že spíše věnoval více pozornosti komentářům editora, než svým vlastním nápadům.\n\nJeho následující série, \"Bleach\" o vysokoškolském studentovi, který se stane Šinigami a bude bojovat s nestvůrami zvanými Hollow, se začala vydávat v témže časopise v roce 2001. Zpočátku předpokládal, že série nebude pokračovat déle, než pět let. Originální koncept příběhu byl nabídnut Šúkan šónen Jump po zrušení \"Zombiepowder\", ale byl zamítnut. Akira Torijama, tvůrce Dragon Ballu, si příběh přečetl a napsal mu povzbuzující dopis. V červnu 2013 \"Bleach\" dosáhl 556. kapitoly, a v anime adaptaci se v Japonsku začal vysílat v roce 2004. Manga byla jmenována jako vítěz ceny \"Shogakukan Manga\" ve své kategorii za rok 2004. Kubo a Makoto Macubara spolupracovali na dvou novelizacích série \"Bleach\", které byly publikovány nakladatelstvím Shueisha pod svým názvem \"Jump Books\". Film \"Bleach\" byl v Japonsku uveden do kin 16. prosince 2007, následovaný druhým dílem 22. prosince 2007, třetím 13. prosince 2008 a čtvrtým 4. prosince 2010. Objevuje se ve 112. episodě japonského programu rádi \"Bleach B-Station\". Kubo dělal interview s Masakazu Moritou, který dabuje \"Ičiga Kurosakiho\", hlavní postavu \"Bleache\" a odpovídá na pár otázek od fanoušků. 26. července 2008 poprvé vyjel do Spojených států amerických, aby se objevil na comic-conu v San Diegu.\n"}
{"id": "1039342", "url": "https://cs.wikipedia.org/wiki?curid=1039342", "title": "Stopy zločinu", "text": "Stopy zločinu\n\nStopy zločinu je československý cyklus televizních kriminálních filmů, jejichž příběhy zpracovávají typické případy své doby. Vysílán byl poprvé v 80. letech 20. století.\n\n"}
{"id": "1039344", "url": "https://cs.wikipedia.org/wiki?curid=1039344", "title": "Thomas J. Watson", "text": "Thomas J. Watson\n\nThomas J. Watson (17. února 1874 – 19. června 1956) byl americký podnikatel. Pracoval jako předseda a výkonný ředitel ve společnosti IBM, a také dohlížel na její růst a expanzi do zahraničí v letech 1914 až 1956. Watson ve společnosti prosadil osobitý styl vedení firmy a udělal z ní velmi efektivně prodávající organizaci. Ve své době byl jedním z nejbohatších lidí na světě a před smrtí v roce 1956 byl také nazýván jako největší obchodník světa.\n\n"}
{"id": "1039346", "url": "https://cs.wikipedia.org/wiki?curid=1039346", "title": "Josef Štěpánek (historik)", "text": "Josef Štěpánek (historik)\n\nJosef Štěpánek (7. června 1842 Skuteč – 29. března 1915 Praha) byl český středoškolský profesor, historik a spisovatel.\n\nOd roku 1868 působil jako vychovatel v rodině Thurn-Taxisů v Čechách i v pruských Galkowicích, od roku 1875 byl suplentem litomyšlského gymnázia a dva roky poté byl jmenován skutečným učitelem tohoto ústavu. Patřil k zakladatelům pěveckého spolku Rubeš ve Skutči. V roce 1893 byl jmenován profesorem na C. k. české vyšší reálce v Praze-Karlíně.\n\nPo dvou zkušebních letech vykonal před reálnou komisí ve Vídni státní zkoušky z českého a německého jazyka. V roce 1877 obdržel místo skutečného učitele při měšťanských reálných školách (později gymnázium) v Litomyšli. Když roku 1883 přešly reálné školy v Litomyšli pod státní správu a byly spojeny se státní střední školou, byl Josef Štěpánek jmenován ministerstvem kultu a vyučování ustanoven definitivně učitelem. Roku 1888 se stal dopisujícím členem Matice české a následující rok se stal konzervátorem c.k. komise pro vypátrání a zachování památek uměleckých a historických. Na litomyšlském gymnáziu vyučoval až do konce školního roku 1892/3. Nastoupil na c.k. vyšší reálku v Karlíně, kde působil až do roku 1907. Zemřel po pětileté chorobě dne 29. března. Pohřben byl 31. března 1915 na bubenečském hřbitově.\n\nRoku 1862 založil společně s Aloisem Machatým a Antonínem Pražanem pěvecký sbor Rubeš ve Skutči. V šedesátých letech 19. století objevil Josef Štěpánek při opravách děkanského chrámu ve Skutči v presbytáři na stěně staré malby. Důkladně je popsal a popis odeslal prof. Vocelovi. „Popis ten uveřejněn byl r. 1872 v Památkách archeologických a místopisných s názvem Chrám nanebevzetí P. Marie ve Skutči (Staré malby na stěně).“[1] V r. 1893 byl jmenován profesorem na C. k. české vyšší reálce v Praze-Karlíně.\n\nJosef Štěpánek za svého působení v Litomyšli vydal spoustu studií ve výročních zprávách a regionálních novinách. Samostatně vyšly spisy:\n\n"}
{"id": "1039347", "url": "https://cs.wikipedia.org/wiki?curid=1039347", "title": "Klaus Iohannis", "text": "Klaus Iohannis\n\nKlaus Werner Iohannis (* 13. června 1959 Sibiu) je rumunský politik a od prosince 2014 prezident Rumunska. Do složení slibu působil jako předseda Národně liberální strany a dlouholetý starosta města Sibiu (\"Hermannstadt\"). Dne 16. listopadu 2014 porazil v prezidentských volbách premiéra Victora Pontu.\n\nPochází z rodiny sedmihradských Sasů a jeho rodiče se roku 1992 vystěhovali do Německa. Vystudoval fyziku na univerzitě v Cluji-Napoce a působil jako středoškolský učitel, později inspektor. Roku 1990 vstoupil do Demokratického fóra rumunských Němců a roku 2001 se stal jeho předsedou. Fórum ho roku 2000 navrhlo na primátora Sibiu a ačkoli německá menšina tvoří jen asi 1,6 % obyvatel kdysi převážně německého města (\"Hermannstadt\"), volby vyhrál. Byl tak úspěšný, že volbu vyhrál i v letech 2004 a 2008. Prosadil obnovu historického centra, které se stalo turistickou atrakcí a v roce 2007 bylo vyhlášeno Evropským hlavním městem kultury.\n\nRoku 2009 byl parlamentem navržen na funkci předsedy vlády, prezident však jmenoval jiného kandidáta. Jako etnický Němec byl Iohannis vnímám jako nadstranický kandidát, i když jeho Fórum trvale spolupracovalo s Národní liberální stranou a sám do ní roku 2013 vstoupil. V listopadových prezidentských volbách 2014 získal v prvním kole 30,37 % hlasů, ve druhém kole 56 % hlasů a stal se tak prezidentem Rumunska.\n\nV listopadu 2019 byl znovuzvolen, když v druhém kole volby porazil bývalou premiérku Vioricu Dancilaovou.\n\nKlaus Iohannis je členem Luteránské církve, je ženatý a bezdětný. Mluví německy i rumunsky.\n"}
{"id": "1039355", "url": "https://cs.wikipedia.org/wiki?curid=1039355", "title": "Symposion", "text": "Symposion\n\nSymposion (řecky \"συμπόσιον\", sympósion – „společná pitka“; ze \"συμπίνειν\", sympínein – „pít spolu“; latinsky \"convivium\") bylo ve starém Řecku a Římě důležitou společenskou institucí. Bylo to fórum pro muže dobrého původu, kteří mohli debatovat, intrikovat, chvástat se nebo prostě popíjet a bavit se s ostatními. Symposion se často konalo na oslavu uvedení mladých mužů do aristokratické společnosti, ale také při jiných zvláštních příležitostech, jakými byla například vítězství ve sportovních či básnických soutěžích.\n\nPro konání symposií byl obvykle určen andron, část domu určená mužům. Účastníci se usadili na lehátkách v tricliniu. Na sympozium dohlížel \"symposiarchos\", který mimo jiné rozhodoval o poměru, v jakém se víno bude mísit s vodou. Řekové i Římané obvykle podávali víno ředěné; pití čistého vína bylo považováno za zvyk necivilizovaných národů. Víno se z amfor stáčelo do velkých měsidel (krátér), zde se naředilo vodou (víno bylo poměrně silné a mívalo kolem 16 % alkoholu, ředilo se obvykle v poměru jeden až dva díly vína ke třem dílům vody) a pomocí konvic (oinochoé) se rozlévalo do číší (kylix).\n\nPři řeckých sympoziích se víno pilo jen po jídle a ženy byly z této události vyloučeny. Při římském sympoziu se víno podávalo před jídlem, při něm i po něm a ženy se mohly zúčastnit. Byly zachovávány tradiční obřady, zejména úlitby – odlití malého množství vína na počest různých bohů nebo oplakávaných mrtvých.\n\n"}
{"id": "1039360", "url": "https://cs.wikipedia.org/wiki?curid=1039360", "title": "Pečetní písmo", "text": "Pečetní písmo\n\nPečetní písmo (), je styl písma čínské kaligrafie používaný v období východní Čou a Čchin. Starší fáze pečetního písma je nazývána větší pečetní písmo (), čchinské písmo je tzv. malé pečetní písmo ().\n\nMísto pojmů pečetní písmo, resp. větší pečetní písmo (který může zahrnovat i nápisy na bronzech) se v moderní sinologii používají určitější termíny písmo Válčících států (), resp. písmo šesti států () v opozici proti čchinskému písmu.\n\nZ období Šang a západní Čou jsou doloženy nápisy čínského písma vesměs na bronzových artefaktech. Za východních Čouů význam nápisů na bronzech upadl s tím, jak se psalo především na bambusové úštěpky a hedvábí. Psáno bylo i na kamenné a nefritové destičky (mezistátní smlouvy), kamenné stély, zbraně, vrubovky a cestovní doklady, pečeti. Podle posledních písmo obdrželo i název.\nStarší, východočouské písmo je tzv. „větší pečetní písmo“. Politická roztříštěnost tehdejší doby (období Jar a podzimů neboli Letopisů, resp. následující období válčících států) spojená s růstem počtu uživatelů písma se projevila v regionální různosti psaní. Přitom si písmo západočínského státu Čchin zachovalo konzervativní ráz bližší čouské tradici. naopak písma zbytku Číny, shrnovaná pod termín „písma šesti států“ se vyvíjela rychleji.\n\nPro písma Válčících států je charakteristická tendence k používání fonetického principu, tj. používání znaků „bez determinativu“, případně „s jiným determinativem“. Počátky posunu k fonetické slabičné abecedě zastavili zřejmě konfuciánci, jejichž důraz na řád, formulovaný v hesle „nápravy jmen“ byl s psaním různých (stejně znějících) slabik jedním znakem neslučitelný.\n\nPo sjednocení Číny pod vládou státu Čchin (roku 221 př. n. l.) nový režim provedl i reformu písma, jeho zjednodušení a zpravidelnění. Jako oficiální písmo bylo zavedeno „menší pečetní písmo“ vyvíjející se v čchinském státě v průběhu 3. století př. n. l. V chanském období bylo ve státní správě nahrazeno úřednickým písmem. Poté již nebylo v běžném užití, do moderní doby menší pečeť přežívá jako archaizující písmo pečetí, stél, vývěsních tabulí.\n\n"}
{"id": "1039361", "url": "https://cs.wikipedia.org/wiki?curid=1039361", "title": "Milošević", "text": "Milošević\n\nPříjmení Milošević (čteno \"Miloševič\") patří více osobám:\n\n"}
{"id": "1039363", "url": "https://cs.wikipedia.org/wiki?curid=1039363", "title": "Maxx", "text": "Maxx\n\nSlovo Maxx může znamenat:\n\n"}
{"id": "1039365", "url": "https://cs.wikipedia.org/wiki?curid=1039365", "title": "Wu Kchuan", "text": "Wu Kchuan\n\nWu Kchuan (; 1435–1504) byl čínský kaligraf, básník, esejista a politik mingského období.\n\nWu Kchuan používal zdvořilostní jméno Jüan-po () a pseudonym Pchao-an ().\n\nWu Kchuan pocházel ze Su-čou (v provincii Ťiang-su). V přípravě na úřední kariéru od dětství studoval konfucianismus, úřednickými zkouškami prošel vynikajícím způsobem , když roku 1472 dosáhl prvního místa v jejich nejvyšších stupních, metropolitních a palácových zkouškách. Poté nastoupil do státních služb, byl zařazen do akademie Chan-lin, roku 1495 ho císař jmenoval náměstkem ministra státní správy, později sloužil následníkovi trůnu a roku 1503 dosáhl titulu ministra obřadů.\n\nByl respektován pro svou šlechetnost a vzorné chování. Patřil k nejvýznamnějším kaligrafům mingského období, přičemž následoval severosungského umělce Su Š’a, jehož vzor rozvinul ve vlastní osobitý styl. Psal i básně a eseje v tzv. kabinetním stylu, přičemž v básních uplatňoval i prvky hovorového jazyka.\n"}
{"id": "1039367", "url": "https://cs.wikipedia.org/wiki?curid=1039367", "title": "Richard Schmidt (spisovatel)", "text": "Richard Schmidt (spisovatel)\n\nRichard Schmidt (22. července 1875 Hrobčice – 11. března 1947 Boizenburg) byl český, německy hovořící právník a spisovatel.\n\nMaturoval na gymnáziu v Chomutově, poté studoval práva na německé univerzitě v Praze. Studia uzavřel v roce 1900 doktorátem práv.\n\nOd roku 1908 byl korespondentem Centrální komise pro umění, dějiny a památkovou péči ve Vídni (Zentralausschuss für Kunst, Geschichte und Denkmalpflege in Wien).\n\n"}
{"id": "1039368", "url": "https://cs.wikipedia.org/wiki?curid=1039368", "title": "Jakub Požár", "text": "Jakub Požár\n\nJakub Požár (* 20. června 1974, Rýmařov) je v český malíř, ilustrátor, grafik, designér.\n\nJakub Požár absolvoval v letech 1988-1992 užitou grafiku na Škole uměleckých řemesel v Brně a poté v letech 1992–1998 vystudoval pod vedením profesora Jiřího Šalamouna obor ilustrace a grafika na Vysoké škole uměleckoprůmyslové v Praze. Roku 1995 absolvoval stáž ve fotografickém ateliéru Pavla Štecha a roku 1996 na anglické University of Hull.\n\nPo ukončení studia pracoval od roku 1999 jako grafik v Židovském muzeu v Praze, od roku 2001 jako Art Director v časopise \"Marketing & Media\". Od roku 2003 spoluzaložil reklamní agenturu RelativeDesign v Třebíči. V letech 2007–2010 spolupracoval s časopisy Reflex a ABC. Zabývá se také grafickou úpravou knih, je rovněž autorem knižních ilustrací a obálek\na také konceptů herních postav, pozadí a reálií počítačových her.\n"}
{"id": "1039374", "url": "https://cs.wikipedia.org/wiki?curid=1039374", "title": "Alžběta Birnbaumová", "text": "Alžběta Birnbaumová\n\nAlžběta Birnbaumová (Breindlová), rozena Šourková (16. března 1898 Volyně – 18. listopadu 1967 Praha) byla česká historička umění a spisovatelka, manželka Václava Breindla, později Vojtěcha Birnbauma.\nPo maturitě na dívčím reálném gymnáziu na Smíchově v Praze studovala v letech 1920-1925 dějiny umění na Filosofické fakultě UK (prof. K. Chytil, V. Birnbaum). Obhájila rigorózní práci: \"Zámek \"Troja\" u Prahy\" a vydala k tomuto tématu řadu časopiseckých článků a publikací. Jejím prvním manželem byl profesor obecné zoologie na PřFUK dr. Václav Breindl. \n\nOd roku 1928 byla činná v klubu Za starou Prahu, od roku 1938 spolupracovala s redakcí Ottova naučného slovníku nové doby. V letech 1938-1948 byla editorkou edice Poklady národního umění, 1946 založila knižnici Horizont. V 50. letech byla zatčena, po propuštění pracovala v Pražském památkovém středisku. Zemřela v Praze 18. 11. 1967.\n\nPřeložila knihu Friedricha Wilhelma Foerstera \"Evropa a německá otázka\", Praha 1938\n\nV rámci edice Soupis památek historických a uměleckých v království Českém provedla spolu s Libuší Jansovou soupis památek v okresu Čáslav (1929).\n\n"}
{"id": "1039380", "url": "https://cs.wikipedia.org/wiki?curid=1039380", "title": "Pachypleurosaurus", "text": "Pachypleurosaurus\n\nPachypleurosaurus (ještěr s tlustými žebry) byl malým druhem nothosaura ze skupiny Pachypleurosauria. Patřil mezi typické zástupce této skupiny – měl malou lebku, kterou chytal ryby, dlouhý krk, a úzké tělo. Na nohách měl plovací blány. Pohyboval se pomocí vlnivého pohybu těla do stran. Vodou se pohyboval velmi rychle, ale na souši, kam čas od času vylézal, byl poměrně neobratný. Byl dlouhý asi 40 cm a byl nalezen v Itálii a ve Švýcarsku. Žil ve středním triasu, stejně jako příbuzný Keichousaurus, plakodont Placodus a první dinosaur Eoraptor.\n"}
{"id": "1039381", "url": "https://cs.wikipedia.org/wiki?curid=1039381", "title": "Wilson Kipsang", "text": "Wilson Kipsang\n\nWilson Kipsang Kiprotich (* 15. března 1982, Distrikt Keiyo, Keňa) je keňský vytrvalec. Na LOH 2012 vybojoval bronzovou medaili v maratonském běhu. 29. září 2013 vyhrál Berlínský maraton v čase 2:03:23, který byl světovým maratonským rekordem do 28. září 2014, kdy ho rovněž v Berlíně překonal další Keňan Dennis Kimetto (2:02:57). Kipsang také vyhrál Egmondský půlmaraton 2009, Frankfurtský maraton 2010 a 2011, Londýnský maraton 2012 a 2014 a Newyorský maraton 2014. Na mistrovství světa v půlmaratonu 2009 obsadil čtvrté místo.\n\n"}
{"id": "1039384", "url": "https://cs.wikipedia.org/wiki?curid=1039384", "title": "Karl Friedrich Kühn", "text": "Karl Friedrich Kühn\n\nKarl Friedrich Kühn (17. února 1884 Trutnov – 8. května 1945 Praha) byl českoněmecký, historik umění, autor prací z oboru architektury a památkové péče.\n\nKarl Friedrich Kühn pocházel z německy mluvící oblasti Čech, po maturitě v Trutnově odešel do Vídně, kde v roce 1908 vystudoval architekturu na tamní Vysoké škole technické. Po několikaletém působení na stavebních úřadech v Liberci a Chrastavě získal roku 1912 v Praze místo pracovníka památkové péče, které se věnoval do konce života. Byl ženat, manželka Hermína, rozená Grasseová (1889-??).\n\nV době 1. republiky začal také přednášel památkovou péči a dějiny architektury na Německé vysoké škole technické v Praze. Krátce také jako teoretik a historik umění působil na pražské Akademii výtvarných umění. Roku 1935 odchází do Brna, kde je jmenován profesorem na Německé vysoké škole technické. Vrchol jeho kariéry nastal v době Protektorátu Čechy a Morava. Záhy po jeho zřízení byl jmenován přednostou Zemské galerie, kde měl z hlediska nacistické ideologie zaručit její očistu od tzv. zvrhlého umění. Od roku 1940 byl dále jmenován zástupcem ředitele Státního památkového úřadu pro Zemi Moravskoslezskou. Po penzionování dosavadního ředitele Stanislava Sochora se v roce 1941 ujal vedení úřadu. O rok později převzal i vedení obdobného úřadu v Čechách. Vedle problematické role nacistického ideologa umění náleží Karlu Kühnovi nesmazatelné pozitivní zásluhy na ochraně movitých i nemovitých památek před jejich zničením válečnými událostmi v Čechách a na Moravě. Karl Kühn byl zabit během osvobození Prahy 8. května 1945.\n\nV rámci edice Soupis památek historických a uměleckých v království Českém provedl:\nKarl Kühn je jediným autorem, který v českém prostředí vydal práci o ochraně památek před válečnými událostmi:\n\n"}
{"id": "1039385", "url": "https://cs.wikipedia.org/wiki?curid=1039385", "title": "Lípa u památníku", "text": "Lípa u památníku\n\nBizarní strom má shora otevřenou suchou prostornou dutinu v kmeni, která je obrostlá výmladky. Obvod kmene je 395 cm, koruna dosahuje do výšky 14 m (měření 2004). Lípa je chráněna od roku 2005 jako esteticky zajímavý strom, významný vzrůstem, historicky důležitý strom a jako významné torzo stromu.\nV mapě AOPK ČR je strom zakreslen asi 50 m severozápadněji.\n\n\n"}
{"id": "1039387", "url": "https://cs.wikipedia.org/wiki?curid=1039387", "title": "Serdar Aziz", "text": "Serdar Aziz\n\nSerdar Aziz (* 23. října 1990, Bursa) je turecký fotbalový obránce a reprezentant. Hraje v klubu Bursaspor.\n\nAziz je odchovanec Bursasporu, s nímž se stal jednou mistrem Turecka (2009/10). Od srpna 2007 do ledna 2008 hostoval v Merinossporu.\n\nSerdar Aziz nastupoval za turecké mládežnické výběry od kategorie do 16 let.\n\nV A-týmu Turecka debutoval 16. 11. 2014 v kvalifikačním utkání v Istanbulu proti Kazachstánu, vstřelil v něm třetí gól Turecka (výhra 3:1).\n\nGóly Serdara Azize v A-týmu turecké reprezentace\n\n"}
{"id": "1039388", "url": "https://cs.wikipedia.org/wiki?curid=1039388", "title": "Osek (hrad)", "text": "Osek (hrad)\n\nOsek (též Rýzmburk, ) je zřícenina gotického hradu nad vesnicí Hrad Osek asi 2 km severozápadně od města Osek v Ústeckém kraji. Stojí na vrcholu ostrožny v nadmořské výšce 525–550 m n. m. Od roku 1964 je chráněn jako kulturní památka.\n\nHrad byl postaven před polovinou 13. století. Byl rodovým sídlem Hrabišiců, kteří ho prodali míšeňskému markraběti Vilémovi. Později ho získali Kaplířové ze Sulevic a Lobkovicové, za kterých byl v průběhu 16. století opuštěn.\n\nZakladatelem hradu byl pravděpodobně král Václav I., který stavbou pověřil kastelána Boreše z rodu Hrabišiců. Královské založení je naznačeno velkým rozsahem hradního areálu s malým množstvím vnitřní zástavby. Tomáš Durdík předpokládá, že král před rokem 1250 vystavěl první fázi hradu s obvodovou zástavbou. Dendrochronoligické datování ukazuje, že stromy použité ve válcové věži jádra byly pokáceny v letech 1247–1262 a 1248–1249. V roce 1250, ze kterého pochází první písemná zmínka, hrad získal do svého držení dosavadní kastelán Boreš. Dokončení královského záměru však bylo nad jeho možnosti a hrad byl dostavěn až na začátku 14. století (dokončení kaple se datuje okolo roku 1300).\n\nHrad zůstal v majetku Hrabišiců do konce 14. století. Význam rodu v průběhu času klesal a zároveň se zmenšoval i rodový majetek. Roku 1398 prodali hrad míšeňskému markraběti Vilémovi. Po husitských válkách, během kterých stáli majitelé hradu na straně katolíků, bylo zesíleno opevnění.\n\nRoku 1459 hrad získal král Jiří z Poděbrad, ale hned o rok později ho zastavil kancléři Prokopu z Rabštejna. Za nejasných okolností byl hrad obsazen německými křižáky (1468) a v letech 1471 a 1473 Sasy. Král Vladislav II. hrad roku 1474 prodal Pavlu ze Sulevic. Páni ze Sulevic však od začátku 16. století sídlili v Duchcově a hrad za nich přestal být obýván a zpustl.\n\nV nárožích trojúhelného jádra stály dvě čtverhranné a jedna okrouhlá věž. Nejstarší z nich je donjon na nejvyšším místě staveniště, ve kterém byly druhotně použity starší architektonické články. Věž měla tři patra a okna orientovaná k západu a jihu. V přízemí se nacházela síň, v prvním patře obytná komnata a nad ní noční komora se vstupem na obranný ochoz. Nad ní se nacházelo ještě patro určené k provozním nebo skladovacím účelům. Jednotlivé úrovně pravděpodobně spojovala dřevěná žebříková schodiště. Okrouhlá věž s průměrem 6,2 metru u paty je částečně dochovaná do výše třetího podlaží. Její výstavba byla dendrochronologicky datována do období 1248–1249. Přízemí je přístupné dochovaným portálkem. Dochované kapsy po závorách svědčí o tom, že vstup bylo možné uzavřít z vnitřní i vnější strany. Do vyšších pater se vstupovalo portálem v prvním patře přístupném z přilehlé hradby po žebříku. K menší čtverhranné věži přiléhala malá polygonální kaple a palác. Pod hradním jádrem, na třetím nádvoří, stála pravděpodobně jen velká hospodářská budova. Hradba okolo nádvoří byla zpevněná věžicí a jako parkán obíhala také boky jádra.\n\nNa druhém nádvoří volně stojí okrouhlý bergfrit, jehož přízemní vstup byl proražen až v devatenáctém století. Také hradba druhého nádvoří obíhá jádro jako další parkán. Na západní straně k ní byla v 15. století přistavěna hospodářská budova považovaná za pivovar, nebo ubikaci posádky. Na prvním nádvoří stála zřejmě jen protáhlá brána. Hradby prvního a druhého nádvoří postrádaly ochoz a jejich obranu umožňovaly pravidelně rozmístěné věžičky. Existuje názor, že vnější opevnění nevzniklo současně se založením hradu, ale bylo postaveno až v průběhu 14. století.\n\nZřícenina je dobře přístupná z Oseka, odkud vede červeně značená turistická značka dlouhá asi 2,5 km. V blízkosti také prochází značená cyklotrasa číslo 231. Nedaleko hradu se nachází přírodní památka Vrása.\n\nNa hradě se natáčela scéna z filmu Páni kluci, kdy se hlavní hrdinové vypraví hrad dobýt.\n\n\n\n"}
{"id": "1039390", "url": "https://cs.wikipedia.org/wiki?curid=1039390", "title": "Lubomír Kupčík", "text": "Lubomír Kupčík\n\nLubomír Kupčík (* 23. ledna 1957, Praha) je český malíř, grafik a ilustrátor.\nPo ukončení základní školy se Lubomír Kupčík vyučil uměleckým malířem interiérů v Družstvu umělecké výroby Štuko. Poté se podílel na mnoha restaurátorských projektech (například Národní divadlo v Praze, Kostel svaté Ludmily na pražském Náměstí Míru, Španělský sál Pražského hradu a další). Jeho zájem o etnografii, zoologii a paleontologii ho vedly k tomu, že navázal spolupráci s časopisy \"Skaut\", \"Junák\" a od roku 1991 též s časopisem \"Woodcraft\". Jeho první knižní ilustrace vznikly ve spolupráci s časopisem \"Pevnost\" a s nakladatelstvím Triton. Ilustroval celou řadu knih převážně se sci-fi, fantasy a dobrodružnou tematikou. V průběhu své činnosti spolupracoval a stále spolupracuje s řadou českých knižních autorů, například s autorem sci-fi literatury Miroslavem Žambochem nebo s popularizátorem paleontologie Vladimírem Sochou.\n\n\n"}
{"id": "1039391", "url": "https://cs.wikipedia.org/wiki?curid=1039391", "title": "Jan Sapák", "text": "Jan Sapák\n\nJan Sapák (* 6. března 1957, Brno) je architekt, teoretik architektury, publicista, vysokoškolský učitel. \n\nSapák studoval v letech 1978–1981 Fakultu architektury VUT u prof. Aloise Nového). V letech 1981–1984 studoval na Akademii výtvarných umění u Jiřího Kotalíka V letech 1984–1988 pracoval v libereckém projektovém ústavu (Stavoprojekt Liberec), atelieru 02, který byl totožný s dřívějším atelierem SIAL, kde byl asistentem Miroslava Masáka, a pracoval v týmu na rekonstrukci pražského Veletržního paláce. V roce 1988 spoluzaložil neformální sdružení architektů Obecní dům, spolu s M. Masákem, P. Pelčákem, I. Vavříkem, Z. Jiranem a M. Němcem. \n\nV letech 2006–2011 byl členem představenstva České komory architektů v Praze a také jejím prvním místopředsedou. V období po sametové revoluci moderoval a předsedal (spolu s I. Plickou) prvnímu zakládajícímu shromáždění Obce architektů v Průmyslovém paláci na pražském výstavišti.\n\nOd roku 1994 působil také jako externí pedagog Fakulty architektury Vysokého učení technického v Brně. Od roku 2005 pracoval jako předseda pracovní skupiny pro památky a později jako člen pracovní skupiny pro architektonické soutěže až do roku 2012. \n\n\n\nVětší část profesního života je publicisticky činný ve vlasti i v zahraničí. Publikoval větší množství článků a několik knih jako autor i spoluautor.\n"}
{"id": "1039392", "url": "https://cs.wikipedia.org/wiki?curid=1039392", "title": "Kaple svaté Anny (Lhotka)", "text": "Kaple svaté Anny (Lhotka)\n\nKaple svaté Anny ve Lhotce u Hostomic byla postavena na základě rozhodnutí o stavbě kaple z roku 1760 majitele panství Hořovice Eugena Vrbny z Freudentálu. Je chráněna jako kulturní památka České republiky.\n\nRozhodnutí o stavbě učinil Eugen Vrbna z Freudentálu na základě slibu své choti Eleonoře v souvislosti s onemocněním svých tří dětí morem. Děti se z této smrtelné nemoci uzdravily. Dne 25. května roku 1761 byla kaple slavnostně vysvěcena. Na hlavním oltáři je obraz sv. Anny a pod ním obraz s rodinnou scénou nemocných dětí u nichž se modlí kněz a rodiče. V kapli jsou rovněž osazeny dodnes provozuschopné varhany. 1. listopadu 1995 byla kaple pro veřejnost uzavřena a začala její stavební obnova. Finančně se na stavební opravě podíleli jak soukromí dárci, kteří přispěli částkou 26 170 Kč, dále Obecní úřad Lhotka a pražské arcibiskupství, jež je vlastníkem kaple. První slavnostní mše po opravě kaple se konala 1. srpna roku 1999. V létě roku 2005 byla provedena oprava vitrážových oken.\nKaple svaté Anny je postavena na místě, z něhož je rovněž pěkný výhled na brdské Hřebeny, obec Neumětely a Hostomice pod Brdy.\n\n"}
{"id": "1039393", "url": "https://cs.wikipedia.org/wiki?curid=1039393", "title": "Seznam svatých oratoriánů", "text": "Seznam svatých oratoriánů\n\nToto je seznam svatých a blahoslavených oratoriánů. V závorce je uveden datum svátku.\n\n\n\n"}
{"id": "1039398", "url": "https://cs.wikipedia.org/wiki?curid=1039398", "title": "Marie Kornelová", "text": "Marie Kornelová\n\nMarie Kornelová je literární pseudonym PhDr. Marie Hrubešové (15. února 1909 Chrudim – 21. listopadu 1978 Chrudim), české spisovatelky a překladatelky. \n\nNarodila se v Chrudimi, její otec byl vrchní soudní rada Josef Hrubeš (1881-1936). Bratr, JUDr. Josef Hrubeš (1898-1943), byl za okupace popraven.\n\nV Chrudimi vystudovala nejprve dívčí lyceum (1922), na které navázala studiem na místním reálném gymnáziu. Středoškolské studium ukončila v roce 1927 a pokračovala ve studiích na Filozofické fakultě Univerzity Karlovy. Titul PhDr získala v roce 1935. Její dizertační práci \"Máchovy výrazové prostředky к charakteristice osob v románu Cikání\" vydala svým nákladem filosofická fakulta Karlovy university.\n\nPo vystudování se uplatnila jako středoškolská profesorka, nejprve (od roku 1934) na reálném gymnáziu v Praze; v roce 1935 přešla na obchodní akademii v Chrudimi, kde pracovala až do odchodu do invalidního důchodu v roce 1947.\n\nMimo svoje povolání se v Chrudimi věnovala ochotnickému divadlu a recitaci. Regionální tisk zaznamenal řadu jejích veřejných vystoupení. Dopisovala si se spisovateli Jaromírem Johnem, Karlem Novým, Helenou Šmahelovou, Vladislavem Vančurou. Zemřela v Chrudimi a byla pochována na místním evangelickém hřbitově.\n\nOsobní fond Marie Hrubešové-Kornelové je uložen v Památníku národního písemnictví.\n\nPro své dílo používala pseudonym Kornelová, odvozený od jména chrudimského rodáka Viktorina Kornela ze Všehrd. \n\n\n\nMarie Kornelová překládala z němčiny, angličtiny, francouzštiny, slovenštiny a lužickosrbštiny. Mezi významnější překlady patří (v závorce uveden pouze rok prvního vydání):\n\nObdiv k dílu Marie Kornelové (k románu \"Svatební jízda\") se objevil i v korespondenci dvou osobností české literatury – Jaromíra Johna a Vladislava Vančury – z ledna 1942.\n\n\n"}
{"id": "1039400", "url": "https://cs.wikipedia.org/wiki?curid=1039400", "title": "Neve Avot", "text": "Neve Avot\n\nNeve Avot ( נווה אבות, doslova \"Oáza otců\", v oficiálním přepisu do angličtiny Newe Avot, nověji též המרכז המשולב לרפואה גריאטרית שהם, \"Centrum geriatrického lékařství Šoham\") je lékařské centrum geriatrické péče a obec v Izraeli, v Haifském distriktu.\n\nNachází se v nadmořské výšce 51 metrů na severním okraji města Pardes Chana-Karkur.\n\nObec vznikla roku 1948 (v Izraeli mají některé školské a sociální komplexy status samostatné obce). K 31. prosinci 2014 zde žilo 161 lidí.\n\n"}
{"id": "1039405", "url": "https://cs.wikipedia.org/wiki?curid=1039405", "title": "Milena Lukešová", "text": "Milena Lukešová\n\nMilena Lukešová (16. června 1922 Choceň, Československo – 28. července 2008 Litomyšl, Česká republika) byla česká spisovatelka.\n\nMilena Lukešová, rodným jménem Kořínková, se narodila v Chocni. Její otec byl železničář. Maturovala v roce 1941 na reálném gymnáziu v Litomyšli, poté se věnovala studiu jazyků. Svá studia na Filozofické fakultě Univerzity Karlovy nedokončila po bratrově emigraci v roce 1948. Titul PhDr. získala až v roce 1967. \n\nPracovala jako překladatelka a externí lektorka. V letech 1962-1975 pracovala jako redaktorka (později vedoucí redaktorka) ve Státním nakladatelství dětské knihy (SNDK), později Albatros. Závěrečných deset let svého života pobývala ve Spojených státech amerických.\n\nPsala knihy především pro nejmenší nebo pro začínající čtenáře. Tvořila také poezii pro mládež. Spolupracovala s rozhlasem, televizí a časopisy (například s Dikobrazem nebo Mateřídouškou). Počínaje rokem 1984 působila jako externí konzultantka v oblasti dětské literatury na bostonské univerzitě.\n"}
{"id": "1039406", "url": "https://cs.wikipedia.org/wiki?curid=1039406", "title": "Robert Gill (spisovatel)", "text": "Robert Gill (spisovatel)\n\nRobert Gill (1935 – 2012 Brno) byl český spisovatel.\n\nNarodil se v roce 1935. Od roku 1964 působil jako středoškolský profesor češtiny a angličtiny na SVVŠ a posléze Gymnáziu Brno – Křenová 36. Podílel se na přípravách sborníků k výročím své školy (1967, 1972) a literárních sbornících jejích studentů Brk. Přispíval do brněnského tisku (Rovnost) a do literárního časopisu Plamen. Používal autorskou šifru \"ergé\". Pohřeb měl v Brně 13. července 2012.\n\nJeho literárním debutem se v roce 1964 stala sbírka satirických povídek \"Protokoly\". Obsahuje čtrnáct do stručnosti pročištěných próz plných absurdní imaginace. Celá knížka se nese satirickým tónem zaměřeným na dobovou atmosféru komunistického dusna, což jednak svědčí o uvolnění cenzury v šedesátých letech 20. století, ale také o osobní statečnosti mladého autora. Realita je mu jen odrazištěm k stvoření umělého světa. Prokázal smysl pro skloubení reálna s ireálnem. Lze tu vystopovat vlivy Ionesca, Pintera, Jaroslava Haška, hrabalovský přístup krásného mlácení prázdné slámy.\n\n10. 11. 1965 měla v divadle Večerní Brno v režii Luďka Ambrože a Evžena Sokolovského premiéru Gillova divadelní hra \"Čára\". Čára čili hranice vtrhne v podobě dvou geometrů do Adámkovic pokoje a rozpůlí kdeco, i na kanapi spícího Františka Adámka. Tak je tato Gillova groteska rozehrána. Je to autor poučený moderní dramatikou, a tudíž nemíní svou hrou připomínat některou reálnou hraniční čáru ani nehodlá psychologicky rozebírat konflikty svých postav, ale chce na jevišti vytvořit model imaginativního světa, pobavit groteskní i tragickou hrůzou nesmyslných čar a předvést, jak pronikají do intimity našich životů, ruší a rozvracejí je, zatímco my jsme před pohybem mechanismů, rozhýbaných z jakýchsi vyšších zájmů, bezmocní jako šachové figurky, s nimiž se jenom manipuluje, i směšní, když se proti tomu všemu pokoušíme vzepřít.\nBrzy se ukáže, že sama výchozí situace není jediným zdrojem aktivity hry. Teprve pokusy změnit či zrušit nesmyslnou hranici tvoří pohyb Gillovy grotesky.\n\n\n\n \n"}
{"id": "1039409", "url": "https://cs.wikipedia.org/wiki?curid=1039409", "title": "Na hraně zítřka", "text": "Na hraně zítřka\n\nNa hraně zítřka (v originále Edge of Tomorrow) je akční sci-fi film z roku 2014 natočený podle japonské novely \"All You Need is Kill\" Hirošiho Sakuzaraky. Režíroval jej Doug Liman. V hlavních rolích se zde představili Tom Cruise, Emily Blunt, Bill Paxton a Brendan Gleeson.\n\nPříběh se odehrává v blízké budoucnosti roku 2020.\n\nNoviny ohlašují dopady zvláštního typu meteoritů poblíž Hamburku v Německu, ze kterých se vynořuje zvláštní agresivní forma mimozemského života, Mimikové – hmyzoidní, bionická rasa, strukturou připomínající lva a disponující vyspělou vojenskou technikou. Po 5 letech jejich masivního útoku se lidstvu konečně podaří bitvu vyhrát u města Verdun za pomoci nové vojenské technologie, která má podobu humanoidního exoskeletu se zabudovanými zbraněmi velkých kalibrů. Jeho první nositelkou je členka speciálních jednotek Rita Vrataská (verdunský anděl/kovová mrcha; Emily Blunt), která s touto technikou a s téměř nulovým výcvikem zneškodnila v této bitvě stovky mimiků. Za týden má proběhnout invaze spojených vojenských sil lidstva United Defense Force (UDF) na pobřeží Francie, jež je vetřelci okupována stejně jako zbytek kontinentální Evropy. Výsadky jednotek z Londýna mají proběhnout za týden.\n\nMajor Will Cage (Tom Cruise), který má na starosti komunikaci s médii, je povolán do Londýna ke generálu spojeneckých sil Brighamovi (Brendan Gleeson) a pověřen pokrytím plánované invaze v první linii. Poté, co se Cage vzpírá a snaží se generálovi nasazení na frontu vymluvit, protože nemá žádné bojové zkušenosti, pokouší se také generála vydírat. Nakonec se pokusí utéct, je ale chycen a zatímco je omráčen ochrankou, degradován na vojína a odeslán na základnu.\n\nProbouzí se na vojenské základně Heathrow, kde se seznamuje s vrchním seržantem Farellem (Bill Paxton). Ten už je informován, že Cage je zběh a že se chce vyhnout boji. Po marné snaze dostat se k telefonu je nakonec odveden mezi vojáky čety “J“. Před invazí je Cage navlečen do exoskeletu (Vojín Grif Cageovi neřekne, kde je pojistka ke zbraním) a po trapném útěku je naložen s ostatními do bojového čtyřrotorového vrtulníku. Ráno doráží armáda k pobřeží Francie. Těsně před přistáním je Cageova loď zasažena do rotoru (ukáže se, že vetřelci o invazi věděli předem). Posádka stihne vyskočit před výbuchem. Cage dopadne na pláž a po několika útrapách se střetne tří v tvář samotné Ritě Vrataské, která je ale po chvíli zastřelena. Cage nakonec zbraň odjistí, ale následně přesto umírá, ještě před tím granátem zneškodní podivně vypadajícího namodralého Mimika (Alfu) a dostane se do kontaktu s jeho krví. Překvapivě se probouzí opět předchozího dne v okamžiku svého příjezdu na základnu Heathrow, je opět odveden k své jednotce a v bojovém vrtulníku odeslán na frontu, kde opět umírá. Zjišťuje, že se v okamžiku své smrti dostává stále znovu a znovu do časové smyčky a probouzí se ve stejném okamžiku na základně. V jedné časové smyčce osloví během boje Ritu, která mu řekne: „Až se vzbudíš, najdi mě“. V další časové smyčce pak skutečně Ritu ještě na základně osloví a všechno se jí snaží vysvětlit. Ta mu poté řekne, že do stejné situace se dostala po kontaktu s krví Alfy i ona při bitvě o Verdun. Spolu s dr. Carterem, částicovým fyzikem, mikrobiologem a bývalým analytikem britské vlády Cageovi vysvětlí, že nesmí mimozemšťany vnímat jako vojsko, ale jako jeden organizmus. Ty nejběžnější „Bety“ fungují jako pařáty „Alfy“, jako ta, kterou zabil, je vzácná a je nervovou soustavou. Mozkem organizmu je „Omega“. Když je Alfa v boji zabita, Omega vrátí čas. Cageovi se při likvidaci Alfy omylem dostala do krve její krev, čímž získal alfinu schopnost (zemře, Omega restartuje den a on to vnímá). Časem se mu podle Cartera budou zjevovat vize toho, kde se Omega nachází a že toho lze dosáhnout přístrojem, jenž si musí vpíchnout do těla.\n\nCage spolu s Ritou využívají neustále se opakující časové smyčky a neustále krůček po krůčku zdokonalují Cage v boji a střelbě. Vize se mu počase zjeví, a z nich zjistí že Omega se nachází v přehradní hrázi v Německých horách. Teď se musí ještě dostat z bojiště na nedaleký opuštěný zábavní park. Na konec se konečně z pláže dostanou. Autem dojedou až k malému domu, kde se náhodou nachází vrtulník s plnou nádrží paliva. Cage z počátku Ritu přesvědčuje, aby jen přelili benzín do auta a jeli dál a aby ve staré chatce přespali. Najde i kávu. Když ji ale Ritě nabídne, ta se překvapí, že ví kolik cukru si do kávy dává. Pozná, že už zde byli. Naštvaně mu vezme klíče a odejde k vrtulníku, že prý mrhá jejich časem. Cage jí řekne, že 10 metrů od vrtulníku je Mimik a že ať udělá cokoliv, ona zemře. Jestli zabije Omegu, ona bude mrtvá. Rita stejně nasedne, ale umírají oba. V další časové smyčce je Cage plně vycvičen, a ze silných citů k Ritě se rozhodne, že ji tentokrát nebude \"obtěžovat\". Jako již dokonalý zabiják se vrhá do bitvy, dostává se z pláže a letí do Německa do hor k oné přehradě. Všechny vize ale byly pouze léčkou, navíc když se chce zabít Alfa, nesoustřeďuje se na něj ale pouze na jeho krev. Vetřelci očividně chtějí svoji schopnost zpět. Pro spuštění pravé vize je třeba onoho roztoku, který má generál v trezoru. Vkradou se do budovy a do generálovy kanceláře. Ten jim zpočátku jejich vyprávění nevěří, ale po Cageovém působivém předpovídání budoucna jim nakonec roztok předá. Venku je však čeká ozbrojená policie. V další smyčce si během útěku Cage zařízení vpíchne do nohy a uvidí Omegu v Louvre v Paříži. Jsou ale chyceni, Cage je zraněn, je mu podána cizí krev a tím ztratí schopnost ovládání časové smyčky. Oběma se ale podaří utéct a přesvědčit členy čety \"J\" (vojíny Skinnera, Grifa, Kimmela, Forda a Nance), aby s nimi letěli do Francie a zlikvidovali nepřítele. Jejich loď je ale před Louvrem sestřelen a Nance, Xortz a Kimmel umírají. Všichni jsou téměř bez munice a Grif má zraněnou nohu. Cage má nápad, že loď nemusí letět, aby je k Louvru dopravila. Stačí aby ji motory k cíli dotáhly. Skinner a Grif zůstávají aby mimiky zdrželi. Ford je při útoku na pyramidu zastřelen a zůstanou pouze Cage s Ritou. Cage se rozhodne nepřítele zadržet. Dostanou se do podzemního parkoviště a rozdělí se. Rita odláká Alfu a Cage jde zničit Omegu. Rita umírá po pár momentech a potom, co se Cagovi podaří odjistit granáty, umírá spolu s Omegou a Alfou, která Cage i Ritu pronásledovala. Alfina krev však vnikne do Cageova těla a ten se probudí znovu, tentokrát v den jeho příletu do Londýna. Generál ve vysílání oznamuje, že z Francie vyrazila impulzní vlna a že v jejím důsledku zanikla schopnost Mimiků bojovat. Cage jde na základnu, navštíví Ritu, ta ale znova neví kdo je. Cage se zasměje a film končí.\n\nRecenze na webu Filmonie.cz\n"}
{"id": "1039412", "url": "https://cs.wikipedia.org/wiki?curid=1039412", "title": "Kostel svatého Václava (Šluknov)", "text": "Kostel svatého Václava (Šluknov)\n\nKostel svatého Václava ve Šluknově je římskokatolický farní kostel, pravděpodobně již v pořadí třetí stavba na témže místě. Barokní sakrální stavba byla postavena v letech 1711–1722, přičemž její využívání začalo roku 1714. Plány vytvořil lipovský stavitel Zacharias Hoffmann (1678–1754) a zapracoval do nich připomínky rakouského architekta Johanna Bernharda Fischera z Erlachu (1656–1723). V roce 1922 se stal kostel arciděkanským a od roku 1966 je chráněn jako kulturní památka.\n\nJednolodní stavba stojí na obdélníkovém půdorysu a zakončuje ji půlkruhově uzavřený presbytář směřující na severovýchod. Stěny zdobí zdvojené pilastry, po stranách hlavního vchodu stojí sochy svatého Pavla a Jana Křtitele. Na hlavním oltáři je umístěn obraz \"Zavraždění svatého Václava\" z konce 18. století od Jana Jiřího Schmidta. Na brankách a konzolách stojí sochy svatého Víta, Ludmily, Prokopa a Vojtěcha. Boční oltáře jsou zasvěceny Jezulátku, Nejsvětějšímu Srdci Ježíšovu, svaté Barboře, Panně Marii a svatému Janu Nepomuckému. Na jesličkách o rozměrech 6 × 2 metry se podílela řada betlémářů ze Šluknovského výběžku. Varhany z let 1939–1940 od žitavské firmy Andreas Schuster & Sohn disponují 47 rejstříky, třemi manuály, pedálem a více než třemi tisíci píšťalami.\n\nNa zrušeném hřbitově, jenž se rozprostíral kolem kostela, se dochovala řada klasicistních náhrobků, včetně několika prací drážďanského sochaře Franze Pettricha (1770–1844). Severně od něj stojí sochy svatého Vojtěcha, Jana Nepomuckého a Prokopa, přenesené ke kostelu z různých částí města. Před farou z roku 1842, umístěnou východním směrem, stojí socha svatého Václava.\n\nŠluknov je poprvé písemně zmiňován, v roce 1281, jak uvádí \"Lužický kodex\" (). V této době již pravděpodobně stál ve vsi kostel neznámé podoby a zasvěcení, přestože je jeho existence nepřímo potvrzena až v polovině 14. století. První známý držitel hohnsteinského panství Hynek I. Berka z Dubé na Hohnsteině († kolem 1361) uvedl roku 1359 do šluknovského kostela prvního známého kněze Johannese von Hohlen. Tehdy již ke šluknovské farnosti náležely také vsi Císařský a Rožany. V druhé polovině 16. století se na šluknovském panství prosadila reformace a kostel sloužil evangelickým bohoslužbám. Rekatolizaci započali Mansfeldové, kteří vlastnili panství od roku 1623. Dokončena byla v polovině 17. století. Patrně ještě původní kostel roku 1634 shořel při velkém požáru města. Obnova byla v době třicetileté války obtížná, proto teprve v roce 1647 vyrostla nová věž a roku 1650 byl nákladem 18 tisíc zlatých dostavěn celý kostel. Než došlo k dokončení stavby, konaly se bohoslužby v zámecké kapli. Kostel spolu s farností připadl roku 1655 k nově založené litoměřické diecézi. I tuto sakrální stavbu, v pořadí patrně již druhou, zničil požár. Stalo se tak v červnu roku 1710 a mše svaté se musely opět konat na zámku, v létě pod velkou lípou v zámecké zahradě.\n\nPřípravy na stavbu nového barokního svatostánku zasvěceného svatému Václavovi začaly ještě téhož roku. Iniciátorem a hlavním donátorem stavby se stal majitel panství hrabě Filip Zikmund z Ditrichštejna (1651–1716). Původní plány vypracoval lipovský stavitel Zacharias Hoffmann (1678–1754) a na žádost hraběte do nich zapracoval připomínky rakouského architekta Johanna Bernharda Fischera z Erlachu (1656–1723). Ten navrhl úpravy fasád a výstavbu nové věže (původní plán počítal se zakomponováním věže, která přečkala požár). Stavební práce začaly roku 1711 a vedl je Zacharias Hoffmann, tesařské práce zajišťoval Andreas Brener, autorem klenby se stal patrně Octavio Broggio (1670–1742). K bohoslužebným účelům začala stavba sloužit již roku 1714 přesto, že nebyly dokončené věže. Sanktusová věž pochází z roku 1715, práce na hlavní věži začaly v roce 1717 a měly být dokončeny až roku 1722. Po dokončení byl roku 1722 kostel povýšen na děkanský. V následujících letech dostal postupně nové vybavení, jako oltáře či zvony. Roku 1804 a znovu 1823 se v klenbě objevily trhliny, které si vyžádaly stavební úpravy. Během obou světových válek podlehly zvony rekvizicím; o téměř všechny barokní zvony přišel kostel roku 1917. Nové vyrobila roku 1922 zvonařská dílna bratří Ulrichů, zanikly však o dvacet let později v průběhu druhé světové války. V roce 1922 byl kostel povýšen na arciděkanský. Poslední opravy proběhly na konci 20. století.\n\nKostel svatého svatého Václava vlastní Římskokatolická farnost – arciděkanství Šluknov. Stavba je od roku 1966 vedena jako kulturní památka. Pravidelné bohoslužby slouží arciděkan Pavel Procházka. Poutní mše svatá se koná 28. září na svátek patrona kostela svatého Václava.\n\nJednolodní barokní sakrální stavba stojí na obdélníkovém půdorysu, polokruhově zakončený presbytář směřuje na severovýchod. Boční fasády lodi člení vysoké stupňovité sokly, na něž navazují sdružené pilastry zakončené kompletním kladím, které obepíná celou stavbu. Okna završuje odsazený, polokruhově zakončený záklenek doplněný šambránou přecházející v nadokenní římsu. Hlavní vstup v jihovýchodní stěně zdobí portál se splávkovou římsou, po jehož stranách stojí pozdně barokní sochy svatého Jana Křtitele a svatého Pavla. Do jihozápadního průčelí je začleněna hranolová věž s podchodem klenutým valenou klenbou. Její nároží zdobí pilastry, okna jsou obdélná, zakončená polokruhovým obloukem. V podchodu je umístěna prázdná nika, ve které stála socha svatého Václava z první poloviny 19. století. Boční stěny doplňuje obdélná sakristie při severozápadní stěně a předsíň s oratoří v patře při jihovýchodní stěně. Ve zdech lodi a presbytáře jsou zazděné klasicistní náhrobky.\n\nLoď je sklenuta třemi vzájemně oddělenými poli valené klenby s lunetami, paprsčitě zakončený presbytář taktéž valenou klenbou s lunetou. Stěny a pilíře člení pilastry, štuková výzdoba pochází z doby výstavby kostela a představují ji především páskové a akantové ornamenty. Zděný kůr přechází v dřevěné galerie, místy třípatrové. Mobiliář pochází především z druhé poloviny 18. století a z přelomu 18. a 19. století. Klasicistní hlavní oltář z konce 18. století zdobí obraz \"Zavraždění svatého Václava\" od Jana Jiřího Schmidta. Na starších brankách stojí sochy svatého Víta a svaté Ludmily. Pod okny presbytáře jsou umístěny prosklené rakve s figurínami svaté Inocencie a svatého Inocencia. Na konzolách stojí sochy svatého Prokopa a svatého Vojtěcha z druhé čtvrtiny 18. století. Autory sochařské výzdoby jsou šluknovský sochař Franz Bienert a českokamenický Josef Klein, který rovněž zhotovil původní hlavní oltář, boční oltáře a křtitelnici. Moderní obětní stůl, ambon a kříž jsou vyrobeny z taveného zlatavého skla a pozlacené oceli. Vyrobil je Ateliér Vitraj a 28. července 2018 je posvětil litoměřický biskup Jan Baxant. Do té doby používaný obětní stůl pocházel z předchozího kostela. Novodobá křtitelnice napodobuje klasicistní předlohu, původní dřevěné víko zdobí velká skupina zobrazující Křest Páně. Bohatě zdobenou kazatelnu doplňují postavy evangelistů a na stříšce socha Krista Vládce. Klasicistní boční oltáře pocházejí z přelomu 18. a 19. století a jsou na nich umístěny mladší sochy Jezulátka a Nejsvětějšího srdce Ježíšova. Naproti hlavnímu vchodu stojí oltář svaté Barbory, který pochází z druhé čtvrtiny 18. století a zdobí jej sochy svaté Barbory, svatého Josefa, svatého Jáchyma a svaté Anny Samotřetí. Dva protějškové oltáře pocházejí z druhé třetiny 18. století a zdobí je socha Madony a obraz svatého Jana Nepomuckého. Obraz \"Sen svatého Jakuba\" z roku 1737 od Václava Vavřince Reinera (1689–1743), umístěný původně na zdi lodi, je od roku 2003 vystaven v Galerii a muzeu litoměřické diecéze. Do zdi jsou zasazeny dva kamenné náhrobky, renesanční figurální z roku 1548 (hrob Ernsta ze Schleinitz) a nápisový z roku 1664. Z původních zvonů pocházejících z 18. století se v hlavní věži dochoval pouze jeden. Dochované jesličky byly poprvé postaveny na Vánoce roku 1921 a později je doplnily nové figury a útěk do Egypta. Podklad je dlouhý 6 metrů, široký 2 metry a figury dosahují výšky 20 až 25 centimetrů. Na jesličkách se podílela řada betlémářů Šluknovského výběžku, jako Franz Rosche (1885–1944), Anton Wendler (1897–1972) či Franz Schütz (1906–2000).\n\nŠluknovský kostel vlastnil varhany nejpozději v 16. století. Ty prokazatelně existovaly roku 1616, postavil je patrně šluknovský varhanář a kantor Benignus Weindt (asi 1580–1650), zanikly však při požáru. Kostel z roku 1650 obdržel nové varhany neznámých dispozic, na kterých roku 1698 pracoval českokamenický mistr Tobias Fleck (je možné, že je také sestavil). I tento nástroj zničil požár a v ještě nedokončeném kostele jsou k roku 1719 zmíněny pravděpodobně provizorně pořízené varhany. Zcela nové, na místní poměry veliké, postavil v letech 1736–1737 mistr Franz Fassmann (1697–1760) z Prahy. Celkem obsahovaly 22 rejstříků: 12 hlavní stroj, 6 pozitiv v zábradlí a 4 pedál. Hrací stůl byl vestavěný v podstavci a varhaník tak seděl zády k oltáři. Bohatě štafírovanou skříň zdobily tři sochy. Nástroj procházel pravidelnou údržbou až do roku 1879, kdy cvikovský varhanář Heinrich Schiffner (1853–1938) postavil nové, na svou dobu moderně pojaté varhany. Ty disponovaly 29 rejstříky ve dvou manuálech a pedálu a celkem obsahovaly 1 780 píšťal. Hojně pochvalovaný nástroj začal brzy vykazovat nedostatky, které roku 1890 přestavbou odstranila budyšínská firma Hermann Eule. Poslední varhany pocházejí z let 1939–1940. Za cenu 40 tisíc říšských marek je dodala žitavská firma Andreas Schuster & Sohn. Nástroj s elektropneumatickou trakturou patří k největším v Čechách, disponuje 47 rejstříky ve třech manuálech a pedálu a více než třemi tisíci píšťalami, z nichž některé pocházejí z předchozích Schiffnerových varhan.\n\nKostel obklopuje někdejší hřbitov, zrušený po roce 1844, kdy začal být na jižním okraji města na svahu Křížového vrchu (391 m) postupně budován nový městský hřbitov. Dochovala se řada klasicistních náhrobků z konce 18. a počátku 19. století, mezi nimi i práce drážďanského dvorního sochaře Franze Pettricha (1770–1844). Severně od kostela stojí sochy svatých Vojtěcha, Jana Nepomuckého a Prokopa, které sem byly postupně přeneseny z původních umístění na území města, a také Bienertův kříž, spojující význam zbožného zastavení a funerální památky. Mohutný litinový kříž na kamenném soklu dal zbudovat obchodník s obilím Franz Bienert roku 1853 nad hrobem své první ženy. Východním směrem navazuje na hřbitov areál historizující fary postavené poté, co se stará budova roku 1842 rozpadla. V její zahrádce je umístěna socha svatého Václava, původně instalovaná v podchodu věže kostela. Západně od kostela stála farní škola, která podlehla demolicím v období po druhé světové válce.\n\n\n"}
{"id": "1039414", "url": "https://cs.wikipedia.org/wiki?curid=1039414", "title": "Přemyslovský hvozd", "text": "Přemyslovský hvozd\n\nPřemyslovský hvozd (také \"Královský hvozd\", \"Přemyslovský lovecký hvozd\", \"Křivoklátský lovecký hvozd\", dříve \"Zbečenský lovecký hvozd\") je lesnatá oblast převážně ve středním povodí řeky Berounky v západní části středních Čech.\n\nOblast se nachází převážně v dnešních okresech Rakovník a Beroun, částečně pak Kladno; Rokycany a Plzeň-sever, ale zasahuje i do okresu Louny.\n\nČást tohoto lesnatého území je dnes chráněna:\n\n\n\n\n\n\n\n\n\n\n\n\n"}
{"id": "1039416", "url": "https://cs.wikipedia.org/wiki?curid=1039416", "title": "Aretinova mapa", "text": "Aretinova mapa\n\nAretinova mapa Čech, původním názvem \"Regni Bohemiae nova et exacta descriptio\" (Nový a přesný popis Království českého), patří mezi nejstarší mapy českého území. Roku 1619 ji vydal Pavel Aretin z Ehrenfeldu a od té doby byla využívána sto let.\n\nPavel Aretin se narodil v Uherském Brodě kolem roku 1570. V letech 1600–1608 byl radním písařem v Klatovech, kde výhodným sňatkem získal značný majetek. Poté po jeden rok zastával funkci druhého písaře Starého Města pražského a následně v letech 1609–1612 působil ve službách Petra Voka z Rožmberka jako český sekretář. Z této doby je mu připisováno několik rukopisných map rožmberského území (např. mapa zábřežského panství). Připisováno proto, že byl údajně velmi skromný a svá díla nepodepisoval.\n\nPo smrti Petra Voka, na podzim roku 1612, se vrátil do Prahy, kde se stal radním písařem a po obdržení městského práva tu koupil dům. V roce 1615 byl nobilitován císařem Matyášem a kromě erbu mu byl (i díky přímluvě Jana Jiřího ze Švamberka) udělen šlechtický predikát z Ehrenfeldu. Později se přidal k povstání českých stavů, kde zastával funkci sekretáře. Roku 1619 vydal své nejznámější dílo, mapu s názvem \"Regni Bohemiae nova et exacta descriptio\" (Nový a přesný popis Království českého).\n\nPo vydání Obnoveného zřízení zemského roku 1627 byl Pavel Aretin jako nekatolík nucen emigrovat a usadil se v saském městě Pirna. Předpokládá se, že při saské okupaci Čech 1632 se Pavel Aretin na krátkou dobu do Čech vrátil a někdy v této době vydal druhé upravené vydání své mapy Čech. O následných aktivitách nejsou známy bližší informace.\n\nAretinova mapa vyšla celkem ve čtyřech vydáních. Autorem prvních dvou je samotný Pavel Aretin. Třetí vydání Aretinovy mapy je dílem Daniela Vusína a čtvrté jeho syna Kašpara Vusína.\n\nMapa byla tištěna ze dvou měděných desek o rozměrech 766x574 mm a jako rytec je uveden \"Paulus Bayard sculpsit Pragae\" (Pavel Bayard, rytec pražský). Nad mapou je uveden její název a ve třetím a čtvrtém vydání je po stranách vyobrazeno 12 postav v dobových krojích (6 mužských a 6 ženských). Mapa je orientována k severu. V levém dolním rohu se nachází grafické měřítko a legenda, obsahující vysvětlení 16 značek v mapě používaných. V horních rozích jsou uvnitř rámce vyobrazeny obrazy českého lva a císařského orla, což spolu s nápisem \"Cum consensu Superiorum\" (Se souhlasem nadřízených) ve spodní části mapy značí, že se jedná o úřední mapu. Kartuš v pravém dolním rohu nese nápis \"Patriae honori et utilitati Dt Const Paulus Aretinus ab Ehrenfeld Ciuis Antiq: Urbis Pragensis Anno exulcerati seculi MDCXIX\" (K poctě a užitku vlasti věnuje a zasvěcuje Pavel Aretin z Ehrenfeldu občan Starého města pražského v roce 1619) – Pavel Aretin se tedy sám neoznačuje za autora mapy. V místě pramene Vltavy je vyobrazen andělíček sklánějící se nad buzolou.\n\nMapa byla vyhotovena v měřítku 1:504 000. Především v západní části Čech se projevuje stočení o 9°, z čehož lze usuzovat, že autor mapu skládal z částí. Geografická síť chybí, ale rám mapy je dělený na 42x35 mil (1 míle = 7.4516 km). Předpokládá se, že mapa byla vytvořena na základě skutečného měření, i když podle dostupných informací Aretin sám měření neprováděl. \n\nPopis sídel na mapě je psán česky i německy. K mapě byl připojen rejstřík (psaný česky a německy), uvádějící 1157 abecedně seřazených míst včetně jejich souřadnic (v celých mílích a jejich osminách), které jsou v mapě zobrazeny. Souřadnice míst jsou vztaženy k levému hornímu rohu. Na konci rejstříku je opět obojím jazykem uvedena poznámka: \"Meze království Českého vůkol drží 123 1/3 mil. Země Česká od východu k západu nadýl drží 40 mil, od půlnoci na poledne širokosti má 35 mil. Všecken Země České plac v svých hranicích drží 859 mil quadratův.\" Jde o vůbec první údaj popisující velikost tehdejšího území Čech.\n\nAretinova mapa jako první mapa Čech obsahuje politické rozdělení na 15 krajů, které jsou přímo v mapě popsány (opět česky i německy). Mimo vnitřního členění jsou zakresleny i hranice s okolními zeměmi.\n\nDále mapa obsahuje poměrně přesný zákres výškopisu (kopečková metoda), ovšem bez popisu. Pouze Krkonoše jsou popsány latinským nápisem \"Montes Gigantum\" (Obří hory) a je u nich uveden nápis \"Krkonosse vel Montes Gigantum in quibus Daemon quem incolae Ribenzal vocant mirabilem Dei potestatem monstrat\" (Krkonoše neboli Obří hory, v nichž démon, obyvateli nazývaný Rýbrcoul, ukazuje podivuhodnou moc Boží).\n\nVodopis je bohatý, i když méně přesný. V pozdějších vydáních byl opravován. Na rozdíl od výškopisu jsou téměř všechny zobrazené řeky i popsané. Řeky na území Čech jsou sice napojeny na zahraniční toky, zde se nicméně vyskytuje mnoho chyb a nepřesností.\n\nZakreslení cest prakticky chybí. Výjimku tvoří Zlatá stezka z bavorského Furholzu (dnes část obce Grainet) do Prachatic a Nová stezka z Furholzu přes Dolní Vltavici a Horní Planou do Českého Krumlova.\n\nDruhé vydání se od prvního liší nápisem v písmenu o v názvu mapy, kde stojí: \"Ab Auctore recognita et aucta Anno Salutis 1632\" (Autorem přezkoumáno a zvelebeno léta Páně 1632). Také byl opraven vodopis a topografie především v oblasti východních Čech. Toto vydání je také připisováno Pavlu Aretinovi, ale průkazné zmínky o tom chybí.\n\nPotřetí Aretinovu mapu vydal mědirytec a nakladatel Daniel Vusín. V tomto vydání jsou vyplněny ovály u vyobrazených postav (vlevo \"Βaro Bohemiae, Nobilis Bohemiae, Mercator, Civis, Plebeuus, Rusticus\" a po pravé straně \"Baronis uxor, Nobilis faemina, Mercatoris uxor, Civis, Plebea, Rustica\"). Poznámka z posledního písmene názvu mapy z druhého vydání byla odstraněna. Text v kartuši v pravém dolním rohu byl nahrazen nápisem \"Prostat apud Daniel Wussim Civem Neo-Pragensem: qui pro honore ac Utilitate Patriae opus hoc renovavit et excudit, An. MDCLXV\" (Vytištěno Danielem Vusínem občanem Pražským, který toto dílo obnovil a vyryl k poctě a užitku vlasti, roku 1665). Podpis rytce byl odstraněn a v místě byla doplněna kresba mapy. Ke kresbě císařského orla byly doplněny meč a žezlo. Též byly dokresleny lesy jižních Čech a opět zpřesněna kresba ve východních Čechách. K tisku mapy byla ovšem použita původní rytina, ze které byla tištěna první dvě vydání.\n\nČtvrté vydání mapy je dílem Kašpara Vusína, syna Daniela Vusína. Na rozdíl od předchozích tří vydání má mapa rozměr 641x539mm, neboť byl odstraněn název a vyobrazení postav na bocích. V kartuši v pravém dolním rohu je uvedeno: \"Haec Tabula Regni Boemiae prostat Pragae apud Casparū Wussin\" (Tato mapa Království českého tištěna v Praze Kašparem Vusínem). Stejně jako v minulém vydání chybí odstraněný podpis rytce. Zároveň byl odstraněn andělíček s buzolou a místo něho dokresleny lesy Šumavy, horní tok Vltavy a doplněn nápis \"Passauer Wald\" (Pasovský les). Opět byl zpřesněn a opraven vodopis a doplněny některé německé názvy. Stejně jako v předchozím vydání byla použita původní rytina. Toto vydání nebylo datováno.\n\nVe stejném roce jako Aretinova mapa vyšla v Augsburgu mapa Wilhelma Petera Zimmermanna. O rok později vydává svou mapu v Amsterdamu Egid Sadeler. Všechny tři mapy jsou si velmi podobné a nabízí se myšlenka, že všechny mají stejnou předlohu (již bylo zmíněno, že Aretin se za autora své mapy neprohlásil), která se nedochovala.\n\nKopií Aretinovy mapy vzniklo mnoho a dočkala se vydání v mnoha zahraničních atlasech, především holandských a anglických. Několik různých reprodukcí mapy vlastní Ústřední archiv zeměměřictví a katastru .\n"}
{"id": "1039417", "url": "https://cs.wikipedia.org/wiki?curid=1039417", "title": "Vratislavská univerzita", "text": "Vratislavská univerzita\n\nVratislavská univerzita ( '; '; '; ') je veřejná univerzita, která se nachází v polské Vratislavi. Byla založena v roce 1702 a je jednou z nejstarších vysokých škol ve střední Evropě. Po celou svou historii až do konce druhé světové války a následujících územních změnách v tehdejším Polsku, byla jedním z hlavních vzdělávacích center v německy mluvící části Evropy. V poválečném období pomáhali akademici z okolních univerzit – obzvláště pak z Univerzity Jana Kazimierze ve Lvově – při obnově univerzitních budov a znovuzavedení výuky na Vratislavské univerzitě. První dny vyučování tehdy dokonce probíhaly v učebnách s rozbitými okny.\n\nV současné době jde o největší univerzitu v Dolním Slezsku. Od roku 1945 ji absolvovalo více než 100 000 studentů včetně asi 1 900 výzkumných pracovníků. Někteří získali významná ocenění za rozvoj vědy a školství.\n\nNejstarší zmínka o univerzitě ve Vratislavi se nachází v zakládací listině školy \"Generale litterarum Gymnasium\" podepsané českým a uherským králem Vladislavem Jagellonským 20. února 1505. Novou akademickou instituci ve městě však papež Julius II. z politických důvodů zamítl. Svou roli mohly také sehrát četné spory a nevraživost ze strany krakovské Jagellonské univerzity. První úspěšná zakládací listina, známá jako \"Aurea bulla fundationis Universitatis\", byla podepsána až o dvě století později – 1. října 1702 císařem Leopoldem I.\n\nPředcházející zařízení, která existovala do roku 1638, byla přeměněna na jezuitskou školu a nakonec, za podpory Jezuitů a slezského druhého tajemníka Johana Adriana von Plencken, byla císařem roku 1702 přetvořena na filozofickou a katolicko-teologickou univerzitu s názvem \"Leopoldina\". Škola byla otevřena 15. listopadu 1702 a Johann Adrian von Plencken se stal jejím prvním kancléřem. Jako katolická instituce sloužila univerzita v protestantské Vratislavi jako nástroj slezské protireformace. Po přičlenění Slezska k Prusku v roce 1742, ztratila svůj ideologický ráz, ale nadále zůstala náboženskou institucí pro vzdělávání pruského katolického duchovenstva.\n\nPo porážce Pruska Napoleonovými vojsky a následné reorganizaci pruského státu došlo 3. srpna 1811 ke sloučení akademie s protestantskou Evropskou univerzitou Viadrina, která dříve sídlila ve Frankfurtu nad Odrou. Sloučená škola dostala jméno \"Slezská univerzita Fridricha Viléma ve Vratislavi\" ( \"Schlesische Friedrich-Wilhelms-Universität zu Breslau\") a skládala se z celkem pěti fakult – filozofické, lékařské, právnické, protestantské teologické a katolické teologické.\nS univerzitou byly propojeny tři teologické semináře dále pak filologický, dějepisný, matematicko-fyzikální, státoprávní a vědecký seminář a semináře pro germánskou, románskou a anglickou filologii. Roku 1842 byla na univerzitě založena katedra slovanských studií. Škola v té době měla dvanáct různých vědeckých institutů, šest klinických center a tři sbírky. Roku 1811 byl do univerzity začleněn zemědělský institut s deseti učiteli a čtyřiačtyřiceti studenty. Jeho součástí byl také veterinární a technologický ústav. V roce 1884 navštěvovalo univerzitu 1 481 studentů.\n\nRoku 1885 bylo součástí univerzitní knihovny celkem více než 400 000 svazků. Mezi nimi bylo 2 400 prvotisků a 2 840 rukopisů. Díla pocházela z knihoven bývalých univerzit ve Frankfurtu a Vratislavi a ze zrušených klášterů, ale také z orientálních sbírek \"Bibliotheca Habichtiana\" a akademického \"Leseinstitutu\".\n\nVratislavská univerzita navíc vlastnila observatoř, pětihektarovou botanickou a od roku 1862 zoologickou zahradu, botanické a historické muzeum. Dále byly její součástí četné biologické, chemické a fyzikální sbírky, chemická laboratoř, mineralogický a anatomický institut, klinické laboratoře, galerie zejména děl německých autorů (hlavně z kostelů a klášterů) nebo muzeum slezských starožitností.\nKe konci 19. století vyučovaly na Vratislavské univerzitě některé významné osobnosti své doby – mimo jiné matematik Johann Peter Gustav Lejeune Dirichlet, jeden ze zakladatelů bakteriologie, Ferdinand Julius Cohn nebo fyzik Gustav Kirchhoff. Podle profesora historie Henryka Barycze tvořila v akademickém roce 1813/14 většinu studentstva polská mládež. Všichni studenti – polští, němečtí i židovští – si zakládali vlastní bratrstva. Za příklady polských bratrstev si můžeme vzít spolky \"Polonia\" a \"Concordia\". Jednou z organizací polských studentů byla i větev tělovýchovné jednoty Sokol. Židovští studenti založili bratrstva \"Viadrina\" (1886) a \"Unie studentů\" (1889). Jeden z nejstarších studentských spolků v Německu byla \"Teutonia\", založená roku 1817. Bylo to pouhé dva roky po vzniku vůbec prvního studentského spolku v Německu (\"Urburschenschaft\" na Jenské univerzitě). Všechna polská bratrstva byla na přelomu 19. a 20. století rozpuštěna profesorem Felixem Dahnem. V roce 1913 pak pruské vedení prosadilo četná nařízení, která omezila počet židovských studentů z neněmecky mluvící východní Evropy (takzvaných \"Ostjuden\"), kteří mohli studovat v Německu, na 900. Na Vratislavské univerzitě jich mohlo zůstat 100.\nPo příklonu Německa k nacismu byla touto ideologií nakažena i Vratislavská univerzita. NSDAP používala fyzické násilí proti polským studentům za to, že mluvili polsky, v roce 1939 byli všichni polští studenti ze školy vyloučeni. Ve stejném roce pracoval Walter Kuhn (specialista na \"Ostforschung\") se skupinou německých vyučujících na vědecké tezi, která by historicky ospravedlňovala „plán na masovou deportaci do východních území“. Během druhé světové války pak byly vypracovány jiné projekty na vytváření důkazů pro ospravedlnění anexe polských území Německem nebo představení Krakova a Lublinu jako německých měst.\n\nPo obléhání Vratislavi bylo město v roce 1945 obsazeno Rudou armádou. Většina německých obyvatel následně Vratislav opustila nebo byla vyhnána a město se stalo součástí Polské republiky. Po poválečném určení polských hranic byla celá lvovská Univerzita Jana Kazimierze (včetně knihovny, Ossolinea, všech zaměstnanců a jejich majetku) přesunuta z oblasti Kres do Vratislavi. Celý tento přesun byl nutný proto, že se Lvov stal součástí Ukrajiny. Mnoho univerzitních budov však bylo poškozeno. Část univerzitní knihovny byla spálena Rudou armádou 10. května 1945, tedy čtyři dny poté, co se němečtí obránci města vzdali.\n\nKoncem května 1945 přijeli do Vratislavi polští akademici, převzali správu nad budovami a začali s jejich obnovou. Uvádí se, že došlo ke zničení až 70 % univerzitních budov. Došlo k urychlenému opravení některých menších budov a byl sestaven sbor učitelů, kteří většinou přišli z předválečné Univerzity Jana Kazimierze a Univerzity Štěpána Báthoryho ve Vilniusu.\n\nRozhodnutím Státní národní rady ze dne 24. srpna 1945 byla Vratislavská univerzita znovuzaložena jako státní škola. První přednášku vedl 15. září 1945 mikrobiolog a sérolog Ludwik Hirszfeld. Od roku 1952 do roku 1989 nesla univerzita jméno polského prezidenta Bolesława Bieruta.\n\nV roce 2002 oslavila Vratislavská univerzita tři sta let od svého založení.\n\n\n\n"}
{"id": "1039419", "url": "https://cs.wikipedia.org/wiki?curid=1039419", "title": "Muzeum sinchajské revoluce (Wu-chan)", "text": "Muzeum sinchajské revoluce (Wu-chan)\n\nMuzeum sinchajské revoluce () v čínském městě Wu-chan bylo pro veřejnost otevřeno 10. října 2011, v den 100. výročí vypuknutí sinchajské revoluce, která ukončila v Číně dva tisíce let trvající císařskou nadvládu. Porážka dynastie Čching vyústila ve vyhlášení Čínské republiky, jejímž prvním prezidentem se stal Sunjatsen, zakladatel a hlavní představitel Kuomintangu (Čínská národně–lidová strana). Muzeum stejného jména bylo otevřeno ve stejný den v jihočínském městě Kantonu.\n\nMasivní budova ve tvaru V byla postavena podle návrhu architektonické kanceláře Wuhan Institute of Architectural Design. Na fasádu budovy byly použity panely z červeného pohledového betonu ve vzhledu hrubého kamene. Tyto velké, ale lehké panely byly vyrobeny z fotokatalytického sklovláknobetonu, což je samočisticí stavební materiál, který též aktivně přispívá ke snížení znečištění okolního ovzduší. Za výrobu a instalaci 30 000 m² fasádních panelů byla odpovědna firma Nanjing Beilida Industrial Co. Ltd.\nBudova muzea je, spolu s původní cihlovou budovou, kde se scházeli čelní představitelé povstání a která nese název Památník wuchanského povstání a revoluce 1911 (anglicky: Memorial Hall of the Wuchang Uprising of the 1911 Revolution), součástí komplexu zhruba 18 artefaktů ve Wu-chanu, připomínajících tuto historickou událost.\n\n"}
{"id": "1039425", "url": "https://cs.wikipedia.org/wiki?curid=1039425", "title": "Adventní a vánoční vazba", "text": "Adventní a vánoční vazba\n\nAdventní a vánoční vazba je způsob seskupení rostlin a hmot pomocí aranžování a je vzhledově i použitým materiálem typická, upravená jako dekorace při oslavě adventu, vánoc a období během počátku nového roku. Adventní a vánoční vazba je zdobena přízdobami, které mají nejen dekorativní charakter ale jsou i symboly a řídí se křesťanskými, židovskými a pohanskými tradicemi, církevními předpisy, církevní mystikou a pověrami. Adventní a vánoční vazba také bývá používána jako součást církevní liturgie. Slouží ale především k dekoraci obydlí, společenských prostor i veřejných prostranství během Adventu a Vánoc. Jakékoliv vazby a aranžmá, včetně smuteční a dárkové vazby, v tomto období bývají obvykle ovlivněny tradicemi a atmosférou svátků a zohledněno provedení v souladu s uvedenými svátečními zvyky. Některé z uvedených dekorací jsou používány se zapálenými svíčkami, nebo v jejich blízkosti, což bývá zdrojem bezpečnostních rizik. Vánoční a adventní dekorace si v ČR v 21. století často připravují i sami uživatelé.\n\nČeši patří mezi nejvíce ateistické/nevěřící národy na Zemi. Náboženské tradice nejsou široce dodržovány, a vánoční praktiky mají mnoho výstředních prvků navazujících na místní tradice. Vánoce nejsou spojeny s křesťanstvím v rozsahu, který je jinde, jsou v ČR více sekularizovány a společně slaveny i nekřesťany, ateisty a bezvěrci.\n\nVánoční dekorace v ČR jsou vzhledově poměrně typické a ustálené. Tradiční barvy používané v době Vánoc jsou zelená, bílá, zlatá, červená. Mnohdy ale bývají používány takové barvy a styly, které lépe vytvoří v daném interiéru příjemnou, sváteční a zimní atmosféru.\n\nNe všechny tradice jsou rozšířeny ve všech oblastech, kde jsou slaveny Vánoce.\n\nKromě adventních věnců se vily i prosté věnce bez svící z různých rostlin, které měly symbolický význam. Většinou měly zajistit svému majiteli štěstí, lásku, zdraví a bohatství. Samotný adventní věnec se v dnešní době svojí podobou vzdálil od podoby původní, stále má ale vyjadřovat zastavení, radost a očekávání.\n\nNa svátek sv. Barbory, tzn. 4. prosinec, se vžila tradice řezání „barborek“, tj. větviček jakýchkoli stromů a keřů, které mohou do vánoc rozkvést, nejčastěji třešňových, ale i z jiných ovocných stromů, kaštanu, dřínu apod. „Barborka“, která rozkvetla o vánocích, přinášela do domu štěstí a děvčatům na vdávání předpovídala svatbu. I svatá Barbora přinášela v předvečer svého svátku dárky, podobně jako svatý Mikuláš odměňovala hodné a kárala zlobivé děti.\n\nV době adventu si lidé rádi zdobí svoje domovy jmelím, které má podle tradice přinášet štěstí a požehnání do domu, podle Keltů také plodnost. Políbení pod větvičkou jmelí má zajistit vzájemnou lásku až do příštích vánoc.\n\nV zemích s keltskou tradicí se k adventní a vánoční výzdobě používá také cesmína a břečťan, které mají chránit domov před čarodějnicemi a zlými duchy.\nPečení tradiční medové perníčků v adventní době má v českých zemích tradici pravděpodobně od 12. století. Kromě jejich přímé konzumace byly používány k ozdobení vánočního stromku také je pečen perníkový adventní věnec. V této době se připravuje také vánoční cukroví, které má svůj původ v pohanské tradici oslav slunovratu. I vánoční cukroví nebo jeho napodobeniny mohou být součástí výzdoby v tomto období.\n\nNa počátku 21. století si zejména děti od začátku prosince otevírají adventní kalendář, který jim připomíná, že Vánoce se blíží a i ony musí svým způsobem dodržovat půst - být „hodné“, aby jim Ježíšek přinesl dárky. Adventní kalendář bývá ozdobně upravován aranžéry květin jako adventní ozdoba pro děti.\nDalší moderní tradicí je výzdoba domovů Vánoční hvězdou (vánoční růže).\n\nAdventní věnec má v ČR krátkou tradici. Ještě během 20. století bylo zdobení adventních věnců pronásledováno orgány komunistické vlády jako zpátečnický, křesťanský zvyk. Na konci tisíciletí ale byla tradice plně zavedena i v ČR.\n\nNa sklonku adventu si lidé staví betlémy (jesličky) po vzoru sv. Františka z Assisi. V České republice se staví především v rodinách věřících, v upomínku významu a původu vánoc. Pečou se vánočky, zdobí vánoční stromky a upravují mísy s ovocem. Ovoce je tradiční ozdobou používanou při dekoraci. Vánoční stromek není ustálenou tradicí v všech evropských zemích.\n\nMísa s ovocem je hlubokým symbolem, který je nevědomky dodržován dodnes. Má symbolizovat tichou modlitbu za dobrou úrodu a víru, že nadcházející rok přinese stejný blahobyt jako ten minulý. Kromě čerstvého ovoce (tradičních českých jablek a hrušek) obsahovala často i sušené ovoce a ořechy. V druhé polovině dvacátého století se pozornost soustředila na citrusové plody a banány. Jejich nedostatek, v době plánovaného hospodářství zcela běžný, byl vnímán velice negativně. Sušené plátky citrusů a symbolicky i plodenství tropických a subtropických rostlin jsou od přelomu tisíciletí běžnou součástí výzdoby vánočních dekorací.\n\nV 21. století se lidé rádi vracejí k tradiční podobě mísy s ovocem, která je zároveň velmi dekorativní, vzhledem k dnešním možnostem lze ale naklást na misku téměř jakékoli tropické plody a neobvyklé pochutiny k vyjádření vánoc jako svátků hojnosti. Zdobené ovocné mísy s napodobeninami plodů, byly na přelomu tisíciletí prodávány jako aranžmá. Zájem nebyl velký a v druhé dekádě se podobné výrobky používají zřídka. Dovoz a distribuce napodobenin ovoce (plodů) pro účely zhotovení a prodeje aranžmá je ČOI zakázán, protože výrobek může být zaměněn za potravinu nedospělými a duševně chorými.\n\nVánoční stromek má svůj původ ve zdobení lidských obydlí chvojím na ochranu před vším zlým. Ještě počátkem 16. století bylo zdobení stromků pronásledováno katolickou církví jako pohanský zvyk, později však bylo akceptováno.\n\nVánoční a adventní symboly jsou používány spíše pro empatické vyjádření daného období, žádný z uvedených symbolů není nezbytným atributem vánoc a adventu, mimo adventního svícnu. Obvyklé je použití vánočního stromu a v některých zemích barevné vánoční osvětlení. Smyslem vánoční symboliky je vytvářet vánoční atmosféru. Vytváření vánoční atmosféry je používáno nejen v domácnostech pro vytvoření příjemného prostředí, ale i v prodejnách a nákupních centrech pro zvýšení prodeje. Prodejem objektů s vánoční symbolikou a vánočních ozdob se v období zvýšené poptávky po tomto druhu zboží (chladnější polovina roku) zabývá jako doplňkovým sortimentem mnoho prodejen s jinak různým zbožím.\n\nTypickými zimními symboly vánoc jsou sníh, sněhové vločky, jehličnany, třpytivé ozdoby, postavy z Betléma, anděl, sněhulák, rampouchy, hvězdy, kometa, cesmína, chvojí, baňky, svíčky a elektrické vánoční osvětlení, vánočky, vánoční pečivo, ořechy, badyán, celá skořice, sušené plátky citrusů, Jezulátko a Santa Claus. Jsou doplňovány o symboly jako holé stromy, sláma, rozkrojené jablko, kapr, vůně františků (purpura), rybí šupina, svícen, vánoční ubrus, zabalené dárky, hořící prskavka, srdce, ovoce (lesní i tropické) atp. Mnohé z těchto symbolů lze využít i při aranžování. Tyto symboly mohou být zobrazeny nebo vytvořeny pomocí různých materiálů. Ve 20. století bylo používáno sklo, keramika, kovový pplech, dřevo, sláma, textil. V 21. století je používán převážně plast.\nSymboly Vánoc jsou v mnoha zemích, jako je Švédsko nebo ČR, používány vánoční ozdoby na výzdobu již od zahájení adventu.\nV západním křesťanském světě, jsou zmiňovány dva tradiční dny, kdy jsou odstraněny vánoční ozdoby - Večer tříkrálový a Hromnice. Použití vánočních dekorací a symbolů po Hromnicích je tradicí považováno za nevhodné.\n\nV mnoha zemích je mnoho různých typů dekorací používaných v závislosti na tradicích a dostupných zdrojích. Některé tradice v některých zemích nebo lokalitách nemusí být obvyklé nebo dobře přijímané. Ve většině zemí je třeba vhodně kombinovat materiály k vytvoření celkově konzistentního dojmu pomocí estetických zásad. Zvyky se ovšem mohou různit a někdy nezávisí na kombinaci dekorací, ale na jejich množství a velikosti či neobvyklém provedení.\n\nVánoční stromek má svůj původ ve zdobení lidských obydlí chvojím na ochranu před vším zlým. Ještě počátkem 16. století bylo zdobení stromků pronásledováno katolickou církví jako pohanský zvyk, později však bylo akceptováno.\nVětve, olistěné části, celé rostliny, květy, plody a plodenství.\n\nV aranžování jsou používány stálezelené dřeviny a jehličnany: jedle , tis, cesmína, zimostráz, jalovec, borovice, cypřišek, zerav, břečťan, jmelí bílé. Smrk, mimo druhu smrk pichlavý, je vhodný pro venkovní dekorace.\nPoužívané jsou šišky ale ceněné jsou i větvičky s plody u cesmíny.\nTřešeň a slivoň, jako přirychlené řezané letorosty. Bezlisté někdy stříbřené nebo zlacené větve olše (s plody), bříza (s květy). Někdy je používán modřín (opadané větve). Ceněné jsou větvičky šípků s plody, nebo plody šípku.\nVelmi obvyklá v ČR je vánoční hvězda (\"Euphorbia pulcherrima)\", vánoční kaktusy (\"Schlumbergera\"), méně jsou časté azalky, bramboříky, čemeřice.\n\nJsou používány materiály vyvolávající svými skutečnými nebo přisuzovanými vlastnosti dojem: zimy, křesťanství, přirozenosti, lásky, společenství a vzájemné harmonie, rodiny, pohody, svátku, spojení s přírodou a ostatními živým tvory. Tyto vlastnosti mohou být v kompozici pomocí materiálu pouze symbolizované. Jsou používány materiály jako dřevo, kov, vata, juta, sláma, vosk, sklo, papír, provázek a podobně s různě upravenými povrchy a tvary.\nMají symbolizovat naději a světlo poznání (víry). Zapálené svíčky vytváří příjemnou atmosféru, avšak ohledem na nedokonalé spalování uhlovodíků z parafinu a vosku není vhodné používat svíčky jako osvětlení pravidelně.\n\nDekorativnost svíček umocňuje zbarvení, struktura povrchu, tvar a vonné přísady. Tradiční zásady u vánočních svíček nejsou jednotné. U adventních zvyků jsou některé lokálně preferované obyčeje blíže popsány v textu hesla adventní věnec.\nAdventní věnec je tradiční symbol západní církve sloužící k symbolickému odpočítávání čtyř týdnů adventu. Obvykle má podobu věnce ze jehličnatých větví ozdobeného 4 svícemi. Každou adventní neděli se zapaluje další svíčka. Svíček může být ale i více, v závislosti na zvyklostech a trendech. Svíce mohou být různě vysoké, různých barev, symetricky, nebo asymetricky rozmístěné. Zdobené věnce bez svíček, které jsou také nazývány adventní věnce, jsou používány k ozdobení vchodových dveří. Klasické adventní věnce byly zavěšované na stuhách, na počátku 21.století je nahradily věnce, které se kladou přímo na svátečně upravený stůl.\n\nPři zhotovení adventního věnce ale i dalších adventních dekorací by tradičně neměly být použity živé květy, ovšem v 21. století jsou již v ČR adventní věnce s živými květy vytvářeny s tím, že adventní a vánoční dekorace nepodléhá tolik pravidlům náboženství.\n\nAdventní věnec byl ve 20. století používán zavěšený na čtyřech stuhách, s tím, že byl zdoben na stranách. Na horní části věnce byly umístěny často u poměrně velké mašle širokých stuh což bylo obvykle dostatečnou výplní mezi svíčkami věnců do domácnosti. Ozdoby , jako hvězdy, andělíčci, perníky, ale nejčastěji slaměné ozdoby, visely z věnce dolů, přesně z vnitřní strany věnce na tenké stuze, v různé výšce. Ozdob bylo spíše menší než větší množství. Nejobvyklejší barvou stuhy a svíček byla červená a oblíbená, mimo fialové, byla i zlatá.\n\nS přelomem tisíciletí jsou preferovány věnce na stůl. Zdobeny byly bohatě ve čtyřech skupinách na místech stuh. Později bylo oblíbeno rozptýlené zdobení celého korpusu. S úbytkem sněhu roste používání bílé barvy jako symbolu Vánoc a Adventu aranžéry. Není preferováno zdobení větším množstvím zlatých ozdob. Někdy je kladen důraz na estetiku a kvalitu materiálu. V rozhodování největšího množství zákazníků je určující cena.\n\nPro prodejce vánočního zboží, vánočních a adventních ozdob je předpověď zákazníkem preferované barvy stejně důležitá jako předpověď počasí pro zemědělce závislého pouze na sklizni. Zboží v nevhodné barvě nebo s nevhodnými doplňky je zcela neprodejné.\nPro prodejce vánočního zboží, vánočních a adventních ozdob je předpověď zákazníkem preferované barvy stejně důležitá jako předpověď počasí pro zemědělce závislého pouze na sklizni. Zboží v nevhodné barvě nebo s nevhodnými doplňky je zcela neprodejné.\n\nPro advent a vánoce roku 2014 je předpovídána „trendy“ růžová a bleděmodrá, ale předpokládána je i bílá a především fialová. Nicméně přibývají zjištění, že „\"domácnosti na trendy doslova kašlou a raději použijí barvy, které se jim líbí\"“. „\"Nakonec je totiž stejně nejpříjemnější vyzdobit si domov podle toho, jaká barva ladí našemu oku.\"“ Doporučovány jsou však i hranaté věnce, pravidelné tvary, černobílé kombinace a postříbřený či pozlacený efekt.\n\nLze předpokládat, že barevná vánoční móda bude prodávána v pastelových odstínech a bílé. Prodejci prodávají ze zásoby bílých ozdob, moderní je venkovský, rustikální styl kombinace materiálů s hrubou strukturou a šedě či bíle zbarvených ploch na kterých barevné doplňky dobře vynikají. Oblíbené jsou i chlupaté, například vlněné, materiály a ojíněné nebo jinovatkou zbarvené povrchy. Tyto barvy také odpovídají preferenci zákazníků při předpokladu velmi teplých Vánoc bez sněhu.\nMódní trendy bývaly u adventních věnců nepřekročitelnou povinností. Fialová a tolerovaná, rozšířená, červená barva, u konzervativních domácností byla dříve nepřekročitelnou tradicí. Později každoroční diktát módy interpretovaný masám masovými sdělovacími médii informoval v rámci vánoční horečky jakou barvu je třeba zvolit pro reprezentativní výzdobu.\n\nV průběhu let se měnily třpytivé barvy a bohatá výzdoba adventních věnců (do roku 2000) na matné a přírodní, s důrazem na přírodní materiály. V minulých letech (do roku 2010) bývaly často používány včelí svíčky, které působí i přirozenou vůní.\n\nV roce 2008 byla moderní vánoční (i adventní) barvou černá, kombinovaná s bílou, nebo stříbrnou. Černé vánoce byly podpořeny silnou mediální kampaní která nastavovala černou barvu jako příkaz a nezbytnost. Prodejnost výrobků s vánoční tematikou v černé barvě však zaznamenala propad.\nV roce 2009 měla převládat bílá barva, kombinovaná s tradičními vánočními odstíny: červenou, zlatou a stříbrnou, ale také měla být komerčně úspěšná klasicky fialová. Zákazníci v roce 2009 poptávali maličké, levné, věnce na stoly (věnce bez závěsu), za 150 až 200 Kč. Obvyklá cena (zřejmě v celé ČR, včetně velkých měst) je udávána 300 Kč. Jen zelené jedlové základy věnce lze na veřejných místech ve městě, ve stánku, koupit i za 99 kč (Brno, Divadelní).\nV roce 2012 lze opět zaznamenat širší návrat k lesklým ozdobám, ale především „staromódním“ doplňkům ve venkovskému stylu.\n\nVěnce na zavěšení používané k vánoční a adventní výzdobě jsou také někdy nazývány adventní věnce, protože se umisťují na dveře či okna od tohoto období. Někdy se jim říká domovní znamení, avšak mají jinou funkci než obvykle domovní znamení měla. Podobné věnce s jinou výzdobou (nikoliv vánoční a adventní) jsou používány celoročně nebo s ohledem na nějaké blížící se svátky, například velikonoce. Podobně použité ozdoby na zavěšení na dveře či okna mohou mít v době vánoc a adventu také tvar koule, hvězdy, komety, stromu, podkovy, srdce, anděla, nebo zvonu.\n\nTyto ozdoby a věnce jsou zhotovovány z umělého chvojí, plastu, polystyrénu, florexu, kovu, slámy, dřeva, textilu, kůry a mechu nebo jiných materiálů. Věnce a uvedené ozdoby na zavěšení mohou být výrazně zdobeny po celém obrysu, nebo na jednom místě ozdoby, tak aby zůstala zachována dekorativní funkce a pozorovatel mohl z náznaků intuitivně vytušit smysl výzdoby.\nHrnkové květiny bývají často prodávány v obalech s vánoční tematikou, nebo dozdobeny dekoracemi, posypány glitry, v některých případech nastříkány (živé rostliny !) pestrými barvami.\n\nAdventní parter je název pro podlouhlé aranžmá v nádobě v níž jsou umístěny nejméně tři svíčky. Okolí svíček je upraveno chvojím a dekoracemi jako stuhy, baňky hvězdy a podobně. Svíčky v adventním parteru mohou být různě seskupeny, nebo rozmístěny. Samotná nádoba může být zhotovena z různých materiálů od plechu, plastu, keramiky, přes proutí až po dřevo. Rozeznávacím znakem je podlouhlý tvar a obvykle čtyři svíčky.\n\nJe součástí výzdoby zejména v domácnostech s dětmi. Kalendář slouží k odpočítávání dnů adventu ke Štědrému dnu. Je obvykle zhotovován jako celek s čísly označujícími dny do vánoc pod kterými se skrývají sladkosti nebo hračky. Někdy bývají kalendáře zhotoveny floristy. K skrývání objektů jsou použity malé krabičky. celková konstrukce bývá z drátěného pletiva či pevného papíru.\n\nGirlandy (nebo li věncoví) bývaly častou vánoční ozdobou exteriéru i interiéru domů. Vánoční girlandy se dělaly nejčastěji z chvojí nebo z více druhů materiálů, a to obvykle namotáváním materiálu na šňůru, lano nebo drát.\n\n„\"Věncoví je pás nebo lemovka, zhotovená ze vždyzelenů… …aby svojí zelení, ladně zavěšenou v různých kombinacích, ovinováním kol sloupů a zábradlí, zrcadel, balkonů… …přispělo k výzdobě předmětů které by jinak mrtvě působily, nebo aby jim dodalo náležité svěžesti,… …upozornilo, že výzdobou touto se jedná o radostnou nebo slavnostní náladu.\"“(Josef Vaněk, 1928) \nOdborná literatura z druhé poloviny 20. století uvádí že se girlanda nevyvazuje na podložku, je používán motouz nebo drát.\n\nJosef Vaněk v roce 1928 zmiňuje jako příklad vhodného materiálu „mahón, buxus, Asparagus, jedli, buk, dub“. Učebnice floristiky zmiňuje také použití řezaných květin na vánoční girlandu. Jako materiál na který se navazuje bývá uváděn drát nebo silný motouz. Učebnice floristiky ale také zmiňuje, že jako základ vánoční girlandy mohou posloužit výhony popínavých rostlin, například chmele, nebo přísavníku (psího vína).\n\nGirlandy musí být zhotoveny pečlivě a pevně, protože se s nimi často manipulovalo a musela odolávat tvarovým změnám. Jejich profil by měl být stejný nebo pravidelně tvarovaný. Vaněk zmiňuje možnost upravit tvar nůžkami, protože tvar musí být pravidelný a stejnosměrný, s tím, že nestejnosměrnosti (zřejmě má na mysli nestejnoměrnosti, nepravidelnosti) působí rušivě.\n\nNa obou stranách girland byly zhotovovány úchyty, které se obvykle spojovaly při skladování a transportu.\n\nNěkdy je girlanda zhotovována proplétáním z několika prutů či větví. Aranžér vytvoří základní kostru a do ní jsou vplétány další materiály. Uvádí se i možnost zhotovit girlandu přilepováním materiálu na konstrukci.[21]\nV publikaci Floristické techniky je uváděn čas k zhotovení namotávané girlandy o délce 2 metry, zhotovené z živého chvojí s přízdobami, včetně přípravy veškerých materiálů, 60- 80 minut.[22] K zhotovení vypichované girlandy o délce 6,5 metrů, zhotovené z řezaných rostlin a zeleně, včetně přípravy veškerých materiálů, stejná publikace uvádí potřebný čas 80 - 100 minut.[23]\n\nU girland v exteriérech je třeba počítat s vlivem povětrnosti, zejména srážek, které mohou girlandu zatížit a poškodit. Většina přízdob bývala vlivem počasí nevratně poškozena, s tím je třeba počítat i u výzdob girland z umělého chvojí. Živé materiály mívají, mimo girland připravovaných na Vánoce velmi krátkodobou životnost. Některé girlandy z květů, používané při stolování, mohou být esteticky znehodnoceny již během několika hodin. Girlandy jsou výrazným estetickým doplňkem, ekonomické použití takových ozdob je však třeba zvážit a přizpůsobit výběr materiálu záměru.\n\nSvícny jsou určeny jako ozdoba hrobu nebo interiéru. S ohledem na rozdíl v prostředí, bezpečnost a konvence je možné zohlednit způsob provedení a dekoraci svícnu.\n\nJde o svícny zhotovené na podložku s tím že základ je namotáván a do takto vytvořeného základu je dopíchán další materiál.\nNa podložku ze dřeva (dřevěná destička čtvercového tvaru a kolmo umístěný hranol) bylo namotáno delší chvojí (sukně), a kratší chvojí (na sloupek). Do prostoru byly mezi sloupek a sukni byly vypíchány větší větve tak, aby celek vypadal jako kompaktní víceméně kónický tvar. Takto vytvořený podklad býval ozdoben ze tří, ze dvou nebo jen z jedné strany. Na sloupek byla umístěna vysoká kónická svíce, takže celkově byl svícen poměrně velkou dekorací, nezřídka přes 50 cm.\n\nTyto svícny bývaly méně často zhotoveny i dvou-, tří- nebo čtyřramenné a celkově impozantní výrobky vysoké i metr. Na přelomu století začaly být používány tzv. nekapající svíčky, takže ozdoby byly dlouho dekorativní. Předtím někdy docházelo k zapálení celého svícnu na hrobě kvůli suchému chvojí politému parafínem.\n\nUvedená verze výrobku byla nahrazena svícnem s chvojím vypíchaným do plastového podkladu s nebo bez florexu. Výrobek bývá obvykle velký něco přes deset centimetrů. Podobně, do plastového podkladu, bývají zhotovovány i vánoční svícny do interiéru. Vhodné vánoční svícny do interiéru musí mít bezpečnostní prvky.\n\nPoužívá se k dekoraci interiérů a hrobů. Vhodným materiálem jsou větve stálezelených dřevin. Ideální jsou nepravidelné větve borovic, především velmi dekorativní borovice lesní. Také mohou být použity zlacené či stříbřené větve některých opadavých dřevin (bříza, olše). V případě použití zlacených větví opadavých dřevin bývá častěji použito i zlacené nebo zelené jmelí.\nJmelí je poměrně často prodáváno i v samostatných kytičkách pro zavěšení mezi dveře, pod lustr nebo jako doplnění vlastnoručně připravené kytice.\n\nDoplnit do vánoční kytice lze rychlené kvetoucí dřeviny jako slivoně, třešně, zlatice a podobně, což se ale děje spíše zřídka. Celé aranžmá bývá ozdobeno zlatými nebo jinými řetězy a přízdobami.\n\nAčkoliv během 20. století bývala vánoční kytice běžnou a vyhledávanou součástí výzdoby domovů a hrobů, prodeje na počátku 21. století jsou zanedbatelné.\n\nPři dekoraci stolu mohou být mimo dekorací ve formě věnce nebo svícnu použity ještě další ozdoby, jako ozdoby jídelních příborů a ubrousků, talíře, ubrusu. Centrálně umístěná dekorace nemá bránit výhledu stolujících, může být provedena jako štóla, vánoční parter, frýz, adventní věnec nebo svícen. Je možné provést přízdobu příborů, ubrousků, talíře a přizdobit i židli nebo sklenici.\n\nDrobné imitace vánočních stromků, malé vypíchané nádoby a svícny se dvěma nebo jednou svící jsou častou levnou ozdobou domů, kterou si často zhotovují sami majitelé nebo levně kupují. Na konci 20. století byly v ČSSR moderní a velmi poptávané napodobeniny stromků zhotovené z baněk, plodů a sušeného materiálu, kónického nebo kulatého tvaru. S ohledem na cenu zhotovení takové ozdoby, jsou podobné dekorace na počátku 21. století téměř neprodejné. Napodobeniny vánočních stromků z proutí s vánočními ozdobami a větší vypíchané nádoby tak lze někdy vidět jako dekorace floristických prodejen nebo vzácně v některých jiných prodejnách.\n\nVýrobky obsahující svíčky musí být opatřeny bezpečnostními prvky zamezujícími požáru. Uvedené výrobky musí být opatřeny návodem k použití. U výrobků které nemají bezpečnostní prvky musí být označeny jako výrobky sloužící pouze k dekoraci a uveden návod k použití. Je třeba uvádět také informace které upozorňují na nebezpečí spolknutí drobných předmětů, nepoužívání výrobků nebo jejich částí jako potravin a podobně. Výrobky by neměly obsahovat toxické, životu nebezpečné a zraňující části.\nVětšina vánočních dekorací je hořlavá. Jehličnany v teple rychle opadávají. Zvláště smrk, pseudotsuga. Některé jehličnany ačkoliv zasychají, neopadávají, ovšem jen málokteré zůstanou poměrně vzhledné i suché (např. jalovec čínský). V některých letech mohou být jehličnany více poškozovány suchem, chorobami, které pak způsobují rychlejší opad nebo reznutí jehlic. Skleněné ozdoby jsou snadno rozbitné. Jmelí prodávané jako jmelí bílé bývá dodavateli někdy zaměněno za ochmet evropský, který vypadá stejně ale rychle opadá, což způsobuje ztráty i maloprodejcům.\nDekorace v některých barvách, zlacené, lesklé s některými vzory, červené hvězdy, kuličkové řetězy, stahovací stuhy, nejsou prodejné mnoho let, protože móda se mění. Zásoby přírodních materiálů pro vánoční dekorace podléhají zkáze. Nakoupené sušené plátky ovoce, ale i plody a preparované sušené materiály jsou (dříve nebo později) poškozeny a zcela zničeny hmyzem. Některé rostlinné materiály preparované oleji se během času samovolně rozpadají. Slaměné výrobky, sušené plody a napodobeniny plodů ničí myši. Výraznými pachovými značkami, močí a výkaly nezabezpečené skladované materiály a silně vonící chvojí (např. \"Abies concolor\") znečišťují kočky. Ve vlhkých letech mohou být skladované materiály pro dekorace napadeny plísněmi, v suchých letech se některé sušené materiály samovolně rozpadají vysušením. Většinu materiálů chvojí po přízdoby je třeba kupovat - například sběr mechu v lese nebo stříhání chvojí v parku je zakázáno. Ani lesní podniky vždy nedokážou nabídnout chvojí v potřebné kvalitě nebo i množství a nemohou garantovat že již během používání nebude nepoužitelné. Průmyslově vyráběné vánoční zboží, především přízdoby i podklady, nebývají vysoké kvality. I dražší dovážené výrobky trpí zmetkovitostí.\nSvíčky, často s ohledem na způsob výroby, se rozlamují při napichování na bodec, čímž vznikají (při ceně svíček v 21. století) citelné ztráty. Při manipulaci s dekoracemi v mrazech se během doby rozlamují prakticky veškeré svíčky (především ale u typu „torpédo“) u svícnů na hrotech. Svíčky s metalizovaným povrchem se snadno poškrábou a jsou pak neprodejné.\n\nProdejem hotových vánočních výrobků se zabývá velká řada maloobchodních prodejců s jiným zbožím, například obchodní řetězce s potravinami nabízí hotové sériově vyráběné vánoční výrobky k dekoraci (různé kvality a ceny) ve velkém množství jako obohacení sortimentu běžného zboží. Sortiment velkoobchodů s aranžovacími materiály není nijak široký a ceny jsou, s ohledem na výsledné výrobky, vysoké. Zákazníci vyžadují vzhledné výrobky za velmi nízké ceny, jinak nenakupují, vánoční dekorace nepatří k zboží nezbytnému k životu. Prodejci vánočního a adventního zboží prodávají ve stáncích i během silných mrazů, dešťů a někdy v silném větru, což může poškodit prodávané zboží a podlomit zdraví zaměstnanců. Vzájemná konkurence prodejců někdy může vést k vzájemnému poškozování prodávaných vánočních dekorací. Mezi prodejci i různého zboží na trzích vznikají někdy spory o výhodnější místa. Zboží je při prodeji třeba zabezpečit proti krádežím a poškození vandaly.\n\nV některých zemích vzniklo a působí hnutí bojující proti komercializaci Vánoc. Projevem boje proti komercionalizaci Vánoc je nenakupování vánočního zboží. Nevole ke komercionalizaci Vánoc je zřetelná i v ČR. \n\nPolíbení pod jmelím, barborky - nařezané třešně.\n\n"}
{"id": "1039441", "url": "https://cs.wikipedia.org/wiki?curid=1039441", "title": "Pásová brzda", "text": "Pásová brzda\n\nPásová brzda je brzda, která sestává z pásu, jenž obepíná brzděné kolo či buben a vyvolává tak tření, čímž kolu buď zcela brání v otáčení (statická brzda), nebo je zpomaluje (dynamická brzda). Tato brzda se používá spíše u pevných zařízení – strojovny lanových drah, jeřáby, motorové pily, mnohých traktorů Zetor nebo u navijáků). Dříve se při umístění na kardanově hřídeli používala i jako parkovací brzda motorových vozidel. \n\nPásová brzda funguje na principu vláknového tření. Její účinek tak lze popsat jako třecí sílu T působící na obvodu bubnu:\n\nPři velkém formula_5 je brzdění velmi účinné a vysokého účinku brzd lze dosáhnout pomocí nevelké síly, je však značně citlivé na změny v formula_3. Například slabá vrstva rzi na bubnu může způsobit, že brzda bude škubat, voda může být příčinou jejího prokluzování a vzrůstající teplota při brzdění může zapříčinit slabý pokles součinitele tření, který však způsobí značný pokles účinnosti brzdy. Je-li pro pás použit materiál s nízkým formula_3, vzroste síla potřebná k dosažení daného brzdného účinku, avšak některé materiály s nízkým formula_3 mají formula_3, které je v rozsahu pracovních teplot stálejší. \n"}
{"id": "1039447", "url": "https://cs.wikipedia.org/wiki?curid=1039447", "title": "Zloději kol", "text": "Zloději kol\n\nZloději kol (v italském originále Ladri di biciclette) je italský film z roku 1948 režiséra Vittoria De Sicy.\n\nSnímek byl nominován na Oscara, uspěl v kategorii nejlepší cizojazyčný film za rok 1949.\n\n"}
{"id": "1039453", "url": "https://cs.wikipedia.org/wiki?curid=1039453", "title": "Jambo", "text": "Jambo\n\nSlovo Jambo může znamenat:\n\n"}
{"id": "1039454", "url": "https://cs.wikipedia.org/wiki?curid=1039454", "title": "Vláda Leszka Millera", "text": "Vláda Leszka Millera\n\nVláda Leszka Millera byla od 19. října 2001 do 2. května 2004 polská vláda pod vedením Leszka Millera. Po parlamentních volbách v září 2001 utvořila vítězná koalice Svazu demokratické levice a Unie práce koaliční kabinet s pátou v pořadí Polskou lidovou stranou. Během volebního období se projevily rozpory uvnitř obou vládních formací a v březnu 2003 odešli ministři za PSL z vlády.\n\nVláda získala důvěru 26. října 2001, když pro ni hlasovali vedle poslanců vládních stran SLD, UP a PSL také poslanci populistické Sebeobrany. Proti hlasovali poslanci opozičních stran, tedy Občanské platformy, Práva a spravedlnosti a Ligy polských rodin. Po odchodu PSL z vlády získal menšinový kabinet znovu důvěru 13. června 2003, když pro něj hlasovalo 236 poslanců (zástupci vládních stran SLD a UP a spolu s nimi poslanci Lidově-demokratické strany, Polského lidového bloku a nezařazení poslanci), proti bylo 213 poslanců, včetně zástupců bývalého koaličního partnera PSL.\n\nVláda odstoupila 2. května 2004, den po vstupu země do Evropské unie, a nahradila ji první vláda Marka Belky.\n"}
{"id": "1039458", "url": "https://cs.wikipedia.org/wiki?curid=1039458", "title": "DR řada V 100", "text": "DR řada V 100\n\nV 100 (od roku 1970 řada 110) DR je označení čtyřnápravové podvozkové dieselhydraulické lokomotivy Německých říšských drah určené pro středně těžkou traťovou službu.\n\nV polovině 50. let 20. století vyhlásily Německé říšské dráhy program náhrady parní trakce motorovými lokomotivami. Tento program obsahoval několik typů motorových lokomotiv, které se měly v příštích letech vyrábět v Německé demokratické republice - řady V 15, V 60, V 180 a V 240. V něm ovšem chyběla lokomotiva s výkonem kolem 1000 PS pro lehké a středně těžké osobní a nákladní vlaky, případně pro těžký posun, která by nahradila parní lokomotivy řad 38, 55, 57, 78 a 93. Předpokládalo se, že tuto mezeru zaplní lokomotiva na bázi řady TGM3 SŽD importovaná ze Sovětského svazu. Když vyšlo najevo, že Sovětský svaz není schopen takové lokomotivy dodávat, začal v roce 1963 vlastní vývoj lokomotivy této výkonové kategorie s maximálním využití součástí řady V 180.\nVýsledkem se stala čtyřnápravová podvozková kapotová lokomotiva s věžovým stanovištěm uprostřed, s hydrodynamickým přenosem výkonu vyvinutá lokomotivkou VEB Lokomotivbau »Karl Marx« (LKM) v Babelsbergu. První prototyp z roku 1964 s modrým nátěrem měl motor o výkonu 900 PS, shodný s řadou V 180, druhý z roku 1965 s červeným nátěrem již dostal motor 12 KVD 18/21 A-3 o výkonu 1000 PS z VEB Motorenwerk Johannisthal. Ani jeden z prototypů DR nepřevzaly, byly zničeny 19. 12. 1968 při velkém požáru železničních dílen Cottbus. Jejich čísla byla později nově obsazena. Poté, co bylo rozhodnuto, že sériová výroba bude probíhat v LEW Hennigsdorf, postavila v roce 1966 tato lokomotivka třetí prototyp – V 100 003.\nV následujících letech nahradily V 100 téměř všechny středně výkonné parní lokomotivy bývalých zemských drah a byly nasazovány na všechny druhy vlaků na celém území Německé demokratické republiky. V roce 1978 byla dodána lokomotiva 110 896 – poslední stroj s motorem o výkonu 1000 PS.\nPo spojení DB a DR se stala tato početná řada robustních a spolehlivých lokomotiv na německých kolejích nežádoucí. Při vyšších rychlostech měly sklony k nestabilnímu chodu, což bylo způsobeno vyjetými žlábky v jízdních plochách kol, na nově položených, přebroušených kolejích se zase kolébaly. Proto DB AG omezila maximální rychlost lokomotiv na 80 km/h, což následně vedlo k jejich rychlému vyřazování z důvodu omezení možnosti nasazení na hlavních tratích. Některé lokomotivy byly později z těchto důvodů dodatečně osazeny hydraulickými tlumiči sekundárního vypružení.\nCelkem bylo v LEW Hennigsdorf v letech 1966 - 1983 vyrobeno 1143 strojů tohoto typu - 748 kusů řady V 100.1, 120 řady V 100.2, 86 řad V 100.4 a V 100.5, dále 190 lokomotiv odpovídajících řadám V 100.2 a V 100.3 bylo exportováno do Číny.\n\nV 100 je kapotová dieselová lokomotiva s věžovým stanovištěm uprostřed. Hlavní rám je uložen na dvou dvounápravových podvozkách prostřednictvím vinutých pružin a plochých kluznic. Primární vypružení a zároveň vedení dvojkolí obstarávají pryžokovové prvky (Meggi). Pod přední kapotou je skryt naftový motor a chladicí soustava, zadní kapota obsahuje dynamostartér, generátor pro ventilátory, rozvaděč, kompresorové soustrojí, hlavní vzduchojem, baterie, vytápěcí kotel nebo předehřívací zařízení, případně balast, vlakový zabezpečovač a většinou i radiostanici.\nV rámu lokomotivy pod stanovištěm strojvedoucího je umístěna tříměničová hydrodynamická převodovka s reverzací. První lokomotivy (V 100) měly navíc i stupňovou převodovku (jízda-posun), ale protože se tyto lokomotivy pro posun prakticky nepoužívaly, od roku 1969 (V 100) byla vypuštěna. Přes převodovku je prostřednictvím kloubových hřídelů rozveden hnací moment do nápravových převodovek. Pod stanovištěm jsou pod oběma podélníky rámu zavěšeny palivové nádrže.\nLokomotiva je schopna provozu v dvojité trakci, proto je původní regulace otáček naftového motoru elektromechanická. Kontrolérem je možné navolit šest jízdních stupňů, kterými se nastavuje elektrický regulátor otáček ovládající regulaci vstřikovacího čerpadla.\nMaximální konstrukční rychlost lokomotivy je 100 km/h, u DB AG pak byla omezena na 80 km/h. K vytápění vozů slouží automatický nízkotlaký parní kotel v zadní kapotě. Napájecí voda se upravuje iontovou výměnou. Kotel byl původně řízen reléovou logikou (RELOG), v 70. letech se v rámci modernizace začala používat tranzistorová regulace (TRANSLOG). Všechna vozidla byla postupně předělána. Jelikož koncem 80. let se původní součástky staly prakticky nedostupnými, bylo nutné opět vytvořit náhradu. Aby se situace neopakovala, bylo náhradní řešení vytvořeno opět na základě reléové logiky.\n\nMnohé ze strojů vyřazených DB AG převzaly dílny Stendal (dnes Alstom). Lokomotivy jsou modernizovány dle přání zákazníků, ať už s původními nebo s novými motory a systémy řízení. Je nabízena i varianta úpravy pro rychlost 100 km/h, tyto stroje jsou pak označeny řadou \"203\".\n\nV roce 1972 byly tři lokomotivy ř. 110 zkušebně vybaveny motory o výkonu 1200 PS (883 kW). Zároveň byly provedeny úpravy hydrodynamické převodovky a dalších částí. Tato úprava se velmi osvědčila, a to i v rychlíkové vozbě. V letech 1981 – 1990 bylo v železničních opravnách Stendal takto zmodernizováno dalších 492 nebo 504 lokomotiv (údaje se liší). Na lokomotivy byly dosazovány motory typu 12  KVD  18/21 AL-4 a AL-5.\n\nVývoj tohoto typu lokomotivy byl završen řadou 114 (204) vzniklou použitím motoru 12 KVD  18/21-AL5 o výkonu 1400 PS (1029 kW), čemuž odpovídalo řadové označení 114 podle schématu DR. S dostupností vylepšené verze turbodmychadla mohl být výkon zvýšen až na 1500 PS (1100 kW), čímž vznikla řada 115. Jelikož dále byly používány pouze motory s výkonem 1500 PS, rozhodly se německé dráhy začlenit i tyto stroje pod řadu 114, řada 115 tak zmizela. Celkem bylo takto v Raw Stendal v letech 1983 – 1991 modernizováno 65 lokomotiv. Konec nasazení řady 204 v Německu nastal v roce 2001, některé z těchto strojů byly prodány dceřiným společnostem RAILION v Rumunsku a Bulharsku.\nLokomotivy 204 366, 399, 492, 616 a 626 jsou nasazovány společností Railion Nederland v nákladní dopravě v Holandsku. Lokomotiva MEG 103 (DB 204 774) je dlouhodobě zapůjčena spolku přátel parních lokomotiv v Salzwedelu a je deponována v bývalém depu Wittenberge.\n\nNěkteré lokomotivy byly zcela přizpůsobeny posunové službě. Parní kotel byl odstraněn a nahrazen betonovým balastem, pro zvýšení tažné síly byly změněny převody, takže maximální rychlost byla omezena na 80 km/h resp. 65 km/h. Lokomotivy byly označeny řadou 111.\n\nNa rozdíl od původní řady 110 jsou tyto lokomotivy vybaveny hydraulickou reverzační převodovkou se dvěma měniči pro jízdu vpřed a dvěma pro jízdu vzad. Toto uspořádání umožňuje i hydrodynamické brzdění. Pro optimalizaci spotřeby paliva jsou použity méně výkonné motory, byl odstraněn vytápěcí kotel a na jeho místo dosazen přídavný chladič a předehřívací agregát. Lokomotiva 108 161 dostala nové stanoviště strojvedoucího s pozměněnými vstupy, takže má i odlišný vzhled. V roce 1992 byly lokomotivy přeznačeny na řadu 293 a v letech 1996 – 1998 byly lokomotivy s dosazeným bezdrátovým ovládáním přeznačeny na řadu 298. Celkem bylo přestavěno 80 lokomotiv na řadu 293 a poté na řadu 298 kromě dvou, které byly mezitím prodány duryňským ocelárnám (Stahlwerk Thüringen) v Unterwellenbornu. Všechny přestavěné lokomotivy mají ovládání párem pák na každé straně pultu – pro jízdu vpřed a vzad, na místo původního ovládání otáček volantem. Některé lokomotivy určené pro posun na svážných pahrbcích byly vybaveny regulací rychlosti.\nV roce 2005 dostaly čtyři lokomotivy nový motor Caterpillar o výkonu 773 kW. V roce 2007 bylo remotorizováno dalších 21 strojů, přičemž dostaly i nové hlavní kloubové hřídele, chladicí oběh a výfukový systém s tlumičem.\n\nPro DR bylo od roku 1981 postaveno 10 lokomotiv s motorem o výkonu 736 kW (1000 PS), které mají vyvedený náhon strojů z přední kapoty. Lokomotivy byly číslovány od 110 961 a používají se pro čističky štěrkového lože a vysoce výkonné sněhové frézy. Nebyly zařazeny do provozního stavu DR, ale pod pracoviště pro údržbu kolejového svršku. Po roce 1992 byly přeznačeny na řadu 710 a po roce 1994 prodány privátním dopravcům. Náhony strojů byly odstraněny.\n\nŘadou 203 jsou označeny rekonstruované lokomotivy řady 112, které jsou vybavovány motory Caterpillar nebo MTU o výkonu až 1 380 kW (1 877 PS). Přestavby se uskutečnily ve firmě Alstom Stendal (dříve železniční opravny Stendal). Lokomotivy mohou být prodány nebo pronajaty klasicky nebo na leasing. Na přání zákazníka mohou dostat nové nástavby nebo přídavné vybavení. U DB AG mělo tyto lokomotivy ve stavu kromě DB Netz i DB Regio jako pomocné lokomotivy. V současnosti jsou všechny lokomotivy DB AG typu V 100 odstaveny nebo prodány. U drah, které nepatří pod DB AG, počet lokomotiv řady 203 stále stoupá.\n\nPro nahrazení parních lokomotiv na úzkorozchodných drahách v Harzu bylo deset lokomotiv DR série V 100.2 s inventárními čísly 8xx (inventární čísla zůstala nezměněna) přestavěno na šestinápravové lokomotivy s metrovým rozchodem. Lokomotivy byly označeny řadou 199.8, celkem plánovaly DR přestavbu třiceti lokomotiv, ale v důsledku politických změn zůstalo u deseti strojů.\nLokomotivy známé pod přezdívkou \"Harzkamel\" nebo \"Rotes Kamel\" (Harcký nebo červený velbloud) připadly v roce 1993 nově založené společnosti Harzer Schmalspurbahn (Harcké úzkokolejné dráhy - HSB), některé z nich jsou dosud v provozu. Po roce 1992 byly označeny 299.110 až 299.119, tři z nich byly v roce 1998 modernizovány firmou Adtranz a další čtyři nadbytečné prodány a přestavěny zpět na normální rozchod.\nTři modernizované stroje byly vybaveny rádiovým dálkovým ovládáním, dvě z nich i klasickým spřahovacím a narážecím ústrojím pro tažení vozů na podvalnících (199.872 a 874), třetí (199.861) slouží v depu Wernigerode Westerntor. V zimě bývají všechny tři nasazeny na odklízení sněhu. Tři nemodernizované stroje (199.871, 877 a 892) byly pro nepotřebnost odstaveny.\nV návaznosti na 7. sérii bylo v letech 1974 - 1976 vyrobeno 59 lokomotiv pro Čínské vlečky. Lokomotivy byly vedeny jako typ V 100.2. Byly označeny řadou Ny a výrobní čísla 14083 - 14099, 14477 - 14496, 14652 - 14656 a 15204 - 15220 představovala zároveň inventární čísla. Od provedení DR se lišily především upravenými čelníky pro instalaci samočinného spřáhla typu Wilson (viz též Spřáhlo SA-3), kabely a zásuvkami vícečlenného řízení a mohutnými 500W reflektory nad čely kapot.\n\nDalších 171 lokomotiv typu V 100.3 se stejným řadovým označením bylo dodáno v letech 1977 - 1982. Lokomotivy byly upraveny pro provoz v obtížných klimatických podmínkách s teplotami -30 °C až +35 °C. Vytápěcí kotel byl nahrazen dvěma předehřívacími agregáty HETO 30, byly dosazeny vzduchem ovládané žaluzie chladicí soustavy, bylo upraveno sání motoru a kompresoru, instalováno výkonné naftové topení kabiny i kapot a elektrická palivová čerpadla. Byl využit větší čínský obrys pro vozidla, takže kabina i zábradlí na ochozech byly zvětšeny. Lokomotivy byly vybaveny brzdiči DAKO BS-2 a BP.\n\nV roce 1981 bylo vyrobeno 7 lokomotiv typu V 100.5 s náhonem pracovních strojů v čele přední kapoty. Byly označeny T 476.1001 až 007, později byly přeznačeny na řadu 745.6.\n\n\n\n"}
{"id": "1039459", "url": "https://cs.wikipedia.org/wiki?curid=1039459", "title": "První vláda Marka Belky", "text": "První vláda Marka Belky\n\nPrvní vláda Marka Belky byla od 2. května do 11. června 2004 polská vláda pod vedením Marka Belky. Jednalo se o menšinovou vládu stran Svaz demokratické levice a Unie práce. Kabinet byl jmenován po demisi předchozí vlády Leszka Millera. Jmenování Belky premiérem si prosadil prezident Aleksander Kwaśniewski, přestože Belka neměl jednoznačnou podporu uvnitř SLD. Belkovu kabinetu pak nebyla vyslovena v Sejmu důvěra, když pro něj hlasovalo pouze 188 poslanců (zástupci SLD, UP a Polského lidového bloku a většina nezařazených poslanců) a proti 262. Prezident potom kabinet pověřil vykonáváním pravomocí do doby jmenování nové vlády. Tou se stala druhá vláda Marka Belky, která již důvěru Sejmu získala.\n"}
{"id": "1039461", "url": "https://cs.wikipedia.org/wiki?curid=1039461", "title": "Vláda Marka Belky", "text": "Vláda Marka Belky\n\nMarek Belka byl předsedou dvou polských vlád:\n\n"}
{"id": "1039472", "url": "https://cs.wikipedia.org/wiki?curid=1039472", "title": "BlueGriffon", "text": "BlueGriffon\n\nBlueGriffon je WYSIWYG HTML editor webových stránek. Používá technologii Gecko, vykreslovací engine, který používá populární internetový prohlížeč Mozilla Firefox, což zaručuje, že webová stránka bude odpovídat webovým standardům. Aplikace je vyvíjena pro Microsoft Windows, Mac OS X a Linux.\n\nBlueGriffon splňuje webový standard W3C a je schopný vytvořit webové stránky v souladu s HTML 4 a 5, XHTML 1.1 a 5. Také podporuje CSS 2.1 a 3. BlueGriffon obsahuje XUL editor na úpravu SVG souborů, který byl původně vydán jako add-on pro aplikaci Mozilla Firefox.\n\nAplikace je volně ke stažení pro Microsoft Windows, Mac OS X and Linux.\n\nDo aplikace je možné najít mnoho vylepšení v podobě add-onů. Většina add-onů jako \"Project Manager\", \"CSS Stylesheet editor\", \"MathML Editor\", \"Word Count\" a \"FullScreen view/edit!\", není zdarma, ale add-ony jako \"FireFTP\" a \"Dictionaries\", jsou volně a zdarma ke stažení.\n\n\n"}
{"id": "1039474", "url": "https://cs.wikipedia.org/wiki?curid=1039474", "title": "Lariosaurus", "text": "Lariosaurus\n\nLariosaurus („ještěr z Lario“) byl rod notosaura, vodního plaza žijícího v období druhohorního triasu. Patřil do skupiny Nothosauria a do podčeledi Lariosaurinae. Byl typickým zástupcem této skupiny, měřil na délku 50 až 70 cm a byl dobře adaptován na život ve vodě. \n\nJeho fosilní pozůstatky byly nalezeny v severní Itálii, poblíž lombardské obce Varenna a jsou vystaveny na tamním hradě Castello di Vezia.\n\nVypadal jako ostatní notosauři, dlouhý krk a úzké tělo patřily mezi typické znaky. Měl ploutvovité přední končetiny, ale na zadních končetinách byly prsty volné. Styl života zřejmě připomínal tuleně. Žili tedy hlavně ve vodním prostředí, ale za odpočinkem vylézali na břeh. Na souši zřejmě i kladli vajíčka.\n\n"}
{"id": "1039476", "url": "https://cs.wikipedia.org/wiki?curid=1039476", "title": "Druhá vláda Marka Belky", "text": "Druhá vláda Marka Belky\n\nDruhá vláda Marka Belky byla od 11. června 2004 do 31. října 2005 polská vláda pod vedením Marka Belky. Původně se jednalo o menšinový koaliční kabinet Svazu demokratické levice a Unie práce s podporou dalších stran, ale v průběhu činnosti vlády se ministry stali i zástupci Sociální demokratice Polska a Unie levice.\n\nVláda byla jmenována poté, co podal demisi předchozí Belkův kabinet, když mu nebyla vyslovena důvěra v Sejmu, a parlament sám ve druhém ústavním kroku nebyl schopen zvolit premiéra, a tak přišel se jmenováním na řadu opět prezident Aleksander Kwaśniewski, který znovu pověřil sestavením vlády Marka Belku. Jedinou změnou v porovnání s předchozí vládou bylo jmenování Mariana Czakańského do čela ministerstva zdravotnictví. Kabinet získal důvěru Sejmu 24. června 2004, když pro něj hlasovali poslanci SLD, UP, SDPL a Federativního parlamentního klubu a většina z nezařazených poslanců. Proti hlasovaly kluby Občanské platformy, Práva a spravedlnosti, Polské lidové strany, Sebeobrany a Ligy polských rodin a zástupci dalších poslaneckých kol vzniklých v průběhu volebního období.\n\nNově vyslovil Sejm vládě důvěru 15. října 2004. Když Sejm 5. května 2005 rozhodl, že nezkrátí své volební období, vláda podala do rukou prezidenta demisi. Ten ji ale nepřijal. V srpnu téhož roku, když premiér Belka vystoupil ze SLD a podpořil Demokratickou stranu - demokraci.pl, SLD odvolal svou podporu vládě. Kabinet podal demisi 19. října 2005 po parlamentních volbách.\n"}
{"id": "1039477", "url": "https://cs.wikipedia.org/wiki?curid=1039477", "title": "Lesní píseň", "text": "Lesní píseň\n\nLesní píseň může být:\n\nPodobné:\n"}
{"id": "1039479", "url": "https://cs.wikipedia.org/wiki?curid=1039479", "title": "Seznam rektorů Vratislavské univerzity", "text": "Seznam rektorů Vratislavské univerzity\n\nToto je seznam rektorů Vratislavské univerzity vzniklé roku 1811 spojením vratislavské \"Akademie Leopoldina\" s \"Evropskou univerzitou Viadrina\" z Frankfurtu nad Odrou.\n\n\n"}
{"id": "1039482", "url": "https://cs.wikipedia.org/wiki?curid=1039482", "title": "Møns Klint", "text": "Møns Klint\n\nMøns Klint je pobřežní útes na východě dánského ostrova Møn, tvořený křídou. Je dlouhý přes 6 km, nejvyšší bod, známý jako Dronningestolen, dosahuje výšky 128 metrů nad mořem.\n\nÚtesy vznikly před sedmdesáti miliony let nahromaděním schránek mikroskopických řas kokolitek, současnou podobu jim daly pohyby kontinentálního ledovce v poslední době ledové. Příkré stěny podléhají často erozi; například v lednu 2007 došlo k rozsáhlému sesuvu na místě známém jako \"Store Taler\", který vytvořil 300 metrů dlouhý poloostrov.\n\nÚtesy obklopené bukovými lesy vytvářejí unikátní mikroklima, kde se daří vzácným druhům jako vstavač nachový nebo modrásek černoskvrnný.\n\nLokalitu navštíví ročně okolo čtvrt milionu turistů. V roce 2007 bylo otevřeno muzeum Geocenter Møns Klint, navržené kodaňským studiem PLH Architects. Na útesy navazuje další atrakce, šlechtické sídlo Liselund Slot s romanticky komponovaným anglickým parkem.\n\nMalebná krajina v okolí útesů inspirovala řadu dánských malířů, jako byli Peter Christian Skovgaard nebo Christoffer Wilhelm Eckersberg.\n\n\n"}
{"id": "1039483", "url": "https://cs.wikipedia.org/wiki?curid=1039483", "title": "Wakefield FC", "text": "Wakefield FC\n\nWakefield FC (celým názvem: Wakefield Football Club) byl anglický fotbalový klub, který sídlil ve městě Wakefield v metropolitním hrabství West Yorkshire. Klubové barvy byly modrá a bílá.\n\nZaložen byl v roce 1903 pod názvem Emley AFC. V roce 2002 se klub přestěhoval z Emley do nedalekého města Wakefield, kvůli čemuž se změnil název na Wakefield–Emley. O pár let později vymizela z názvu poslední upomínka na Emley a byly též změněny tradiční klubové barvy z červenobílé na modrobílou. V roce 2014 se klub odhlásil z Northern Premier League a měl v plánu se přestěhovat zpět do Emley. Ovšem o pár dnů později klub informoval vedení Football Association o plánované likvidaci klubu.\n\nSvé domácí zápasy odehrával na stadionu Belle Vue s kapacitou 12 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039484", "url": "https://cs.wikipedia.org/wiki?curid=1039484", "title": "Bootloader", "text": "Bootloader\n\nBootloader (někdy také boot manager) je malý program, který v sobě nese informaci o nynějším umístění operačního systému, aby ho mohl následně nahrát z nějakého úložného zařízení (dnes nejčastěji pevný disk či SSD disk).\n\nV době, kdy se počítač zapne či je restartován, BIOS (Basic Input/Output System) – po učinění pár počátečních testů a nastavení komponent PC – přebere kontrolu nad pevným diskem Master Boot Record, zkratka MBR, v kterém se Bootloader nachází. Velice podobný způsob upředňostňuje i novější UEFI.\n\nZákladní rozdělení:\n\nDále dělíme na:\n\nPříklady Bootloaderů:\n\n\n"}
{"id": "1039488", "url": "https://cs.wikipedia.org/wiki?curid=1039488", "title": "AFC Hinksey", "text": "AFC Hinksey\n\nAFC Hinksey (celým názvem: Association Football Club Hinksey) byl anglický fotbalový klub, který sídlil ve městě Oxford v nemetropolitním hrabství Oxfordshire. Založen byl v roce 2005, zanikl v roce 2014.\n\nSvé domácí zápasy odehrával na stadionu Culham Road (patřící Abingdon Town FC).\n\n\nZdroj: \n\n\n\nZdroj: \n\n"}
{"id": "1039499", "url": "https://cs.wikipedia.org/wiki?curid=1039499", "title": "Chua Suej", "text": "Chua Suej\n\nChua Suej (; 1439–1513) byl čínský učenec a nakladatel mingského období. Zdokonalil tisk knih, když začal používat pohyblivé litery z bronzu.\n\nChua Suej používal zdvořilostní jméno Wen-chuej () a pseudonym Chuej-tchung ().\n\nChua Suej pocházel z Wu-si (v provincii Ťiang-su), narodil se roku 1439. Pocházel z bohaté statkářské rodiny, ale hospodařil neúspěšně a zchudl. Od dětství studoval konfucianismus, poté se však věnoval více podnikání a ke studiu se vrátil až ve zralém věku. Byl známý svou učeností, vzornou péčí o nemocného otce, napsal několik knih komentujících konfuciánské klasiky a historii. \nVýznamný je nakladatelskou činností, při které zdokonalil tisk pohyblivými literami, když od roku 1490 začal používat litery z bronzu. Novou techniku přejali jeho příbuzní z rodu Chua (Chua Čcheng od roku 1502, Chua Ťien od 1513–1516) a ve 20. letech 16. století An Kuo (také z Wu-si). Takto tištěné knihy nakladatelů z rodu Chua byly předmětem kritiky za množství chyb v textech. Produkce rodiny An byla mnohem kvalitnější.\n\nTisk pohyblivými bronzovými literami podle metody Chua Sueje se v Číně používal až do 19. století.\n"}
{"id": "1039500", "url": "https://cs.wikipedia.org/wiki?curid=1039500", "title": "Parramore Sports FC", "text": "Parramore Sports FC\n\nParramore Sports FC (celým názvem: Parramore Sports Football Club) byl anglický fotbalový klub, který sídlil ve městě Sheffield v metropolitním hrabství South Yorkshire. Založen byl v roce 1936. V roce 2010 změnil název na Sheffield Parramore, o rok později na Worksop Parramore.\n\nZanikl v roce 2014 sloučením s Handsworth do nově vytvořeného klubu Handsworth Parramore.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1039501", "url": "https://cs.wikipedia.org/wiki?curid=1039501", "title": "Ni Can", "text": "Ni Can\n\nNi Can (; 1301–1374) byl čínský malíř a kaligraf pozdně jüanského a počátků mingského období.\n\nNi Can používal zdvořilostní jméno Jüan-čen () a pseudonymy Jün-lin (, Chuan-sia-šeng () a Ťing-man-min ().\n\nNi Can pocházel z Wu-si (v provincii Ťiang-su), narodil se roku 1301. Pocházel z majetné rodiny, která však koncem 30. let 14. století svůj majetek ztratila. Namísto úřední kariéry se obrátil k umění, především malířství, kaligrafii, poezii a sběratelství. Od 50. let pod vlivem taoismu opustil svůj dům a s manželkou putoval po jezerech a řekách rodného kraje.\n\nByl klidný, tichý a puntičkářský, což se odráželo v jeho díle. Maloval průzračné jemné scenérie typické úsporným stylem, prázdnými plochami, „šetřením tuší“, s oblibou používal tah „překroucená stuha“, věnoval velkou pozornost kompozici. V jeho krajinách se nicméně projevila omezenost témat – zpravidla obsahují skupinu stromů okolo jednoduchého pavilónu u vodní plochy, v pozadí rozplývající se hory. Dostalo se mu širokého uznání, tradičně je řazen mezi čtyři jüanské mistry, nejvýznačnější malíře a kaligrafy své doby.\n\n"}
{"id": "1039502", "url": "https://cs.wikipedia.org/wiki?curid=1039502", "title": "Handsworth FC", "text": "Handsworth FC\n\nHandsworth FC (celým názvem: Handsworth Football Club) byl anglický fotbalový klub, který sídlil ve městě Sheffield v metropolitním hrabství South Yorkshire. Založen byl v roce 2003, zanikl v roce 2014 po fúzi s Parramore do nově vytvořeného klubu Handsworth Parramore. Klubové barvy byly zlatá a černá.\n\nSvé domácí zápasy odehrával na stadionu Olivers Mount s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1039503", "url": "https://cs.wikipedia.org/wiki?curid=1039503", "title": "Miloslav Šonka", "text": "Miloslav Šonka\n\nMiloslav Šonka (9. srpna 1923 Slavňovice – 13. dubna 2014 Praha) byl český akademický sochař a restaurátor (člen Skupiny 66), žák Prof. Jana Laudy a Prof. Karla Pokorného. Jeho díla, většinou monumentálních rozměrů, lze nalézt nejen v Praze ale i v mnoha městech České republiky. Znám je svými portréty kulturních a někdejších politických osobností a interierovými plastikami z pracovního prostředí (s tematikou práce a života lidu).\n\n\n\n\n\n"}
{"id": "1039508", "url": "https://cs.wikipedia.org/wiki?curid=1039508", "title": "Wrecking Ball (píseň, Miley Cyrusová)", "text": "Wrecking Ball (píseň, Miley Cyrusová)\n\n„Wrecking Ball“ (v překladu „demoliční koule“) je píseň americké zpěvačky Miley Cyrus z jejího čtvrtého studiového alba \"Bangerz\" (2013). Jako druhý singl z této desky byla vydána 25. srpna 2013 společností RCA Records. Autory písně jsou MoZella, Stephan Moccio, Sacha Skarbek, Lukasz Gottwald a Henry Russell Walter. „Wrecking Ball“ je popová balada, která popisuje rozpad vztahu.\n\n„Wrecking Ball“ měla obecně velmi příznivé recenze od hudebních kritiků, kteří oceňovali zejména lyrický obsah. Single debutoval v US Billboard Hot 100 na padesáté příčce, po vydání videoklipu se dostal na první příčku hitparády ve Spojených státech a tuto pozici si udržel 9 týdnů. \n\nK lednu 2014 se prodalo přes 3 miliony kopií ve Spojených státech. V mezinárodním srovnání pak píseň zaznamenala největší úspěch v Kanadě, na Filipínách, ve Španělsku a ve Spojeném království. \n\nV Top 10 pak bodovala v Oceánii a ve většině státech Evropy.\n\nVideoklip byl zveřejněn 9. září 2013. V klipu jsou zaznamenané detailní scény uplakané Miley Cyrus, která hovoří o svých pocitech přímo k posluchači, tento záběr se střídá s demoliční koulí, na které Miley sedí a bourá zdi, které mají symbolizovat její vztah. Spousta hudebních kritiků dospěla k názoru, že některé scény v klipu jsou až moc provokativní. Videoklip k písni držel rekord v počtu zhlédnutí (s 19,3 miliony) v průběhu prvních 24 hodin na Vevo. Na MTV Europe Music Adwards 2013 a MTV video Music Adwards si Miley odnesla ceny za nejlepší video. V Monte Carlu v roce 2014 obdržela cenu za tento klip jako nejlepší video na světě.\n"}
{"id": "1039516", "url": "https://cs.wikipedia.org/wiki?curid=1039516", "title": "Chci si s vámi promluvit, pane prezidente", "text": "Chci si s vámi promluvit, pane prezidente\n\nChci si s vámi promluvit, pane prezidente byla původně jednorázová neformální občanská iniciativa vyjadřující nesouhlas se způsobem zastupování občanů prezidentem Milošem Zemanem. Vzešla ze sociální sítě Facebook. Inicioval ji Martin Přikryl, kreativec pražské reklamní agentury a hudebník skupiny The Prostitutes.\n\nU příležitosti 25. výročí Sametové revoluce, dne 17. listopadu 2014 iniciativa uspořádala happening nazvaný Červená karta pro Miloše Zemana. Den poté měla událost na Facebooku asi 19 tisíc potvrzených účastníků a dalších více než 5 tisíc uživatelů s možnou účastí a 134 tisíc pozvání.\n\nOd 11 hodin dopoledne se v Praze na Národní třídě sešel několikatisícový dav účastníků s transparenty a na hvizd píšťalky pozvedl papírky v červené barvě jako fotbalové červené karty symbolizující vyloučení prezidenta Zemana za jeho „fauly“. Organizátor akce Martin Přikryl uvedl: „Naše akce se jmenovala Chci si s vámi promluvit pane prezidente, protože jsem si opravdu na začátku myslel, že nás tam bude tak dvacet a že mu osobně sdělíme svůj nesouhlas.“\n\nOproti předběžnému očekávání pořadatelů Miloš Zeman na Národní třídu nezavítal, od půl třetí odpoledne se však zúčastnil odhalování pamětní desky na Albertově, spolu s dalšími prezidenty zemí Visegrádské čtyřky. Zde se také objevili demonstrující s červenými kartami, pískali a hlučeli, zejména při vystoupení prezidenta Zemana na pódium a při jeho projevu. Někteří z účastníků na něj házeli vejce či jiné předměty. Poté následovaly projevy prezidentů ostatních tří Visegrádských zemí a Německa, Bronisława Komorowského, Joachima Gaucka, Jánose Ádera a Andreje Kisky, které probíhaly již za zklidněné atmosféry a s občasným potleskem. Při odhalení plakety však dav skandoval „Nesahej na to!“ a vzduchem opět létaly drobné předměty. Rektor Univerzity Karlovy Tomáš Zima a někteří politici později formu hlasitého protestu na Albertově kritizovali s ohledem na pietní a sváteční příležitost či přítomnost zahraničních hostů. Martin Přikryl uvedl, že tuto část protestu neorganizoval a nemohl ovlivnit. V médiích také vyvracel spekulace, že by za jeho akcí stála spolupráce s politiky TOP 09.\n\nPozději po incidentu šla část účastníků průvodem na Hrad a cestou přes Klárov byla oddělena policejním kordonem od skupiny demonstrantů, která se zde sešla naopak na podporu prezidenta, s transparenty jako „Miloši, jsme s tebou“ nebo „Hanba pražské kavárně“.\n\nV souvislosti s incidentem na Albertově obdrželo Obvodní státní zastupitelství pro Prahu 2 tři trestní oznámení. Postoupilo je k prověření policii, která však dospěla k závěru, že se původci metaných potravin dopustili nanejvýš přestupků proti občanskému soužití. Radnice Prahy 2 následné přestupkové řízení v dubnu 2015 odložila s vysvětlením, že se nejednalo ani o přestupek. Prezident Zeman rozhodnutí radnice odsoudil jako podjaté. Tajemník Prahy 2 následně v souladu s postojem starostky Jany Černochové požádal Magistrát hlavního města Prahy o posouzení, zde bylo rozhodnutí v souladu se zákonem. Ten nařídil Praze 2, aby házení vajec jako přestupek posoudila. Počátkem července 2015 začala policie záležitost na pokyn žalobce vyšetřovat opět jako trestný čin výtržnictví, což státní zastupitelství odůvodnilo tím, že se incident stal v den státního svátku na slavnostním shromáždění, takže by mohlo jít „o výtržné jednání vůči pietní akci jako takové“. Koncem srpna byly obviněny dvě osoby, z nichž jedním byl 62letý důchodce Jindřich Frühauf, který údajně policistům řekl: „Nebudu vám ty študáky udávat, to si radši napište, že jsem to házel já“. 26. dubna 2017 Obvodní soud pro Prahu 2 osvobodil Jindřicha Frühaufa obviněného z házení vajec na prezidenta Miloše Zemana. \n\nI v dalších dnech pokračovaly v Praze demonstrace proti Zemanovi, například ve středu 19. listopadu 2014 se na Hradčanském náměstí sešlo pár stovek lidí s transparenty i červenými kartami. Pořadateli tohoto hodinového protestu byli studenti ČVUT a dalších vysokých škol.\n\nNa 1. prosince byl pak ohlášen pochod s titulem „Sto tisíc podpisů z Václaváku na Hrad“, jehož cílem bylo předání vytištěné manifestační petice za odstoupení prezidenta. Petenti jako důvody k abdikaci uváděli, že Miloš Zeman nehájí zájmy České republiky a dělá jí špatné jméno doma i v zahraničí, jedná v rozporu s dobrými mravy a zásadami slušného chování, je špatným příkladem pro občany a „není pokračovatelem masarykovské tradice, i když se na ni často odvolává“. K právně nezávazné online petici, jejímž iniciátorem byl pardubický zastupitel za TOP 09 Jan Němec, bylo od začátku listopadu připojeno asi 100 tisíc podpisů, tj. přibližně pětkrát více než k obdobné online petici na podporu prezidenta, kterou pořádala Strana práv občanů. Hlavním pořadatelem pochodu byl Petr Suda z iniciativy „Listopad ještě neskončil“ a akci podpořili i pořadatelé dalších listopadových protestů, včetně Červené karty pro Miloše Zemana. Účastníci se sešli na Václavském náměstí, odkud se několik stovek lidí vydalo přes Národní třídu a Malostranské náměstí na Hradčanské náměstí. S prezidentem se však v cíli své cesty nesetkali, neboť ten byl v té době na třídenní návštěvě jižní Moravy. Petici tak převzal zástupce Kanceláře prezidenta republiky.\n\nDalší iniciativou, která se inspirovala červenými kartami a byla ohlášena na 1. prosince 2014, se stalo vyhlášení „Dne, kdy si všichni vezmou červené tričko na protest proti Zemanovi“. Zpočátku malá událost, vyhlášená na Facebooku Patrikem Mlýnkem již po protestech z 19. listopadu, postupně nasbírala necelých 60 tisíc přihlášených a dalších téměř 7 tisíc lidí s možnou účastí. Protest spočíval v nošení červeného trika, což řada lidí dokumentovala fotografiemi na příslušné facebookové stránce.\n\nTaké na 10. prosince jakožto Den lidských práv byla ohlášena večerní demonstrace na náměstí Jiřího z Poděbrad v Praze. Mezi předem ohlášenými řečníky byl i Martin Přikryl. Akce se zúčastnila asi stovka lidí.\n\nV reakci na Hradem oznámené pozvání ruského prezidenta Putina na konec ledna 2015, uvedl Martin Přikryl v rozhovoru pro \"iDNES.cz\" 18. listopadu, že se s největšími podporovateli výzvy domlouvali o možné organizaci nějakého dalšího protestu, pokud by skutečně Putin přijel.\n\nPražskou událostí na Národní třídě se inspirovali iniciátoři obdobné akce v Brně. Událost na Facebooku, kterou založily Míša Suchardová a Šárka Václavíková, měla 18. listopadu asi 600 účastníků a přes 300 uživatelů s možnou účastí.\n\nVe stejnou dobu jako v Praze, tedy od 11 hodin 17. listopadu se sešlo asi 500 lidí na Malinovského náměstí v Brně, rovněž s červenými kartami. Na happeningu probíhal i sběr podpisů k petici za odstoupení prezidenta Miloše Zemana. Organizátoři uvedli tři jeho hlavní kritizované projevy: v domácí politice postup vůči ČSSD nebo při jmenování vlády, v zahraniční politice vstřícnost k Číně a Rusku i přes problémy politických vězňů a zejména rozdělování národa namísto jeho stmelování. Účastníci pak na červené karty napsali své vzkazy prezidentu Zemanovi.\nV prvních třech prosincových dnech podnikl prezident třídenní cestu po městech jižní Moravy. V pondělí 1. prosince 2014 mimo jiné navštívil brněnskou Univerzitu obrany, kde se setkal s vedením univerzity, se studenty a s veterány. \n\nPři té příležitosti uspořádali iniciátoři listopadové brněnské demonstrace protestní akci, svolanou opět přes sociální síť Facebook pod názvem „Přivítání Miloše Zemana červenými kartami“. Jeden z organizátorů Ondřej Puczok (TOP 09) vyslovil politování nad tím, že v brněnském programu prezidenta nebyla naplánována žádná debata s občany, ačkoli jimi mluvčí Jiří Ovčáček v jednom z předchozích výroků operoval. Protestu se zúčastnilo asi 150 lidí. \n\nDalší podobný protest byl ohlášen na odpoledne i v Blansku, kam vedla další Zemanova cesta. \n\nV listopadu 2014 se na webu Aeronet.cz a posléze na sociálních sítích a v dalších médiích objevila dezinformace, podle které se na organizaci demonstrace a tisku červených karet podílela pražská ambasáda USA, což dokládal mimo jiné údajnou fotografií z pražských demonstrací. Zprávu pak přebírala další serióznější média a na svých facebookových profilech ji šířili například jihomoravský hejtman Michal Hašek nebo poslanec Stanislav Huml, což podle týdeníku Respekt vedlo až ke konfliktům v diplomatických kruzích, kdy americká ambasáda musela vysvětlovat, že žádné protesty neorganizovala.\n\nUdálost \"Červená karta pro Miloše Zemana\" a také incident na Albertově zpracovali tvůrci webového satirického seriálu \"Kancelář Blaník\" do jednoho z dílů, nazvaného „První máma (2)“ a zveřejněného na serveru Stream.cz 5. prosince 2014.\n\n"}
{"id": "1039519", "url": "https://cs.wikipedia.org/wiki?curid=1039519", "title": "R4M", "text": "R4M\n\nR4/M (Rakete 4 kg Minenkopf), nazvaná Orkan, byla během druhé světové války první Německem vyráběná raketa vzduch-vzduch (vyráběna i protitanková verze), která může být skutečně považována za funkční a účinou.\n\nV době jejího užívání jimi byly vybaveny především stíhací letouny Me.262 a Focke-Wulf Fw 190. Raketa byla reakcí na stále větší robustní konstrukci odolných letounů B-17 a B-24 proti, kterým v boji vykazovaly standardní 13mm a 15mm kulomety (MG 131 a MG 151), 20mm kanóny (MG FF a MG 151/20) a 30mm kanóny (MK 103 a MK 108) stále menší a menší úspěchy.\n\nMinisterstvo letectví RLM (německy Reichsluftfahrtministerium) v roce 1944 vyzvalo k vývoji zbraně pro účinný boj s bombardéry. Na rozdíl od obvyklé praxe, raketový vývoj prováděn pouze s RLM, obdržely v září 1944, továrny v Lübecku a Curt Heber Maschinenfabrik (HEMAF) v Osterode smlouvu na vývoj rakety, která by mohla být dokončena na jaře roku 1945.\n\nRaketa se skládala ze tří částí: hlavice, motoru a skládacího ocasu. Hlavní část hlavice tvořil zapalovač AzRz 2, trinitrotoluen, RDX a hliníkový prášek. Raketový motor se skládal z komory 375 mm dlouhé s 45 mm vnitřním průměrem a přivařenou 13mm tryskou do spalovací komory. Obsahovala 875g základní hnací látky ve formě prášku na bázi Diglykoldinitratu ve formě práškových tyčí. Po 0,8 sekundy čase spalování (asi 200 m dráhy letu) dosáhla R4/M nejvyšší rychlosti 550 m/s (2000 km/h)\nR4/M byly připojeny pod křídly buď na kolejnicích nebo na síti trubek, tzv. Honeycomb. Pod každým křídlem Me.262 bylo nasazeno obvykle dvanáct-třináct raket, \nale nasazovaly se i po šesti nebo 24. Spuštění raket bylo prováděno jako salva; rakety byly vypalovány po 7 milisekundovém časovém intervalu ve skupinách po třech. \nBylo nastaveno zpoždění 5 sekund pro případ, že by raketa minula cíl. Účinek R4/M rakety byl vždy založen na působení tlakového účinku proudu vzduchu z přímého zásahu.\n\nPři útoku s R4/M, se stíhačky Me.262 přiblížily k formaci nepřátelských bombardérů zezadu. Tento způsob útoku byl na rozdílný od časných taktiky Bf. 109 a Fw-190, kdy na nepřátelské bombardéry zaútočily čelně do méně chráněných předních řad nepřítele. \n\nVzhledem k vysoké počáteční rychlosti rakety (+ rychlost letadla) a poměrně velkému rozptylu byla střelba velice obtížná a to zejména proto, že vzhledem k úzké formaci letadel nebyly možné žádné úhybné manévry bez kolize s jiným letadlem. Samotná raketa byla nejvíce zničující pro letadla. Zásah do trupu bombardéru by vytvořil díru, kterou by působící tlaky roztrhaly. Když raketa dopadla na křídlech, tak buď odpálila palivové nádrže nebo poškodila nosnou konstrukci natolik, že (vzhledem k vysoké cestovní rychlosti letadla) zlomila celé křídlo. To platilo i pro extrémně robustní konstrukci B-17 Flying Fortress.\n\nVýroba byla prováděna na počátku roku 1945 v Osterode am Harz, kteří požádali Koncentrační tábor Mittelbau-Dora o část pracovních sil. Ještě jednu zakázku na výrobu raket obdržela v dubnu 1945 DWM v Lübecku na 25.000 raket R4/M.\n\nTestování první R4/M v únoru 1945 probíhalo v témže měsíci zřízené Jagdverbang 44 pod vedením Adolfa Gallanda. Během měsíce, byla ai 60 Me.262 vybaveno R4/M. Kromě Me.262 byly vybaveny těmito raketami také letouny Me 163 a konvenční Fw 190. Další stíhač který měl užívat tyto rakety byl Bachem Ba 349 Natter, který byl na přídi vybaven systémem Honeycomb, který obsahuje 28 tub pro R4/M.\n\nAčkoli u Me.262 a Me.163 byly obavy s aerodynamikou, tak se ukázalo, že připevnění 24 R4/M na povrch nemá na letové vlastnosti těchto dvou modelů větší vliv. Testovací pilot Fritz Wendel vypověděl, že Me.262 létal o pět km pomaleji a neměl žádné stížnosti. Také první let na Me 163 s R4/M s pilotem Adolfem Niemeyerem šel hladce.\n\nDne 18. března 1945 byl nová raketa poprvé použita k protiútoku proti 1221 bombardérům s 632 stíhačům jako doprovod k náletu na Berlín. Šest Me.262 z JG 7 vypustili 144 R4/M na bombardéry. Spojenci ztratili 25 bombardérů a dva Me.262 byly ztraceny, pilot zahynul. Anglicky psané prameny dávají různé údaje například 37 Me.262 sestřelilo celkem dvanáct bombardérů a stíhaček, zatímco ztratili 3 Me.262. V německých zdrojích je úspěch R4/M \"vynikající\". V krátké době používání bylo zničeno s pomocí R4/M téměř 500 spojeneckých letadel. Celkem 20 000 raket bylo uvedeno do provozu. R4/M je nejúčinnější zbraní německých stíhacích pilotů v posledních měsících války. Čísla mluví pro obě strany účinnosti bojového letounu v kombinaci s raketovou výzbrojí. Avšak zpomalení rychlosti postupu spojenců bylo tak nízké, že použití R4/M nemělo významný vliv na obrovskou početní převahu. Účinný postup útoku na bombardéry (útok s salvami neřízených raket) převzalo americké letectvo po druhé světové válce, kdy se vybavovaly raketami například letouny F-86D Sabre , F-94 Starfire , F-89 Scorpion a F-102 Delta Dagger.\n\nProti obrněným pozemním cílům se používaly Panzer Blitz II a III Panzerblitz vyvinuté z R4/M. V Panzerblitz II hlavici byl velký dutý náboj ráže 130 mm a mohl proniknout 180 mm pancéřové oceli. Vzhledem k tomu, že Panzerblitz II díky velké hlavici dosahoval jen rychlosti 370 m/s, byl vyvinut Panzerblitz III, který měl na sobě upravený dutý náboj 75mm HL.Gr.43 as.\nPanzerblitz III dosahoval rychlosti letu 570 m/s, a probil 160 mm pancéřové oceli v úhlu 90 °.\n"}
{"id": "1039520", "url": "https://cs.wikipedia.org/wiki?curid=1039520", "title": "Vladimír Henzl", "text": "Vladimír Henzl\n\nVladimír Henzl (2. září 1910, Brčko, Bosna a Hercegovina – 31. března 1978, Praha) byl český spisovatel, překladatel, publicista a diplomat. Používal též pseudonymy Jan Kolovrat, Vladimír Černý a Vladimír Dvorecký.\n\nVladimír Henzl se narodil a dětství strávil v bosenském Brčku, kde byl jeho otec poštovním úředníkem (Bosna a Hercegovina byla v té době pod správou Rakouska-Uherska). Roku 1919 se jeho rodina vrátila do Československa a usadila se v Bílovicích nad Svitavou. Reálné gymnázium navštěvoval nejprve v Brně a pak v Bratislavě, kde roku 1929 maturoval a také zde vystudoval práva (roku 1933 získal titul doktora práv).\n\nRoku 1936 začal pracovat na Ministerstvu zahraničních věcí, od roku 1937 jako zástupce konzula v Krakově. Zde se také roku 1939 stal spoluzakladatelem první zahraniční československé vojenské jednotky, které velel Ludvík Svoboda. Během války se účastnil bojů ve Francii a Anglii.\n\nPo skončení druhé světové války pracoval opět na Ministerstvu zahraničí a jako zástupce československé vlády vedl hospodářská jednání s USA, se Sovětským svazem a s dalšími evropskými zeměmi. Po únoru 1948 byl propuštěn, od roku 1952 pracoval jako vedoucí pražské filiálky bratislavských Chemických závodů Juraja Dimitrova a po roce 1969 až do smrti vedl pražské zastoupení chemického koncernu Farbewerke Hoechst AG.\n\nLiterárně činný začal být za války v emigraci, kdy časopisecky vydával básně a povídky a přispíval do emigrantských novin a časopisů (například \"Týdenní přehled\", \"Krajanské listy\", \"Čechoslovák\", \"Poupě\"). Po válce se věnoval takřka výhradně dětské literatuře, jednak jako autor vlastních knih, jednak jako překladatel (z angličtiny, italštiny, srbochorvatštiny a francouzštiny).\n\n\n"}
{"id": "1039525", "url": "https://cs.wikipedia.org/wiki?curid=1039525", "title": "Chivu Stoica", "text": "Chivu Stoica\n\nChivu Stoica (8. srpna 1908, Smeeni, Buzău – 18. února 1975) byl přední rumunský komunistický politik. \n\nNarodil se jako šesté dítě v zemědělské rodině v městečku Smeeni, asi 15 km jižně od Buzău. Ve 12 letech odešel z domova a učil se ve státní železniční společnosti \"Căile Ferate Române\". V roce 1921 se přestěhoval do Bukurešti, kde vstoupil do komunistické strany. Zde se setkal s pozdějším rumunským prezidentem Gheorghem Gheorghiem-Dejem. V únoru 1933 spolu zorganizovali velkou železniční stávku, kterou potlačila armáda a zahynulo při ní 7 dělníků. Soud odsoudil Stoicu 20. srpna 1934 k 15 letům vězení v Târgu Jiu. Bojoval i v Interbrigádě ve Španělské občanské válce. V letech 1945–1975 byl členem ústředního výboru Rumunské dělnické strany a politbyra, 1955–1961 předseda Státní rady Rumunska (fakticky hlava státu), 1965–1967 předseda vlády. Jeho nástupcem se stal Nicolae Ceaușescu, se kterým neměl dobré vztahy. \n\nByl dvakrát ženatý. Poprvé s Ecaterinou Kleinovou, druhá manželka byla inženýrka Maria Manolescu, se kterou měl dceru. Zemřel v roce 1975 po výstřelu z lovecké pušky. Oficiálně bylo oznámeno, že spáchal sebevraždu. \n"}
{"id": "1039527", "url": "https://cs.wikipedia.org/wiki?curid=1039527", "title": "Záchranář", "text": "Záchranář\n\nZáchranář je osoba, která zachraňuje lidi, zvířata, majetek atd. před újmou či nebezpečím. Jsou vycvičení pro složky integrovaného záchranného systému. Jsou cvičeni pro jednotky technické záchrany, potápěčů, horské služby, hasičského záchranného sboru (HSZ). Termín „záchranář“ se v určité pracovní kariéře používá jako pracovní pozice.\n\nHlavním úkolem zachránce je zachraňovat životy v nebezpečném prostředí.\nZáchranářské akce u HZS jsou velmi odlišné od západní a východní kultury:\n\n\nZáchranář v armádě je voják nebo námořník, který absolvoval speciální výcvik. Běžně jsou tito záchranáři známí z pobřežní hlídky. Základní vojenskou povinností je ochraňovat další vojenský personál během bojového nebo normálního provozu.\n"}
{"id": "1039528", "url": "https://cs.wikipedia.org/wiki?curid=1039528", "title": "Nolito", "text": "Nolito\n\nManuel Agudo Durán známý jako Nolito (* 15. října 1986, Sanlúcar de Barrameda, Španělsko) je španělský fotbalový záložník a reprezentant, od července 2017 hráč klubu Sevilla FC.\nMimo Španělsko zakusil klubová angažmá v Portugalsku a Anglii.\n\n1. července 2016 přestoupil ze španělské Celty de Vigo do Manchesteru City, který aktivoval jeho výkupní klauzuli v hodnotě 13,8 milionu liber. S klubem podepsal čtyřletou smlouvu.\n\nV Manchesteru City strávil jedinou sezónu 2016/17 a v červenci 2017 se vrátil do Španělska, dohodl se na smlouvě s klubem Sevilla FC.\n\n7. 11. 2014 jej trenér Vicente del Bosque nominoval do A-mužstva Španělska pro kvalifikační duel s Běloruskem a přípravný zápas s Německem. Debutoval 18. listopadu 2014 na domácím stadionu ve Vigu proti Německu (porážka 0:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Nolito nastoupil ve všech čtyřech zápasech svého mužstva na šampionátu a jednou skóroval – v základní skupině D proti Turecku (výhra 3:0).\n\n"}
{"id": "1039530", "url": "https://cs.wikipedia.org/wiki?curid=1039530", "title": "Osvaldo Ardiles", "text": "Osvaldo Ardiles\n\nOsvaldo César Ardiles (* 3. srpna 1952, Córdoba) je bývalý argentinský fotbalový záložník, člen týmu mistrů světa 1978.\n\nZačínal v klubu Instituto Atlético Central Córdoba, pak hrál první ligu za CA Huracán, v roce 1978 přestoupil do Tottenham Hotspur, kde se stal jedním z prvních cizinců v anglické nejvyšší soutěži. Odehrál za londýnské „Kohouty“ deset sezón a pomohl jim vyhrát FA Cup 1981 a Pohár UEFA 1983/84. V době falklandské války odešel z bezpečnostních důvodů na hostování do Paris Saint-Germain FC.\n\nV argentinské reprezentaci debutoval v roce 1975, odehrál za ni 63 zápasů a vstřelil osm branek. Nastoupil na mistrovství světa ve fotbale 1978, které Argentinci na domácí půdě vyhráli, a na mistrovství světa ve fotbale 1982.\n\nJe jediným Argentincem na seznamu stovky nejlepších hráčů v historii Football League, sestaveném na základě ankety mezi experty. Měl přezdívky \"Ossie\" nebo \"El Pitón\" (krajta), díky schopnosti protáhnout se mezi soupeřovými obránci jako had. Popové duo Chas & Dave nahrálo v roce 1981 píseň \"Ossie's Dream (Spurs Are On Their Way To Wembley)\", která oslavovala jeho přínos k pohárovému vítězství Tottenhamu. V roce 1981 hrál jednu z hlavních rolí ve filmu \"Vítězství\".\nPo skončení aktivní kariéry působí jako trenér, také vede vlastní akademii pro fotbalové talenty a spolukomentuje televizní přenosy. Trénovat začal ve Swindon Town, kterému v roce 1990 pomohl vyhrát třetí nejvyšší soutěž, do druhé ligy však klub nebyl připuštěn kvůli neplacení finančních závazků. Pak vedl Tottenham, japonský Šimizu S-Pulse (získal v roce 1998 cenu pro nejlepšího trenéra japonské ligy), Racing Club (Buenos Aires), Beitar Jeruzalém FC a další týmy.\n\n"}
{"id": "1039531", "url": "https://cs.wikipedia.org/wiki?curid=1039531", "title": "Philae (sonda)", "text": "Philae (sonda)\n\nPhilae je přistávací robotický modul Evropské kosmické agentury (ESA), který byl součástí vesmírné sondy Rosetta dokud po deseti letech cesty vesmírem nepřistál na kometě 67P/Churyumov-Gerasimenko (67P). Povrchu komety dosáhl modul 12. listopadu 2014 a jednalo se o první kontrolované přistání vědecké sondy na povrchu komety v dějinách lidstva. \n\nSonda Philae, spolu se sondou Rosetta, byla vypuštěna pomocí rakety Ariane 5G+ z vesmírného střediska Kourou ve Francouzské Guyaně dne 2. března 2004 (7:17 UTC).\nSonda byla konstruována jako přistávací modul pro řízené přistání, čímž se liší např. od sondy Deep Impact, která byla konstruována na náraz do komety Tempel 1 za účelem vyvržení kometárního materiálu. Cílem modulu Philae bylo naopak řízené přistání za účelem detailnějšího vědeckého výzkumu přímo na povrchu komety, přičemž optimisticky stanovená délka trvání mise byla 4-5 měsíců\n\nPoté co se Rosetta během srpna 2014 úspěšně dostala na oběžnou dráhu komety 67P/Churyumov-Gerasimenko začal intenzivní výběr místa pro možné vysazení modulu Philae. Z několika vybraných míst bylo nakonec vybráno místo označené pracovně písmenem \"J\", které bylo později přejmenováno na \"Agilkia\".\n\nPo sérii přípravných manévrů byl modul 12. listopadu v 9:35 středoevropského času (CET) z Rosetty vypuštěn, a to i přes skutečnost, že byla zjištěna nefunkčnost přítlačné přistávací trysky na Philae.\n\nPo sedmi hodinách sestupu na kometární povrch potvrdila ESA přistání modulu Philae na kometě v 16:35 CET (informace byla obdržena s 28minutovým zpožděním, který jde signál na Zemi, v 17:03 CET). Představitelé ESA na následující tiskové konferenci oznámili, že se nejspíše nepodařilo vystřelit harpuny, které měly udržet modul na povrchu komety. Následně vyšlo najevo, že modul na povrchu ještě dvakrát odrazil a poté dopadl na okraj terénní nerovnosti a ztratil se sondě Rosetta z dohledu.\n\nModul pracoval po přistání asi 60 hodin, než mu úplně došla energie. Přesto, že na modul nedopadal dostatek slunečního světla, podařilo se provést většinu experimentů, které byly naplánovány pro první fázi práce Philae na kometě. Při posledním spojení s modulem v roce 2014, které nastalo v noci ze 14. na 15. listopadu, jej operátoři pootočili, aby na něj dopadalo o něco více slunečního světla a uvedli jej do stavu hibernace. Přestože plné obnovení vědecké funkčnosti modulu bylo extrémně nepravděpodobné, vědci doufali, že by se s nimi mohl Philae spojit poté, co se kometa dostatečně přiblíží ke Slunci.\n\n13. června 2015 došel do střediska ESA z Philae nový signál. Podle obdržených dat se sondě dařilo dobře, měla teplotu −35 °C a k dispozici 24 wattů. Nicméně, spojení se sondou bylo pouze nárazové a velmi nestabilní, což mohlo být způsobeno špatnou polohou mateřské sondy Rosetta, nasměrováním komunikační antény modulu nebo poškozením jedné ze dvou komunikačních jednotek. Potom se sonda Philae ozvala 24. června. K poslednímu kontaktu se sondou došlo 9. července 2015.\n\nPo tom, co se kometa se sondou začala vzdalovat od Slunce, začala klesat naděje na další komunikaci s družicí. Později už byla komunikace nemožná, a ESA tak 26. července 2016 rozhodla, že na sondě Rosetta vypne přístroje sloužící ke komunikaci s modulem Philae, který se tak nadobro odmlčí. Na konci srpna ESA navede na povrch komety i mateřskou družici Rosetta, která tam stejně jako Philae zůstane ve věčné hibernaci. Sondě Philae se podařilo během mise splnit většinu úkolů a poslat přes Rosettu údaje na Zemi.\n\nPo téměř ročním pátrání byl 5. září 2016 oznámen objev polohy přistání Philae na kometě, a to necelý měsíc před plánovaným ukončením celé mise. Vědci díky snímkům Rosetty objevili modul Philae, což jim velmi pomohlo s doplněním informační mozaiky. Umožnilo jim to pochopit data vysílaná sondou a dát je do patřičného kontextu. Fotografii, která umožnila vědcům lokalizovat sondu Philae, Rosetta vyfotografovala 2. září z výšky 2,7 km.\n\nSonda obsahuje 10 vědeckých přístrojů, které při váze 26,7 kg tvoří více než čtvrtinu hmotnosti přistávacího modulu.\n\nRentgenový spektrometr APXS (\"Alpha-Proton X-ray Spectrometer\") - detekuje alfa částice a rentgenové záření, které poskytne informaci o chemickém složení na povrchu komety.\n\nKamerový systém CIVA (\"Comet nucleus Infrared and Visible Analyser\") - systém několika miniaturních kamer sloužících k pořizování panoramatických obrázků. Zároveň mají sledovat texturu, složení a albedo analyzovaných vzorků. \n\nCONSERT (\"Comet Nucleus Sounding Experiment by Radio-wave Transmission\") - přístroj k analýze vnitřní struktury komety prostřednictvím radiových pulsů.\n\nCOSAC (\"COmetary SAmpling and Composition\") - přístroj kombinující plynovou chromatografii a hmotnostní spektrometrii pro analýzu prachu a stanovení obsahu těkavých organických látek.\n\nMUPUS (\"MUlti-PUrpose Sensors for Surface and Sub-Surface Science\") - přístroj měřící hustotu, teplotní a mechanické vlastnosti na povrchu a podpovrchových vrstvách komety.\n\nPtolemy - přístroj měřící poměry isotopů těkavých látek na jádře komety.\n\nROLIS (\"Rosetta Lander Imaging System\") - CCD kamera pro pořizování snímků ve vysokém rozlišení během přistání a dále snímky zkoumající texturu odebíraných vzorků.\n\nROMAP (\"Rosetta Lander Magnetometer and Plasma Monitor\") - Magnetometr a monitor plazmatu ke studiu magnetického pole jádra komety v interakci se slunečním větrem.\n\nSESAME (\"Surface Electric Sounding and Acoustic Monitoring Experiments\") - Soubor senzorů sledujících elektrické, seismické a akustické projevy na povrchu komety.\nSD2 (\"Drill, Sample, and Distribution subsystem\") - přístroj pro získání kometárních vzorků z hloubky 0 - 23 cm a následné distribuci pro analýzu jinými přístroji (\"Ptolemy, COSAC, CIVA\").\n\n\n"}
{"id": "1039533", "url": "https://cs.wikipedia.org/wiki?curid=1039533", "title": "Srbický potok", "text": "Srbický potok\n\nNázev Srbický potok má více vodních toků:\n\n"}
{"id": "1039535", "url": "https://cs.wikipedia.org/wiki?curid=1039535", "title": "Bruno Soriano", "text": "Bruno Soriano\n\nBruno Soriano Llido (* 12. června 1984, Artana, Španělsko) je španělský fotbalový záložník a reprezentant, hráč klubu Villarreal CF.\nV A-mužstvu Španělska debutoval 11. 8. 2010 v přátelském utkání proti reprezentaci Mexika (remíza 1:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Bruno Soriano nastoupil ve dvou zápasech svého mužstva na šampionátu – v základní skupině D proti Turecku (výhra 3:0) a Chorvatsku (prohra 1:2).\n\n"}
{"id": "1039537", "url": "https://cs.wikipedia.org/wiki?curid=1039537", "title": "Sklářský potok", "text": "Sklářský potok\n\nNázev Sklářský potok má více vodních toků:\n\n"}
{"id": "1039540", "url": "https://cs.wikipedia.org/wiki?curid=1039540", "title": "Kryogenní transportní jednotka", "text": "Kryogenní transportní jednotka\n\nKryogenní jednotky jsou transportní chladicí zařízení bez kompresorového okruhu založená na odpařování vhodné kryogenní kapaliny (LN= Liquid N= kapalný dusík, LCO= Liquid CO = kapalný oxid uhličitý). Instalují se do izotermických skříní nákladních automobilů nebo na chladicí návěsy.\n\nV transportním chlazení dnes dominují chladicí jednotky využívající uzavřených kompresorových chladicích okruhů s různými typy chladiv. Existují ale i jiné systémy, mezi něž patří jednak eutektické chladicí jednotky založené na tání předchlazené pevné látky (eutektika) a dále kryogenní chladicí jednotky, kde se využívá vypařování vhodné kryogenní kapaliny. V praxi se uplatňují dvě takové kapaliny, a to kapalný dusík (LN) a kapalný oxid uhličitý (LCO). Kapalný dusík má za normálního tlaku bod varu -196 °C a jeho výparné teplo je 199 kJ/kg. Oxid uhličitý jako kapalina za normálního tlaku neexistuje, je při teplotě -78,5 °C v pevné fázi (suchý led) a sublimací přechází přímo do plynného stavu. Pokud s ním potřebujeme pracovat v kapalném stavu, musíme zvýšit tlak. Tak např. při tlaku 0,8 MPa (8 bar) získáme kapalinu s bodem varu -46 °C, jejíž výparné teplo je 333 kJ/kg. Co se bodů varu týká, jsou obě tyto kryogenní kapaliny pro účely transportního chlazení bohatě vyhovující. Manipulace s LCO je složitější než v případě LN právě proto, že tlak LCO nesmí klenout pod hodnotu 0,52 MPa (5,2 bar), aby kapalina „nezmrzla“ na suchý led; ten by ucpal potrubí, ventily a další komponenty chladicího systému. Pro použití LCO v kryogenních jednotkách na druhé straně mluví energetické nároky na zkapalňování CO, které jsou nižší než u N, a výparné teplo LCO, které je asi o 70 % vyšší než výparné teplo LN.\n\nPrůkopníkem kryogenních transportních jednotek byla v 60. letech minulého století firma \"BOC\" a její systém \"Polarstream\". Jednalo se o tzv. přímý chladicí systém s LN, jehož princip je zřejmý z přiloženého obrázku. Kryogenní kapalina se vede z vakuově izolované (Dewarovy) nádoby potrubím k tryskám na stropu izotermické skříně, odkud je jakožto směs kapek a chladného plynu rozstřikována přímo do chlazeného prostoru s přepravovaným zbožím. To ovšem kromě chladicího efektu vede i k vytěsnění kyslíku ze vzduchu uvnitř přepravního prostoru, což může ohrozit zdraví a život pracovníků, kteří by do tohoto prostoru vstoupili. Moderní chladicí jednotky založené na tomto principu jsou známy pod značkami \"ecoFridge\" nebo \"natureFridge\" a jejich vývoj a výroba jsou spojeny s ukrajinskými firmami \"ecoFridge Production Company\" a \"Ukram Industries\". Tyto chladicí jednotky jsou vybaveny čidly pro sledování koncentrace kyslíku uvnitř přepravního prostoru a po otevření dveří izotermické skříně nevpustí obsluhu dovnitř, pokud koncentrace O nestoupne nad 18 %, což vyžaduje počkat asi 2 min. Podobné bezpečnostní prvky užívá i systém \"Cryogen Trans\" firmy \"Air Liquide \"a pravděpodobně i\" Cryometrics\"\" \"firmy\" Reflect Scientific.\"\n\nDruhou skupinou kryogenních transportních jednotek jsou systémy s nepřímým chlazením, kdy kryogenní látka ani v kapalném ani v plynném skupenství volně nevstupuje do chlazeného prostoru a nemění tedy složení atmosféry uvnitř. Princip nepřímého chlazení je zase zřejmý z obrázku: Kryogenní kapalina se ze zásobníku přivádí do výměníku tepla, kde se vypařuje a vznikající plyn se odvádí ven mimo chlazený prostor. Elektrický ventilátor prohání tepelným výměníkem vzduch, ten se přitom ochlazuje a zajišťuje homogenní rozložení teploty v celém vnitřním prostoru izotermické skříně. Příkladem mohou být jednotky \"CryoTech\" firmy \"Thermo King\", které pracují s LCOnebo jednotky \"Frostcruise\" firmy \"Linde\" – ty fungují podle téhož schématu, ale s LN. \n\nOba systémy s přímým i nepřímým chlazením se někdy označují jako ztrátové chlazení (total loss refrigeration), protože chladivo (kryogenní kapalina) pracuje v otevřeném okruhu, během provozu ubývá a končí ve vzduchu mimo vozidlo. Přepravní vakuově izolované zásobníky obsahují řádově stovky litrů kryogenní kapaliny, jejíž spotřeba závisí na konkrétních podmínkách (vnitřní objem skříně, požadovaný teplotní režim, frekvence otevírání dveří, …) a je zhruba 30 až 50 l/h. Provozní doba na jedno naplnění zásobníku se potom může pohybovat přibližně mezi 10 až 20 h, celý systém je proto vhodný pro distribuci chlazeného nebo mraženého zboží, kdy se přepravník po každé směně vrací do depa a může být znova naplněn kryogenní kapalinou. Nepoužívá se pro dálkovou chlazenou přepravu ani pro mezinárodní transport. Provozní tlak zásobníků LN bývá 0,5 MPa (5 bar) a slouží k tomu, aby se kapalina podle potřeby vytlačila do chladicího systému. U zásobníků LCOse musí pracovat s tlaky vyššími – kolem 0,8 MPa (8 bar). Takový tlak umožňuje s kapalinou také manipulovat, mimo to však uchovává oxid uhličitý v kapalném stavu.\n\nPřepravce, který se orientuje na kryogenní chladicí jednotky, si musí kromě chlazených nákladních vozů nebo souprav s návěsy zajistit ještě specializovanou plnicí stanici se zásobníkem na několik tisíc litrů kryogenní kapaliny. To je investice, která se vyplatí teprve při určitém počtu kryogenních jednotek. Jako dolní hranice se z ekonomických důvodů uvádí provoz alespoň 5 jednotek. \n\nKryogenní jednotky mají při distribuci zboží v městských aglomeracích ve srovnání s mechanickými kompresorovými systémy dvě přednosti. Tou první je tichý provoz, který většinou snadno splní požadavky hlukové normy PIEK při noční distribuci zboží ve městech. A tou druhou je vysoký chladicí výkon, který se jen málo mění s klesající teplotou uvnitř přepravní skříně. To vede k rychlému obnovení žádané provozní teploty (pull down) potom, co byly při rozvozu zboží otevřeny dveře a do chlazeného prostoru vnikl teplý vzduch zvenčí. Kromě toho mají minimum pohyblivých dílů a vyžadují poměrně málo údržby. Z těchto důvodů se v praxi pro distribuci zboží začínají kryogenní jednotky prosazovat vedle mechanického transportního chlazení. Jednotky \"CryoTech \"jsou dost rozšířeny např. v Norsku (kolem 16 % nově prodaných chlazených přepravníků v roku 2011) i v dalších skandinávských zemích a objevují se i v západní Evropě a v USA. \"EcoFridge\" se zkoušel v Jižní Africe, v Austrálii a v Británii, \"Frostcruise \"v Malajsii a v Evropě.     \n"}
{"id": "1039541", "url": "https://cs.wikipedia.org/wiki?curid=1039541", "title": "Panoptikon", "text": "Panoptikon\n\nPanoptikon (z řec. \"pan\" – vše, \"optikos\" – viděný) je architektonický koncept budovy, který by umožnil stálý dohled nad jejími obyvateli. Vytvořil jej anglický utilitaristický filosof a reformátor Jeremy Bentham.\n\nBentham jej koncipoval především pro věznice, ale i pro jiné budovy, kde chtěl zavést systém přísné kontroly a represe, jako jsou nemocnice, školy nebo továrny. Samostatně stojící věž ve středu stavby umožňuje pozorovat z jednoho místa kteroukoliv z kruhově rozložených místností/cel tvořících uzavřený obvodový okruh. Ačkoliv není pro jednoho pozorovatele fyzicky možné celý prostor naráz sledovat, osoby umístěné v místnostech/celách nedokáží rozlišit, zda jsou či nejsou právě pozorovány, a má se u nich tedy vyvíjet návyk chovat se vždy tak, jako by byly pozorovány permanentně. Právě v případě věznice se tak dle autorovy představy docílí nejlepší možné nápravy trestanců.\n\nAčkoliv Jeremy Bentham vynakládal značné úsilí o hmotnou realizaci své myšlenky, nebyl za jeho života žádný panoptikon zbudován. Až po jeho smrti se začali někteří stavitelé věznic panoptikonem inspirovat, a to především z důvodu personální úspory dozorců. Vliv tohoto konceptu na budovy různých nápravných zařízení můžeme nalézt po celém světě, v České republice je to například Borská věznice v Plzni.\n\nZa nejvěrnější realizaci panoptikonu je pokládána věznice \"Presidio Modelo\" na kubánském ostrově Isla de la Juventud z let 1926-1928. Věznice vybudovaná za diktatury prezidenta Geralda Machada byla uzavřena roku 1967. V letech 1953 – 1955 zde byli vězněni bratři Fidel a Raúl Castrové. \n\nDivadelní panoptikon je v pořadí čtvrtý typ divadelní scény, po kukátku, ulici a aréně. Kruhové jeviště zde obklopuje diváky, sedící uprostřed prostoru na otočných sedadlech. Jejich pozornost tak může být upřena do jakéhokoli místa jeviště či hlediště, nezávisle na ostatních. Současně pozorují pouze jeden bod scény a oproti klasickému divadelnímu kukátku nemohou vidět celou scénu. První divadelní panoptikon autora Václava Šindelářestojí pod názvem Panoptikon Barikáda na náměstí Barikád na pražském Žižkově.\n\nFrancouzský filosof Michel Foucault používá panoptikon jako metaforu moderní „disciplinované“ společnosti, kdy občan nabývá dojmu permanentního dohledu ze strany státu. Panoptikon v podobě věznice je obsažen též v románu \"Kronika ohlášené smrti\" Gabriela Garcíi Márqueze. Princip je vysvětlen také v knize Poutník od Johna Twelve Hawkse.\n\n"}
{"id": "1039542", "url": "https://cs.wikipedia.org/wiki?curid=1039542", "title": "Pavel Procházka (kněz)", "text": "Pavel Procházka (kněz)\n\nA.R.D. Pavel Procházka (* 25. června 1956 Brno) je český římskokatolický kněz. Po sedm let byl národním ředitelem pro pastoraci Romů. Od listopadu 2003 působí jako administrátor farnosti – arciděkanství ve Šluknově. Dne 1. února 2011 byl jmenován osobním arciděkanem, ve Šluknově prvním od komunistického převratu v roce 1948.\n\nPo maturitĕ na Střední zemědělské technické škole (SZTŠ) v Ivančicích studoval od roku 1975 na bohoslovecké fakultĕ v Litomĕřicích. Po absolvování dvouleté vojenské služby byl v roce 1982 v Brnĕ vysvĕcen na knĕze. Poté pracoval v nĕkolika farnostech brnĕnské diecéze.\n\nJeho prvním působištěm se stal Drnholec na Břeclavsku, kde v roce 1989 společně s farníky zakládal Občanské fórum, k dalším patřila např. Jihlava. Poté se však vydal na tříměsíční misijní cestu mezi chudé Indiány do Brazílie. Rok studoval v Itálii. Později byl vyslán do Jarovnic na Prešovsku, kde žije velká romská komunita.\n\nV letech 1995 až 2003 byl administrátorem farnosti v Děčíně, kde se stal národním ředitelem pro pastoraci Romů. Po povodních v 90. letech pomáhal v romských osadách lidem, kteří zůstali bez přístřeší.\n\nV listopadu 2003 se stal administrátorem farnosti – arciděkanství Šluknov a administrátorem excurrendo farností Království, Velký Šenov a Fukov. Od března 2013 excurrendo spravuje také farnost Lipová.\n\n"}
{"id": "1039545", "url": "https://cs.wikipedia.org/wiki?curid=1039545", "title": "Milan Novák (fotbalista)", "text": "Milan Novák (fotbalista)\n\nMilan Novák (* 1965) je bývalý slovenský fotbalista.\n\nV československé lize hrál za ZVL Považská Bystrica. Nastoupil v 7 ligových utkáních.\n\n"}
{"id": "1039555", "url": "https://cs.wikipedia.org/wiki?curid=1039555", "title": "Johanna Holmströmová", "text": "Johanna Holmströmová\n\nJohanna Holmströmová (* 1981) je finská švédsky píšící novinářka a spisovatelka. Narodila se v jihofinském Sipoo, žije v Helsinkách a píše švédsky, druhým úředním jazykem ve Finsku. \n\nDebutovala sbírkou \"Zamčená a další povídky\" (2003), v roce 2007 vydala první román (\"Z tvé touhy\"). V roce 2013 vydala svůj zatím poslední román \"Asfaltoví andělé\", který zachycuje situaci dospívající druhé generace přistěhovalců z magrebského regionu do menšinové švédskojazyčné komunity ve Finsku.\n\nDo češtiny byl přeložen její druhý román, \"Asfaltoví andělé\" (2014, překlad Ondřej Vimr, Kniha Zlín).\n"}
{"id": "1039578", "url": "https://cs.wikipedia.org/wiki?curid=1039578", "title": "Lipová (zámek)", "text": "Lipová (zámek)\n\nBarokní zámek v pohraniční obci Lipová na Děčínsku v Ústeckém kraji byl vystavěn ve 30. letech 18. století. Od té doby nebyl až na malé úpravy přestavován. Po letech chátrání je však výrazně poničený, barokní střechy a krovy jsou propadlé. Jeho majitelem je občanské sdružení \"Via Tempora Nova\", které usiluje o jeho záchranu. Náklady na ni se budou pohybovat v řádu stovek milionů korun.\n\nZámek je chráněn jako kulturní památka, je však zároveň veden v seznamu ohrožených nemovitých památek.\n\nStarý lipovský zámek postavili pravděpodobně po roce 1566 Šlejnicové, postupem času však přestal vyhovovat. Výstavbu nového zámku nechal v roce 1736 nebo 1738 zahájit hrabě Leopold Antonín Salm-Reifferscheidt (1699–1769), majitel panství Lipová a vojevůdce, který se pod vedením prince Evžena Savojského účastnil válek s Osmanskou říší. Podoba stavby je pravděpodobně dílem architekta italského původu Girolama (Jeronýma) Costy. Původní tvář stavby nese jen stopy dílčích klasicistních úprav z přelomu 18. a 19. století.\n\nSalmům patřila Lipová do roku 1889, kdy vymřeli po meči. Od konce 19. století vlastnili zámek Thun-Hohensteinové. Od posledního majitele z tohoto rodu, Osvalda, jej za první pozemkové reformy v roce 1924 získal pražský advokát JUDr. Josef Apollo Růžička. V roce 1938 byl zkonfiskován Němci a poté využíván jako lazaret. Německá říše jej prodala chomutovské firmě Mannemann. Ta ze zámku vybudovala rekreační zařízení, později sloužící oddílům SS.\n\nPo druhé světové válce byl zámek sice vrácen rodině Růžičkových, v roce 1948 byl však znárodněn. Poté fungoval jako domov důchodců, později zde měla sídlo vojenská posádka. Po jejím odchodu v roce 1970 začala devastace areálu. V roce 1995 získala zámek v restituci Kateřina Ebelová. Poničenou památku prodala za 700 tisíc korun nizozemské firmě Obrození, s.r.o., která však do její záchrany neinvestovala. Začaly se tak propadat některé střechy a stropy místností. V 90. letech střechu také poničil požár.\n\nPamátkáři naléhali na nizozemské majitele, aby zámek opravovali, nebo prodali. V listopadu 2011 jej koupilo sdružení Via Tempora Nova za cenu necelých dvou milionů korun.\n\nSdružení Via Tempora Nova uvádí odhady celkových nákladů v rozmezí od 284 milionů do 600 milionů korun. Jeho zástupci věří, že finance získají díky pomoci kraje, státu i Evropské unie či Norských fondů. První dotaci ve výši půl milionu korun získalo sdružení v roce 2013 od Ústeckého kraje.\n\nPrvní kroky k záchraně zámku začali členové sdružení podnikat již v roce 2012. Tehdy nechali vysekat náletové dřeviny a křoví na nádvoří i v někdejším zámeckém parku, dosahující výšky několika metrů. Díky tomu objevili barokní kašnu, o jejíž existenci do té doby nevěděli. Na obnově parku se sdružením spolupracuje botanik Václav Větvička.\n\nZe známých osobností se do podpory sdružení zapojili např. i herec Luděk Munzar, kytarista Štěpán Rak nebo houslista Jaroslav Svěcený, který na zámku založil tradici benefičních koncertů Lipovské hudební slavnosti.\n\nZámek má sedm schodišť, jejichž počet tak odpovídá počtu dnů v týdnu, dále dvanáct komínů, kterých je stejně jako měsíců v roce, 52 pokojů jako je týdnů a 365 oken a dveří jako je dnů v roce.\n\n\n\n"}
{"id": "1039582", "url": "https://cs.wikipedia.org/wiki?curid=1039582", "title": "Allemant (Aisne)", "text": "Allemant (Aisne)\n\nAllemant je francouzská obec v departementu Aisne v regionu Hauts-de-France. V roce 2011 zde žilo 178 obyvatel.\n\nLaffaux, Nanteuil-la-Fosse, Pinon, Sancy-les-Cheminots, Vaudesson, Vauxaillon\n\n\"Počet obyvatel\" \n\n"}
{"id": "1039585", "url": "https://cs.wikipedia.org/wiki?curid=1039585", "title": "Allemant", "text": "Allemant\n\nAllemant je název dvou obcí ve Francii:\n\n"}
{"id": "1039587", "url": "https://cs.wikipedia.org/wiki?curid=1039587", "title": "Paradeisl", "text": "Paradeisl\n\nParadeisl nebo také Paradeiser, Paradeiserl nebo Klausbaum je adventní a vánoční dekorace, která slouží jako ozdoba svátečního stolu a při modlitbách. Dekorace je používána především v Rakousku a Německu. Paradeisl je považován za předchůdce adventního věnce. Konstrukce bývají umístěny na talíři. Tradice používání paradeislu jsou v Německu v 21. století obnovovány.\n\n\"Paradeisl\" je někdy v Bavorsku považován za katolickou verzi protestantského adventního věnce. Tradice adventních věnců byla totiž založena protestantským knězem, stejně jako byl vánoční stromek zřejmě původně používán při slavení svátků protestanty. U paradeislu je původ nejistý. Jisté je, že zatímco protestantská šlechtična, manželka poddanými velmi oblíbeného „krále Maxe“ (Maxmilián IV. Josef) na přelomu 18. a 19. století slavila vánoce s rodinou u vánočního stromku, méně urození Bavoři používali paradaisl Katolická církev té doby odsuzuje vánoční stromek, stejně jako adventní věnec jako pohanský zvyk.\n\nTermín \"Paradeisl\" pochází z výrazu pro \"ráj\", rajskou zahradu. Strom ověšený jablky „rajský strom“ byl součástí středověkých liturgických představení a jablko symbolizuje strom poznání dobrého a zlého a svíčky mají podobně jako u adventního věnce představovat „světlo světa“, Ježíše Krista. Divadelní představení s náboženskými motivy byly oblíbené zejména v období baroka, kdy byly také součástí náboženských tradic. Byly ale předváděny i v soukromých domech, což je spojováno s šířením dekorace.\n\nKonstrukci trojúhelníkovitého půdorysu z jedlových větví nebo zimostrázu spojovala jablka, která tvořila čtyři vrcholy konstrukce. Jablka musela být červená nebo alespoň s červeným líčkem. V každém jablku byla umístěna svíčka na místě stopky, která byla vyříznuta. Paradaisl mohl být také zdoben sušeným ovocem, cukrovím, například nebo vyřezáván. Konstrukce (větve) byla omotávána červenými a zlatými stuhami. Dekorace mohla být zdobena vánočním cukrovím, ořechy a plátky jablek, nebo větve mohly být vyřezávány. Jako ozdoby pod konstrukci mohly mohly být použity tyto plody a pečivo, nebo větve borovice.\n\nVětšinou byly použity tři červené svíčky a růžová. Doporučeny byly také tři fialové a jedna růžová svíčka. Každou neděli byla zapálena svíčka, na třetí neděli adventní růžová svíčka, což odpovídá liturgickou barvou neděli \"Gaudete\" (latinsky: „Raduj se“). Na čtvrtou neděli adventní svítí i svíčka na nejvyšším vrcholu konstrukce.\n\n"}
{"id": "1039588", "url": "https://cs.wikipedia.org/wiki?curid=1039588", "title": "Sancy-les-Cheminots", "text": "Sancy-les-Cheminots\n\nSancy-les-Cheminots je francouzská obec v departementu Aisne v regionu Hauts-de-France. V roce 2011 zde žilo 111 obyvatel.\n\nAizy-Jouy, Allemant, Celles-sur-Aisne, Nanteuil-la-Fosse, Vaudesson\n\n\"Počet obyvatel\"\n\n"}
{"id": "1039590", "url": "https://cs.wikipedia.org/wiki?curid=1039590", "title": "Sancy", "text": "Sancy\n\nSancy je název nebo součást názvu více obcí ve Francii:\n\n"}
{"id": "1039591", "url": "https://cs.wikipedia.org/wiki?curid=1039591", "title": "Vláda Kazimierze Marcinkiewicze", "text": "Vláda Kazimierze Marcinkiewicze\n\nVláda Kazimierze Marcinkiewicze byla od 31. října 2005 do 14. července 2006 polskou vládou pod vedením Kazimierze Marcinkiewicze. Po parlamentních volbách v září 2005 selhalo koaliční vyjednávání vítězné strany Právo a spravedlnost s Občanskou platformou, a tak byla nakonec jmenována menšinová vláda PiS s účastí nestraníků.\n\nVláda získala důvěru Sejmu 10. listopadu 2006, při čemž pro ni kromě poslanců PiS hlasovali i zástupci Sebeobrany, Ligy polských rodin a Polské lidové strany, proti byli poslanci Občanské platformy a Svazu demokratické levice. Již během schvalování rozpočtu na rok 2006 se ale projevila nedostatečná podpora kabinetu v Sejmu. V únoru 2006 tedy předseda PiS Jarosław Kaczyński podepsal s předsedy Sebeobrany a LPR Andrzejem Lepperem a Romanem Giertychem tzv. stabilizační pakt, podle kterého měly strany podpořit některé vládní zákony a výměnou za to se vláda a prezident Lech Kaczyński nebudou snažit o rozpuštění Sejmu. Půl roku na to měly být zahájeny rozhovory o rozšíření koalice. Pakt ale vydržel jen měsíc. Dne 27. dubna 2006 podepsal PiS koaliční dohodu se Sebeobranou a Národním parlamentním kolem (sdružujícím odpadlíky LPR). Dne 5. května se ke koalici přidala LPR, čímž vláda získala většinu v Sejmu. Na protest proti vstupu kontroverzního Romana Giertycha z LPR do vlády rezignoval ministr zahraničí Stefan Meller.\n\nPremiér Marcinkiewicz 7. července oznámil, že se chystá rezignovat. O jeho odchodu se spekulovalo již od začátku roku, ale překážkou byla premiérova popularita. Marcinkiewicz byl ve své činnosti nečekaně samostatný a na PiS také příliš proevropský. Oficiálním důvodem odchodu byla ale Marcinkiewiczova kandidatura na prezidenta Varšavy. O tři dny později předal Marcinkiewicz demisi do rukou prezidenta Lecha Kaczyńského. PiS na jeho místo navrhl svého předsedu Jarosława Kaczyńského, jehož vláda byla jmenována 14. července.\n"}
{"id": "1039592", "url": "https://cs.wikipedia.org/wiki?curid=1039592", "title": "Ta zvláštní láska", "text": "Ta zvláštní láska\n\nTa zvláštní láska () je americký romantický dramatický film režiséra Iry Sachse z roku 2014. \n\nAlfred Molina a John Lithgow účinkují v hlavních rolích postaršího páru newyorských gayů George a Bena, kteří po 39 letech společného života uzavřou sňatek. Když to však vejde ve známost, George přichází o místo učitele hudby na církevní škole, dvojice musí prodat byt a uchýlit se k dočasnému oddělenému bydlení u svých příuzných a známých. Další průběh vystihují Benova slova z jednoho jejich vzájemného telefonátu: „Když žiješ dohromady s lidmi, poznáš je víc, než je ti milé.“\n\nFilm byl uveden 18. ledna 2014 na festivalu Sundance. V Praze a Brně byl uveden mimo jiné na listopadovém queer filmovém festivalu Mezipatra.\n\n"}
{"id": "1039599", "url": "https://cs.wikipedia.org/wiki?curid=1039599", "title": "Švédská Superliga (mužský florbal)", "text": "Švédská Superliga (mužský florbal)\n\nŠvédská Superliga mužů () je nejvyšší florbalová liga ve Švédsku. Liga se skládá ze 14 týmů. Poprvé se hrála v sezóně 1995/96.\n\nŠvédská Superliga byla založena v roce 1995 pod názvem Elitserien. V sezónách 1995/96 až 1998/99 byla liga rozdělena na severní a jižní skupinu. Od sezóny 1999/00 je Superliga národní ligou.\n\nV březnu 2007 bylo rozhodnuto, že Elitserien bude od sezóny 2008/09 tvořit 14 týmů.\n\nV květnu 2007 byl změněn název soutěže z Elitserien na Švédská Superliga.\n\nV základní části se všechny týmy dvakrát utkají každý s každým (celkem 26 kol). Každý tým hraje 13 zápasů v domácím prostředí a 13 zápasů v soupeřově prostředí. Na jaře začíná play-off, ve kterém hraje osm nejlepších týmů ze základní části. Čtvrtfinále se hraje na čtyři vítězné zápasy, semifinále na tři. Ve finále se hraje jen jediný zápas, který se pořádá v Stockholmu v Ericsson Globe aréně. Finále ženské Superligy se hraje ve stejný den a na stejném místě.\n\nV sezóně 2019/20:\n\n\n"}
{"id": "1039603", "url": "https://cs.wikipedia.org/wiki?curid=1039603", "title": "Araz-Naxçıvan PFK", "text": "Araz-Naxçıvan PFK\n\nAraz-Naxçıvan Peşəkar Futbol Klubu byl ázerbájdžánský fotbalový klub sídlící ve městě Nachičevan.\n\nPůvodní klub v sovětské éře byl založen v roce 1967, ten ovšem zanikl těsně po pádu Sovětského svazu. Obnoven byl na v průběhu 90. let 20. století, znovu zanikl v roce 2002 kvůli finančním problémům. Dalšího obnovení se dočkal až v roce 2013 a byl rázem přihlášen do druhé nejvyšší soutěže - Birinci Divizionu. Z ní postoupil z prvního místa do nejvyšší soutěže - Premyer Liqası. 3. listopadu 2014 klub oznámil odstoupení z nejvyšší soutěže, kvůli neustálé neobjektivitě prvoligových rozhodčí. 17. listopadu 2014 klub odstoupil od všech smluv a oficiálně odstoupil z nejvyšší soutěže.\n\nSvé domácí zápasy odehrával na stadionu Naxçıvan şəhər stadionu s kapacitou 12 800 diváků.\n\nZdroj: \n\n\nZdroj: \n\n"}
{"id": "1039612", "url": "https://cs.wikipedia.org/wiki?curid=1039612", "title": "Carl August Wilhelm Berends", "text": "Carl August Wilhelm Berends\n\nCarl August Wilhelm Berends (19. května 1754, Anklam – 1. prosince 1826, Berlín) byl německý lékař a filozof. V letech 1811–1812 byl rektorem Vratislavské univerzity a od roku 1815 vedl německou kliniku Charité.\n\nNarodil se roku 1754 ve městě Anklam v předním Pomořansku. Studoval medicínu na Viadrině ve Frankfurtu nad Odrou a poté odešel studovat do Vídně, kde roku 1780 dokončil studia medicíny a filozofie. Od roku 1786 pracoval jako úředník v Lubušsku a o dva roky později se vrátil do Frankfurtu, kde se stal univerzitním profesorem. V té době kritizoval místní nemocnici ( \"Frankfurter Thielschen Krankenhaus\") za to, že nemá dostatek lůžek pro všechny pacienty. Přesto však byla další velká nemocnice v této oblasti vystavěna až roku 1835. V roce 1789 vydal práci na téma vzdělávání mladých lékařů, psanou na základě vlastních zkušeností s nemocnými ve frankfurtské nemocnici.\n6. února 1793 se stal členem Akademie Leopoldina. Jeho akademická přezdívka byla \"Polydorus I.\" Po zrušení \"Viadriny\" se stal prvním rektorem nové Slezské univerzity Fridricha Viléma ve Vratislavi.\n\nRoku 1815 jej pruský král Fridrich Vilém III. jmenoval ředitelem berlínské kliniky Charité. Na této pozici zůstal až do své smrti v roce 1826.\n"}
{"id": "1039614", "url": "https://cs.wikipedia.org/wiki?curid=1039614", "title": "Camille Guaty", "text": "Camille Guaty\n\nCamille Guaty (* 28. června 1978, Kalifornie, Spojené státy americké ) je americká herečka. Nejvíce se proslavila rolemi Daisy ve filmu \"Rozbal to naplno\" a Maricruz v seriálu Útěk z vězení (2005-07) a Megan v seriálu \"Tým Škorpion\" (2014-15).\n\nCamille se narodila v Kalifornii. Má latinské a hispánské kořeny. Její rodina původně pochází z Kanárských ostrovů. Její rodina se přestěhovala do New Jersey, když jí bylo 5 let, kde vystupovala v místních divadlech. Navštěvovala Královskou akademii dramatických umění během léta v Londýně a studovala na Bostonské univerzitě. \nV roce 2000 se zúčastnila konkurzů televizní soutěže stanice WB Network Popstar. Dostala se až do kola losangeleského workshopu, kterého se zúčastnilo nejlepších 25 soutěžících. Na konec se dostala mezi nejlepších 10 a byla poslední soutěžící, která nezískala místo ve vítězné dívčí skupině Eden's Crush.\n\nV roce 2002 získala hlavní roli v původním film televizní stanice Disney Channel \"Rozbal to Naplno\". Jednu z hlavních rolí si zahrála v televizním seriálu \"The Help\", po boku Tori Spelling a Megan Fox. V roce 2004 se objevila ve filmu \"30 Days Until I'm Famous\" a v televizním seriálu \"Drzá Jordan\", v epizodách \"Blue Moon\" a \"Family Affair\".\n\nV roce 2005 získala vedlejší roli v seriálu \"Útěk z vězení\", kde si zahrála roli Maricruz Delgado, přítelkyni Fernanda Sucreho. Dále se objevila televizních seriálech \"Devět rukojmí\" a \"The Brothers Garcia\". V roce 2007 získala vedlejší roli v seriálu stanice NBC \"\". Objevila se v seriálu Cupid a ve filmu \"Bejvalek se nezbavíš\".\n\nV roce 2014 se objevila v televizním seriálu MTV \"Happyland\". Vedlejší roli získala v seriálu \"Tým Škorpion\". Ve kterém hrála od roku 2014 do roku 2015 vedlejší roli Megan O'Brien, starší sestru hlavní postavy Waltera O'Briena.\n\nCamille je provdaná za britského textaře Sy Rhyse Kaye a společně žijí v Los Angeles v Kalifornii.\n\n"}
{"id": "1039617", "url": "https://cs.wikipedia.org/wiki?curid=1039617", "title": "Onchopristis", "text": "Onchopristis\n\nOnchopristis je rod vyhynulých pilounovitých paryb, žijících v období křídy zhruba před 120 až 75 miliony let. Fosilie byly nalezeny v Severní Americe i severní Africe. Zuby byly dlouhé až 8 cm, z toho se usuzuje, že dospělý jedinec mohl měřit přes osm metrů (z toho více než dva metry připadaly na rostrum, kostěný výběžek v přední části lebky, opatřený ostrými zuby) a vážit okolo jedné tuny. Žijící piloun mnohozubý dorůstá maximálně 7.5 m.\n\nOnchopristis se objevuje v televizním seriálu \"Planet Dinosaur\". Je zde představen jako tvor, který žil v moři a za účelem rozmnožování se vydával proti proudu řek podobně jako lososovití. Rostrum mu sloužilo k obraně před predátory jako např. spinosaurus, na spodní straně bylo navíc opatřeno citlivými čidly pomáhajícími vyhledat u dna kořist.\n\nPopsány byly dva druhy: \"Onchopristis numidus\" a \"Onchopristis dunklei\".\n\n"}
{"id": "1039631", "url": "https://cs.wikipedia.org/wiki?curid=1039631", "title": "Václav Karel Vendl", "text": "Václav Karel Vendl\n\nVáclav Karel Vendl (25. ledna 1892 Mladá Boleslav – 8. března 1957 Praha) byl český středoškolský profesor a autor prací v oboru dějin československého výtvarného umění a uměleckého průmyslu.\n\nMaturoval na gymnáziu v Mladé Boleslavi a v roce 1911 se zapsal na filosofickou fakultu Karlo-Ferdinandovy university v Praze ke studiu dějin umění, klasické archeologie a filosofie. V oboru dějin umění byl žákem Karl Chytila. Během studia se zapojil do práce Kruhu pro pěstování dějin umění. Dva semestry dějin umění studoval v Mnichově. Jeho studia přerušila první světová válka. Narukoval do rakousko-uherské armády a byl poslán na italskou frontu. Zde v polovině roku 1915 padl do zajetí. V něm se věnoval studiu italského umění. V roce 1918 byly založeny české legie v Itálii a Vendl se do nich zapojil. Dosáhl hodnosti kapitána.\n\nPo návratu do Československa dokončil svá vysokoškolská studia. Současně zůstal v aktivní službě v československé armádě jako osvětový důstojník a po krátkém pobytu v Praze působil především na Slovensku. Pobyt zde ovlivnil témata jeho zájmu. Na jaře roku 1920 odevzdal doktorandskou práci \"Slovenská architektura od nejstarších dob až do začátku XX. století\". Ve stejném roce práci obhájil a složil velké rigorosum z dějin umění a z klasické archeologie a malé rigorosum z filosofie. Za svého pobytu na Slovensku napsal několik článků a studií, které byly věnovány slovenské kultuře (\"Maliar Peter Michal Bohúň\", \"Maliar Ján Kupecký\" a další).\n\nProtože jej neuspokojovala práce v československé armádě, požádal v roce 1920 na doporučení prof. Jaroslava Kováře o místo kustoda v Opavském zemském muzeu. Muzeum bylo 1. ledna 1921 převzato od kuratoria Obchodní a živnostenské komory pod správu Slezské správní komise. Ze strany komise byla snaha přidat do čistě německojazyčného vedení muzea pod vedením Edmunda Wilhelma Brauna české zástupce. V polovině roku 1921 byl přijat na úřednické místo Karel Černohorský. Dne 16. října 1920 byl Vendl přijat na zkušební dobu, ale jeho přijetí zdržely formality s propuštěním z aktivní vojenské služby, takže do muzea nastoupil až 1. února 1922. Podílel se zásadním způsobem na výstavě o Opavě v roce 1923.\n\nVedle vlastní muzejní práce se v Opavě věnoval vlastivědné a osvětové práci. Především pořádal přednášky pro české spolky v Opavě, především s vlastivědnou tematikou. První přednášku pro opavskou jednotu Československé obce legionářské měl 12. listopadu 1922. Další přednášky proběhly 10. prosince 1922 a 14. ledna 1923.\n\nZasazoval se o rozšíření sbírek Slezského zemského muzea o malířská díla současných umělců. Doporučoval například nákup obrazů Bohumila Kubišty nebo Martina Benky. Nákup těchto děl ale nebyl vedením muzea akceptován.\n\nZásadním způsobem doplnil turisticko-vlastivědného průvodce Opavskem, který vydal Adolf Emil Vašek. Dále publikoval novinové a časopisecké články, divadelní, hudební a kulturní kritiky, ale také básně, překlady a referáty především v novinách \"Svobodná republika\". Uveřejnil zde tři články o zámku v Kravařích. Byl rovněž redaktorem divadelní rubriky časopisu \"Osvětový obzor\".\n\nDne 31. srpna 1923 ze Slezského muzea odešel.\n\nPočátkem roku 1924 nastoupil jako profesor státního reálného gymnázia v Pardubicích, kde působil až do roku 1930. Současně byl přispěvatelem Masarykova slovníku naučného.\n\nOd roku 1930 vyučoval na II. reálce v Plzni. I v tomto městě se věnoval také publicistické práci a zpracoval \"Dějiny II. reálky v Plzni\" (1932).\n\nV letech 1936 až 1939 vyučoval na gymnáziu v Kralupech nad Vltavou.\n\nOd roku 1939 do roku 1940 učil na žižkovském gymnáziu. Nařízením říšského protektora ze dne 30. 12. 1940 byl jako bývalý legionář propuštěn. Pracoval pak jako knihovník. Aktivně se zúčastnil květnového povstání v Praze. Po skončení války se vrátil k pedagogické činnosti. Učil na francouzském gymnáziu v Praze do roku 1953, kdy odešel do důchodu.\n\nSvé časopisecké příspěvky uváděl pod vlastním jménem, nebo pod pseudonymem\n\n\n"}
{"id": "1039643", "url": "https://cs.wikipedia.org/wiki?curid=1039643", "title": "Báječná show", "text": "Báječná show\n\nBáječná show je český animovaný film režiséra Vladimíra Mráze z roku 2002. Jedná se o první celovečerní animovaný snímek české kinematografie po sametové revoluci. Vznikl v dílnách QQ studia Ostrava. Film kombinuje klasickou kreslenou a ploškovou animaci s plastelínovou loutkou. K tomu tvůrci ještě připojili 3D počítačovou animaci a poměrně velké množství speciálních efektů.\n\nRežie se chopil režisér Vladimír Mráz. Na scénáři se podíleli Vladimír Mráz a dramaturgyně ostravského Divadla loutek Helena Motýlová. Scénář filmu vychází z klasických La Fontainových bajek. \n\nDigitálně zpracované kompozice měl pod dohledem Lukáš Najbrt. Společně s ním na 3D animaci pracoval mladý počítačový grafik Filip Záruba. Autorem výtvarných návrhů celého filmu je výtvarník a ilustrátor dětských knih Josef Quis. Na animaci bajek v „Báječné show“ se výrazně podíleli především Ivo Hejcman ze zlínských ateliérů a bývalí pracovníci Studia Prométheus Karel Trlica, Věra Bobková a Marta Kačorová. Při práci na Báječné show se tito animátoři setkali s mladou generací ostravských tvůrců, především z řad absolventů Ostravské univerzity, Gabrielou Pyszko, Marcelou Polochovou a Janem Drozdem. \n\nDůležitou složkou filmu je zvuk. Petr Penzes, zvukař z pořadu ČT „Tak neváhej a toč!“, bajky naruchoval a ve spolupráci s Janem Kaciánem, který míchal většinu populárních českých večerníčků, vtiskl filmu finální podobu mixu. Všechny bajky jsou animovány na písně známého ostravského hudebního skladatele a jazzmana Borise Urbánka. \n\nCelovečerní film Báječná show vychází z klasických La Fontainových bajek. Úsměvnou formou nabízí celou plejádu historek ze zvířecí říše. Na kouzelném koberci se schází významní herci ze zvířecí říše, aby si jako každý rok nadělili filmové ceny... Pořádek zajišťuje přítomnost krále lva a o zábavu se stará bavič ptakopysk Bobo. Mezi jeho jednotlivými výstupy plastelínových postaviček se promítají filmy - známé bajky La Fontaina. Celou show zaznamenává televizní štáb v čele s režisérem jezevcem. Organizace klape, až na pár nepříjemností s vlky. Nakonec se přece jen obecenstvo neudrží a nastane správná mela… \n\nVe snímku je zakomponováno osm samostatných bajek – Liška a vrána, Zajíc a želva, Vůl a žába, Myšák a hraboš, Netopýr a dvě lasičky, Vlk v převleku, Kojot a mula, Liška a čáp. Každá z bajek je přitom zpracována v určitém filmovém žánru. Zvířecí říše je jako ve všech bajkách čitelnou personifikací lidského světa. Hlavním tématem je pýcha v nejrozmanitějších podobách. Je to podobenství o rozmařilosti, o rozpolcenosti, o uvědomování si, čím chceme být a co doopravdy jsme. Film však není mravoučným pojednáním, z něhož by plynulo přísné etické ponaučení. Autoři zvolili hravou, současnou a nápaditou formu.\n\nTexty k 15 původním skladbám napsali Jiří Sedláček, Marek Dohnal, Hermína Motýlová a Jiří M. Brabec. Pro každou bajku složil hudební skladatel Boris Urbánek skladbu v jiném žánru. Písně nazpívaly hvězdy české popmusic, které se zároveň chopily dabingu animovaných postav. Role kojota připadla Václavu Neckáři, hraboše se ujal Dan Bárta, kočky Mícy Heidi Janků a netopýra zase Vilém Čok, čápovi propůjčil hlas Jiří Korn. Hlas vola připadl Petru Jandovi. Ve filmu uslyšíte i ikonu ostravské hudební scény Věru Špinarovou, idol českých teenagerů Lucii Vondráčkovou, Žofii Kabelkovou, Jana Spáleného, Oto Klempíře, Norberta Lichého nebo dětský pěvecký sbor Ondrášek. \n\nNa Mezinárodním festivalu filmové a televizní tvorby v Plzni „Filmák 2002“ získala Báječná show cenu dětské poroty za nejlepší animovaný film.\n"}
{"id": "1039655", "url": "https://cs.wikipedia.org/wiki?curid=1039655", "title": "Leopold Šlik z Holíče a Pasounu", "text": "Leopold Šlik z Holíče a Pasounu\n\nLeopold Antonín Josef hrabě Šlik z Holíče a Pasounu, \"Leopold Anton Joseph Schlik zu Bassano und Weißkirchen\" (10. června 1663, Ostrov – 10. dubna 1723 Praha) byl příslušník kopidlanské větve šlechtického rodu Šliků a císařský generální válečný komisař, vyslanec, polní maršál a nejvyšší kancléř Českého království v době války o španělské dědictví.\n\nMezi jeho předky patřili Jindřich Šlik z Holíče a Pasounu, předseda dvorské válečné rady z let 1644 až 1648.\nNarodil se jako syn Františka Arnošta Šlika (po 1623 - 16. srpen 1675) a jeho druhé manželky Heleny (Ester Maxmiliany) z Drahotuš (Traudischové; † 1700). Otec měl z prvního manželství s Markétou Ungnádovou syna Františka Josefa, který se v roce 1675 stal dědicem majorátu a Lepoolda přežil o 17 let. Matka Helena se po smrti manžela podruhé provdala za Františka Taafeho z Carlingfordu z irského šlechtického rodu, s jehož kyrysnickým plukem se Leopold zúčastnil obléhání Nových Zámků a Ostřihomi, a tak patrně začala jeho válečnická kariéra.\n\nNa počátku října 1698 do 26. ledna 1699 zastupoval generálmajor Šlik s Wolfgangem z Oettingen-Wallersteinu císaře Leopolda I. při karlovických mírových jednáních. Šlik se řadil mezi válečné vítěze v jižních Uhrách, a získal panství na uherských neoacquistánských územích od Neoacquistánské komise. V roce 1712 byl jmenován nejvyšším českým kancléřem a v roce 1721 rytířem Řádu zlatého rouna. Jeho politickým protivníkem byl princ Evžen Savojský. Jako nejvyšší kancléř Českého království měl na starost přípravy korunovace Karla VI. na českého krále v roce 1723, ale slavnosti se nedožil.\n\nZemřel v Praze na krvácení do mozku a byl pochován v katedrále sv. Víta na Pražském hradě. \n\nJeho pyramidální náhrobek vytvořil v letech 1723–1725 František Maxmilián Kaňka (1674–1766) podle konceptu Josefa Emanuela Fischera z Erlachu (1693–1742), autorem sochařské výzdoby náhrobku byl Matyáš Bernard Braun (1684–1738), na náhrobku pracovali také kameníci Domenico Antonio Rappa a Johann Ulrich Mannes, štukatér Tommaso Soldatti, umělé mramorování vytvořil Wilhelm Hennevogel a v neposlední řadě povrch úpravil a pozlatil štafíř Johann Christoph Pauer. \n\nNáhrobek se skládá z třech částí a je asi 9,20 metrů vysoký. Na konkávně vyklenutém soklu z tmavého mramoru je oslavný nápis a po stranách stojí dvě vázy. Střední část tvoří tumba z červeného mramoru, strany zdobí dvě zlacené olejové lampy a před tumbou leží heraldický lev, který v tlapě drží pozlacený zlomený meč, symbol smrti. Horní, sochařsky nejbohatší část tvoří červený obelisk, v jehož středu je oválný výklenek s mramorovou portrétní bustou zemřelého. Obelisk i výklenek jsou orámovány šedým mramorem. Na vrcholu obelisku je pozlacená koule, symbol věčnosti. Po straně obelisku vlevo stojí pískovcová socha bohyně moudrosti Minervy, která vavřínovým věncem korunuje zemřelého, a analogicky k tomu vpravo stojí dřevěná socha boha války Marta. Tyto dvě sochy připomínají Šlikovu úřednickou a vojenskou kariéru. Nad obeliskem vpravo se vznáší dřevěná socha okřídlené bohyně slávy Fáma, která hlásá slávu rodu, zatímco vlevo drží dvojice andílků šlikovský erb s korunkou. Pozadí obelisku tvoří zlatem lemovaná černá draperie. \n\nNa podstavci je dlouhý latinský nápis: \"HIC ILLVSTRISSIMI AC EXCELLENTISSIMI LEOPOLDI IOSEPHI SCHLIK S. R. I. COMITIS DE BASSAN ET WEISKIRK // LEOPOLDO, IOSEPHO, CAROLO, IMPERATORIBVS, ET REGIBVS // AB EQUESTRI AUREI VELLERIS ORDINE A CVBICVLO AUGVSTI , ET A PENITIORIBUS AULAE CONSILIIS, // GENERALIS IN CAMPO MARESCHALLI, SVPREMI IN INCLYTO BOHEMIAE REGNO CANCELLARII // ANNO MDCCXXIII PRAGAE SAECULARI MAGNO AETATIS SVAE LXI VINDOBOINAE VI. IDVS APRILIS DEMORTUI // OSSA PATRIO SOLO RESTITVTA SVB MONIMENTO A PIENTISSIMA VIDUA, NATA COMITISSA DE WRATISLAW POSITO CONDITA SVNTO // MIRARE DIVERSOS IN VIRO UNICO A CASTRIS ET PALATIO HONORUM TITVLOS, BIFARIA VIRTUTIS CONCORDIA ORTOS, // RARUS MARTIS ET MINERVAE PARTUS CNACELLARIUS MILES, // CUIUS GLADIO ERUDITA AC CALAMO ARMATA MANUS UTROBIQVE DEXTRA, DVPLICEM IN ARENAM APTA // DEBELLATO CHRISTIANORVM HOSTE CARLOWITZII CADUCEATOREM SE SUBSIGNARE // REPETITIS HINC MILITIAE ILLINC LEGATIONUM EXPEDITIONIBUS INSTRUCTO STATUUM MEDIOLANENSI, GESTO GENERALIS COMISSARIII BELLICI MVNERE // REGIO TANDEM CANCELLARIAE BOHEMICAE SIGILLO QVASI SUO UTI PROMERUIT VERUS INTER LEGES LYCVRGVS MERITIS PRO MORE PROSAPIAE SAGO ET TOGA TERNO ITERUM SUB REGNO CAESARVM CVMVLATIS OPTIMO MORTIS GENERE DECESSIT PROMOTO MEMORABILI OPERE POSTHUMO NEGOTIORUM FINEM EXORNANTE, // GEMINA HAC IN BASILICA SOLENNI CAROLI ET ELISAE REGIA INAUGVRATIONE.\" \n\nVlastnil Vokšice (1689 prodal bratrovi Františku Josefovi), Radim, Žabonosy u Kouřimi. Do roku 1697 vlastnil předměstský palác u Vídně v Josefstadtu, který vybudoval barokní architekt Johann Bernhard Fischer z Erlachu (1656–1723), a další rezidenci v Laxenburgu. \n\nHrabě Šlik se oženil dvakrát. Nejprve 12. července 1687 s Klárou Rozálií z Kounic († 1693), vdovou po Jaroslavu Bernardovi z Martinic, a podruhé 6. února 1695 s Marií Josefou Vratislavovou, sestrou předchozího nejvyššího kancléře Jana Václava Vratislava z Mitrovic. Narodily se mu následující děti:\n\n\nSyn a dědic František Jindřich byl císařským komořím (1710), od roku 1720 pracoval v české dvorské kanceláři jako dvorní rada, v roce 1723 byl císařem Karlem VI. pasován na svatováclavského rytíře, byl také tajným radou (1738), skutečným tajným radou (1742) a nejvyšším zemským maršálkem Českého království (1741–1746).\n\n"}
{"id": "1039658", "url": "https://cs.wikipedia.org/wiki?curid=1039658", "title": "Jiří Svoboda (politik)", "text": "Jiří Svoboda (politik)\n\nJiří Svoboda (* 24. listopadu 1959 Pardubice) je český politik a mediální poradce, od roku 2016 zastupitel Jihočeského kraje, od listopadu 2014 do června 2015 a znovu od září 2015 primátor města České Budějovice, člen hnutí ANO 2011.\n\nVystudoval Vysokou školu strojní a elektrotechnickou v Plzni (promoval v roce 1984 a získal tak titul Ing.).\n\nNásledně v letech 1984 až 1989 pracoval jako operátor reaktoru v ČEZu. U stejného zaměstnavatele pak do roku 1993 působil jako vedoucí odboru PR a tiskový mluvčí Jaderné elektrárny Temelín.\n\nV roce 1993 nastoupil do Českého rozhlasu, kde zastával různé řídicí funkce od vedoucího komerčního odboru až po ředitele úseku komunikace. V roce 1999 se stal marketingovým ředitelem BVV Brno. V letech 2000 až 2003 pracoval jako obchodní náměstek v brněnské akciové společnosti OHL ŽS.\n\nDne 30. dubna 2003 jej Rada Českého rozhlasu jmenovala ředitelem Českého rozhlasu v Českých Budějovicích. Od 1. dubna 2013 do 30. června 2014 pak zastával pozici náměstka generálního ředitele ČRo pro strategický rozvoj. Na podzim 2014 se uvádí jako mediální poradce.\n\nJiří Svoboda žije v Českých Budějovicích.\n\nDo politiky se pokoušel vstoupit, když v komunálních volbách v roce 2002 kandidoval jako nestraník za SNK-ED do Zastupitelstva města České Budějovice, ale neuspěl.\n\nO 12 let později byl ve volbách v roce 2014 zvolen jako nestraník za hnutí ANO 2011 zastupitelem města České Budějovice. Jelikož byl lídrem kandidátky a hnutí ANO 2011 ve městě volby vyhrálo (20,65 % hlasů, 12 mandátů), stal se kandidátem na post primátora města. Musel však ustát pokus nově zvolené zastupitelky za hnutí ANO 2011 Elišky Richtrové o vlastní kandidaturu na funkci primátorky (argumentovala tím, že získala v rámci kandidátky nejvíce preferenčních hlasů). Hnutí ANO 2011 nakonec vytvořilo koalici s hnutím Občané pro Budějovice, TOP 09 a KDU-ČSL a Jiří Svoboda byl dne 21. listopadu 2014 zvolen primátorem města České Budějovice. Z funkce primátora byl odvolán městskými zastupiteli na podnět opoziční ČSSD 29. června 2015. Primátorem byl znovu zvolen v září 2015.\n\nV krajských volbách v roce 2016 byl za hnutí ANO 2011 zvolen zastupitelem Jihočeského kraje. Ve volbách do Poslanecké sněmovny PČR v roce 2017 kandiduje za hnutí ANO 2011 v Jihočeském kraji.\n\nV komunálních volbách v roce 2018 byl z pozice člena hnutí ANO 2011 lídrem kandidátky tohoto hnutí do Zastupitelstva města České Budějovice, mandát zastupitele města obhájil. Koalici následně vytvořily vítězné hnutí ANO 2011, druhé hnutí OBČANÉ PRO BUDĚJOVICE, šesté uskupení \"\"STAROSTOVÉ A NEZÁVISLÍ a Čisté Budějovice\"\" a sedmé uskupení \"\"Společně pro Budějovice - Lidovci a TOP 09\"\". Dne 15. listopadu 2018 byl Svoboda opět zvolen primátorem města.\n"}
{"id": "1039660", "url": "https://cs.wikipedia.org/wiki?curid=1039660", "title": "Katherine McNamara", "text": "Katherine McNamara\n\nKatherine McNamara (* 22. listopadu 1995, Kansas City, Missouri, Spojené státy americké) je americká herečka a zpěvačka. Proslavila se rolí Harper Munroe v komediálním seriálu stanice MTV \"Happyland\", rolí Clary Fray ve fantasy seriálu stanice Freeform (2016–2019) a rolí Miy Smoke v seriálu stanice The CW \"Arrow\" (2018–2020)\".\"\n\nKatherine si zahrála v seriálech \"V těle boubelky\" a \"Studio 30 Rock\" a objevila se ve filmu \"Šťastný nový rok\". \n\nRoli Claire si zahrála ve 3 dílech seriálu stanice Disney XD \"Nakopni to\" a ve filmu \"Dívka vs. Monstrum\". Také si zahrála ve dvou dílech seriálu \"Jessie\" a v epizodě seriálu \"Super Thundermanovi\".\n\nV roce 2014 byla obsazena do role Harper do televizního seriálu stanice MTV \"Happyland\". Seriál byl však po odvysílání první řady zrušen.\n\nDne 22. prosince 2014 bylo oznámeno, že získala roli v nadcházejícím sequelu filmu \", \" jako Sonya, vůdkyně skupiny B. \n\nV roce 2015 si zahrála roli Kat v seriálu stanice Freeform \"The Fosters\".\n\nDne 6. května 2015 byla obsazena do role Clary Fray v seriálu , televizní adaptaci knih Cassandry Clare \"Nástroje smrti\". V roce 2018 si zopakovala roli Sonyai ve filmu \".\" V září 2018 byla obsazena do vedlejší role sedmé řady seriálu \"Arrow\". Pro poslední osmou řadu byla její postava povýšena na hlavní.\n\n"}
{"id": "1039672", "url": "https://cs.wikipedia.org/wiki?curid=1039672", "title": "Kostel svatého Bonifáce (Liberec)", "text": "Kostel svatého Bonifáce (Liberec)\n\nKostel svatého Bonifáce v Liberci-Dolním Hanychově je sakrální stavbou postavenou v letech 1915-1919 varnsdorfským architektem a stavitelem Antonem Möllerem. Stylově se jedná o přechod mezi secesí a individuální modernou. Od 5. dubna 1994 je chráněn jako kulturní památka České republiky.\n\nV době výstavby kostela se jednalo o sakrální stavbu určenou pro německy mluvící obyvatelstvo obcí Dolní a Horní Hanychov, které mělo úctu ke sv. Bonifáci podobně jako ji mělo české obyvatelstvo ke sv. Václavovi. Vlastní stavbu prodloužily hospodářské problémy, které přinesla I. světová válka. V roce 1945 došlo k nucenému odchodu většiny německy mluvících obyvatel a kostel začal chátrat. Několikrát byla jeho existence dokonce ohrožena demolicí. K podstatné záchraně kostela došlo až na přelomu 20. a 21. století v důsledku snahy farníků a také za přispění vysídlených rodáků, kdy byly provedeny nejnaléhavější opravy.\n\nJedná se o obdélný, jednolodní kostel, polygonálně uzavřený. Strop kostela je kazetový. Lavice pocházejí z doby výstavby kostela. Postranní věž má výšku 33 metrů. Kostel byl v roce 2013 opraven.\n\nKostel je v současnosti filiálním kostelem římskokatolické farnosti- děkanství Rochlice. V kostele se konají pravidelné mše svaté vždy v neděli v 8:00 a v úterý od 17:00 hodin.\n\n\n\n"}
{"id": "1039676", "url": "https://cs.wikipedia.org/wiki?curid=1039676", "title": "Amfoterita", "text": "Amfoterita\n\nAmfoterita (z řec. \"amfoteron\", obojí zároveň) je schopnost některých prvků a jejich sloučenin reagovat jak s kyselinami, tak s hydroxidy. Při reakcích s kyselinami vznikají obvykle jednoduché soli a při reakcích s hydroxidy vznikají komplexní sloučeniny. Amfoterní látky jsou také sloučeniny, které mají v molekule jak kyselou, tak zásaditou funkční skupinu (například aminokyseliny), ale i sloučeniny s jednou funkční skupinou (tou může být mimo jiné hydroxyl). Mezi amfoterní sloučeniny patří například oxid zinečnatý, hydroxid zinečnatý, oxid hlinitý a hydroxid hlinitý.\n\nZn(OH) + 2 HCl → ZnCl + 2 HO\n\nZn(OH) + 2 NaOH → Na[Zn(OH)]\n"}
{"id": "1039686", "url": "https://cs.wikipedia.org/wiki?curid=1039686", "title": "Jaromír Skřivánek", "text": "Jaromír Skřivánek\n\nJaromír Skřivánek (10. října 1923 Praha – 4. května 2010 Praha) byl český malíř, grafik, ilustrátor, spisovatel, básník, překladatel a cestovatel.\n\nNarodil se a celý život prožil v Čakovicích. V letech 1939–42 studoval na uměleckoprůmyslové škole grafické, později na grafické škole v Praze, v roce 1982 byl na studijním pobytu v Anglii na West Surrey College of Art. Hodně cestoval nejen po Evropě, ale hlavně po Indii a Srí Lance, které byly hlavním předmětem jeho zájmu (soukromě studoval kromě jiných jazyků také hindštinu v Orientálním ústavu ČSAV u prof. V. Pořízky). Celý život studoval indickou kulturu, zejména filozofii a náboženství, především buddhismus. Indii je také věnována většina jeho obrazů, kreseb, knih, překladů i úvah. Úspěšně tak navázal na přední české malíře tvořící v Indii, Otakara Nejedlého a Jaromíra Hněvkovského. J. Skřivánek byl členem výtvarného spolku Marold (od 1951), spoluzakladatelem Skupiny Máj 57 (1957), členem Svazu československých výtvarných umělců (od 1959), Sdružení pražských malířů (od 1990) a Asociace volných grafiků (od 1990). Měl 45 samostatných výstav v České republice i v zahraničí, především v Indii, účastnil se také řady kolektivních výstav (např. se Skupinou Máj 57 a Sdružením pražských malířů). Jeho obrazy jsou kromě českých galerií (včetně Národní galerie) i ve Velké Británii, USA a Indii.\n\n\n\n\n\n\n\n\"Tvůrčí umění je zrcadlením vášnivé lásky k životu. Je touhou po něčem, co nás přesahuje, co je mimo nás, ale co chceme pro sebe a pro druhé, pro svět, zpřítomnit. Vnitřní diktát nutící člověka, aby proměnil ve hmotu něco, co je nehmotné, co ho hřeje, povznáší i drtí. I bolest. Co nejsilněji hýbe člověkem.\"\n\n\n"}
{"id": "1039688", "url": "https://cs.wikipedia.org/wiki?curid=1039688", "title": "Anatal z Milána", "text": "Anatal z Milána\n\nSv. Anatalon (nebo Anatelon, Anatal, Anatol) byl prvním známým biskupem Milána.\n\nNeexistují žádné určité informace o tomto světci, ale pravděpodobně byl prvním biskupem Milána.\n\nPrvní informace je legenda \"Gesta episcoporum Mettensium\" Paula Diacona pocházející z konce 8. století, ve které autor uvádí že byl jedním z učedníků Svatého Petra a že on sám ho poslal do Milána jako prvního biskupa diecéze. V některých byzantských katalozích učedníků Páně, Anatalon je uváděn jako učedník Svatého Barnabáše apoštola.\n\nLegenda o jeho životě každopádně uvádí, že nechal postavit kostel zasvěcený Salvátorovi na místě bývalého chrámů boha Merkura nebo Apollóna, v místě kde dnes stojí kostel San Giorgio al Palazzo.\n\nPo jeho smrti, pravděpodobně v 5. století, byly některé jeho relikvie (látka kterou se dotkli jeho těla) přeneseny do Milána, do kaple věnované \"ad Concilia Sanctorum\". Jeho pohřebiště bylo neznámé dlouhou dobu ale v milánské bazilice Svatého Babily se slavil symbolický pohřeb.\n\nDokument z roku 1263 říká, že Svatý Anatalon byl pohřben v kostele Svatého Floriána v Brescii, kde se věří že byl také jejím prvním biskupem; po potvrzení této teze se roku 1472 objevily některé jeho ostatky, které byli přeneseny do katedrály města, kde jsou stále předmětem velkého uctívání.\n\n"}
{"id": "1039689", "url": "https://cs.wikipedia.org/wiki?curid=1039689", "title": "Marie-Galante", "text": "Marie-Galante\n\nMarie-Galante je ostrov v Malých Antilách, administrativní součást francouzského zámořského departmentu Guadeloupe, arrondissement Pointe-à-Pitre. Má rozlohu 158 km² a žije na něm okolo 12 000 obyvatel, největším městem je Grand-Bourg. Ostrov leží jihovýchodně od hlavního ostrova Guadeloupe, asi 20 km od hlavního města Basse-Terre.\n\nOstrov má přibližně kruhový tvar o průměru zhruba 15 km, jeho pobřeží je chráněno korálovými útesy. Je rovinatý, nejvyšší bod Morne Constant má 208 metrů nad mořem. Marie-Galante je známý jako \"l'île aux cent moulins\" (ostrov sta mlýnů). Větrné mlýny sloužily ke zpracování cukrové třtiny, z níž se vyrábí cukr a rum.\n\nPůvodními obyvateli byli Aravakové a Karibové, jako první Evropan přistál u ostrova 3. listopadu 1493 Kryštof Kolumbus a pojmenoval ho podle své lodi \"Maria Galanda\". Francouzi se na ostrově usídlili v roce 1648, kdy ho stát pronajal rodině de Boisseret, která zde zřídila třtinové plantáže, na nichž pracovali otroci dovezení z Afriky. V roce 1792 na ostrově propuklo povstání, v jehož důsledku se ostrov načas odtrhl od Guadeloupe, který zůstal věrný monarchii, v roce 1794 bylo zrušeno otroctví. Po druhé světové válce žilo na ostrově okolo třiceti tisíc obyvatel, ale nedostatek pracovních příležitostí vedl k rozsáhlému vystěhovalectví.\n\n"}
{"id": "1039690", "url": "https://cs.wikipedia.org/wiki?curid=1039690", "title": "Roger ze Salerna", "text": "Roger ze Salerna\n\nRoger ze Salerna († 28. června 1119) byl regent Antiochijského knížectví v letech 1112 až 1119. Byl synem Richarda ze Salerna a bratranec Tankreda Galilejského, kteří byli účastníky první křížové výpravy. Roger ze Salerna se stal antiochijským regentem, když jeho bratranec Tankred zemřel v roce 1112 a nastupující kníže Bohemund II. byl ještě dítě.\n\nStejně jako Tankred, Roger byl téměř neustále ve válce se sousedními muslimskými státy, jako např. s Aleppem. V roce 1114 udeřilo zemětřesení, které zničilo mnoho knížecích opevnění, a Roger velmi usiloval o jejich opravení; zejména těch, které byly v blízkosti hranic. Roger porazil Bursuqa bin Bursuq v roce 1115 v bitvě u Sarminu. S Joscelinem I. z Edessy dokázali vyvinout takový vojenský tlak na Aleppo, že se město spojilo s ortokovským emírem Ilgázím v roce 1118. Ilgází napadl knížectví v roce 1119. Roger nečekal, a to i přes naléhání patriarchy, na posily z Jeruzaléma a Tripolisu. V následné bitvě na Ager Sanguinis měl Roger 700 rytířů a 3 000 pěšáků, včetně 500 arménských jezdců, ale skoro všichni byli zabiti, včetně Rogera samotného. Ilgázího síly se rozptýlily drancovat okolní území, ale nezaútočily na Antiochii samotnou. Regentství poté přejal Balduin II. Jeruzalémský.\n\nRogerovo panování bylo zaznamenáno jeho kancléřem Walterem.\n"}
{"id": "1039693", "url": "https://cs.wikipedia.org/wiki?curid=1039693", "title": "Gaius z Milána", "text": "Gaius z Milána\n\nSv. Caius byl biskupem Milána.\n\nExistuje jen málo informací o tomto biskupovi z Milána ze 3. století. Údajně byl pohřben na hřbitově v prostorách baziliky Naboriana, nyní zničené. Jeho ostatky byly později přeneseny poblíž Baziliky svatého Ambrože.\n\nV středověkých textech jako je například \"Historia Dataria\" z 11. století, uvádí informace, které jsou považovány za legendu, jako že byl přítomen v Římě při mučednické smrti Svatého Petra a Svatého Pavla, při konverzi Svatých Vitalise a Gerváse a Protáse.\n\n"}
{"id": "1039695", "url": "https://cs.wikipedia.org/wiki?curid=1039695", "title": "Arrietty ze světa půjčovníčků", "text": "Arrietty ze světa půjčovníčků\n\nArrietty ze světa půjčovníčků (v japonském originále 借りぐらしのアリエッティ, \"Kariguraši no Arrietty\") je japonský animovaný film ve stylu anime z roku 2010, který režíroval Hiromasa Jonebajaši v produkci studia Ghibli. Film vychází z románu Pidilidi (v anglickém originále \"The Borrowers\") z roku 1952 od anglické spisovatelky Mary Nortonové.\n\nV roce 2016 film uvedla Česká televize pod názvem \"Arrietty ze světa půjčovníčků\".\n\nČeský název je překlad původního japonského názvu s přihlédnutím k českému překladu knižní předlohy. \"Kariguraši\" je japonský překlad původního anglického \"borrower\", což je v českém knižním překladu \"půjčovníček\", potažmo \"půjčovníčci\". Kniha vyšla pod názvem Pidilidi pouze kvůli tomu, že takto tu byl dříve uvedený hraný celovečerní film, nicméně v textu samotném se tento výraz už nevyskytuje. Japonský název doslovně znamená \"Půjčovnička Arrietty\". V USA pak byl tento film uveden pod názvem \"The Secret World of Arrietty\" (Utajený svět Arrietty). Arrietty je jméno hlavní hrdinky – Arrietty Clock, jejíž jméno bylo v českém překladu knihy přeloženo jako \"Arielka Hodinová\".\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1039698", "url": "https://cs.wikipedia.org/wiki?curid=1039698", "title": "Okres Ostrowiec", "text": "Okres Ostrowiec\n\nOkres Ostrowiec (polsky \"Powiat ostrowiecki\") je okres v polském Svatokřížském vojvodství. Rozlohu má 616,81 km² a v roce 2013 zde žilo 117 746 obyvatel. Sídlem správy okresu je město Ostrowiec Świętokrzyski.\n\nMěstská:\n\nMěstsko-vesnické:\n\nVesnické:\n\n\n"}
{"id": "1039699", "url": "https://cs.wikipedia.org/wiki?curid=1039699", "title": "Li Caj", "text": "Li Caj\n\nLi Caj (, † 1431) byl čínský malíř, kaligraf a básník raného mingského období.\n\nLi Caj používal zdvořilostní jméno I-čeng ().\n\nLi Caj pocházel z Pchu-tchienu (v provincii Fu-ťien). Byl úspěšným malířem a kaligrafem, jedním z umělců dvora mingského císaře Süan-teho. Jeho krajiny kombinovaly kompozice severosungského Kuo Siho s liniemi jihosungských Ma Jüana a Sia Kueje. Vysoce hodnocené jsou i jeho figurální malby, z mingských umělců ho v tomto oboru převýšil pouze Taj Ťin.\n"}
{"id": "1039700", "url": "https://cs.wikipedia.org/wiki?curid=1039700", "title": "Sia Čchang", "text": "Sia Čchang\n\nSia Čchang (, 1388–1470) byl čínský malíř, kaligraf a básník raného mingského období.\n\nSia Čchang používal zdvořilostní jméno Čung-čao () a pseudonymy Jü-feng () a C’-caj ťü-š’ ().\n\nSia Čchang pocházel z okresu Kchun-šan v Su-čou (v provincii Ťiang-su). Byl úspěšným malířem a kaligrafem. Působil na mingském císařském dvoře v Pekingu, jeho úřední kariéra vyvrcholila roku 1457 místem dvorského ceremoniáře. Byl žákem Wang Fua a stejně jako on se proslavil, i mimo Čínu, malbami bambusu charakteristickými kaligrafickými tahy. Jeho techniku a styl si za vzor vzal i císař Süan-te, sám dovedný malíř.\n"}
{"id": "1039701", "url": "https://cs.wikipedia.org/wiki?curid=1039701", "title": "Ma Wan", "text": "Ma Wan\n\nMa Wan () byl čínský malíř, kaligraf a básník jüanského období aktivní v polovině 14. století.\n\nMa Wan používal zdvořilostní jméno Wen-pi () a pseudonymy Lu-tun-šeng (, volně „Špatný student“) a Kuan-jüan-žen ().\n\nMa Wan pocházel z Ťiang-ningu (dnešní Nanking), žil v Sung-ťiangu. Jeho životní data jsou neznámá, aktivní byl od poloviny 20. do poloviny 60. let 14. století. Byl žákem malíře a kaligrafa Jang Wej-čena. Maloval krajiny ve stylu Chuang Kung-wanga, nejstaršího ze čtyř jüanských mistrů.\n"}
{"id": "1039702", "url": "https://cs.wikipedia.org/wiki?curid=1039702", "title": "Wang Fu", "text": "Wang Fu\n\nWang Fu (, 1362–1416) byl čínský malíř, kaligraf a básník raného mingského období.\n\nWang Fu používal zdvořilostní jméno Meng-tuan () a pseudonymy Jou-š’ (), Ťiou-lung šan-žen () a Ao-sou ().\n\nWang Fu pocházel z Wu-si (v provincii Ťiang-su). Byl úspěšným malířem, kaligrafem a básníkem. Působil jako kaligraf a písař u mingského císařského dvora v Nankingu, roku 1414 přešel do Pekingu. Tvořil nejrůznějšími styly, maloval krajiny ve stylu literátské tvorby Wang Menga a Ni Cana, většinou se však držel jihosungského akademického stylu Ma Jüana a Sia Kueje. Proslavil se tušovými kresbami bambusu.\n"}
{"id": "1039703", "url": "https://cs.wikipedia.org/wiki?curid=1039703", "title": "Ořechovka (nápoj)", "text": "Ořechovka (nápoj)\n\nOřechovka je alkoholický nápoj, který se vyrábí macerováním nezralých vlašských ořechů v lihu s přídavkem různých druhů koření či bylin a často také cukru. Jelikož se jedná o velmi rozšířený likér v České republice, existuje mnoho variant a receptů na přípravu.\n\nTypická ořechovka má tmavě hnědé zbarvení a obsah alkoholu se pohybuje mezi 30 až 40 %. Různými recepty a postupy přípravy lze ovšem dosáhnout i jiného poměru alkoholu či barvy.\n\nExistuje velké množství receptů na ořechovku. Nejčastějšími přísadami jsou nezralé vlašské ořechy, líh (slivovice, vodka, tuzemský rum, apod.), hřebíček, skořice, pomerančová kůra a cukr. V různých obměnách se mohou v receptu vyskytovat i další přísady, například: mandle, vanilka, jalovec, muškátový květ, muškátový oříšek, apod. Častou obměnou receptu bývá nahrazení části nebo veškerého cukru medem.\n\nOřechovka je typickým nápojem, jehož příprava má na území České republiky velmi dlouhou tradici. Kromě domácké výroby je tento likér vyráběn také průmyslově mnoha výrobci, u kterých se liší jak složení, tak obsah alkoholu.\n\n\n"}
{"id": "1039705", "url": "https://cs.wikipedia.org/wiki?curid=1039705", "title": "Eudimorphodon", "text": "Eudimorphodon\n\nEudimorphodon (opravdu dva druhy zubů = eu – dobrý, di – dvojitý, don – zub) byl primitivním ptakoještěr, létající ještěr. Žil před 220 miliony lety na území dnešní Itálie. Jeho kostra byla nalezena v břidlicích z severní Itálie. Tento nález je datován do pozdního triasu, což z tohoto dinosaura dělá jedno z nejstarších ptakoještěrů.\n\nEudimorphodon vypadal jako typický pterosaurus – měl dlouhá křídla s rozpětím kolem 1 metru. Na křídlech měl 4 prsty. Čtvrtý prst byl prodloužen a bylo na něj navázána membrána tvořící křídlo, které bylo připojeno také ke stehenní kosti. Též měl poměrně slabé zadní končetiny a dlouhý ocas, který mohl být zakončen zvláštním výstupkem ve tvaru kosočtverce. Toto rozšíření by posloužilo jako kormidlo při letu a také by vyvážilo hmotnost hlavy.\n\nJak název napovídá, měl dva druhy zubů, které byly vidět i po zavření tlamy. Vpředu měl dlouhé špičaté, vzadu naopak širší a kratší. U jiných pterosaurů se zuby vyskytovaly jen v jejich zakrnělé formě, nebo úplně zmizely. V jeho malé čelisti se nacházelo celkem asi 110 zoubků. Lebka byla dlouhá, vhodná pro lov hmyzu a ryb, které se přiblížily k mořské hladině. Na hlavě se také vyskytovaly dvě spánkové jamky.\n\nJeho fyziologie svědčí o tom, že tento tvor se živil převážně rybami a hmyzem. Toto tvrzení také dokazuje zachovalý nález žaludku obsahující zbytky ryb z rodu \"Parapholidophorů.\"\n\nRod Eudimorphodonů byl poprvé popsán Zambellim v roce 1973. Tento vědec objevil exemplář Eudimorphodoa ranzii. Tento druh později popsal profesor Silvio Ranzi. Další druh Eudimorphodona pojmenoval Dalla Vecchia v roce 1995. Ten nalezl dva zástupce Eudimorphodona cromptonellus na severu Itálie. Ovšem další práce Dalla Vecchia říkala, že tito dva dinosauři byli zástupci jiného rodu pouze s jedním zástupcem, který Vecchia pojmenoval jako Carniadastylus rosenfeldi. Poslední druh Eudimorphodon rosenfeldi byl nalezen v Grónsku. V roce 20003 jej nalezl Jeckins s týmem. Usoudili že tento dinousaurus je exemplářem druhu, jehož vzorek nalezl na počátku devadesátých let profesor Alfred Walter Crompton. Jméno Eudimorphodon rosenfeldi je zdrobnělina, protože nálezy měly rozpětí křídel asi pouhých 25 cm.\n\nV roce 1986 byly nalezeny v západním Texasu vzorky zubů, je ovšem obtížné určit zda jde o tento druh bez většího nálezu. Samotné vzorky zubů jsou Eudimorphodonovi velmi podobné.\n"}
{"id": "1039707", "url": "https://cs.wikipedia.org/wiki?curid=1039707", "title": "Libor Balák", "text": "Libor Balák\n\nLibor Balák (* 10. února 1961 Brno) je český malíř, ilustrátor, kreslíř, autor komiksů a počítačových her.\n\nLibor Balák již v průběhu studia na Střední uměleckoprůmyslové škole v Brně navštěvoval soukromé přednášky z oboru etnografie a antropologie u antropologa Jana Jelínka. Dále konzultoval realizace prehistorických rekonstrukcí s paleobotanikem Antonínem Hluštíkem, spolupracoval s antropologem Josefem Wolfem a učil se u malíře a ilustrátora Zdeňka Buriana.\n\nPo ukončení studia nastoupil roku 1980 do geologicko-paleontologické oddělení Moravského zemského muzea v Brně, v letech 1985-1987 působil též jako pedagog na Lidové škole umění a od roku 2004 učil na střední škole. Roku 2010 začal spolupracovat s vývojovými společnostmi Pterodon a Illusion Softworks, které produkovaly 2D a 3D počítačové hry (například \"Vietcong\"), ke kterým vytvářel kreslené animace.\n\nNyní se zabývá zejména knižními ilustracemi a vytvářením obrazových rekonstrukcí a didakticko-popularizačních ilustrací z oboru antropologie, archeologie a paleoantropologie. Ve své tvorbě užívá akvarel, kvaš, olejomalbu a kresbu tužkou či pastelem. Jeho práce lze označit za unikátní ukázku kombinace experimentální archeologie s uměleckou rekonstrukcí světa dávno zmizelých prehistorických kultur. Jeho obrazy jsou zastoupeny ve stálých expozicích doma i v zahraničí. Je autorem několika publikací a pravidelně i nepravidelně aktualizovaných naučných webových stránek uložených například na webu Archeologického ústavu Akademie věd České republiky v Brně.\n\n\n\n\n\n"}
{"id": "1039708", "url": "https://cs.wikipedia.org/wiki?curid=1039708", "title": "Celles-sur-Aisne", "text": "Celles-sur-Aisne\n\nCelles-sur-Aisne je francouzská obec v departementu Aisne v regionu Hauts-de-France. V roce 2011 zde žilo 252 obyvatel.\n\nAizy-Jouy, Condé-sur-Aisne, Chassemy, Chivres-Val, Nanteuil-la-Fosse, Sancy-les-Cheminots, Vailly-sur-Aisne\n\n\"Počet obyvatel\" \n\n"}
{"id": "1039709", "url": "https://cs.wikipedia.org/wiki?curid=1039709", "title": "Accuracy International Arctic Warfare", "text": "Accuracy International Arctic Warfare\n\nAccuracy International Arctic Warfare je odstřelovací puška, která byla navržena a vyrobena britskou společností Accuracy International. Tato puška si získala oblibu u civilistů, policie a armády již od svého zavedení v roce 1980. Tyto pušky mají několik funkcí, např. drží výkon i ve velmi chladných podmínkách.\n\nArctic Warfare pušky jsou obvykle vybaveny teleskopickým hledím Schmidt & Bender PM II s pevným nebo variabilním zvětšením. Variabilní zaměřovač lze použít, jestliže střelec potřebuje větší flexibilitu při střílení na různé vzdálenosti nebo když potřebuje širší zorné pole. Accuracy International aktivně podporuje německé vybavení Schmidt & Bender PM II/MILITARY MK II, což je pro výrobce pušek vzácné. Německé a ruské armády preferují teleskopické hledí od firmy Zeiss než teleskopické hledí Accuracy International.\n\n"}
{"id": "1039710", "url": "https://cs.wikipedia.org/wiki?curid=1039710", "title": "Celles", "text": "Celles\n\nCelles je název nebo součást názvu více obcí:\n\n"}
{"id": "1039712", "url": "https://cs.wikipedia.org/wiki?curid=1039712", "title": "FC Helsingborg", "text": "FC Helsingborg\n\nFC Helsingborg je jeden z nejznámějších švédských florbalových klubů hrající ve Švédské Superlize.\n\nKlub byl založený roku 1979 ve městě Helsingborg, kde se též nachází domácí hala klubu s kapacitou 4700 diváků. Klub dosud vyhrál všechny šampionáty. V současném týmu jsou největšími hvězdami Linus Nordgren, Jani Kukkola, Mika Moilanen a Daniel Johnson.\n\nPro FC Helsingborg jsou typické dvě sady dresů. Pro domácí zápasy tým volí svou červenožlutou sadu, která se skládá z proužkované červenožluté košile a červených šortek. Naopak na zápasy mimo Helsingborg tým obléká svou modročernou soupravu dresů. Ta se skládá z modročerné proužkované košile a černých šortek.\n"}
{"id": "1039713", "url": "https://cs.wikipedia.org/wiki?curid=1039713", "title": "Vláda Jarosława Kaczyńského", "text": "Vláda Jarosława Kaczyńského\n\nVláda Jarosława Kaczyńského byla od 14. července 2006 do 16. listopadu 2007 polskou vládou pod vedením Jarosława Kaczyńského. Jednalo se o koaliční kabinet Práva a spravedlnosti, Sebeobrany Polské republiky a Ligy polských rodin, od srpna 2007 pak o menšinový kabinet Práva a spravedlnosti. Vláda navázala na předchozí vládu Kazimierze Marcinkiewicze, obsazení ministerských postů obou vlád se liší jen minimálně.\n\nSejm vyslovil vládě důvěru 19. července 2006, když pro ni hlasovalo 240 poslanců PiS, Sebeobrany, LPR a Národního parlamentního kola. Proti bylo 205 poslanců Občanské platformy, Svazu demokratické levice a Polské lidové strany.\n\nPo jednání politické rady PiS Jarosław Kaczyński navrhl 21. září 2006 prezidentovi odvolání vicepremiéra a ministra zemědělství a rozvoje venkova Andrzeje Leppera a ten jej druhý den odvolal. Důvodem byly rozsáhlé rozpočtové požadavky, jež Lepper předložil bez předchozí konzultace. Sebeobrana se pak přiblížila odchodu do opozice. Část jejích poslanců ji ale opustila a spolu s dosavadními poslanci Národního parlamentního kola založili parlamentní klub Lidově-národní hnutí, který podporoval vládu.\n\nDne 26. září 2006 vyšlo díky nahrávkám najevo, že zástupci PiS nabízeli poslankyni Renatě Beger, aby vystoupila ze Sebeobrany a nadále podporovala vládu. Beger výměnou za to požadovala mj. místo státní podsekretářky na Ministerstvu zemědělství a rozvoje venkova. Navíc nabídla přestoupení pěti dalších poslanců ze Sebeobrany do klubu PiS. Zástupce kanceláře premiéra Adam Lipiński jí zároveň nabídl právní a finanční pomoc, mj. kvůli splacení směnky, kterou vystavila Sebeobrana všem svým poslancům - měly být splaceny v případě, že kterýkoli z poslanců opustí její klub nebo z něj bude vyloučen. Lipiński přiznal, že o celé záležitosti věděl i premiér.\n\nLepper byl nakonec 16. října znovu jmenován vicepremiérem i ministrem zemědělství a rozvoje venkova.\n\nV důsledku korupční aféry odhalené Centrálním protikorupčním úřadem na Ministerstvu zemědělství a rozvoje venkova, která se měla týkat i vicepremiéra, ministra a předsedy koaliční Sebeobrany Andrzeje Leppera, byl Lepper 9. července 2007 z obou funkcí znovu odvolán. Následujícího dne klub Sebeobrany rozhodl o odchodu strany z koalice, ale poslední rozhodnutí ponechal na předsedovi Lepperovi. Ten rozhodl, že strana \"podmíněně\" zůstane v koalici, než se celá aféra vyjasní. Opoziční Svaz demokratické levice v reakci na to předložil návrh na rozpuštění Sejmu.. Opoziční Občanská platforma také navrhla rozpuštění Sejmu a navíc podala návrhy na hlasování o nedůvěře všem ministrům Kaczyńského vlády. Dne 13. července 2007 předsednictvo Sebeobrany znovu rozhodlo o vystoupení z koalice, ale konečné rozhodnutí nechalo znovu na Lepperovi. Ten po setkání s Romanem Giertychem rozhodl o setrvání strany v koalici. Oba lídři se zároveň dohodli na vzniku společné strany s názvem \"Liga a Sebeobrana\".\n\nLiga a Sebeobrana navrhly 30. července do funkce ministra zemědělství Krzysztofa Sikoru, návrat Daniela Pawłowce na post zástupce ředitele Komitétu evropské integrace a vytvoření vyšetřovací komise ve věci akce Centrálního protikorupčního úřadu na Ministerstvu zemědělství a rozvoje venkova. Místopředseda vlády za PiS Przemysław Gosiewski všechny návrhy odmítl. Následující den byl ministrem zemědělství a rozvoje venkova jmenován poslanec PiS Wojciech Mojzesowicz, čímž byla porušena koaliční dohoda, která křeslo přidělovala Sebeobraně. Celostátní rada Sebeobrany 5. srpna přijala usnesení, že Jarosław Kaczyński zničil koalici. Zároveň vypověděla koaliční smlouvu a vyzvala své ministry Andrzeje Aumillera a Annu Kalatu, aby dali svá místa k dispozici premiérovi..\n\nJarosław Kaczyński pak nechal 8. srpna odvolat i ministra vnitra a administrativy Janusze Kaczmarka, který měl být také zapojený do úniku týkajícího se zásahu na Ministerstvu zemědělství. Kaczmarek to odmítl a sdělil, že podezřelí kvůli úniku jsou jiní ministři. Prohlásil zároveň, že prokuratura pod vedením ministra spravedlnosti Zbigniewa Ziobry není schopna aféru vyřešit a je tedy potřeba zřízení parlamentní vyšetřovací komise. Novým ministrem vnitra byl jmenovaný Władysław Stasiak. Kaczmarek později z úniku obvinil Ziobra. Tuto informaci pak potvrdil i Lepper - Ziobro mu měl o akci povědět již 14. června během jednání v Kanceláři premiéra. Kaczmarek zároveň obvinil Ziobra z toho, že hledal \"páky\" na ministra Zbigniewa Wassermanna a inspiroval mediální články, jež ho prezentovaly ve špatném světle.\n\nRoman Giertych 10. srpna navrhl nové koaliční vyjednávání mezi PiS, Sebeobranou a LPR o uspořádání, v rámci něhož neměli být členy vlády předsedové koaličních stran. Podle Giertycha se postu premiéra mohli ujmout Kazimierz Marcinkiewicz, Zyta Gilowska, Zbigniew Ziobro nebo Kazimierz Michał Ujazdowski. Giertych zároveň prohlásil, že jeho strana nepodpoří návrhy na rozpuštění Sejmu.. Den na to Giertych po schůzce s premiérem informoval o tom, že Kaczyński vypověděl koaliční smlouvu. Téhož dne rozhodla Politická rada PiS o vypovězení koalice a svolání předčasných voleb. Prezident Lech Kaczyński potom 13. srpna odvolal ministry za Sebeobranu a LPR - Annu Kalatu, Andrzeje Aumillera, Romana Giertycha a Rafała Wiecheckého. Ještě stejného dne poslanci Ligy a Sebeobrany iniciovali hlasování o konstruktivním vyjádření nedůvěry vládě a na premiéra navrhli Janusze Kaczmarka. V následujících dnech byli odvoláni náměstci ministrů za Sebeobranu a LPR.\n\nV září se premiér svérázným způsobem vypořádal s návrhy Občanské platformy na vyslovení nedůvěry jeho ministrům. Všech 15 dotčených ministrů (zbylí 4 byli dříve vyměněni) nechal 7. září odvolat. Tím zamezil hlasování Sejmu o jejich odvolání. Během následujících dní ale nechal všechny ministry znovu jmenovat do svých původních funkcí.\n"}
{"id": "1039715", "url": "https://cs.wikipedia.org/wiki?curid=1039715", "title": "Když ti vítr napne plachtu", "text": "Když ti vítr napne plachtu\n\nKdyž ti vítr napne plachtu (2007) je DVD obsahující šest písní skupiny Mig 21 spolu s dokumentem mapujícím koncertní turné kapely. Ve snímku je ukázána výstavba pódia, nácvik tanečních kreací, jsou představeny rituály členů kapely před koncertem a zachycen je též přesun mezi jednotlivými koncertními vystoupeními. Na disku je i nahrávka vystoupení Jiřího Bartošky v Lucerně při koncertu kapely Mig 21.\n\nDisk obsahuje tyto skladby:\n"}
{"id": "1039719", "url": "https://cs.wikipedia.org/wiki?curid=1039719", "title": "IPad mini", "text": "IPad mini\n\niPad mini je první menší tablet od firmy Apple. Velikost displeje je 7,9 palců (Air má 9,7 palců). Existuje verze Wi-Fi a Wi-Fi + Cellular. Hlavní rozdíl (jsou i další) mezi 1. a 2. generací je Retina displej. Třetí verze přinesla pouze Touch ID. Čtvrtá generace přinesla novější hardware (paměť, procesor) a menší tloušťku a displej má lepší zobrazení barev, než předchozí generace.\n\nJde o menší verzi iPadu. Velikost displeje je 7,9 palců.\n\nProcesory jsou společné, s jinými generacemi ostatních zařízení od Applu. 1. generace má stejný procesor, jako iPad 2, tedy Apple A5. 2. generace a 3. generace má stejný procesor a koprocesor, jako iPhone 5S a iPad Air, tedy A7 s 64bitovou architekturou a pohybovým koprocesorem M7. O konektivitu se stará Lightning konektor, Bluetooth a Wi-Fi, v případě verze Cellular jsou součástí technologie využívání mobilních dat (např. GSM,EDGE,UMTS,HSPA; ale nelze s nimi volat). Velikosti pamětí jsou : 16, 32, 64 a 128 v závislosti na generaci.\n\nDisplej je 7,9 palců velký a má rozlišení (1. generace) a (2, 3 a 4). U všech modelů jde o technologii IPS s LED podsvícením.\n"}
{"id": "1039720", "url": "https://cs.wikipedia.org/wiki?curid=1039720", "title": "Lenka Šmídová (operní pěvkyně)", "text": "Lenka Šmídová (operní pěvkyně)\n\nLenka Šmídová (* 15. prosince 1961 Praha) je významná česká operní pěvkyně (mezzosoprán/alt), dlouholetá sólistka Opery Národního divadla v Praze a pěvecká pedagožka.\n\nZpěv studovala na Pražské konzervatoři u prof. Heleny Tattermuschové a na AMU u prof. René Tučka. Pěvecké vzdělání nadále prohlubovala ročním pobytem v Itálii na Academia d´arte e Lirica corale Osimo, a to zejm. u A. Toniniho a K. Ricciarelli. Získala řadu ocenění (např. Cena Emy Destinnové v r. 1988).\n\nOd roku 1989 působí jako sólistka opery Národního divadla v Praze, kde ztvárnila mnoho rolí. Od roku 1998, až do opětovného sloučení obou divadel, působila současně ve Státní opeře Praha. Její první rolí v Národním divadle byla princezna Eboli (opera \"Don Carlos\"). Mezi další role patří mj. Káča (\"Čert a Káča\"), Ježibaba (\"Rusalka\"), Děčana (\"Braniboři v Čechách\"), Stařenka (\"Její Pastorkyňa\"), Varvara (\"Káťa Kabanová\"), Martinka (\"Hubička\"), Háta (\"Prodaná nevěsta\"), Santuzza (\"Sedlák kavalír\"), Carmen (\"Carmen\"), Filipěvna (\"Evžen Oněgin\"), Hraběnka (\"Piková dáma\"), Amneris (\"Aida\"), Azucena (\"Il Trovatore\"), Fenena (\"Nabucco\"), Preziosilla (\"Síla osudu\"), Maddalena (\"Rigoletto\"), Dorabella (\"Cosi fan tutte\"), Marcellina (\"Le nozze di Figaro\"), Madelon (\"Andrea Chénier\") a řada dalších. Účinkuje také v Hudebním divadle Karlín (role Jadwigy, v operetě O. Nedbala \"Polská krev\").\n\nVěnuje se též koncertní činnosti, a to nejen v České republice, ale i v zahraničí, včetně Francie, Španělska, Itálie, Belgie, Nizozemí, Řecka, Jihoafrické republiky či oblasti Blízkého a Středního východu.\n\nPři produkci operních děl spolupracovala s režiséry jakými jsou Miloš Forman, Petr Forman, Jiří Heřman, Michal Dočekal, Oto Ševčík, Karel Jernek, Zdeněk Kaloč, David Radok, Petr Lébl, Andrei Serban, Christopher Alden, Robert Wilson aj.\n\nJe vdaná, její dcera se též věnuje studiu operního zpěvu (2016).\n\n\n"}
{"id": "1039721", "url": "https://cs.wikipedia.org/wiki?curid=1039721", "title": "IPad mini (první generace)", "text": "IPad mini (první generace)\n\niPad mini je celkově první generace menšího tabletu iPadu mini od americké firmy Apple o velikosti 8 palců. Byl představen na konferenci Applu 2. října 2012. V České republice se začal prodávat 1. listopadu 2012\n\nJde o první velkou změnu od vydání iPadu 2. Design vytvořený pro tento iPad využívá také 2. generace a iPad Air. Novinky oproti iPadu 2 jsou např.: tenčí rámeček na bocích displeje, barevné záda s jiným tvarováním.\n\nTablet využívá 32-bit procesor Apple A5. Fotit se dá pomocí 5 MP a přední na videohovory 1,2 MP. Opět jsou 2 verze : Wi-Fi a Wi‑Fi + Cellular(data). Využívá displej, o velikosti 7,9 palců a rozlišení 1024 × 768 pixelů při 264 bodech na palec (ppi). Technologie displeje je IPS s podsvícením LED. Pro komunikaci je zde Wi-Fi (802.11 a/b/g/n), Bluetooth 4.0, konektor Lighting a u verze Cellular datové technologie. Jako snímač používá tří-osý gyroskop, akcelerometr a snímač okolního osvětlení.\n\nŽivotnost na 1 nabití se zvýšil pomocí úsporného procesoru a tak je uvnitř menší baterie, což ovlivnilo jak hmotnost, tak i velikost. Výrobce slibuje až 10 hodin na internetu pomocí Wi-Fi.\n"}
{"id": "1039722", "url": "https://cs.wikipedia.org/wiki?curid=1039722", "title": "Glajstr Duo", "text": "Glajstr Duo\n\nGlajstr Duo je západočeský hudební projekt založený roku 2013 Filipem Korytou a Zdeňkem Mihulkou. Žánr, jímž se dvojice prezentuje, lze označit za intelektuální porno-pop.\n\nFilip Koryta a Zdeněk Mihulka se poznali během studií na Západočeské univerzitě v Plzni. Kořeny jejich spolupráce sahají do roku 2012, jako Glajstr Duo však fungují až od října 2013.\n\nZa krátkou dobu svého působení zvládla dvojice odehrát desítky koncertů po celé České republice, přičemž se frekvence vystoupení stále zvyšuje, a uspět v mnoha hudebních soutěžích.\n\nPísně jsou na koncertech prokládány autorskou poesií frontmana Filipa Koryty.\n\nGlajstr Duo je často přirovnáváno ke Xavieru Baumaxovi, Závišovi či Čokovoko. \n\nJde o na české poměry ojedinělou fúzi lehce perverzního obsahu a jemné formy. Sofistikované klavírní melodie a šarmantní vokál jsou v protikladu ke kontroverzním textům (z velké části založeným na skutečných událostech). Stěžejním tématem je intimita mezilidských vztahů..\n\n\n\n\n"}
{"id": "1039723", "url": "https://cs.wikipedia.org/wiki?curid=1039723", "title": "Liao I-wu", "text": "Liao I-wu\n\nLiao I-wu (čínsky 廖亦武 – Liao I-wu, pchin-jin: Liào Yìwǔ, * 4. srpna 1958, S’-čchuan, Čína) je čínský spisovatel, hudebník a básník.\n\nStal se významným kritikem čínského komunistického režimu. V únoru 1990 byl zatčen spolu s šesti přáteli a těhotnou manželkou. Byl odsouzen k odnětí svobody na 4 roky. Ve vězení byl vystaven mučení a krutému zacházení, dvakrát se tam pokusil o sebevraždu. Jeho knihy, z čehož některé jsou sbírkami rozhovorů s obyčejnými lidmi z nižších vrstev čínské společnosti, byly zveřejněny na Tchaj-wanu a v Hongkongu, v Číně jsou ale zakázané. Některé jeho knihy byly přeložené do angličtiny, francouzštiny a němčiny, dvě také vyšly v češtině. V roce 2008 podepsal Chartu 08, jejímž spoluautorem je jeden z jeho nejbližších přátel.\n\nOd roku 2011 žije v exilu v Německu.\n\n"}
{"id": "1039724", "url": "https://cs.wikipedia.org/wiki?curid=1039724", "title": "Jacques Lipchitz", "text": "Jacques Lipchitz\n\nJacques Lipchitz (22. srpna 1891, Druskieniki, Grodenská gubernie, nyní Litva – 16. května 1973, Capri) byl naturalizovaný francouzský sochař, od roku 1939 žijící v USA. Patří k zakladatelům kubistického sochařství.\n\nJacques Lipchitz, narozen jako Chaim Jacob Lipschitz, byl synem židovského stavitele v Grodenské gubernii (na hranici s Vilenskou gubernií, na území dnes patřící Litvě). Pod vlivem otce nejprve začal studovat ve Vilniusu stavební inženýrství, ale roku 1909 odešel do Paříže a s podporou své matky se zapsal ke studiu na École des Beaux-Arts, Colarossiho akademii a Julianově akademii. V Louvru studoval zejména sochy archaického Řecka, Egypta a románského období a rané gotiky.\n\nV Paříži se seznámil s komunitou umělců žijící na Montmartru a Montparnassu. Lipchitz již roku 1912 vystavoval na Salonu Société Nationale des Beaux-Arts a na Podzimním salonu a po roce 1913, kdy ho mexický malíř Diego Rivera seznámil s Pablem Picassem, je ovlivněn kubismem. Roku 1920 měl první autorskou výstavu v Galerie L’Effort Moderne Léonce Rosenberga a roku 1922 vytvořil pět basreliéfů v Merionu v Pennsylvanii na objednávku Barnesovy nadace. Smlouvu s Rosenbergem Lipchitz zrušil, aby se mohl věnovat svobodné tvorbě, ale brzy se ocitl ve finančních problémech.\n\nV letech 1924-25 se Lipchitz stal francouzským občanem, oženil se s Berthe Kirosser a přestěhoval se do Boulogne-sur-Seine. V roce 1935 měl první velkou výstavu v New Yorku.\n\nPo okupaci Francie za druhé světové války uprchl s pomocí amerického novináře Variana Frye přes Marseille do Spojených států. Zde se usadil v Hastings-on-Hudson v New Yorku. Roku 1949 vystavoval na 3. mezinárodní výstavě sochařství v Philadelphia Museum of Art a jeho retrospektivní výstava v Museum of Modern Art v New Yorku roku 1954 putovala do Walker Art Center v Minneapolis a Cleveland Museum of Art. V letech 1959 a 1964 vystavoval na Documenta v Kasselu.\n\nOd roku 1963 se pravidelně vracel do Evropy a pracoval v Pietrasanta v Toskánsku, kde se spřátelil se sochařem Fiore de Henriquezem. Roku 1972 vyšla při příležitosti Lipchitzovy výstavy v Metropolitním muzeu v New Yorku jeho autobiografie.\n\nJacques Lipchitz zemřel roku 1973 na dovolené na Capri a je pohřben v Jeruzalémě.\n\nRoku 1913 vytvořil Lipchitz sochu \"Hadí žena a tanečník\" (La femme au serpent et la danseuse), která je kombinací abstraktních prvků a kde dominuje kužel. V soše \"Tanečnice\" (La danseuse) se namísto zakřivení protínají plochy v pravých úhlech a pevném geometrickém řádu. Těmito dvěma sochami se zařadil mezi přední kubistické sochaře jako byli Alexander Archipenko, Juan Gris a Henri Laurens.\n\nLipchitzova socha \"Muž s kytarou\" (Homme à la guitare) z roku 1915 je zcela abstraktní dílo, které ve své době způsobilo senzaci. Jeho \"Reliéf\" z roku 1919 obsahuje plastické tvary odvozené ze skutečnosti, ale míra jejich abstrakce je taková, že představují pouhé znaky, skládané v celek, který je zcela podřízen výtvarným zákonitostem.\n\nRoku 1920 vytvořil \"portrét Gertrude Stein\" a věnoval se abstraktnímu kubismu, ale kolem roku 1930 se jeho tvorba odklání od původního pojetí kubismu a sochy představené na výstavě v galerii Jeanne Bucher se skládají ze složitých zakřivených ploch a oblých forem. Modeluje také duté plastiky, které pod vnějším obalem skrývají tajuplný vnitřní prostor (\"Hlava\", 1928).\n\nV polovině 30. let zkoumal využití prázdného prostoru ohraničeného lineárními formami z proužků hlíny a drátů – tedy jakousi prostorovou kresbu. Nejznámější postkubistickou plastikou Jacquese Lipchitze je \"Zpěv samohlásek\", vytvořený roku 1932 v kameni pro francouzskou sběratelku, který je apoteózou hudby a poezie. Jeho \"Prométheus zápasící se supem\" je symbolem odporu proti fašismu a byl později vytvořen ve více variantách. Poprvé byl vystaven na Světové výstavě v Paříži roku 1937, kde byl oceněn zlatou medailí. Nový styl Lipchitzovy tvorby reaguje na bezprostřední dění ve světě, vyjadřuje smyslovější vztah k přírodě a je charakteristický vzdutými, neklidnými až barokně nadsazenými formami.\n\n a písemné zdroje uvedené v odkazech.\n\n"}
{"id": "1039725", "url": "https://cs.wikipedia.org/wiki?curid=1039725", "title": "Vidimir", "text": "Vidimir\n\nVidimir (430 - 474, Itálie) byl v 5. století ostrogótský princ z amalské dynastie. Jeho otcem byl Vandalarius. Měl bratry Theodemira a Valamira. Jeho synovec byl Theodorich Veliký.\n\nPo smrti hunského vůdce Atilly se chtěl stejně jako ostatní germánské kmeny osamostatnit a získat nezávislost na Hunech a tak se společně s bratry a ostatními germánskými kmeny obratil proti bývalému spojenci a Huny v bitvě na řece Nedao porazil. Hunský vládce Ellak, syn Atilly v bitvě padl a Hunové z Panonie ustoupili. V bitvě měli Germáni i podporu od římského impéria Po té se Vidimir usadil v jižní Panonii. Po neustálých potyčkách jeho ostrogótského kmene s kmeny Skirů, Herulů a Gepidů se rozhodl opustit Panonii a svůj kmen přemístit v roce 472 či 473 na území severní Itálie, kde dobývali nová území. O dalším jeho působení prameny mlčí. Západořímskému císaři Glyceriusovi se podařilo Ostrogóty pod vedením Vidimira mladšího (snad syna) přesvědčit k odchodu do Galie, kde žili Vizigóti. S Ostrogóty byli příbuzní, byl to zpřízněný kmen.\n"}
{"id": "1039726", "url": "https://cs.wikipedia.org/wiki?curid=1039726", "title": "Berounské Letorosty", "text": "Berounské Letorosty\n\nBerounské Letorosty je hudební festival, který se od roku 2005 koná v Berouně v tamním autokempu Na hrázi. Jeho pořadatelem je „Nadační fond Letorosty Jiřího Oberfalzera“ (Jiří Oberfalzer je místním senátorem). Na festivalu v minulosti vystoupili například kapela UDG, Petr Kolář, skupiny Wohnout, Arakain, Visací zámek, Rybičky 48 či zpěvačka Olga Lounová. V září 2008 na festivalu vystoupily na společném koncertu kapela Mig 21 a Lelek Orchestra. Z koncertu byl pořízeno CD i DVD distribuované pod názvem \"Mig 21 & LELEK Orchestra – Naživo\".\n\n"}
{"id": "1039730", "url": "https://cs.wikipedia.org/wiki?curid=1039730", "title": "AMC (televizní stanice)", "text": "AMC (televizní stanice)\n\nAMC je americká komerční kabelová a satelitní televizní stanice, která vysílá převážně klasické hrané filmy, v omezené míře i původní pořady. Vysílat začala v roce 1984 pod názvem American Movie Classics. V srpnu 2013 mělo stanici AMC předplacenou 97 699 000 amerických domácností, to je 85,55 %. Mezi známější a úspěšnější projekty patří například seriály \"Šílenci z Manhattanu\", \"Perníkový táta\" nebo \"Živí mrtví\".\n\n"}
{"id": "1039731", "url": "https://cs.wikipedia.org/wiki?curid=1039731", "title": "Kostel svatého Václava (Boseň)", "text": "Kostel svatého Václava (Boseň)\n\nKostel svatého Václava v Bosni je postaven na místě bývalého kostela sv. Jana Křtitele, jehož fragmenty jsou zazděny v ohradní zdi tamního hřbitova. Jedná se o cennou vrcholně barokní sakrální stavbu. Je chráněn jako kulturní památka České republiky.\n\nNechala jej vystavět hraběnka Marie A. z Valdštejna. Kostel byl vysvěcen 28. září 1729.\n\nV rámci Programu záchrany architektonického dědictví bylo v letech 1996-2000 na opravu kostela čerpáno 2 320 000 Kč.\nKostel je jednolodní, obdélného půdorysu, se zaoblenými nárožími. Má pravoúhlý presbytář se sakristií na severní straně a se západní hranolovou věží zastřešenou cibulí. Stěny kostela jsou členěny lizénami. Okna jsou s polokruhovými záklenky. Loď a sakristie jsou sklenuty valeně s lunetami. Presbytář je sklenut hladkým křížem. Kruchta kostela je zděná.\n\nHlavní oltář je rámový, rokokový pocházející zřejmě doby okolo roku 1745. Je v něm umístěn starší hlavní oltářní obraz \"Zavraždění svatého Václava\", který namaloval v roce 1733 J.J. Hertl. V nástavci oltáře je původní obraz sv. Kateřiny. Pozoruhodné jsou sochy sv. Vojtěcha, Prokopa a andělé od M. a J. Jelínků z Kosmonos, které se nacházejí na brankách. Od J. Jelínka pochází i sochařská výzdoba kazatelny (andílci) a skupina postav zobrazující \"Křest Páně\" a víku dřevěné křtitelnice. V kostele jsou dva boční oltáře: barokní oltář \"Zvěstování Panny Marie\", na levé straně, z roku 1731. Oltáře je rámový s původním obrázem, jehož autor není znám a horním obrazem sv. Anny od Jiřího Hislera z roku 1801. Druhým bočním oltářem je oltář sv. Jana Nepomuckého. Jedná se o pseudobarokní umělecké dílo od bratří K. a D. Bušků z roku 1897 s obrazem pocházejícím z této doby. Barokní zpovědnice pochází z roku 1723. Na poprsnici kruchty se nachází barokní obraz Večeře Páně, který byl zakoupen z bývalého kláštera sv. Jana Pod skalou, který je pozoruhodným díle české malířské školy z počátku 18. století. Autory křížové cesty jsou J. a A. Bubákovi.\n\n\n\n"}
{"id": "1039732", "url": "https://cs.wikipedia.org/wiki?curid=1039732", "title": "Denis Mukwege", "text": "Denis Mukwege\n\nDenis Mukengere Mukwege (* 1. března 1955, Bukavu) je konžský gynekolog a bojovník za lidská práva. V roce 2018 obdržel Nobelovu cenu za mír.\n\nNarodil se jako syn letničního pastora. Základní a střední školu vystudoval v Bukavu a poté pokračoval na tamějším protestantském institutu Bwindi, který zakončil v roce 1974 s diplomem v biochemii. Dva roky studoval na polytechnické fakultě University v Kinshase, ale posléze se rozhodl věnovat lékařství, které vystudoval na lékařské fakultě Burundské university (1983). Svoji praxi zahájil v nemocnici ve městě Lemera, ležícím na jih od Bukavu.\n\nV roce 1984 dostal nabídku z University v Angers k získání specializace v gynekologii. Přes dobře placené místo ve Francii se v roce 1989 rozhodl vrátit do své vlasti, aby pracoval v nemocnici v Lemeře, kde získal místo ředitele.\n\nBěhem první války v Kongu (1996) byla nemocnice zničena, mnozí nemocní a zaměstnanci byli zabiti. Doktor Mukwege se zachránil jen shodou okolností a uprchl do Nairobi, Přesto se rozhodl znovu vrátit domů a s pomocí švédské charitativní organizace \"Pingstmissionens Utvecklingssamarbete\" založil nemocnici Panzi. Na zdejší patologii se věnoval studiu úmyslného poškození ženských genitálií, které vzniklo převážně jako důsledek hromadného znásilňování a bylo využíváno jako jeden z prostředků vedení války. Aby mohl čelit důsledkům těchto zločinů, dobrovolně se specializoval na péči o hromadně znásilněné ženy. Tato péče má široký záběr, zahrnuje fyzickou a psychickou léčbu a řeší rovněž otázky ekonomické a právní. Z lékařského hlediska je doktor Mukwege uznáván jako velký odborník na léčbu píštělí.\n\n25. října 2012 se doktor Mukwege stal obětí zločinu, když byl jeho dům ve středu města přepaden, správce zastřelen, doktor Mukwege spoután a jeho auto zapáleno. Pomohli mu místní lidé, doktor Mukwege poté vyhledal azyl v Belgii, kde strávil několik měsíců, a nakonec se vrátil zpět.\n\n"}
{"id": "1039733", "url": "https://cs.wikipedia.org/wiki?curid=1039733", "title": "Malovaná křížovka", "text": "Malovaná křížovka\n\nMalovaná křížovka (nonogram, někdy také Zakódovaný obrázek) je logický hlavolam, při kterém je okolo mřížky umístěná legenda s čísly a pomocí nich lze získat obrázek. Každé číslo v legendě určuje počet za sebou následujících čtverečků stejné barvy.\n\nV Česku se malované křížovky objevují od první půlky 90. let v časopise Panorama křížovek, kde byly otiskovány i nejednoznačně zadané obrázky vyžadující hádání.\nV dalším desetiletí se objevují specializované tituly, vycházející v periodě čtvrtletní, dvouměsíční i měsíční. Vyšlo i několik jednorázových knižních publikací. V české distribuční síti převažují tituly původem ze Slovenska (odkud pochází označení Malované křížovky) a jejich distribuce probíhá pouze přes některé prodejce tisku.\n\n\nMalované křížovky existují v digitální podobě na internetu od konce 90. let. Existuje několik webových stránek, kde se setkává komunita luštitelů a kromě luštění vytvářejí obrázky pro ostatní. Tyto stránky umožňují hodnotit obtížnost a krásu vyluštěného obrázku, nebo porovnávat čas potřebný k řešení.\nMalované křížovky existují v různých podobách i jako aplikace pro dotykové telefony a tablety. Při luštění malovaných křížovek je výhodné mít přehled o celé mřížce a vidět stále legendu, proto je pro luštění větších obrázků vhodnější tablet než mobilní telefon.\n\nŘešení malovaných křížovek je NP-úplný problém.\nTo znamená, že existence polynomiálního algoritmu řešícího malovanou křížovku implikuje P = NP. \nPřesto platí, že existují efektivní algoritmy pro řešení některých typů obrázků.\n\n"}
{"id": "1039738", "url": "https://cs.wikipedia.org/wiki?curid=1039738", "title": "Jan Zach (sochař)", "text": "Jan Zach (sochař)\n\nJan Zach (27. července 1914, Slaný – 27. srpna 1986) byl český sochař, malíř a designér.\n\nNa přelomu let 1938 a 1939 pracoval jako umělecký malíř v New Yorku na výzdobě československého pavilonu pro Světovou výstavu v roce 1939. Po vypuknutí druhé světové války se do vlasti nevrátil; 40. léta místo toho strávil v Brazílii, kde spolupracoval např. i s Oscarem Niemeyerem. Od roku 1957 vyučoval sochařství na Oregonské univerzitě. Zemřel v roce 1986 na následky infarktu.\n\n"}
{"id": "1039739", "url": "https://cs.wikipedia.org/wiki?curid=1039739", "title": "Věstník nařízení říšského protektora v Čechách a na Moravě", "text": "Věstník nařízení říšského protektora v Čechách a na Moravě\n\nVěstník nařízení říšského protektora v Čechách a na Moravě (německy \"Verordnungsblatt des Reichsprotektor in Böhmen und Mähren\") je označení promulgačního listu, ve kterém se vyhlašovaly právní předpisy vydané Říšským protektorem pro území Protektorátu Čechy a Morava a právní předpisy Říše, pokud byly platné i na území Protektorátu. \n\nJeho původní oficiální název v češtině zněl \"„Věstník nařízení Reichsprotektora in Böhmen und Mähren“\". Od 12. čísla z roku 1941 měly již zcela český název. Původně vycházely dvoujazyčně \"(ve sloupci vlevo text v němčině, ve sloupci vpravo text v češtině)\", od roku 1942 už jen v němčině, přičemž pak už se na nich neobjevoval český název. Pokud se týče použitého písma, byly německé texty tištěny až do čísla 16 z roku 1941 kurentem, poté se přešlo na latinku. Zajímavě se postupovalo u německé části českého názvu – německá slova byla tištěna kurentem, ale skloňovaná koncovka „a“ ve slově \"„Reichsprotektora“\" byla tištěna latinkou. \n\nV srpnu 1943 byl věstník přejmenován na Věstník nařízení Německého státního ministra pro Čechy a Moravu“ \"(Verordnungsblatt des Deutschen Staatsministers für Böhmen und Mähren)\". Vydání bylo ukončeno v ročníku 1945.\n\n"}
{"id": "1039741", "url": "https://cs.wikipedia.org/wiki?curid=1039741", "title": "Klopoty (Dolní Žleb)", "text": "Klopoty (Dolní Žleb)\n\nKlopoty (také Klopot – něm. Globt, ale také Klopt nebo Klobt) byla poslední osada na levém břehu Labe na území Čech. Byla součástí obce Dolní Žleb.\n\nPůvod názvu není zcela jasný. S největší pravděpodobností se jednalo o slovanské pojmenování místa odvozené ze slova klopotný. Německé zdroje se přiklánějí k možnosti odvození názvu od německého \"Klobe\", což znamená štípané poleno.\n\nHistorické prameny jsou velmi skoupé na zmínky o tomto místě, neboť se zde nenalézají žádné zemědělsky využitelné plochy, které by byly zaznamenány např. v berní rule. Nejstarší písemná zmínka je z r. 1781 uvádí dávné osídlení v \"Klopthäuser\". Vzhledem k tomu, že osada Klopoty vždy spadala pod Dolní Žleb, chybí samostatné údaje o demografickém vývoji. Do roku 1945 bylo obyvatelsvo prakticky čistě Německé. Po vytvoření hraničního pásma po r. 1950 se celá osada ocitla uvnitř tohoto pásma, a proto bylo všech 30 budov do r. 1956 strženo.\n\nV současnosti jsou dobře patrny ruiny jednotlivých budov. Na katastrálních mapách ČÚZK jsou stále vedeny jednotlivé parcely, které jsou v majetku města Děčína. Místo také připomíná název hraničního potoka – Klopotský potok. Na saské straně se pojmenování \"Globt...\" modifikovalo na \"Gelobt...\", a tak zde existují objekty Gelobtbach, Gelobtbachmühle a Gelobtweg.\n\nTuristická atraktivita těchto míst se stále zvyšuje. Zejména údolí hraničního Klopotského potoka s vodní nádrží a vodopádem se stává stále více cílem výletů.\n\n"}
{"id": "1039745", "url": "https://cs.wikipedia.org/wiki?curid=1039745", "title": "Pavel Krtek", "text": "Pavel Krtek\n\nPavel Krtek (* 21. května 1970) je český manažer, od listopadu 2014 do září 2018 generální ředitel a předseda představenstva Českých drah.\n\nV roce 1994 vystudoval francouzskou státní technickou univerzitu École Centrale Paris (a to jako první Čech od roku 1969). Po roce povinné základní vojenské služby začal pracovní kariéru u globálního výrobce cementu u společnosti Lafarge Cement.\n\nNásledně devět let působil v rafinérsko-petrochemické skupině Unipetrol, z toho byl šest let členem představenstva firmy. U Unipetrolu byl nejdříve tři roky jako šéf finančního controllingu na centrále firmy, pak dva roky jako finanční ředitel divize železniční dopravy Unipetrol Doprava v Litvínově, dále dva roky na centrále v Praze a nakonec dva roky jako finanční ředitel rafinerie Paramo v Pardubicích.\n\nPozději se uplatnil v prostředí investičních fondů.\n\nS účinností od 21. února 2014 byl zvolen členem představenstva Českých drah s odpovědností za ekonomiku a finance. Po odvolání předsedy představenstva Daniela Kurucze dne 10. listopadu 2014 byl do této funkce dozorčí radou Českých drah zvolen právě Pavel Krtek.\n\nZa jeho působení v čele národního dopravce se podařilo společnost finančně stabilizovat, dosáhnout zvýšení ratingu Moody´s na stupeň Baa2 a úspěšně refinancovat starší dluhopisy. Pod vedením Pavla Krtka byl také dokončen dlouho připravovaný prodej železničních stanic na státní organizaci Správa železniční dopravní cesty. \n\nPavel Krtek je velmi aktivní v mezinárodních organizacích sdružujících železniční dopravce a 24. 9. 2015 byl na zasedání Valného shromáždění Společenství evropských železnic (CER) v norském Oslu jmenován členem vedení této organizace (CER Management Committee). Společenství evropských železnic CER je nejsilnějším představitelem železniční lobby v Bruselu. Byla založena v roce 1988 původně 12 železničními podniky, dnes se její řady rozrostly na více než 70 členů – železničních firem (národních dopravců i privátních železnic), manažerů infrastruktury, asociací apod. \n\nDne 11. září 2018 byl dozorčí radou Českých drah odvolán z postu předsedy představenstva a jeho nástupcem byl zvolen Miroslav Kupec. Následně byl Krtek jmenován místopředsedou představenstva. O tři dny později však oznámil, že z vedení Českých drah zcela odchází.\n"}
{"id": "1039752", "url": "https://cs.wikipedia.org/wiki?curid=1039752", "title": "Condé-sur-Aisne", "text": "Condé-sur-Aisne\n\nCondé-sur-Aisne je francouzská obec v departementu Aisne v regionu Hauts-de-France. V roce 2011 zde žilo 417 obyvatel.\n\nCelles-sur-Aisne, Ciry-Salsogne, Chassemy, Chivres-Val, Missy-sur-Aisne, Sermoise\n\n\"Počet obyvatel\" \n\n"}
{"id": "1039757", "url": "https://cs.wikipedia.org/wiki?curid=1039757", "title": "Leg press", "text": "Leg press\n\nLeg press je silové cvičení prováděné na posilovacím stroji.\"Leg press\" je cvik, kterým zpevňujete dolní končetiny. Při tomto cviku si lehnete na stroj a při cviku tlačí pomocí svých nohou desku. Deska je těžší tím, kolik kotoučů s určitými kilogramy umístíte na tyče, které jsou ke stroji připevněny na stranách. Termín \"leg press\" také označuje zařízení používané k provedení tohoto cvičení. Cvik je zaměřen výhradně na nohy a nezaměstnává tolik ostatní svaly.\n\nNejvíce zaměstnaným svalem při tomto cviku je čtyřhlavý sval stehenní. Vedlejší posilované svaly jsou svaly hýžďové, lýtkové a podkolenní šlachy (hamstringy).\n\nPři provádění jakéhokoliv cviku, včetně leg pressu, hrozí, že se zraníte. Při cvicích na nohy, což je i legpress, je při větších váhách velké riziko zranění. Tomuto riziku můžete zabránit tím, že použijete bandáže. Ty si obvážete od kvadricepsu až po dvojhlavý sval lýtkový. Samozřejmě, že nejpodstatnější je správné provádění techniky. Až poté smíte přejít k větším váhám a tedy i ke koupi bandáží.\n\nCvik se provádí posedem na stroj a opřením o opěradlo. Chodidla se položí na platformu v šíři vašich ramen s špičkami chodidel od sebe. Poté se uvolní závaží. Nohy se pomalu přikrčují co nejníže. Poté se znovu rovnají a tím se závaží tlačí vzhůru.\n\nTento cvik lze provádět více způsoby. Můžete jím posílit nejen kvadriceps (přední stranu stehen), hamstringy (zadní stranu stehen) a hýžďové svaly, ale i lýtka. Dáte-li nohy výše a blíže k sobě, zabírají především hamstringy, kvadriceps a z části i hýžďové svaly. A pokud nohy umístíte do pozice, kdy jsou nízko a dále od sebe, posilujete tím svá lýtka. Správné techniky nejlépe docílíte tím. když si na pár prvních tréninků zaplatíte trenéra. Ten vám pomůže se správnou technikou, ale i s tím, kdy a jak legpress použít. A nakonec, když už znáte techniku, je opravdu podstatnou částí to, abyste si našli pořádného sparring partnera, který vám bude říkat o vašich chybách a bude vás jistit při vašich maximálních váhách.\n\nJe však důležité vědět to, že z leg pressu nikdy pořádné nohy nevybudujete, takže se musíte soustředit i na ostatní cviky. Především na dřepy, které zařazujeme do komplexních cviků. To znamená, že cvik je zaměřen na více svalových partií. \n\nRonnie Coleman, bývalý profesionální kulturista, je ukázkovým příkladem toho, že když cviky provádíte správně, stanete se nejlepším. Ronnie Coleman zvedl na leg press 2300 liber, což je v přepočtu 1050 kg. \n"}
{"id": "1039758", "url": "https://cs.wikipedia.org/wiki?curid=1039758", "title": "U Zbuja", "text": "U Zbuja\n\nDřevjanka U Zbuja se nachází v lokalitě \"Na Bílém\" v obci Malenovice a na severozápad od Lysé hory, nejvyšší hory Moravskoslezských Beskyd. Kapacita restaurace je 30 míst a je otevřená denně kromě pondělí.\n\nUsedlost byla postaveno v roce 1836 a hospodařilo se na ní až do roku 1998. Po rekonstrukci v roce 1999 bylo původní hospodářské stavení otevřeno jako horská chata.\n\nNedaleko turistické chaty prochází modrá turistická značka ze železniční stanice Ostravice - zastávka na rozcestí \"Staškov\" také nazývané \"Albínovo náměstí\", které leží ve vzdálenosti 200 m od chaty a kde se kříží se zelenou turistickou značkou ze železniční stanice Frýdlant nad Ostravicí - Nová Dědina.\n\n"}
{"id": "1039759", "url": "https://cs.wikipedia.org/wiki?curid=1039759", "title": "Chassemy", "text": "Chassemy\n\nChassemy je francouzská obec v departementu Aisne v regionu Hauts-de-France. V roce 2011 zde žilo 807 obyvatel. Chassemy leží na řece Aisne 12 km východně od Soissons, centra stejnojmenného arrondissementu, do něhož patří obec Chassemy. Obec se nachází 75 km na severovýchod od Paříže, 40 km na východo-jihovýchod leží město Remeš. Pamětihodností obce je gotický kostel svatého Martina.\n\nSousedními obcemi jsou Vailly-sur-Aisne na severu, Presles-et-Boves na severovýchodě, Brenelle na východě, Braine na jihovýchodě, Vasseny na jihu, Ciry-Salsogne na jihozápadě a západě, Celles-sur-Aisne a Condé-sur-Aisne na severozápadě.\n\n\"Počet obyvatel\" \n\n"}
{"id": "1039765", "url": "https://cs.wikipedia.org/wiki?curid=1039765", "title": "Okres Kraśnik", "text": "Okres Kraśnik\n\nOkres Kraśnik (polsky \"Powiat kraśnicki\") je okres v polském Lublinském vojvodství. Rozlohu má 1005,34 km² a v roce 2013 zde žilo 98 865 obyvatel. Sídlem správy okresu je město Kraśnik.\n\nMěstská:\n\nMěstsko-vesnická:\n\nVesnické:\n\n\n"}
{"id": "1039767", "url": "https://cs.wikipedia.org/wiki?curid=1039767", "title": "Peter Bartek", "text": "Peter Bartek\n\nPeter Bartek (* 7. června 1960) je bývalý slovenský fotbalový brankář.\n\nV československé lize nastoupil za ZVL Považská Bystrica v 7 utkáních.\n\n\n"}
{"id": "1039768", "url": "https://cs.wikipedia.org/wiki?curid=1039768", "title": "Kostel svatého Vavřince (Březina)", "text": "Kostel svatého Vavřince (Březina)\n\nKostel svatého Vavřince v Březině je původně gotická, renesančně přestavěná sakrální stavba stojící na hřbitově na kraji obce Březina na mladoboleslavsku. Kostel je významnou gotickou památkou středního Pojizeří. Je chráněn jako kulturní památka České republiky.\n\nKostel pochází z přelomu 13. a 14. století, renesančně byl přestavěný v 16. století a z části zmoderizovaný. O vhodnosti modernizace existuje polemika.\n\nJednolodní obdélná stavba je vystavěna z lomového kamene s pravoúhlým presbytářem, ke kterému na severní straně přiléhá obdélníková sakristie a oratoř. V západním průčelí se nachází hranolovitá věž se zbytky sgrafitové rustiky, která je takřka široká jako samotná loď. Věž má bedněné patro s točitým schodištěm a stanovou střechu krytou šindelem. Na jižní straně lodi je obdélná otevřená předsíňka. Ve věži se nachází zkosený portál s půlkruhovým záklenkem a vstupní předsíň. Okna kostela jsou hrotitá s novými betonovými šambránami.\n\nVnitřek lodi má plochý strop. Presbytář má renesanční křížovou klenbou bez žeber. Sakristie, která je přístupná z presbytáře hrotitým portálem, a oratoř jsou sklenuty valeně. Kruchta v patře věže nad otevřeným obloukem s představěným dřevěným balkónem je sklenuta rovněž valeně. Kruchta má klenutou předsíň.\n\nHlavní oltář je rokokový, rámový, pocházející z období okolo roku 1750. Je doplněn novým obrazem sv. Vavřince od F. Maischeidera, nahrazující původní obraze sv. Jana Křtitele, a sochami sv. Mikuláše a Vojtěcha od Jelínků. Boční barokní oltář sv. Anny je rámový, rozvilinový (s ornamentem ze spirálovitě stáčených úponků rostlin spojených s akantovými listy), pocházející z období kolem roku 1700. V kostele je zachován zbytek pozdně renesančního epitafu Jeníků z Gensdorfu s obrazem \"Kalvárie\" a rodovými erby.\n\n\n\n"}
{"id": "1039771", "url": "https://cs.wikipedia.org/wiki?curid=1039771", "title": "Kirby (příjmení)", "text": "Kirby (příjmení)\n\nExistuje více nositelů příjmení Kirby:\n\n"}
{"id": "1039776", "url": "https://cs.wikipedia.org/wiki?curid=1039776", "title": "Alois Václav Horňanský", "text": "Alois Václav Horňanský\n\nAlois Václav Horňanský (23. srpna 1871 Železné – 3. července 1938 Velké Pavlovice) byl moravský učitel, vinařský buditel, jednatel Zemského vinařského spolku na Moravě, zakladatel vinařské školky ve Velkých Pavlovicích a redaktor Vinařského obzoru. \n\nAbsolvoval učitelský ústav v Brně a roku 1893 přišel působit jako učitel do Velkých Pavlovic. Byl jmenován řídícím učitelem školy a věnoval se bohatě i mimoškolní činnosti, při které nabádal vinaře a rolníky ke zvelebování svého hospodářství i vlastní obce. V roce 1930 byla na jeho popud vybudována nová budova obecné školy a dosavadní obecná škola byla přeměněna na měšťanskou.\n\nKrátce po příchodu do Velkých Pavlovic se stal jednatelem Okresního hospodářského spolku pro české obce. V červnu roku 1900 se účastnil vinařské schůze, kde byly položeny základy Zemského vinařského spolku, jehož se stav v roce 1905 jednatelem a tuto funkci vykonával až do roku 1927. V roce 1907 začal vycházet časopis Vinařský obzor, jehož vydavatelem byl právě Zemský vinařský spolek, Horňanský řídil administraci a od roku 1910 do roku 1930 byl hlavním redaktorem. \n\nV roce 1901 se stal správcem Zemské révové školky, která byla zřízena ve Velkých Pavlovicích. Podnítil vznik Státní ovocné školky, která se věnovala šlechtění odrůdy Velkopavlovické meruňky. V roce 1937 se stal zakládajícím členem Vinařsko-ovocnického družstva \n\nKromě jeho činnosti v oblasti vinařství a ovocnářství se věnoval pořádání výstav, přednášek a vydávání odborné literatury. \n\n"}
{"id": "1039780", "url": "https://cs.wikipedia.org/wiki?curid=1039780", "title": "Brenelle", "text": "Brenelle\n\nBrenelle je francouzská obec v departementu Aisne v regionu Hauts-de-France. V roce 2011 zde žilo 197 obyvatel.\n\nBraine, Courcelles-sur-Vesle, Cys-la-Commune, Chassemy, Presles-et-Boves\n\n\"Počet obyvatel\" \n\n"}
{"id": "1039781", "url": "https://cs.wikipedia.org/wiki?curid=1039781", "title": "Heinrich Friedrich Link", "text": "Heinrich Friedrich Link\n\nJohann Heinrich Friedrich Link (2. února 1767, Hildesheim – 1. ledna 1851, Berlín) byl německý přírodovědec a botanik. Působil jako profesor na univerzitách v Göttingenu, Rostocku, Vratislavi a Berlíně. \n\nNarodil se roku 1767 do rodiny tehdejšího ministra Augusta Heinricha Linka. Jeho otec v něm prostřednictvím své sbírky přírodnin pěstoval lásku k přírodě. Studoval lékařství a přírodní vědy na Göttingenské univerzitě. Na základě práce s názvem \"Flora na skalách v okolí Göttingenu\" ( \"Flora der Felsgesteine rund um Göttingen\") získal magisterium. Jedním z jeho učitelů byl Johann Friedrich Blumenbach.\n\nV roce 1789 se stal profesorem nově vzniklé fakulty chemie, biologie a botaniky na Rostocké univerzitě. Roku 1806 založil první chemickou laboratoř v Rostocku. Za svůj život napsal velké množství článků a knih z různých vědeckých oborů – věnoval se fyzice, chemii, biologii, mineralogii, botanice, zoologii, filozofii, etice i pravěké historii. Na Rostocké univerzitě byl dvakrát zvolen rektorem. Roku 1793 se oženil s Charlotte Juliane Josephi, která byla sestrou jeho kolegy Wilhelma Josephiho. V letech 1797–1799 podnikl s hrabětem Johannem Hoffmannseggem (entomologem, ornitologem a botanikem z Drážďan) cestu do Portugalska. Během této cesty dospěl k závěru, že jeho hlavním vědeckým zájmem je botanika. Roku 1800 se stal členem prestižní Leopoldiny – nejstarší přírodopisné akademie věd na evropském kontinentu. V roce 1808 obdržel ocenění od Petrohradské akademie za svou monografii \"O povaze a vlastnostech světla\" ( \"Von der Natur und den Eigenschaften des Lichts\").\n\nS dalšími pracemi a pokračujícím vědeckým bádáním rostla i jeho reputace a stal se povšechně známým vědcem. Roku 1811 byl jmenován profesorem na Královské univerzitě ve Vratislavi, kde byl také dvakrát zvolen rektorem.\n\nPo smrti Carla Ludwiga Willdenowa v roce 1815 se stal profesorem přírodní historie na Vratislavské univerzitě a ředitelem botanické zahrady v Berlíně. V těchto funkcích setrval až do své smrti. V letech 1816–1817 byl také rektorem univerzity v Berlíně. V těchto letech zažíval nejplodnější období svého akademického života. Sbírku botanické zahrady rozšířil o 14 000 mnohdy vzácných druhů rostlin. Úzce spolupracoval s konzervátorem botanické zahrady Christophem Friedrichem Ottem, se kterým popsal kaktusy rodů Echinocactus a Melocactus. O vysoké hodnotě jeho práce svědčí i to, že většina tříd hub, které pojmenoval, stále nese jím navržená jména (jedná se o \"Cordyceps\", \"Creopus\", \"Fusarium\", \"Leocarpus\", \"Myxomycetes\" nebo \"Phragmidium\").\n\nByl členem Německé akademie věd Leopoldina a Královské švédské akademie věd (zvolen v roce 1840). Roku 1845 obdržel za svou práci řád Pour le Mérite. Měl široký záběr zájmů – znal sanskrt, uměl arabsky a měl také svou lékařskou praxi.\n\nPod jeho vedením vyrostla celá nová generace vědců, mezi jinými také Christiana Ehrenberga. Po celý svůj život neustále cestoval po Evropě. Zemřel 1. ledna roku 1851 ve věku 84 let.\n\nJohann Heinrich Friedrich Link je považován za jednoho z posledních vědců 19. století se všeobjímajícími znalostmi. Byl také jedním z mála německých botaniků, kteří se zaměřili na poznávání rostlin ze všech možných úhlů – skrze systematiku, anatomii i fyziologii.\n\n\n\n\n"}
{"id": "1039787", "url": "https://cs.wikipedia.org/wiki?curid=1039787", "title": "Libřický tunel", "text": "Libřický tunel\n\nLibřický tunel patří mezi železniční tunely na trati 210 z Prahy do Čerčan . Je to jeden z trojice tunelů trati 210, pro které se vžilo označení Davelské tunely. Byl postaven v roce 1881. Délkou 98,06 m se řadí mezi nejkratší železniční tunely v České republice. Libřický tunel je v katastru obce Oleško nedaleko městyse Davle. Ve směru na Čerčany je za železniční zastávkou Skochovice a před Davelským tunelem a před nádražím v Davli na pravém břehu Vltavy. U trati za jižním portálem Libřického tunelu je v prostoru bývalé železniční zastávky Libřice osazen kilometrovník 30,9. Do roku 1975 byla mezi Libřickým tunelem a Davelským tunelem železniční zastávka Libřice.\nZastávka byla zrušena 27. července 1975 v souvislosti se stavebními úpravami tunelů, které byly zvyšovány pro plánovanou elektrifikaci (dodnes nerealizovanou). Při stavebních úpravách byly k Libřickému i k sousednímu Davelskému tunelu přistavěny betonové portály, které výrazně změnily jejich vzhled v pohledu z kolejiště. Libřický tunel i další tunely na trati 210 (Jarovský tunel, Skochovický tunel, Davelský tunel, Pikovický tunel) patří k romantice trati nazývané Posázavský Pacifik.\n"}
{"id": "1039789", "url": "https://cs.wikipedia.org/wiki?curid=1039789", "title": "Davelský tunel", "text": "Davelský tunel\n\nDavelský tunel patří mezi jednokolejné železniční tunely na trati 210 z Prahy do Čerčan (u severního portálu tunelu je osazen kilometrovník 30,9). Je jedním z trojice tunelů trati 210, pro které se vžilo označení Davelské tunely. \n\nPochází z roku 1881 z doby, kdy byla stavěna železniční trať 210 a patří mezi železniční tunely v Česku ražené při vytváření železniční sítě v 19. století. Délka tunelu je 180 m. \nDavelský tunel je situován v katastru městyse Davle.\n\nVe směru na Čerčany následuje za železniční zastávkou Skochovice a za Libřickým tunelem před nádražím v Davli. Do roku 1975 byla mezi Libřickým tunelem a Davelským tunelem železniční zastávka Libřice. \nZastávka byla zrušena návazně na stavební úpravy tunelů na trati, které byly zvyšovány pro plánovanou elektrifikaci (dodnes nerealizovaná).\nV rámci stavebních úprav byly k Libřickému tunelu i Davelskému tunelu přistavěny betonové portály, které výrazně změnily jejich vzhled v pohledu z kolejiště. Při rekonstrukci Davelského tunelu došlo ke smrtelnému úrazu. \nMezi jižním (davelským) portálem tunelu a nádražím Davle v ose Starého davelského mostu je viditelný iluzivní kamenný portál z doby natáčení filmu Most u Remagenu. \n\nDavelský tunel i další tunely na trati 210 patří k romantice trati nazývané Posázavský Pacifik\n"}
{"id": "1039793", "url": "https://cs.wikipedia.org/wiki?curid=1039793", "title": "Courcelles-sur-Vesle", "text": "Courcelles-sur-Vesle\n\nCourcelles-sur-Vesle je francouzská obec v departementu Aisne v regionu Hauts-de-France. V roce 2011 zde žilo 355 obyvatel.\n\nBraine, Brenelle, Cys-la-Commune, Dhuizel, Limé, Paars, Quincy-sous-le-Mont, Saint-Mard, Vauxtin\n\n\"Počet obyvatel\" \n\n"}
{"id": "1039797", "url": "https://cs.wikipedia.org/wiki?curid=1039797", "title": "Kolo s pevným převodem", "text": "Kolo s pevným převodem\n\nKolo s pevným převodem, slangově \"furt(o)šlap\", \"festka\", \"fixie\" či \"fixka\", je jízdní kolo vybavené přímým převodem bez volnoběžky. Cyklista je tak nucen pořád šlapat.\n\nTento typ kola byl původně určen na dráhovou cyklistiku. Na dráze člověk nepotřebuje různé převody, stačí jeden pokud možno nejtěžší a tím i nejrychlejší. Také je důležité kvůli rychlosti být co nejlehčí a všechno nepotřebné musí jít pryč, například brzdy. Protože kolo nemá volnoběh, dá se šlapat i dozadu, rychlost se dá regulovat působením silou proti směru točení pedálů.\n\nV 90. letech 20. století se v USA poslíčci rozhodli používat kola s pevným převodem ne na dráze, ale ve městě. Po roce 2000 se trend šíří jako výraz městského životního stylu.\n\n"}
{"id": "1039800", "url": "https://cs.wikipedia.org/wiki?curid=1039800", "title": "Kostel svatého Jana Křtitele (Liberec)", "text": "Kostel svatého Jana Křtitele (Liberec)\n\nDěkanský kostel svatého Jana Křtitele v Liberci-Rochlicích je barokní sakrální stavbou stojící na místě původního evangelického zřejmě dřevěného kostela vystavěného počátkem 17. století pánem z Redernů. Je chráněn jako kulturní památka České republiky.\n\nDřevěný evangelický kostel zřejmě nebyl prvním kostelem v místě, protože Rochlice patří k nejstaršímu osídlení horního údolí Nisy a jako obec i farnost se objevuje již v polovině 14. století. V letech 1600–1624 nalézáme zmínky o luteránských duchovních, kteří při něm působili. Roku 1652, po skončení třicetileté války a následné protireformace, se kostel stal katolickým farním chrámem zasvěceným sv. Janu Křtiteli. Kolem roku 1658 byl nahrazen zděnou stavbou, k níž byla v roce 1692 přistavěna věž, která však po požáru v roce 1800 byla nově postavena a kostel byl zevně upraven. V letech 1708–1709 byl přistavěn presbytář.\n\nArchitektonicky se jedná o prostou barokní stavbu, která je členěná lizénami, o třech osách, s půlkruhovým presbytářem. Věž je na západní straně. Dole je hranolová a bosovaná, s oktogonálním vrškem a dvojím zvonem a lucernou. V koutech věže jsou dva jednopatrové pětiboké přístavky. V jižním přístavku se pak nachází hrobka Appeltů z roku 1746.\n\nPresbytář kostela je sklenut valeně s lunetami. V interiéru kostela jsou v nikách sochy sv. Petra a Pavla. V lodi je plochý strop. Hrobka je obdélná, sklenutá kupolí a uzavřena vraty s ozdobnou kutou mříží pocházející ze začátku 18. století.\n\nPochází z období barokní výstavby kostela. Hlavní oltář je barokní z roku 1709. Je portálový, pilířový, s nástavcem a umělecky zvládnutými sochami a nástěnnou malbou, která však nepřekračuje soudobý průměr v období vzniku, sv. Mikuláše Tolentinského, Filipa Neriho a obrazem \"Křtu v Jordáně\", který je od neznámého autora. Na kredenčním stolku se nachází pozoruhodná skupina \"Kalvárie\". Jedná se o expresívní baroko ve stylu sochaře J. Pacáka z období kolem roku 1730. Boční oltář, kazatelna a varhany jsou pseudorenesanční z roku 1888. Umělecky zajímavá je křtitelnice s kamenným kalichem a s reliéfním révovím pocházející z 1. poloviny 18. století.\n\nV kapli Appeltů je raně barokní pilířový sloupový oltář pocházející zřejmě z roku 1692, který byl pak v roce 1746 upraven.\n\n\n\n"}
{"id": "1039802", "url": "https://cs.wikipedia.org/wiki?curid=1039802", "title": "Koloman Sokol", "text": "Koloman Sokol\n\nKoloman Sokol (12. prosince 1902, Liptovský Mikuláš – 12. ledna 2003, Tucson, Arizona) byl jedním z nejvýznamnějších slovenských malířů, grafiků a ilustrátorů a zakladatelem moderního grafického umění na Slovensku a v Mexiku.\nPo nelehkém dětství, kdy ho ve čtyřech letech opustila matka, se výchovy ujal strýc. Jako učeň se seznámil s doktorem Mathém, který rozeznal jeho výtvarné nadání a umožnil mu studium na soukromé škole Eugena Króna v Košicích. Později navštěvoval soukromou školu Gustáva Mallého v Bratislavě a roku 1925 byl přijat ke studiu na Akademii výtvarných umění v Praze, kde jeho profesory byli Max Švabinský a Tavík František Šimon. Roku 1932 získal stipendium francouzské vlády a následujícího roku studoval v Paříži u Františka Kupky, seznámil se s Bohuslavem Martinů a poznal zde svou manželku Lydii Kratinu, dceru americko-českého sochaře. V Praze se stal členem SČUG Hollar. Roku 1937 se účastnil na spolkové výstavě Hollaru v Mexiku a vzápětí přijal pozvání Mexického Ministerstva kultury a školství aby zde vyučoval. Stal se zakladatelem školy grafických technik na Escuela de las Artes del Libro na Univerzitě v Mexico City, kde pak jako profesor působil do roku 1941. Roku 1941 odešel do USA, kde se mu narodil syn George, v letech 1942-1946 žil v New Yorku. Roku 1946 se vrátil na Slovensko, vyučoval na Technické Univerzitě a na Univerzitě Komenského v Bratislavě a stal se členem Slovenské akademie věd.\n\nPo komunistickém převratu v roce 1948 se vrátil do Spojených států a usadil se \nna předměstí Philadelphie v Bryn Mawr. Po celý život cítil sepětí se svými slovenskými kořeny a na sklonku života daroval 48 svých obrazů rodnému Slovensku. Ty se později staly základem Centra Kolomana Sokola v Liptovském Mikuláši. V 90. letech žil u svého syna v Tucsonu v Arizoně, kde zemřel roku 2003 ve věku 100 let.\n\n\nDílo Kolomana Sokola bylo inspirováno Vincentem van Goghem, Käthe Kollwitz, George Groszem a silně také expresionismem skupiny Die Brücke. Již během studií byl odpůrcem akademismu a jeho díla se vyznačovala silným emotivním podtónem. Zpočátku se věnoval grafickým technikám a později v Mexiku také kresbě a malbě.\n\nJeho malby jsou často dramatické a tvoří specifický slovenský příspěvek evropskému expresionismu. Pokud jde o formu a tvar, jsou malby odvozené z grafických předloh. V díle se spojují umělecké, etnické a sociální aspekty. Kolomanovým hlavním námětem je člověk a v jeho kresbách a dřevorytech ze 30. let dominuje drsné a expresivní ztvárnění sociálních motivů, utrpení, bolesti, chudoby a nezaměstnanosti. Jeho tvorbu ovlivnil pobyt v Mexiku a mentalita Mexičanů. Kromě lidských figur a mezilidských vztahů se jako motiv v jeho díle často objevují koně, psi nebo býčí zápasy. V 60. letech žil uzavřen do sebe a vytvářel díla zvláštního symbolicko-mytologického stylu.\n\n\n\n\n"}
{"id": "1039804", "url": "https://cs.wikipedia.org/wiki?curid=1039804", "title": "Courcelles", "text": "Courcelles\n\nCourcelles je název více míst:\n\n"}
{"id": "1039805", "url": "https://cs.wikipedia.org/wiki?curid=1039805", "title": "Kašpar Šlik", "text": "Kašpar Šlik\n\nKašpar Šlik hrabě z Pasounu a Holíče, \"Kaspar Schlick Graf von Passaun und Weißkirchen\" (kolem roku 1396 v Chebu – 19. července 1449 ve Vídni), byl kancléřem Svaté říše římské, prvním zastupitelem tohoto úřadu, coby laik měšťanského původu. Frizinský kníže-biskup Jindřich II. Šlik byl jeho bratr.\nKašpar Šlik se narodil v Chebu jako druhý potomek z osmi dětí kupce a radního Jindřicha Šlika. Navštěvoval univerzitu v Lipsku a poté vstoupil do služeb českého krále Zikmunda Lucemburského. V letech 1415 až 1417 doprovázel krále na jeho cestách do Španělska, Francie a Anglie.\n\nRoku 1416 byl jmenován písařem, roku 1426 královským tajemníkem, roku 1427 protonotářem, 1429 královským místokancléřem a roku 1433 říšským kancléřem císaře Zikmunda. Šlik byl říšským kancléřem v letech 1433 až 1437 za panování císaře Zikmunda a kancléřem krále Albrechta II. a Fridricha III.\n\nJako vlivný císařský politik se účastnil několika tažení proti Osmanské říši a husitům, jménem krále vedl jednání v Prusku, Polsku a Litvě a také vnitropolitická jednání s husity. Zikmunda doprovázel také k basilejskému koncilu a účastnil se jeho korunovace císařem v Římě. Ve své pozici byl také činný jako parlamentář u papeže.\n\nTaké za panování krále Albrechta II., kterého podporoval při prosazování královského Folge v českých zemích, zůstal Šlik i přes vnitropolitickou opozici ve svém úřadě.\n\nŠlik byl roku 1442 jmenován královským radou Fridricha III. a roku 1443 znovu kancléřem. Jeho vliv však postupně slábl, neboť se jeho představy ne vždy shodovaly s těmi královými. Roku 1449 ze svého úřadu odstoupil, nicméně poté se ještě podílel na volbě krále Ladislava a roku 1447 v Miláně vedl jednání jeho jménem.\n\nVedle politiky se Kašpar Šlik zajímal rovněž o umění a vědu a nadané umělce a vědce podporoval, mezi nimi např. Enea Silvia Piccolominiho, pozdějšího papeže Pia II.\n\nRoku 1444 se oženil s Anežkou, dcerou olešnického vévody Konráda V. Kantnera.\n\nZa své služby získal darem polnosti na Chebsku, stejně jako v tehdy hornouherském \"Holicsi\" (něm. Weißkirchen, dnešní Holíč na Slovensku). Roku 1422 byl povýšen do stavu svobodného pána z Holíče, roku 1437 na říšského hraběte z Pasounu (Bassano v severní Itálii) a roku 1438 na hraběte z Pasounu a Holíče.\n\n\n"}
{"id": "1039806", "url": "https://cs.wikipedia.org/wiki?curid=1039806", "title": "Hedvika Falcko-Sulzbašská", "text": "Hedvika Falcko-Sulzbašská\n\nHedvika Augusta ze Sulzbachu (: \"Marie Hedwig Auguste von Pfalz-Sulzbach\"; 15. dubna 1650 – 23. listopadu 1681) byla falckraběnka ze Sulzbachu, provdaná arcivévodkyně rakouská, hraběnka tyrolská a vévodkyně sasko-lauenburská.\n\nByla dcerou falckraběte Kristiána Augusta a jeho ženy, nasavsko-siegenské princezny Amálie.\n\nPrvní svatba Hedviky Augusty proběhla 3. června 1665 pouze v zastoupení, neboť ženich, tyrolský arcivévoda Zikmund František o tři týdny později, 25. 6. 1665 nečekaně zemřel. I přesto byl Hedvice Augustě jako vdově císařem Leopoldem I. vyplácen vdovský důchod.\n\nRoku 1668 se stal jejím druhým manželem sasko-lauenburský vévoda Julius František, se kterým měla tři dcery:\n"}
{"id": "1039812", "url": "https://cs.wikipedia.org/wiki?curid=1039812", "title": "Deravé vrecko", "text": "Deravé vrecko\n\nDeravé vrecko je slovenská pohádková komedie s písničkami. Film vznikl podle námětu Marianny Grznárové, která napsala i scénář, režíroval Cyril Králík.\n\n\n\n"}
{"id": "1039817", "url": "https://cs.wikipedia.org/wiki?curid=1039817", "title": "Rifu", "text": "Rifu\n\nRifu (japonsky 利府町 – \"Rifu-ši\") je město v japonské prefektuře Mijagi v regionu Tóhoku. Bylo založeno v roce 1889 a městský status získalo roku 1967.\n\nV roce 2014 mělo 35 489 obyvatel při hustotě zalidnění 793 obyvatel na km². Jeho rozloha činí 44,75 km².\n\nRifu je známé díky ovoci naši, které je v okolí pěstováno a z něhož se ve Rifu vyrábí ovocné víno a cukrovinky.\n\nVe Rifu se nachází fotbalový stadion Miyagi Stadium, na kterém se odehrály tři zápasy Mistrovství světa ve fotbale 2002.\n"}
{"id": "1039822", "url": "https://cs.wikipedia.org/wiki?curid=1039822", "title": "William Hill", "text": "William Hill\n\nWilliam Hill plc je jednou z největších sázkových kanceláří ve Velké Británii. Je kotována na londýnské burze cenných papírů a je součástí indexu FTSE 250. Ke dni 27.2.2014 je její tržní hodnota 3,36 miliardy liber.\n\nSpolečnost byla založena Williamem Hillem v roce 1934 v době, kdy byly hazardní hry ve Velké Británii nelegální. Svého majitele změnila mnohokrát, v roce 1971 ji získal Sears Holdings, poté v 1988 společnost Grand Metropolitan a pak ji získala Brent Walker v roce 1989.\n\nV záři 1996, Brent Walker kompenzovala £117m z £685m pro William Hill, když bylo zjištěno, že Grand Metropolitan měla přehnané zisky společnosti v okamžiku prodeje.\n\nV roce 1997 provedla Japonská investiční banka Nomura účelový odkup William Hill v hodnotě £700m, když se Brent Walker zhroutila s dluhy přesahujícími £1.3bn, a to po vyšetřování Serious Fraud Office, která odsoudila dva ředitele k odnětí svobody.\n\nV Únoru 1999 byla opuštěna navržená flotace akciového trhu, a to kvůli \"nízkému zájmu\" a namísto toho Nomura převedla společnost na obhospodařované fondy společnostmi Cinven a CVC Capital Partners v hodnotě £825m.\n\nSpolečnost byla nakonec kotována na londýnské burze cenných papírů v roce 2002. Následující rok byl generálnímu řediteil Davidu Hardingovi udělen bonus ve výši £ 2,84 m, čímž se stal pátým nejlépe placeným ředitelem roku 2003.\n\nV roce 2002 byl získán stadion Sunderland Greyhound a Newcastle Greyhound stadion v roce 2003.\n\nV červnu 2004 prodal generální ředitel David Harding £5,2 m akcií, aby mohl financovat svůj rozvod, čímž urychlil pokles akcií společnosti, které vymazaly £ 75 m z hodnoty společnosti.\n\nV roce 2005 odkoupil William Hill od společnosti Stanley Leisure 624 sázkových kanceláří ve Velké Británii, Irsku a na Ostrově Man a Jersey za 504 milionů liber: tato akvizice krátce nato vynesla společnost, po Ladbrokes, na první příčku sázkového trhu, co se týče množství obchodů, nikoliv však příjmů. Office of Fair Trading donutila William Hill prodat 78 ze 624 Stanleyho obchodů kvůli obavám z protisoutěžních praktik.\n\nKvůli obavě z toho, že William Hill zaplatila přemrštěné ceny za Stanleyho obchody, byla v Prosinci 2005 společnost odsunuta z indexu FTSE 100.\n\nV roce 2008 byl generálním ředitelem jmenován Ralph Topping. Ten nedokončil studia na univerzitě Strathclyde University, dle vlastních slov jako 'darebák' a v roce 1973 byl zaměstnán o sobotách v sázkové kanceláři William Hill poblíž parku Hampden, Glasgow a postoupil přes mnoho pozic.\n\nV listopadu 2008 se společnost William Hill rozhodla jít do partnerství se společností Orbis (později OpenBet) a Izraelskou softwarovou společností Playtech, aby napravila svůj upadající online provoz.\nDle podmínek dohody zaplatila společnost William Hill zakladateli Playtechu, Teddymu Sagi, £144.5m za různé položky aktiv a dceřiné společnosti. Toto zahrnuje několik webových stránek online kasin, která William Hill dále provozuje pod jménem WHG. Playtech převzal 29% podíl v nové účetní jednotce William Hill Online.\n\nSpolečnost odepsala ohlášených £ 26 m při šrotování předchozího in-house systému. V Červnu 2009 podpořila William Hill společnost Playtech navzdory svému partnerovi, který má akcie ve výši čtvrtiny tržní hodnoty vyhlazeny.\n\nSpolečnost působí po celém světě, zaměstnává přibližně 16 600 lidí s hlavními kancelářemi ve Velké Británii, Irsku a Gibraltaru, nabízí sázení po telefonu a na internetu, společně s 2300 sázkovými kancelářemi licencovanými ve Velké Británii. Je největším operátorem ve Velké Británii, představuje přibližně 25 procent trhu ve Velké Británii a Irsku. Její telebetingová call centra, která se nacházejí v Rotherhamu, Jižním Yorkshiru, přijala 125 000 sázek v roce 2007 a dle společnosti její sázkové obchody zpracovaly více než milion sázkových tiketů za průměrný den.\n\nKromě svých online sportovních sázkových kanceláří nabízí společnost online kasino hry, 'dovednostní hry', online bingo a online poker. Od Gambling Act 2005 hrací automaty zesílily své zisky oproti padajícím ziskům v jiných oblastech.\n\nWilliam Hill provozovala od roku 2004 svůj vlastní televizní kanál po dobu dvou let a nyní nabízí vlastní živé vizuální vysílání přímo do svých sázkových kanceláří. To je filmováno ve studiích v Leadsu a pracuje v tandemu s rádiovým výstupem, kde nabízí unikátní službu pro potenciální sázkaře.\n\nV srpnu 2010 zahájila William Hill ve svých prodejnách tréninkový program pro svých 10,000+ zaměstnanců, který má posílit boj proti hraní hazardních her nezletilými.\n\nSpolečnost byla kritizována odborovými organizacemi Community a Unite za zacházení s jejími zaměstnanci. Zejména za to, že vystavovala své zaměstnance risku pracovat osamoceně v kanceláři, a že požadovala od svých zaměstnanců pracovat bez finanční odměny po ukončení pracovní doby.\n\nV listopadu 2008 zaznamenali analytici UBS \"znepokojení\" nad výši dluhů společnosti, které se vyšplhaly přes £1bn a později byly oznámeny jako £1.5bn. V roce 2009 společnost schválila právní záležitosti a firemní emise dluhopisů, ve snaze restrukturalizovat svůj dluh.\n\nOd roku 2001 až do roku 2009 zaplatila společnost William Hill členovi parlamentu Georgi Howarthovi 30,000 liber ročně za to, aby se choval jako parlamentní poradce. Ten předložil na výplatní listině William Hill pozměňovací návrhy pro rozpočet roku 2003, kde navrhoval přísnější úrovně zdanění osob na sázkařských burzách. Howarth opustil svou pozici v roce 2009 po skandálu s výdaji.\n\nZpravodajský kanál společnosti se chová jako sesterský kanál sportovního sázení a představuje online sporty, rozhovory z dostihů, funkce a další obsah.\n\nWilliam Hill nabízí různé formáty interaktivních médií prostřednictvím svých obchodů a přes internet. Kanál koňských dostihů, William Hill Radio, vysílá v reálném čase, existuje již více než deset let a přináší vysílání s živými komentáři, novinkami a předpověďmi. Různé vizuální a zvukové přenosy mohou být staženy ze stránek nebo z iTunes. V Červnu 2010 rozšířil William Hill své působení v sázkovém sektoru s In-Play rádiem.\n\nWilliam Hill vysílá denně do svých sázkových kanceláří po celém Spojením království – první v hraní a sázkové propagaci. Toto vše je produkováno živě ze studií v Leadsu.\n\nV roce 2009 přemístila společnost William Hill své herní divize online a fixních kurzů na Gibraltar, a to z důvodu vyhnutí se daňovým povinnostem. Na Gibraltaru je William Hill členem Gibraltarské sázkové a herní asociace. Předtím byla online operace společnosti umístěna v daňovém ráji v Nizozemských Antilách, a to až do roku 2007, kdy se změnil zákon Evropského ekonomického sektoru, který zakázal společnostem nesídlícím v Evropě inzerovat ve Velké Británii.\n\nV Březnu 2009 společnost William Hill uzavřela svých 14 sázkových kanceláří v Irsku se ztrátou 53 pracovních míst. V Únoru 2010 oznámila, že zbývajících 36 Irských sázkových kanceláří je 'pod přezkoumáním' kvůli možnému zavedení kontroverzních herních automatů do Irských kanceláří.\n\nWilliam Hill se stáhla z Itálie v roce 2008 po dvou letech. Tato chyba stála společnost £1m ve zmařených investicích. Obchodní spekulace ve Španělsku skončila v lednu 2010, kdy partneři Codere koupili 50% zainteresovaného subjektu William Hill za €1, poté, co partneři investovali 'základních' €10m v Dubnu 2008. Společnost William Hill ztratila touto obchodní spekulací £11.6m v roce 2008 a £9.3m v roce 2009.\n\nV Září 2009 se společnost ucházela o první online licenci hazardních her v Indii a vyjádřila svůj zájem vstoupit na indický trh prostřednictvím vzdálené Himalajské oblasti Sikkim.\n\nV červnu 2012 William Hill expandovala do Nevady, jediného Amerického státu, který povoluje plnohodnotné sportovní sázení a koupila tři řetězce sázkových kanceláří: Lucky's, Leroy's a satelitní operace klubu Cal Neva, v celkové výši 53 milionu dolarů. Tento obchod dal společnosti kontrolu 55 procent státních sázkových kanceláří a 11 procent státních příjmů. Všechny tři řetězce byly přejmenovány na William Hill.\n\nV roce 2007 hrozila společnost William Hill, že stáhne své sponzorství různých koňských dostihů, které byly ve sporu se závodišti TurfTV. Společnost William Hill, která byla největším kritikem TurfTV, byla přinucena k ponižujícímu kroku a zapsání se ke kanálu v Lednu 2008.\n\nV srpnu 2009 se společnost William Hill stala sponzorem na tričkách Málaga CF, fotbalovém týmu španělské La Liga.\n\nSpolečnost sponzoruje každoroční cenu William Hill Sports Book. Ta je \"\"věnována odměňování za vynikající výsledky ve sportovním psaní\"\".\n\nV květnu 2008 zakázala Advertising Standards Authority (ASA) spuštění televizní reklamy William Hill, která byly shledána jako 'tolerování hazardního chování, které bylo společensky nezodpovědné'.\n\nV říjnu 2009 zakázala ASA plakát a inzerát v celostátním tisku, který sliboval '£100 SÁZEK ZDARMA'. Reklama byla shledána jako „klamavá“ a porušující kódy Committee of Advertising Practice v souvislosti s 'pravdivostí'.\n\nV březnu 2010 zakázala ASA reklamu hlásající 'William Hill, NEJLEPŠÍ skutečné ceny'. Bylo porušeno několik kódů Committee of Advertising Practice, včetně těch, které se vztahují k 'doložení', 'pravdivosti' a 'upřímnosti'.\n\nV září 2011 vyrobila společnost William Hill televizní reklamu \"A Bit Patchy\", která představovala hit roku 2005.\n\nV prosinci 2012 ASA zakázala reklamy \"\"Nejlepší ceny na nejlepší koně\"\" a \"\"Nejlepší ceny na nejlepší týmy\"\". Bylo porušeno několik kódů Committee of Advertising Practice, včetně těch, které se vztahují ke 'klamavé reklamě, 'zdůvodnění' a 'porovnání'. ASA také zakázala jinou reklamu, která hlásala \"\"garantovány nejlepší kurzy\"\", protože byla klamavá.\n\n"}
{"id": "1039824", "url": "https://cs.wikipedia.org/wiki?curid=1039824", "title": "Kašima (Ibaraki)", "text": "Kašima (Ibaraki)\n\nKašima (: 鹿嶋市; \"Kašima-ši\") je město v japonské prefektuře Ibaraki v regionu Kantó. K 1. říjnu 2010 mělo město 66 249 obyvatel při hustotě zalidnění 708 obyvatel na km². Celková rozloha města je 93,57 km².\n\n"}
{"id": "1039825", "url": "https://cs.wikipedia.org/wiki?curid=1039825", "title": "Václav Černý (fotbalista, 1997)", "text": "Václav Černý (fotbalista, 1997)\n\nVáclav Černý (* 17. října 1997) je český fotbalový útočník či záložník a mládežnický reprezentant, který od 8.7.2019 působí v nizozemském klubu FC Utrecht, kam přestoupil z Ajaxu. Patří k talentům české kopané.\n\nJeho otcem je šéftrenér mládeže 1. FK Příbram Václav Černý.\nJeho oblíbeným týmem je španělský Real Madrid.\n\nČerný působil v dorostu 1. FK Příbram. Byl na stážích v italském klubu Juventus FC, německém Hamburger SV, anglickém Chelsea FC a nizozemském AFC Ajax. V lednu 2013 podepsal mládežnickou smlouvu s nizozemským Ajaxem, kam v lednu 2014 odešel (mohl jít totiž až po završení hranice 16 let). Začlenil se do zdejší proslulé fotbalové akademie. Po Zdeňkovi Grygerovi a Tomáši Galáskovi se stal třetím Čechem ve slavném amsterdamském klubu. V lednu 2015 podepsal s Ajaxem profesionální smlouvu platnou do roku 2018. Na začátku sezóny 2015/16 odjel na soustředění do Rakouska s A-mužstvem Ajaxu. V A-mužstvu Ajaxu debutoval 15. 8. 2015 s číslem dresu 32 ve druhém ligovém kole Eredivisie 2015/16 proti Willem II Tilburg (výhra 3:0), trenér Frank de Boer jej poslal na hřiště v 77. minutě, kdy vystřídal Riechedly Bazoera (Ajax měl tou dobou zraněná obě křídla, Němce Amina Younese a Dána Viktora Fischera). Přihrávkou se podílel na gólové akci v nastaveném čase. V evropských pohárech zažil premiéru o pět dní později 20. srpna, šlo o domácí utkání play-off předkola Evropské ligy 2015/16 proti českému týmu FK Jablonec (výhra Ajaxu 1:0, Černý se dostal na hřiště v 85. minutě, vystřídal Anwara El Ghaziho). První gól za Ajax vstřelil 26. listopadu 2015 v základní skupině Evropské ligy 2015/16 proti skotskému mužstvu Celtic FC na jeho hřišti, šlo o vítěznou trefu v 88. minutě na konečných 2:1 pro Ajax.\n\nVáclav Černý nastupoval za české reprezentační výběry U16, U17 a U19.\n\nV září 2015 debutoval v české reprezentaci U21 pod trenérem Vítězslavem Lavičkou proti týmu Malty (výhra 4:1). Ve věku 17 let a 322 dnů se tak stal historicky nejmladším českým reprezentantem v této kategorii, překonal věkový rekord Michala Švece (18 let a 6 dní). Trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n\n"}
{"id": "1039831", "url": "https://cs.wikipedia.org/wiki?curid=1039831", "title": "Davle-Libřice (železniční zastávka)", "text": "Davle-Libřice (železniční zastávka)\n\nŽelezniční zastávka Libřice (později přejmenovaná na Davle-Libřice) je bývalá železniční zastávka v lokalitě Na Libřici na železniční trati 210 z Prahy do Čerčan (30,9 km) \n\nJe situována v obvodu městyse Davle\nVe směru na Čerčany následovala za železniční zastávkou Skochovice a před nádražím v Davli. Ze severu ji ohraničoval Libřický tunel a na jihu Davelský tunel. Vzhledem k malé vzdálenosti mezi oběma tunely byla jako nástupiště využita i část mostu přes Zahořanský potok. U zastávky je železniční přejezd silnice z Davle do Záhořanského údolí. Pod jižním portálem Libřického tunelu ústí do Vltavy Zahořanský potok. Zahořanský potok zároveň tvoří hranici mezi obcí Oleško (Březová-Oleško) a městysem Davle: Libřický tunel leží v katastru Oleško-Zvole, zatímco Davelský tunel v katastru městyse Davle. Pod severním portálem Davelského tunelu u silnice ze Záhořanského údolí do Davle jsou vidět budovy bývalé loděnice, na jejímž místě je dnes stánek s občerstvením.\n\nProvoz na úseku trati 210 mezi Skochovicemi a Jílovým u Prahy byl zahájen v 1. 5. 1900. V závěru II. světové války bylo 6 tunelů na trati využito pro německou zbrojní výrobu. 18. 6. 1944 byl proto ukončen provoz na úseku trati 210 mezi Skochovicemi a Jílovým u Prahy. V Libřickém a Davelském tunelu byla dislokována montážní pracoviště pro výrobu součástek k letadlům a vojenským vozidlům německé továrny OMEGA. Pracoviště v Libřickém a Davelském tunelu byla označena jako OMEGA II.. Vedení závodu bylo umístěno v budově Nádraží Davle. Tunely byly tepelně izolovány a opatřeny vraty k ochraně proti leteckým útokům. Na hlavicích kolejí byly osazeny stroje. Totálně nasazení dělníci byli ubytováni v Záhořanském údolí. Po válce byla zařízení odvezena do pražské Avie, odstraněna vrata, izolace a podlahy z obou tunelů a provoz na trati obnoven v červenci 1945. \n\nZastávka byla již v předválečném období až do 60. let 20. století využívána trampy a chataři v chatových osadách v Záhořanském údolí. V provozu byla do 1. května 1975. Zastávka Libřice patřila k významným cílům trati Posázavský Pacifik. \n\nZastávka Libřice byla dočasně zrušena ke dni 27. července 1975 návazně na stavební úpravy tunelů na trati. V rámci úprav zastávka sloužila jako zařízení staveniště. Pro transport materiálu z tunelů byla zřízena výsypka a úzkorozchodná drážka.\n\nKromě celkové údržby byly rekonstruované profily tunelů zvyšovány pro uvažovanou elektrifikaci (dodnes nerealizovaná). V průběhu rekonstrukce Davelského tunelu došlo ke smrtelnému úrazu, který připomíná pamětní deska umístěná v tunelu. \nPo skončení úprav tunelů již nebyl provoz železniční zastávky Libřice obnoven. Ze zastávky se zachovala dřevěná budka sloužící jako pokladna pro prodej jízdenek. Do roku 2016 existenci zastávky připomínalo i zvláštní řešení mostu přes ústí Zahořanského potoka u jižního portálu Libřického tunelu, na jehož straně směrem k Vltavě se zachovalo dřevěné nástupiště. V říjnu 2016 byl most zbořen a nahrazen novým. \nV rámci stavebních úprav trati v 70. a 80. letech 20. století byl k jižním konci Libřického tunelu a k severním konci Davelského tunelu přistavěn betonový portál. Tím se výrazně změnil vzhled tunelů v pohledu z kolejiště i vzhled prostoru bývalé zastávky Libřice. Dřevěná budka je v současnosti téměř rozpadlá a částečně vyhořelá.\n"}
{"id": "1039833", "url": "https://cs.wikipedia.org/wiki?curid=1039833", "title": "Onomiči (Hirošima)", "text": "Onomiči (Hirošima)\n\nOnomiči (: 尾道市; \"Onomiči-ši\") je japonské město ležící v prefektuře Hirošima v regionu Čúgoku.\n\nOnomiči, založené v roce 1898, se rozkládá východně od Hirošimy a západně od Fukujamy na březích Vnitřního moře.\n\nK 1. lednu 2008 mělo 148 085 obyvatel a celkovou rozlohu 284,85 km². V květnu roku 2014 zde žilo 138 182 lidí. \n\n\n"}
{"id": "1039843", "url": "https://cs.wikipedia.org/wiki?curid=1039843", "title": "Ceresiosaurus", "text": "Ceresiosaurus\n\nCeresiosaurus, což znamená ještěr z Ceresia (Luganské jezero), je rod nothosaurů, což byli vodní plazi žijící v období triasu. Zkameněliny ceresiosaurů byly nalezeny v Itálii a ve Švýcarsku.\n\nMěl dlouhý krk a malou hlavu s čelistmi vyzbrojenými malými ostrými zuby, což je charakteristický znak živočichů lovících ryby. Není jisté, jak plaval, zda pomocí ocasu jako plakodonti, nebo pomocí ploutví jako plesiosauři. Je také možné, že používal oba způsoby. Žil převážně ve vodě, na souš vylézal jen příležitostně, podobně jako tuleni. Také vejce kladl na souši.\n"}
{"id": "1039844", "url": "https://cs.wikipedia.org/wiki?curid=1039844", "title": "Natalka Poltavka", "text": "Natalka Poltavka\n\nNatalka Poltavka (též zmiňováno jako Natalka-Poltavanka, Natalka-Poltavka, Natalka z Poltavy, v ukrajinském originále ) je ukrajinská prostonárodní opera. V původní vaudevillové podobě vznikla roku 1819, autorem textu je Ivan Petrovyč Kotljarevskyj a hudební složku tvořily lidové písně a umělé písně převzaté i původní. Hra se velmi rychle rozšířila a byla hrána v řadě textových a hudebních úprav, z nichž se nakonec obecně prosadila úprava na skutečnou zpěvohru (operu s mluvenými dialogy, někdy označovanou za operetu), již roku 1889 vytvořili dramatik Mychajlo Staryckyj a skladatel Mykola Lysenko.\n\n\"Natalka Poltavka\" je od svého vzniku jedním z nejpopulárnějších kusů ukrajinského divadla. Byla také několikrát zfilmována.\n\nJiž před napsáním \"Natalky Poltavky\" byl Ivan Kotjarevskyj znám v ukrajinských i ruských literárních kruzích jako autor směšnohrdinského eposu \"Aeneida\" ('), travestii eposu Vergiliova a historicky prvního literárního díla napsaného autentickým moderním ukrajinským jazykem. V roce 1817 pozval tehdejší poltavský gubernátor kníže N. G. Repnin do Poltavy divadelní společnost působící dosud v Charkově a do jejího čela jmenoval dva úředníky své kanceláře, Alexeje Imberga a právě Kotljarevského. Ten působil do roku 1821 (kdy její vedení převzal opět předchozí ředitel Johann Stein) jako spoluředitel tohoto divadla, nazývaného „Svobodné poltavské divadlo“, s odpovědností za jeho repertoár. Ten sestával z domácích i zahraničních dramat, her se zpěvy i komických oper hraných v ruštině nebo ukrajinštině. Spisovatel zaujímal kritický postoj ke kusům v ukrajinštině, které byly divadelními společnostmi hrány, a to ho přivedlo k zájmu o dramaturgii ukrajinských her a konečně i k tvorbě ukrajinských her, aby zajistil poltavskému divadlu autenticky ukrajinský repertoár. Výsledkem těchto snah – ale též odpovědí na výslovnou objednávku knížete Repnina – byla dvě díla, \"Natalka Poltavka\" a vaudeville \"Voják–čaroděj\" ('). Podle vzpomínek S. Steblina-Kamenského vznikla obě roku 1819, jiné zprávy o přesném datu jejich vzniku a prvního uvedení nejsou.\n\nZa jeden z přímých podnětů pro vznik \"Natalky Poltavky\" je považován úspěch, kterého docílila „opera“ (spíše hra se zpěvy) \"Kozák veršotepcem\" (\"\", premiéra 1812) ruského dramatika Alexandra Alexandroviče Šachovského (1777–1846) kombinující ruský a ukrajinský jazyk, k níž aranžoval ukrajinské a ruské lidové písně skladatel Catterino Cavos (1775–1840). Když se hrála na Ukrajině, označil ji jeden z recenzentů za „satiru na Malorusy“ (=Ukrajince) a diváci prý se ptali, proč chodit do divadla, kde je za jejich peníze ještě zesměšňují. Proti tomuto karikovanému pohledu na ukrajinský venkov chtěl Kotljarevskyj ve své \"Natalce Poltavce\" ukázat pravdivý obraz ukrajinského lidu a jeho kultury a citu.\n\nJe tedy pravděpodobné, že \"Natalka Poltavka\" byla dokončena roku 1819 a v témže roce i poprvé hrána na scéně Svobodného poltavského divadla, ale přesná data vzniku ani premiéry nejsou známa. Teprve 27. listopadu 1821 se Kotljarevskyj zmiňuje o \"Natalce\" ve své korespondenci, tehdy již prý byla „velmi dobře přijata v Poltavské, Černigovské a Charkovské gubernii“ a zhruba ve stejné době píše recenzent \"Otěčestvěnnych zapiskov\", že byla dávána „ne jen jednou, ne jen desetkrát, ne jen stokrát, a divadlo bylo vždy plné, potlesk nebral konce“ – což je zřejmě zveličený, ale příznačný popis. Zachoval se pozdní autograf z roku 1829, tiskem hra vyšla poprvé až v roce 1838. Tehdy ji vydal ve svém „Ukrajinském almanachu” Izmail Ivanovič Srezněvskij (1812–1880). Od té doby se znalost o díle rozšířila za meze působení ukrajinských kočovných divadel.\n\nVe své původní podobě má hra dvě dějství, a to první o sedmi, druhé o jedenácti výstupech.\n\nSám Ivan Kotljarevskyj označil své dílo názvem „maloruská opera o dvou dějstvích“. Toto žánrové označení je však třeba chápat v dobovém kontextu. V ruské divadelní praxi 1. poloviny 19. století se mnohá díla označovala za „opery” již z toho důvodu, že obsahovaly – vedle hlavního prozaického textu – samostatné zpěvní partie, které herci interpretovali za hudebního doprovodu. Taková díla hrálo za Kotljarevského i poltavské divadlo: úpravy francouzské opéra comique (\"Vodař\" Luigiho Cherubiniho), italské opery buffy (\"Una cosa rara\" Martína y Soler), německého singspielu (\"Dněperská rusalka\" podle \"Dunajské vodní víly\" Ferdinanda Kauera), ale i různé ruské opery-vaudevilly jako právě \"Kozák veršotepcem\". \"Natalka Poltavka\" se počtem a způsobem dramatického zapojení zpěvních čísel i lidovým původem řady melodií blíží nejvíce právě ruskému typu opery-vaudevillu, ale Kotljarevskyj se dramaturgicky orientoval též na francouzsko-italskou divadelní tradici (jak naznačuje mj. klasicistní jednota času, místa a děje) i na ukrajinské lidové tradice (vertep, školské drama, intermedia).\n\nV \"Natalce Poltavce\" se scénické dialogy střídají se zpěvními čísly, z nichž většina má pramen v ukrajinském folklóru. Jejich texty jsou jednak doslova převzaté z lidových písní (\"Oj pid vyšneju, pid čerešneju\", \"U susida chata bila\", \"Did rudy, baba ruda\"), jednak napsány samotným Kotljarevským jako nápodoba lidových písní (\"Vijuť vitry, vijuť bujni\", \"Viter vije horoju\", \"Oj ja divčyna Poltavka\"). Všechny mají jen volný vztah k zápletce a neposouvají děj dále, ale slouží k odlišení charakterů a citů postav a podkreslují uzlové momenty děje. Mají různé ladění (např. písně spojené s hlavními hrdiny Natalkou a Petrem jsou lyrické či lyricko-dramatické, písně „kozáka“ Mykoly jsou heroicko-epické) i různé kořeny: lidové písně epické, lyrické i žertovné, pololidový trojhlasý zpěv zvaný „kant“ (cantus), ale i soudobou umělou salónní romanci. Jedna z použitých písní (\"Vsjakomu horodu nrav i prava\", použitá k charakterizaci starosty Tetervakovského) navazuje na tvorbu Hryhorije Skovorody.\n\n\"Natalka Poltavka\" se stala velmi populárním kusem již ve 30.-40. letech 19. století. (Mezi intelektuály přitom neměla dobrou pověst, historik Mykola Ivanovyč Kostomarov jí například už roku 1844 vyčítal „zastaralou sentimentálnost“ a sentimentálnost ve své stati o ruské literatuře z roku 1874 vyčítá i omlouvá publicista a historik Mychajlo Petrovyč Dragomanov.) Z velké části díky Kotljarevského hře se stalo, že v repertoáru amatérských i profesionálních divadelních souborů na dlouho zakořenil specifický typ hudebně-dramatického díla s velkým podílem lidové hudby (sólové i sborové) a lidových tanců. Od premiéry v roce 1819 se \"Natalka Poltavka\" těší neslábnoucí popularitě a je jedním z nejhranějších divadelních děl na Ukrajině, jakož i „vizitkou“ ukrajinské divadelní tvorby. První skutečně profesionální ukrajinské divadlo, společnost Marka Kropyvnyckého, jí také 27. října 1882 zahájilo v Jelizavetgradě svou činnost bezprostředně po odvolání tzv. Emžskeho ukazu, který zakazoval mj. veřejné provozování divadelních her v ukrajinštině. Různé ukrajinské divadelní společnosti ji pak hrály po celé Ruské říši (roku 1911 dorazila do Vladivostoku), dávala se i v ukrajinskojazyčných divadlech mimo Rusko (např. od 70. let 19. století ve Lvově a Černovicích). Do zahraničí se dostávala především díky zájezdům ukrajinských divadelních společností (90. léta 19. století Paříž, společnost H. Drkače; 1911 Sofie, společnost O. Suslova) nebo díky divadelní činnosti ukrajinských emigrantů (1908 Winnipeg).\n\nPůvodní \"Natalka Poltavka\" obsahovala jednak národní písně převzaté i s původními texty, jednak národní písně na text poměněný za dramaturgickým účelem, jednak písně nové, složené v lidovém duchu. Kdo je autorem první hudební úpravy, není známo; uvažuje se o samotném Kotljarevském nebo někom z jeho spolupracovníků – Kotljarevskyj se v korespondenci zmiňuje, že má v divadle „skladatele“, ale nejmenuje ho. Je možné, že to byl Adam Johann Barcicki (Barcyckyj / Barsyckyj), klavírista a učitel hudby v Charkově, od něhož pochází první úprava tří písní z Natalky Poltavky, který vyšla tiskem v Charkově roku 1833 jako příloha almanachu \"Utrennjaja zvezda\". Jedná se o velmi prostou harmonizaci pro zpěv a klavír.\n\nZ konce 30. let 19. století se dochovala orchestrální úprava A. Kolosova, ve 40. letech se používala úprava českého skladatele Aloise Jedličky; ten také vydal v roce 1861 klavírní skladbu s názvem „Velká fantazie na motivy maloruské operty Natalka Poltavka (Vzpomínky na Poltavu)“. Další úpravy pak napsal I. Bazilevyč, roku 1857 Opanas V. Markovyč a velkého rozšíření dosáhla verze, kterou pro Kropyvnyckého divadlo roku 1882 napsal teprve devatenáctiletý Matvij Tymofijovyč Vasyľjev (1863–1961). Není známo, kdo pořídil velkou orchestrální úpravu s dodatečnými čísly a baletem, ve které uváděla \"Natalku Poltavku\" společnost H. Drkače na zájezdě v Paříži.\n\nVšechny tyto verze zatlačilo zpracování Mykoly Lysenka z roku 1889. Podle V. Žežena je původní Kotljarevského opereta „nejefemérnější hrdostí“ ukrajinského divadla, kterou „už 150 let nikdo neviděl“; v repertoáru žije \"Natalka Poltavka\" nadále jen jako „opera M. Lysenka na text Kotljarevského“.\n\nSkladatel Mykola Lysenko, považovaný za zakladatele ukrajinské národní hudby, se v 80. letech 19. století věnoval – ve spolupráci se svým přítelem dramatikem M. Staryckým – intenzivně ukrajinskému divadlu, které mohlo od roku 1882 po odvolání carského zákazu opět oficiálně působit. V roce 1883 měla premiéru konečná verze jeho opery \"Vánoční noc\", v témže roce dokončil novou operu Utonulá (premiéra roku 1885), ukrajinské divadelní společnosti v té době hojně hrály jeho operetu \"Černomořci\". Současně se Lysenko zabýval sběrem a úpravami lidových písní. Již roku 1883 vytvořil Mychajlo Staryckyj vlastní úpravu \"Natalky Poltavky\", v níž využil Lysenkovy hudby. Když významný herec Mykola Sadovskyj (1856–1933) roku 1888 sestavil vlastní divadelní společnost, připravoval novou inscenaci \"Natalky\" a požádal Mykolu Lysenka o nové hudební zpracování.\n\nLysenko v opeře dalekosáhlé hudební úpravy. V dramaturgickém ohledu a výběru zpěvních čísel vyšel z aktuální verze operety, tj. Vasyľjevovy adaptace, jejíž úpravy se osvědčily (např. v pojetí Mykoly). Jednotlivé písně Lysenko (a Staryckyj) uspořádali a upravili tak, aby měly dramaturgickou a charakterizační úlohu – např. lyrický, měkce kantilénní zpěv pro Petra, dramaticko-epický pro Mykolu, žertovný a sociálně zaostřený pro starostu a dohazovače. Různorodost postav je zachycena i v rozpracovaných ansámblech (duet starosty a dohazovače v 1. dějství, finální tercet ve 2. dějství), které dodávají dílu operní charakter. Hlubší charakterizaci postav doplňuje i diferencovaná intrumentace. Při úpravě písní dbal Lysenko na autentické zachycení národní melodiky a současně emocionální výraznosti. Kupletní (strofický) ráz většiny písní potlačil individualizovaným doprovodem a písně pro hlavní hrdiny značně rozšířil a obohatil, takže z nich vznikly árie na podkladě lidové písně. Hudební materiál operety Lysenko značně rozšířil o rozsáhlou předehru, jejíž základní témata pocházejí ze zpěvů Natalky a Petra, čímž je zdůrazněna jejich věrnost v lásce jako základní poselství opery. Vedle toho dodal dvě mezihry mezi první a druhé dějství (v Kotljarevského původní verzi 1. a 2. obraz prvního dějství) a druhé a třetí dějství, jakož i drobnější instrumentální úryvky. Ruský muzikolog Abram Akimovič Gozenpud na Lysenkově \"Natalce Poltavce\" oceňuje zejména „moudrou prostotu, jasnost a harmonickou jednotnost všech elementů“.\n\nI Lysenkova verze, ačkoli hudebně náročnější než předchozí, musela brát v úvahu omezenou kapacitu orchestru i pěvecké schopnosti herců-zpěváků.\n\nZatímco předchozí verze \"Natalky Poltavky\" bylo možné jednoznačně považovat za (prostonárodní) „operetu“ nebo dokonce „vaudeville“, Lysenkovu \"Natalku Poltavku\" je obtížnější žánrově zařadit (sám autor jí žádné konkrétní žánrové označení nepřiřkl). Muzikoložka Lidia Borysivna Archymovyčová (1916–1990) se domnívá, že kvantita a kvalita Lysenkových zásahů „dodává \"Natalce Poltavce\" specificky operní formu“; podobně se vyjadřuje i Anna Hostomská, podle níž \"Natalka\" překračuje žánrovou hranici od operety k lidové komické opeře díky „intenzitě hudebního výrazu“. Stejně tak je obtížné přesně ocenit autorský přínos skladatele. Veškeré nápěvy v původní podobě nepocházejí od něj, to však „nijak nezmenšuje jeho úlohu“ (Archymovyčová), neboť Lysenko jim dodal uměleckou stylizaci, instrumentaci a přesné dramaturgické a charakterizační využití a doplnil instrumentální pasáže.\n\nI když Staryckého/Lysenkova adaptace hry ovládla jeviště a \"Natalka Poltavka\" je od 20. století uváděna především pod Lysenkovým jménem, není její podoba v praxi zcela fixována; naopak v návaznosti na různé kapacity a schopnosti divadel (od ochotnických spolků s doprovodem jednoho či dvou nástrojů po velká kamenná divadla se stočlennými orchestry a sbory) byla slova i hudba předmětem dalších adaptací, což prakticky platí i v současnosti.\n\nZejména poté, co vznikla velká profesionální operní divadla hrající v ukrajinském jazyce (od roku 1925), vznikla řada pokusů o přizpůsobení \"Natalky Poltavky\" jejich jevišti. Nejradikálnější pokus o to, učinit tento tradiční klenot ukrajinského divadelnictví „hodným velkého operního divadla“, představuje úprava spisovatele Maksyma Ryľského, režiséra Volodymyra Manzije a skladatele Volodymyra Jakovyče Joryše (1899–1945). Byla připravena pro vůbec první inscenaci \"Natalky Poltavky\" v kyjevské opeře a k příležitosti tzv. ukrajinské dekády v Moskvě roku 1936. Tato adaptace byla dalekosáhlá: děj byl značně rozšířen (či rozmělněn), přibyly komické postavy Natalčiných nápadníků, tachtaulovského diákona a kancelaristy Skorobrecha (v původní verzi jen zmiňovaných), a veselé vdovy Orusji, byla doplněna řada tanečních a sborových čísel, která v původní verzi zcela chybějí, z 47 hudebních čísel výsledné opery jich Joryš sám napsal 35 a zbytek zásadně přeinstrumentoval. Pro divadlo v Charkově vypracoval v témže roce jinou adaptaci – méně intruzivní, avšak podobně zaměřenou – Valentyn Hryhorovyč Kostenko (1895–1960).\n\nTyto pompézní, naddimenzované verze byly po Stalinově smrti zavrženy. Nesporný úspěch nepřinesla ani úprava Vsevoloda Petrovyče Rybaľčenka (1904–1988) a Boryse Ljatošynského z roku 1954, ač mnohem pietnější k Lysenkově dílu, a divadla se vrátila více méně k Lysenkově autorské verzi, případně s vloženými sbory či tanci z jiných Lysenkových děl (například v Kyjevě se od 70. let 20. století do roku 2012 hrála \"Natalka Poltavka\" s několika dodatečnými čísly, jež instrumentoval Vitalij Hubarenko).\n\nI po získání nezávislosti Ukrajiny láká \"Natalka Poltavka\" k tázání a experimentům. Tak například lvovské činoherní divadlo (ostatně nesoucí jméno M. Zaňkovecké, nejslavnější představitelky Natalky za carského režimu) ji roku 1991 úspěšně inscenovalo v nezakrytě operetním zpracování, pro něž hudbu upravil V. Ľorčak. V roce 2005 představilo aktualizovanou inscenaci i hlavní kyjevské činoherní divadlo I. Franka: Lysenkovu hudbu pro tento účel aranžoval rockový hudebník Oleh Skrypka a \"Natalka\" byla prezentována pod žánrovým označením „ukrajinské hudebně-dramatické rokoko“. Na oficiálních scénách převládala tradiční folklorizující interpretace, jejímž dosavadním vrcholem je kyjevská inscenace z roku 2012 v úpravě skladatele Myroslava Skoryka, který zkrátil předehru, přepsal první mezihru, doplnil řadu sborových a tanečních čísel ve folklórním duchu aorchestraci podstatně upravil a doplnil o lidové hudební nástroje.\n\nAnna Hostomská pořídila překlad opery do češtiny a roku 1959 zmiňuje, že se \"Natalka Poltavka\" hraje „v některých mimopražských divadlech“, česká ani slovenská databáze divadelních inscenací profesionálních divadel však žádnou nezaznamenává. \"Natalka Poltavka\" však patřila mezi první (1948) inscenace Ukrajinského národního divadla, zřízeného v Prešově roku 1946. V 50. letech 20. století se jí nezalekli ani ochotníci jinde na Slovensku, například ve Stropkově. V roce 1953 vystoupil na Jiráskově Hronově s \"Natalkou Poltavkou\" Divadelný súbor Závodního klubu ROH Makyta Púchov.\n\n\nOdehrává se v ukrajinské vsi Mazurovka nedaleko Poltavy.\n(Ulice v Mazurovce vedoucí k říčce Vorskle, na ní domek Terpylychy) V malé vsi Mazurovce žije vdova Terpylycha s dcerou Natalkou. Terpylyšin manžel býval bohatý kupec ve městě Poltavě. O Natalku se tehdy před třemi léty ucházel osiřelý pacholek Petro, ale Natalčin otec jej pro jeho chudobu odbyl. Petro opustil Poltavu a od té doby o něm nikdo neslyšel. Natalčin otec se pak chytil kořalky, rozházel veškeré jmění a upil se. Aby unikly hanbě, odstěhovaly se zchudlá vdova a dcera se do vsi, kde žijí z Natalčiny práce.\n\nNatalka – jíž ve vsi říkají podle jejího rodného města Poltavka – vychází s vědry nabrat vodu z řeky a zpívá si k tomu tesknou píseň (\"Vijuť vitry, vijuť bujni\" / \"Віють вітри, віють буйні\"). Vzpomíná na svého Petra, kterého stále miluje, a doufá v jeho návrat. Na ulici ji zastaví starosta Tetervakovskyj, jenž by si ji přál za ženu. Popisuje, jak k státu poprvé v životě zahořel láskou (kavatina \"Ot junych lit ne znav ja ljubovi\" / \"От юних літ не знав я любові\"). Avšak Natalka jeho vyznání a lichotky odmítá pod záminkou, že mu není bohatstvím ani rodem rovna (árie \"Vydno šjlachy poltavskiï\" / \"Видно шляхи полтавськії\"). Již zdálky je slyšet místního dohazovače Makohonenka: zpívá si zkusmo novou žertovnou píseň vlastního složení (\"Did rudy, baba ruda\" / \"Дід рудий, баба руда\"). Natalka jeho příchodu využije, vezmé svá vědra a uteče.\n\nStarosta se s dohazovačem dává do řeči. Stěžuje si na nadřízené úřady, které zakazují úředníkům přijímat úplatky, a pak se ho vyptává na Natalku. Makohonenko chválí její krásu i pracovitost, ale když se dozví, že se o ni starosta chce ucházet, varuje ho: starý muž a mladá žena, to nedělá dobrotu (píseň \"Oj pid vyšneju, pid čerešneju\" / \"Ой під вишнею, під черешнею\"). Navíc starostovi vypráví Natalčinu rodinnou historii i to, že děvče stále miluje svého nápadníka Petra. Starosta má přesto v úmyslu využít dohazovačových služeb a pověřuje ho, aby za něj mluvil u vdovy i u Natalky, i kdyby musel leccos přikrašlovat, ba klamat: koneckonců tak to na světě chodí, lidé se navzájem balamutí a šidí a každý má své hříchy (duet \"Vsjakomu horodu nrav i prava\" / \"Всякому городу нрав і права\"). Třeba si Natalka přece dá říci – lidský osud je slepý (duet \"Oj dolja ljudskaja\" / \"Ой доля людськая\").\n\n(V Terpylyšině domku) Matka přede a dcera šije. Natalka si povzdechne nad jejich chudobou a její matka hned ví, kdo je jí vinen: jednak nebožtík manžel, nejvíce však Natalka samotná, protože již řadu vhodných ženichů odmítla. Terpylycha ví, že Natalka stále čeká na Petra, ale tvrdí dceři, že je to marné. I kdyby se Petro nakrásně vrátil, Terpylycha k jeho sňatku s Natalkou nikdy nesvolí. Nářek Natalky (píseň \"Oj, maty, maty\" / \"Ой, мати, мати\") vyvolá u matky pohnutí, ale stále se snaží dceři Petra vymluvit: kdo ví, kde je mu konec, a je-li ještě živ, jistě již má jinou. Vždyť ona chce pro své dítě jen to nejlepší (píseň \"Čy ja tobi, dočko\" / \"Чи я тобі, дочко\"). Pláče a naříká, že neuvidí Natalku provdanou a že ji dceřina vzpurnost přivede do hrobu. Nyní má Natalka špatné svědomí, prosí za odpuštění a slibuje, že na Petra zapomene a provdá se. Přitom doufá, že se odmítnutí ženiši již nevrátí a že i starostu setřásla.\n\nJenže do domu právě vstupuje dohazovač. Zeširoka se vdovy vyptává na Natalku a připomíná, jak obtížné je vdát dceru bez věna, byť by byla sebepilnější a sebehezčí. Terpylycha mu přisvědčuje, a když Makohonenko oznámí, že přišel na námluvy jménem starosty, připojuje se matka k přesvědčování Natalky a vyvracení jejich námitek. Nakonec nebohou dívku společně přesvědčí (tercet \"Ej, Natalko, ne dročysja! … De zhoda je v simejstvi\" / \"Ей, Наталко, не дрочися! … Де згода є в сімействі\") a nepřistoupí ani na její žádost, aby se se svatbou počkalo – co nejdříve si mají Natalka a starosta podle zvyku vyměnit zásnubní ručníky. Natalka osamí, je nešťastná a volá svého milého (árie \"Čoho ž voda kolomitna\" / \"Чого ж вода кломітна\").\n\n(Scéna jako v 1. dějství) Burlak Mykola si stěžuje na své zaměstnání (píseň \"Ta nemaje v sviti hirš nikomu\" / \"Та немає в світі гірш нікому\"). Je chudý sirotek bez rodiny i bez řemesla a sní o tom, že by se dal ke kubáňským kozákům. Směrem od Kolomaku přichází Petro. Za čtyři léta vydělal dost peněz a nyní se vrací do Poltavy, aby znovu požádal o Natalčinu ruku (árie \"Sonce nyzeňko, večir blyzeňko\" / \"Сонце низенько, вечір близенько\"). Dá se do řeči s Mykolou a ihned se spřátelí.\n\nOba vidí z Terpylyšina domku vycházet starostu v zásnubním a Makohonenka ve starosvatském oděvu. Starosta a dohazovač se vyptávají Mykoly na to, co je nového v Poltavě, a dávají si představit Petra. Poté odejdou a Petro od Mykoly vyzvídá, kdo se vdává. Zjistí, že to musí být jeho Natalka. I mykolovi dojde, koho má před sebou, a zpívá Petrovi písničku o něm a Natalce, kterou si prozpěvuje celá ves – Natalčino čekání na toulavého milence je totiž veřejným tajemstvím (píseň \"Viter vije horoju\" / \"Вітер віє горою\"). I proto Petra upokojuje, že na něj Natalka nezapomněla. Petro si ale chce být jist Natalčinými city – má-li ráda jiného, raději odejde a nebude se jí připomínat. Proto posílá Mykolu, aby vyzvěděl sám, jak se věci mají. Sám se pak trápí myšlenkou, že mu vytoužené štěstí vyklouzne z ruku právě teď, když je mu na dosah (píseň \"Oj ne šumy, luže\" / \"Ой не шуми, луже\").\n\nMezitím se vracejí dohazovač a po něm i starosta a dávají se s Petrem do hovoru. Jsou zvědavi na ledacos, protože Petro na svých cestách mnohé viděl, nejpodrobněji jim však musí líčit návštěvu divadla v Charkově. Nevědí však, kdo je a jakou bolest mu působí, když se na odchodu starosta zmíní o Terpylyše jako své nastávající tchyni. Petro si stýská na svůj osud (píseň \"Oj ta jšov kozak z Donu\" / \"Ой та йшов козак з Дону\").\n\nVrací se Mykola a radí Petrovi, aby se ukryl. Pak přichází Natalka a Mykola se několika dotazy ujistí, že děvče Petra nadevše miluje a starostu si má brát z donucení, ač by se raději utopila ve Vorskle. Petro tedy může vystoupit z úkrytu a milenci si padnou kolem krku. Petra hned napadají překážky, které jim stojí v cestě, ale Natalka je odhodlána před odpor matky i snoubence patřit navrátilci. Jeho zdráhání mu vyčítá jako nedostatek lásky a Petro se musí bránit (duet \"Piseš, Petre, do tijeï… Boh pomože sercjam virnym \" / \"Підеш, Петре, до тієї …Бог поможе серцям ірним\"). Na naléhání Natalky si milenci přísahají věrnost a Mykola zpívá odvážné dívce píseň o Vorskle (\"Vorsklo ryčka nevelyčka\" / \"Ворскло ричка невеличка\").\n\nPřicházejí Terpylycha, starosta a dohazovač. Vdova je přítomností Petra nemile překvapena, stejně tak i starosta a dohazovač, když se dozvědí, o koho jde. Natalka považuje své zásnuby za zrušené a přesto, že jí starosta hrozí i soudem, trvá na tom, že si ho nevezme. Když pidí Petro především Terpylyšinu neoblomnost, chce Natalce předat vydělané peníze a opustit ves. Své milé přitom radí, aby matku poslechla. Tato velkodušnost (a zmínka o Petrových penězích) změní vdovin názor a i dohazovač se nakonec za Petra přimlouvá. Nakonec se i starosta rozpomíná, že je svou povahou od narození předurčen k dobrým skutkům, jen pro zaneprázdněnost a nedostatek příležitostí dosud žádný neučinil. Vzdává se tedy Natalky a žehná mladému páru. Milenci jsou konečně svoji a Natalka na Petrovu žádost zpívá svou píseň (\"Oj ja divčyna Poltavka\" / \"Ой я дівчина Полтавка\"). Všichni hrdinové pak opěvují šťastný konec (sextet \"Načinajmo ž veselytys\" / \"Начунаймо ж веселитись\").\n\n\n\"Natalka Poltavka\" byla poprvé zachycena na filmovém pásmu již roku 1911. Film v délce 275 minut, který pořídil kinoateliér I. Spektota „Chudožestvo“, byl záznamem představení opery, které společnost Mykoly Sadovského odehrála v Jekatěrinoslavi. Tento záznam zachytil legendy předrevolučního ukrajinského divadla, zejména Marii Zaňkoveckou v úloze Natálky (debutovala v ní již u Kropyvnyckého společnosti roku 1882) a Sadovského v roli starosty. Film se těšil velké popularitě u ukrajinských diváků až do konce němé éry počátkem 30. let 20. století.\n\n\"Natalka Poltavka\" stojí také na začátku ukrajinského zvukového filmu, a to hned ve dvojí podobě. V průběhu roku 1936 natočili film s tímto názvem dva režiséři: v Sovětském svazu avantgardní, ale v nemilosti se nacházející režisér Ivan Kavaleridze a ve Spojených státech amerických producent, režisér a kulturní organizátor ukrajinského exilu Vasyľ Avramenko. Kavaleridzeho film vznikl v rekordním čase na stranickou objednávku, protože do Sovětského svazu dorazily zprávy o chystaném filmu Avramenkově; proto se i premiéra tohoto filmu, natočeného státní společností „Ukrainfiľm“, nekonala v Moskvě či na Ukrajině, ale v New Yorku v kinosále \"Roosevelt\" 24. prosince 1936. Již téměř současně (25.–26. prosince 1936) se v kinosále \"Venezia\" konala první promítání Avramenkova filmu, ale jeho oficiální uvedení do distribuce se konalo až 13. února následujícího roku. Americký film – první zvukový ukrajinský film natočený mimo Sovětský svaz – Avramenko produkoval se svou společností „Ukrainian Film Co. «Dnipro»“, režírovali ho Edgar G. Ulmer a pod pseudoymem Michael J. Gann sám Avramenko a hrála v něm mj. tehdejší zpěvačka Metropolitní opery Talija Sabanijeva. Film získal příznivé kritiky i ohlas u publika a např. \"The New York Times\" mu dávaly přednost před zpracováním sovětským. Velký úspěch však i v Americe měla filmově čistší Kavaleridzeho verze, ve které účinkoval výkvět ukrajinského hudebního divadla (M. Lytvynenko-Wohlgemut, I. Patoržynskyj, S. Škurat aj.). Tato verze byla vůbez první sovětskou zfilmovanou operou a měla díky rozšíření v SSSR i delší život na plátnech kin a později v televizi.\n\nV roce 1978 natočila ukrajinská státní televize „Ukrtelefiľm“ televizní adaptaci \"Natalky Poltavky\" (režie Rodion Jefymenko).\n\nExistuje jedna komerčně dostupná nahrávka opery, pořízení roku 1947 v kyjevském Domu důstojnictva. Poprvé ji vydalo sovětské nakladatelství Melodija roku 1950, poté vyšla v řadě jiných vydání – v 60. letech 20. století v amerických Argee Records (RGLP 702-711), nejnověji ve vydavatelství Naxos (9.80988, bez dialogů) nebo roku 2007 v sérii MP3 Classic Collection (RMG 1815 MP3, společně se soudobou nahrávkou \"Záporožce za Dunajem\"). Zpívají (Natalka) Zoja Hajdaj, (Terpylycha) Maria Lytvynenko-Wohlgemut, (Petro) Ivan Kozlovskyj, (Mykola) Mychajlo Hryško, (Teretvakovskyj) Serhij Ivaščenko, (Makohonenko) Ivan Patoržynskyj, sbor a orchestr Kyjevského státního divadla opery a baletu Tarase Ševčenka řídí Borys Illič Čystjakov.\n\n"}
{"id": "1039845", "url": "https://cs.wikipedia.org/wiki?curid=1039845", "title": "Jaroslav Pleskot", "text": "Jaroslav Pleskot\n\nJaroslav Pleskot (30. března 1924 Veselí nad Moravou – 23. září 2009 Jistebník) byl český literární historik a kritik, bohemista, editor literárních textů a vysokoškolský pedagog.\n\nPo maturitě na gymnáziu ve Strážnici (1943) a následném totálním nasazení (1943–1945), kdy pracoval jako pomocný železniční dělník v místě svého narození, vystudoval na brněnské Filozofické fakultě Masarykovy univerzity obory čeština a historie (absolutorium 1949). Následně krátce učil na základních školách v Krásném Poli a Jistebníku. Po absolvování vojenské základní služby působil na Střední průmyslové škole strojnické v Opavě (1955–1956 zástupce ředitele).\n\nRoku 1956 se stal odborným asistentem na katedře filologie pro obor český jazyk opavské \"Vyšší pedagogické školy\" (externě zde vyučoval již od 1954). Když v roce 1959 VPŠ ukončila svou činnost, přešel do jejího nástupnického vysokoškolského ústavu, ostravského \"Pedagogického institutu\" (pozdější samostatné Pedagogické fakulty v Ostravě, od 1991 součást Ostravské univerzity), kde měl výrazný podíl na vědecké i pedagogické profilaci její katedry českého jazyka a literatury.\n\nDoktorát filozofie získal v roce 1970, ale vzhledem k jeho kritickým postojům k předlistopadovým poměrům v Československu mu byla umožněna habilitace až v devadesátých letech. Docentem pro teorii a dějiny české literatury byl jmenován v roce 1992. Od roku 1993 do svého penzionování (2000) se podílel na výuce bohemistiky také na Filozofické fakultě OU. Vedle rozsáhlé badatelské, pedagogické, organizátorské, přednáškové i publicistické činnosti byl jako dlouholetý občan Jistebníku aktivně činný v místní Osvětové besedě, divadelním ochotnickém souboru a více než čtvrt století též jistebnickým kronikářem. Redigoval také obecní zpravodaj a napsal stručné dějiny obce.\nBadatelsky se soustředil na českou literaturu 17. a 18. století, zejména na tvůrčí aktivity Jana Amose Komenského v jeho tzv. fulneckém období, s přihlédnutím k širšímu kontextu života, kultury i osobnostem národní společnosti v pobělohorské době. Druhým širokým okruhem jeho vědecké činnosti bylo studium lidových divadelních her z oblasti Kravařska a problematiky barokního divadla v jezuitských a piaristických školách v Příboru, které představovaly významný přínos ke zkoumání dějin českého divadla na Moravě. Patřil k uznávaným znalcům literatury pro děti a mládež, spolupracoval s ostravskými studii Čs. rozhlasu, a Čs. televize. Autorsky se podílel na zpracování hesel \"Biografického slovníku Slezska a severní Moravy\" i dvoudílné \"Kulturně-historické encyklopedie českého Slezska a severovýchodní Moravy\", vydané Ústavem pro regionální studia FF Ostravské univerzity v roce 2005 (2. vydání 2013). Jeho články, glosy, zprávy a recenze vycházely jak v odborných časopisech, tak v regionálních i celostátních tiskových médiích. V průběhu své profesní kariéry byl mj. dlouholetým vědeckým tajemníkem ostravské pobočky Literárněvědné společnosti ČSAV, předsedou knihovní rady na PedF (později i na OU), předsedou ostravské pobočky Společnosti přátel knihy pro mládež,\nv letech 1993–1995 členem Akademického senátu FF OU. Záslužná byla také jeho práce pedagogická. Patřil k zakladatelské generaci ostravské bohemistiky, která připravila pro výkon povolání stovky učitelů českého jazyka a literatury moravskoslezského regionu.\n\n\n\n\n\n\n"}
{"id": "1039846", "url": "https://cs.wikipedia.org/wiki?curid=1039846", "title": "Gibon černý", "text": "Gibon černý\n\nGibon černý (\"Nomascus concolor\") je druh gibonů, který se vyskytuje v Číně, Laosu a na severu Vietnamu. Dělí se na čtyři poddruhy. Jde o kriticky ohrožený druh.\n\nDospělí jedinci jsou velcí 43–54 cm a váží od 6,9 do 10 kg. Samci jsou téměř celí černí, samice mají hnědožlutou či slámovou barvu.\n\n"}
{"id": "1039847", "url": "https://cs.wikipedia.org/wiki?curid=1039847", "title": "Naučná stezka Liteň", "text": "Naučná stezka Liteň\n\nNaučná stezka Liteň byla vytvořena v roce 2013 Atelierem Svatopluk, obecně prospěšnou společností, jejímž zakladatelem je městys Liteň v okrese Beroun. Ve čtyřech okruzích, vycházejících od špejcharu, prochází historické, architektonické, přírodní a technické pozoruhodnosti na území městyse včetně připojených obcí Běleč a Dolní Vlence. Celá oblast spadá do CHKO Český kras. Tématy zastavení naučná stezka Liteň navazuje na expozici Muzea Svatopluka Čecha a Jarmily Novotné v Litni.\n\nZřízení stezky iniciovala, projekt připravila a realizovala společnost Atelier Svatopluk, o.p.s., jejímž zakladatelem je městys Liteň. Atelier Svatopluk realizací projektu naučné stezky navázal na svou hlavní činnost – správu a vytváření programové náplně Areálu Litně – areálu bývalého středního odborného učiliště v Litni.\nAtelier Svatopluk, o.p.s. ve spolupráci s úřadem městyse Liteň do obsahové přípravy naučné stezky zapojil tým místních zájemců o historii, architekturu a přírodní pozoruhodnosti regionu. Přípravný tým zajistil sběr dokumentů k tématům jednotlivých zastavení, písemností, dobových fotografií apod. V roce 2012 a 1. pololetí 2013 byla prováděna podrobná fotografická dokumentace Litně a okolí se zaměřením na navrhované stezky. Dodavatel venkovního značení byl vybrán ve výběrovém řízení. Zhotovení panelů a jejich instalaci provedla jako veřejnou zakázku malého rozsahu v termínu od 1. června do 31. října 2013 firma Ing. Vladimír Glaser podle smlouvy o dílo uzavřené s Atelierem Svatopluk, o.p.s., dne 20. května 2013. Průběh instalace panelů a terénních úprav prostor zastavení byl dokumentován.\n\nVytvoření stezky podpořil Region Karlštejnsko, mikroregion, která má právní formu občanského sdružení. Státní zemědělský a intervenční fond poskytl v rámci Programu rozvoje venkova dotaci ve výši 994 806 Kč. Celkové náklady na realizaci stezky činily 1.048.100,79 Kč. Liteňská stezka se zařadila k síti naučných stezek, které již byly v Regionu Karlštejnsko vytvořeny. a k prezentacím významných osobností spojených s okresem Beroun.\n\nNaučnou stezku tvoří čtyři okruhy. Všechny vycházejí od špejcharu na liteňském náměstí pojmenovaném prostě Náměstí. Zde se nachází panel Vítejte v Litni a panel o špejcharu, označený pořadovým číslem 0. Jednotlivé okruhy jsou označeny písmeny a zároveň rozlišeny barvou:\n\nBarevné rozlišení dílčích stezek je použito na panelech, směrovkách, pláncích i v digitální prezentaci na Internetu. V rámci každého okruhu jsou jednotlivá zastavení rozlišena pořadovými čísly použitými ve spojení s písmenem označujícím daný okruh.\n\nInformační panely jsou tvořeny dřevěnými rámovými stojany v přírodním provedení, na kterých jsou upevněny plastové\npanely s informacemi, mapami a fotografiemi ke každému zastavení.\n\nTrasa stezky je vyznačena kovovými směrovkami v technickém provedení obdobném malým směrovkám silničního značení cyklotras. Směrovky jsou umístěny na panelech zastavení a na rozcestích a křižovatkách. Část směrovek naučné stezky je instalována u směrovníků turistických tras KČT. Na směrovkách jsou trasy naučné stezky rozlišeny pouze barevně, písmeno trasy na nich není uvedeno. Některé úseky naučné stezky jsou vedeny v souběhu s pásovým turistickým značením pěších turistických tras Klubu českých turistů. U všech zastavení jsou instalovány lavičky a prostor je vysypán štěrkem. Zastavení Areál Liteň, Pískovna a Babka jsou doplněna dětskými hřišti.\n\nTým spolupracovníků Atelier Svatopluk postupně zpracovává metodiku pro využití naučné stezky ve výuce dějepisu, zeměpisu, vlastivědě, přírodopisu a pro školní výlety a sportovní a branné akce škol pro pedagogy základních škol a středních škol s využitím literatury o vzdělávacím využití naučných stezek a Wikipedie. Atelier Svatopluk spolupráci se školami zaměřuje:\n\n\nV rámci projektu Naučné stezky Liteň byly vytištěny a distribuovány propagační materiály, především mapky s vyznačením čtyř tematických stezek a jejich zastavení. Obsah informačních panelů naučné stezky byl v roce 2014 zveřejněn v digitální podobě na Internetu na webu Karlštejnsko.\n\nStrategie publicity naučné stezky je založena na\n\nŠpejchar v Litni sloužil od raného novověku k ukládání obilí, později jako hasičská zbrojnice. Od 70. let 20. století byl interiér upraven pro kulturní účely a unikátní miniaturní loutkové divadlo. Proto je špejchar jedním ze zastavení Naučné stezky. U jeho západní stěny směrem k náměstí je umístěn přístřešek s lavicemi a stolem a informační panel o historii špejcharu. Spolu s ním je zde umístěn úvodní informační panel celé Naučné stezky Liteň nazvaný Vítejte v Litni. V prostoru mezi špejcharem a hasičskou zbrojnicí je informační panel s mapou a figura další naučné stezky Karlštejnské šachy. Od špejcharu vedou stezky červená, zelená a žlutá na západ na konec Náměstí, kde je na sloupu dopravní značky rozcestník: zelená odbočuje vpravo směrem kostelu a žlutá a červená vlevo do Dlouhé ulice.\n\nSynagoga v Litni Původní židovská synagoga z 1840 přestavěná v 2. polovině 19. století je od května 1945 užívána Sborem dobrovolných hasičů v Litni. Radikální přestavbou na požární zbrojnici (1956) ztratila charakteristické prvky synagogy.\nPomník Svatopluka Čecha v Litni v nadživotní velikosti připomínající básníkův pobyt v Litni byl instalován v roce 1938 na místě někdejší památné lípy proslavené básní Ve stínu lípy a je kulturní památkou.\n\nMuzeum Svatopluka Čecha a Jarmily Novotné s vlastní turistickou známkou\nsídlí v budově liteňské fary, která je kulturní památkou.\n\nKostel svatého Petra a Pavla (Liteň) pochází z let 1352–1357 a současnou podobu získal úpravami v letech 1880–1906. U jižní zdi kostela stojí pomník padlým v 1. světové válce. Kostel je s výklenkovou kaplí se sochou sv. Jana Nepomuckého kulturní památkou.\nZákladní škola v Litni nese jméno Františka Josefa Řezáče, reformátora školství a vězeňství, v letech 1865 až 1879 litenského faráře, který se zasloužil o stavbu budovy školy v Litni. U její zdi je pohřben významný český paleontolog profesor Otomar Pravoslav Novák, který zde v době svých paleontologických výzkumů podlehl 29. července 1892 tuberkulóze.\n\nZámek Liteň s parkem, salla terrenou a grottou získal svou současnou podobu po roce 1648 barokní a klasicistní přestavbou a je kulturní památkou.\nHospodářský dvůr liteňského zámku s vjezdem branou z Nádražní ulice vznikl v 2. polovině 19. století rozšířením o budovy pivovaru, lihovaru a lihovarnické školy s typickými znaky industriální architektury konce 19. století.\n\nAreál Liteň na severním okraji Litně sloužil do roku 2012 Střednímu odbornému učilišti v Litni a Učňovské škole zemědělské v Litni, obor kovář-podkovář.\nV obci Dolní Vlence severně od Litně v dnes už neexistujícím zámečku jako host Josefa Šebestiána Daubka malíř František Ženíšek namaloval svůj nejslavnější obraz Oldřich a Božena.\n\nVodárna Liteň u cesty z Dolních Vlenců na Běleč zásobující stále Liteň pitnou vodou je technickou kulturní památkou.\n\nGoeologická minulost Berounska je poznamenaná z období třetihor korytem řeky tekoucí ze severních do západních Čech, která vytvořila na svém dne mohutnou asi dvacetimetrovou vrstvu písku. To vedlo od středověku ke vzniku pískoven. Jednou z lokalit s těžbou písku v CHKO Český kras je pískovna Běleč leží západní a jižní částí na katastru obce Korno, severovýchodní částí na katastru obce Poučník (městys Karlštejn) východojihovýchodní částí na katastru obce Běleč (Liteň). Díky aktivní hornické činnosti zde vznikaly kolonie břehule říční V letech 2012–2013 se jednalo o uzavření a zavezení pískovny.\nZ Dolních Vlenců na východ kolem vodárny Liteň vede cesta na Běleč, v jejímž centru stojí pomník obětem 1. světové války.\nNa cestě z Dolních Vlenců do Bělče stojí na Stříbrném potoce dva mlýny a třetí je přímo v Bělči.\n\nV obvodu městyse Liteň je na trati 172 železniční zastávka železniční zastávka Běleč s hlídacím domkem z doby zprovoznění trati v roce 1901.\n\nObora za Litní nabízí návštěvníkovi pohled na chov jelenů a daňků.\nNa žluté stezce vede silnice z Litně přes železniční Trať 172 směrem k obci Leč přes Skuhrov pod Brdy kolem železniční stanice s čekárnou z doby stavby trati v roce 1901.\nŽlutá stezka vede k Pustému rybníku v Leči, na kterém se při povodni v květnu 1844 prováděla protipovodňová opatření za účasti vojenských oddílů.\n\nZa železničním přejezdem přes Trať 172 vede žlutá stezka na východ k obci Leč s kapličkou z roku 1899 s křížkem vysvěceným v roce 1875 liteńským kaplanem Václavem Benešem Třebízským.\n\nNa jižním okraji Litně směrem na Leč v lokalitě Pod Cihlenou je vlevo od silnice obora s chovem daňka evropského a v zatáčce u silnice památný strom evidovaný jako Dub letní Pod Cihelnou.\n\nNedaleko židovského hřbitova vede žlutá stezka k lokalitě Na poušti kolem skalního útvaru s názvem Babka klevetilka podle pověsti o zkamenělé klevetivé trhovkyni.\n\nŽidovský hřbitov z roku 1680 na kraji lesa jižně od Litně s přibližně 400 barokními a klasicistními náhrobky, márnicí a s domem hrobníka je kulturní památkou. )\n\nBarokní dům správce panství u liteňského zámku svým vžitým názvem Čechovna a pamětní deskou (1925) s nápisem ZDE ŽIL SVATOPLUK ČECH. OD 1853–1856 připomíná pobyt básníka Svatopluka Čecha, jehož otec František J. Čech byl správcem liteňského panstvía je jako součást zámku kulturní památkou.\nNádraží Liteň bylo postaveno jako úvraťová železniční stanice v roce 1901 v rámci výstavby železniční trať 172 Zadní Třebaň – Lochovice.\n\nDrobné sakrální stavby v Litni reprezentují dvě kapličky: boží muka na východním okraji Litně na křižovatce silnice z Litně na Všeradice a Zadní Třebaň a Svinaře a Kaple svatého Jana Nepomuckého výklenková kaple se sochou sv. Jana Nepomuckého v ohradní zdi kostela sv. Petra a Pavla, s nímž je zapsána jako kulturní památka.\nHrobka rodiny Daubkovy na východním konci Nádražní ulice v anglickém parku. s pohřební kaplí ve stavebním slohu neorenesance byla postavena v roce 1888 podle návrhu architekta Antonína Wiehla se sochařskou výzdobou Josefa Václava Myslbeka a je kulturní památkou.\n\nZ náměstí vede červená stezka na jihozápad k vrchu Mramor a její zastavení s vyhlídkou na Liteň, Korno, Měňany a Karlštejn je též nejvyšším bodem Naučné stezky Liteň (425 m n. m.).\n\nU dalšího zastavení červené stezky je výhled na jihovýchod na obce Skuhrov a Hatě.\nČervená stezka vede z Litně Měňanskou ulicí směrem na západ a dále na severozápad kolem rybník a Obory s chovem daňka evropského v přilehlé oboře.\n\nČervená stezka vede z Litně na severozápad směrem k obci Korno. Před vesnicí je u křižovatky silnic na Dolní Vlence a na Korno kaplička a od ní překrásná vyhlídka na Liteň ve směru na jihovýchod.\n\n\n"}
{"id": "1039848", "url": "https://cs.wikipedia.org/wiki?curid=1039848", "title": "Žalman (památný strom)", "text": "Žalman (památný strom)\n\nŽalman je památný strom dub letní (\"Quercus robur\"), který roste ve středu obce Tašovice (městské části Karlových Varů) u domu čp. 109. Solitérní strom má bohatou kulovitou korunu s množstvím dlouhých větví a nápadný, esovitě prohnutý kmen se silnými kořenovými náběhy. Obvod kmene měří 394 cm, koruna sahá do výšky 26.5 m (měření 2006). Dub je chráněn od roku 2005.\n\n\n"}
{"id": "1039849", "url": "https://cs.wikipedia.org/wiki?curid=1039849", "title": "Chlorid yttritý", "text": "Chlorid yttritý\n\nChlorid yttritý (YCl) je sloučenina yttria a chloru. Jedná se o pevnou látku, která je dobře rozpustná jak v polárních (voda, ethanol), tak i v nepolárních (pyridin...) rozpouštědlech\n\nChlorid yttritý existuje ve dvou formách, bezvodý YCl a také jako hexahydrát YCl·6 HO, obě formy jsou bílé pevné a dobře rozpustné látky. Jeho krystalická struktura je podobná struktuře mnoha sloučenin jako například AlCl.\n\nYCl se připravuje z YO nebo YCl·6 HO a chloridu amonného, přičemž u obou postupů vzniká jako komplexní meziprodukt (NH)[YCl]:\n\n10 NHCl + YO → 2 (NH)[YCl] + 6 NH + 3 HO\n\nYCl·6HO + 2 NHCl → (NH)[YCl] + 6 HO\n\nMeziprodukt se následně rozloží zahřátím podle rovnice:\n\n(NH)[YCl] → 2 NHCl + YCl\n\nReakcí oxidu yttritého s HCl vzniká hexahydrát, ze kterého nelze připravit bezvodý YCl zahřátím, místo toho vzniká oxychlorid.\n\n\n"}
{"id": "1039850", "url": "https://cs.wikipedia.org/wiki?curid=1039850", "title": "Kostel svatého Antonína Paduánského (Liberec)", "text": "Kostel svatého Antonína Paduánského (Liberec)\n\nKostel svatého Antonína Paduánského v Liberci – Ruprechticích je pseudogotickou sakrální stavbou. Je chráněn jako kulturní památka České republiky.\n\nChrám byl postaven v letech 1908–1910. Jeho stavba byla reakcí na zvýšení počtu obyvatelstva, kdy kolem roku 1900 žilo v Ruprechticích a jeho okolí téměř čtyři tisíce obyvatel, tehdy převážně římskokatolického vyznání. I když secesní poutní kostel Panny Marie U obrázku nebyl daleko, zůstávala snaha o stavbu kostela v centru obce. Iniciátorem stavby byl „Spolek pro postavení kostela v Ruprechticích“, který od konce 19. století shromažďoval prostředky na tuto stavbu.\n\nStavbu vyprojektovala liberecká kancelář Maxe Kühna (1877–1944) a Heinricha Fanty (1877–1941). Kostel byl postaven na návrší jižně od vznikajícího ruprechtického náměstí. Kostel slavnostně vysvětil litoměřický biskup Josef Gross 18. září 1910. Poté v roce 1911 vznikla samostatná farnost Ruprechtice-Kateřinky.\n\nPo II. světové válce došlo k vysídlení většiny německy mluvících farníků a nově příchozí obyvatelé z českého vnitrozemí k sakrální stavbě neměli vztah.\n\nPravidelně se v něm složily mše pro Ruprechtice a Kateřinky do roku 1950, kdy se začaly mše sloužit řidčeji z důvodu tlaku totalitní moci. Od roku 1957 se kostel stal terčem vandalů. V roce 1960 byl objekt zapůjčen Severočeskému museu jako depozitář. V roce 1960 byla uzavřena smlouva o padesátiletém užívání kostela i fary okresním archivem. Do kostelní lodi byla vložena ocelová konstrukce regálů a výtahu, aby se vytvořil depot archiválií. Toto nové využití ovšem uchránilo objekt od další devastace, byla zajištěna základní údržba a provoz. Archiv zamýšlel počátkem 80. let 20. století provést přístavbu v zahradě fary, která se však nerealizovala. V roce 1990 převzali správu ruprechtické farnosti františkáni. Roku 1992 se vystěhoval archivní depozitář a začala postupná obnova kostela. Po opravě byl kostel 12. června 1994 znovuposvěcen litoměřickým biskupem Josefem Kouklem a byly obnoveny bohoslužby.\n\nStavba je obdélná jednolodní s opěráky a hrotitými okny. Presbytář je polygonálně uzavřený. Kostel má příčnou loď u které je hranolová věž. S farou, která pochází z období stavby kostela, je propojen arkádovou chodbou. Dohromady pak fara i kostel tvoří jednotně řešený soubor. Uvnitř je kostel valeně sklenut, okna zdobí vitráže oblíbených světců.\n\n\n\n"}
{"id": "1039862", "url": "https://cs.wikipedia.org/wiki?curid=1039862", "title": "Sněhovo-ledový splaz", "text": "Sněhovo-ledový splaz\n\nSněhovo-ledový splaz je pohyblivá masa ledu nebo směsi sněhu a ledu, jejíž pohyb je způsoben nejčastěji potenciální energií ledu na svažitém terénu nebo potenciální energií ledu, který se hromadí např. na kraji jezer a moří díky oceánským proudům, silnému větru a teplotnímu rozdílu. Splazem jsou vytvářeny hromady vysoké až 12 metrů; sníh s ledem se pak roztéká po okolní krajině. Sněhovo-ledový splaz někteří svědci popisují jako \"ledové tsunami\", ale tento jev je podobný pohybu ledovce či ledovcového splazu. Svědci popsali také zvuk splazu, který jim připomíná hřmění hromu nebo vibrace způsobené přejíždějícím vlakem. Splaz může dosahovat i na rovině viditelné rychlosti a může způsobovat poškození budov a zařízení, které jsou v jeho blízkosti a pod tlakem vnikat do budov. \n\n"}
{"id": "1039863", "url": "https://cs.wikipedia.org/wiki?curid=1039863", "title": "Aarneho–Thompsonův katalog", "text": "Aarneho–Thompsonův katalog\n\nAarneho–Thompsonův katalog je nejvýznamnější mezinárodní katalog pohádkových bytostí a lidových pověstí současnosti. Jeho úkolem je na základě porovnání textů jednotlivých pověstí určit jejich původ, vznik a šíření a podle použitých motivů je klasifikovat.\n\nPrvní verzi katalogu sestavil a publikoval v roce 1910 finský folklorista Antti Aarne pod názvem \"Verzeichnis der Märchentypen\" (\"Katalog typů pohádek\"), čímž tak položil základy pro využití komparativní metody ve folkloristice. V letech 1921 a 1961 katalog rozšířil Američan Stith Thompson (systém AT, nebo AaTh). V roce 2004 jej doplnil a rozšířil německý literární vědec Hans-Jörg Uther dílem \"The Types of International folktales: Animal tales, tales of magic, religious tales, and realistic tales, with an introduction\". Samotný systém více propracoval a nazval jej systém \"Aarne-Thompson-Uther\" (systém ATU).\n\nKaždý typ pohádkového příběhu má v katalogu své kódové označení sestávající z iniciál jmen autorů (dříve AT, popř. AaTh, dnes ATU) a čísla. Podle charakteru příběhu a vyskytujících se motivů jsou příběhy rozděleny do několika velkých skupin (v závorce kurzívou označení podle Aarneho):\n\n\nDalší rozdělení je v rámci jednotlivých typů. Například typ AT-510, \"Pronásledovaná hrdinka\", má podskupiny AT-510A, \"Popelka\", a AT-510B, \"Nepřirozená láska\" (sem patří variace pohádek jako \"Oslí kůže\", \"Myší kožíšek\" atd., kde se hlavní hrdinka skrývá v ohavném šatě, aby se vyhnula sňatku s vlastním otcem, zlým králem apod.).\n\nPřes častou kritiku se jedná o nejpoužívanější a mezinárodně uznávaný systém klasifikace rozsáhlých narativních sbírek. Systém kritizoval již ve 20. letech sovětský folklorista Vladimír Propp kvůli tomu, že třeba i z několika motivů, které pohádkový příběh obsahuje (a mohl by tedy být v několika kategoriích), je některý určen jako hlavní a na jeho základě je příběh zařazen do kategorie, zatímco ostatní motivy jsou potlačeny. Například magické příběhy (300–749) často obsahují zvířata a v příbězích o zvířatech (1–299) často vystupují magické bytosti.\n\nTaké Hans-Jörg Uther původní Aarneho–Thompsonův systém podrobil kritice, především za to, že dával přednost ústně dochovaným verzím příběhů, přestože existují mnohem starší, a často dost odlišné, písemně dochované verze příběhů. Systém bývá dále kritizován za to, že byl vytvořen na základě evropských pohádek a je tudíž značně evropocentrický. Proto vznikaly i alternativní systémy pro mimoevropské regiony, například katalogy folklóru v Asii.\n"}
{"id": "1039866", "url": "https://cs.wikipedia.org/wiki?curid=1039866", "title": "Paul Laus", "text": "Paul Laus\n\nPaul Laus (* 26. září 1970, Beamsville, Kanada) je bývalý kanadský hokejový obránce.\n\nDraftován byl v roce 1989 týmem Pittsburgh Penguins ve druhém kole. V Pittsburghu však příležitost nastoupit v NHL nedostal. V roce 1993 si ho v rozšiřovacím draftu vybral nově vzniklý tým Florida Panthers.\nV dresu Floridy Panthers odehrál 9 sezón. Nastoupil celkem k 530 zápasům v základní části a 30 v play-off. V základní části vstřelil 14 gólů a zaznamenal 58 asistencí, v play-off přidal dva góly a 14 asistencí.\n\n"}
{"id": "1039868", "url": "https://cs.wikipedia.org/wiki?curid=1039868", "title": "Liteň (nádraží)", "text": "Liteň (nádraží)\n\nŽelezniční stanice Liteň je úvraťová železniční dopravna na jednokolejné regionální železniční trati 172 Zadní Třebaň – Lochovice. Je situována v obvodu městyse Liteň na adrese Nádražní 105.\n\nStavbu trati Zadní Třebaň - Lochovice iniciovali podnikatelé v zemědělství, kteří vytvořili Družstvo pro postavení místní dráhy Zadní Třebaň - Hostomice. Činnost družstva využívala legislativy, která podporovala rozvoj místních železničních tratí, například zemského zákona č. 8 z roku 1892, který umožňoval podporu ze zemského rozpočtu. Liteňský velkostatkář Josef Šebestián Daubek prosadil zřízení železniční stanice Liteň v bezprostřední blízkosti hospodářského dvora zámku v Litni, kde byl v téže době vystavěn moderní pivovar a lihovar. Provoz na trati byl zahájen 30. srpna 1901.\n\nV době vzniku trati po ní jezdily kromě osobních vlaků i vlaky nákladní zajišťující především dovoz surovin a odvoz zemědělských produktů liteňského velkostatku, jeho pivovaru a lihovaru.\n\nS cílem dovést trať do nejbližší vzdálenosti k budovám velkostatku v centru Litně i kvůli složitým terénním podmínkám v okolí byla zvolena varianta úvraťové stanice. Železniční stanice Liteň tvoří úvrať trati Zadní Třebaň - Lochovice: vlak do stanice vjíždí i z ní vyjíždí přes jedno zhlaví stanice (druhé je slepá kolej), tj. ve stanici mění směr jízdy. Obě traťové větve se spojují výhybkou č. 1, kterou samoobslužně mechanicky ovládají průvodčí vlaků.\nŽelezniční stanice byla zřízena na východním okraji Litně v blízkosti hlavní pozemní komunikace protínající Liteň ve směru z východu na západ (byla proto pojmenována Nádražní). Na západ od nádraží je železniční stanice ohraničena ulicí Jana Bašty kolmou na Nádražní ulice a ohraničující na východní straně hospodářský dvůr zámku s pivovarem a lihovarem. Železniční stanice má 3 koleje, které se na výhybkách č. 4 a č. 5 za nádražní budovou spojují do slepé koleje ukončené na úrovni ulice Jana Bašty. Organizace kolejiště odpovídá provozním podmínkám v době vzniku stanice. Umožňovala nakládku a vykládku nákladních vlaků na manipulační koleji s rampou u skladiště na jižní straně stanice i posun. V době parní trakce musela být parní lokomotiva odpojena a následně připojena na opačný konec vlaku. Stejně se postupovalo i po nasazení motorových lokomotiv. Jako poslední vedla vlak do stanice lokomotiva řady T 444.1 přezdívaná Karkulka.\n\nV rámci výstavby trati a zřízení úvraťové železniční stanice byla v roce 1891 postavena výpravní budova. Protože trať patřila ke státem garantovaným železničním stavbám podle zákona o státní podpoře a zvelebování železnic nižšího řádu byl (i pro úsporu nákladů na projekci) použit typový list – tzv. \"normálie\" LVI/H Zemského výboru Království českého. (LVI je římská pořadová číslice typu a písmeno H zkratka německého termínu Hochbau = pozemní stavba).\n\nBudova nádraží je přízemní s půdorysem je ve tvaru L. Budovu tvoří dvě křídla: služební a veřejné křídlo je rovnoběžné s kolejištěm a na jeho západní straně kolmo ke kolejím k němu přiléhá křídlo obytné s dvěma okny ve štítové stěně směrem do kolejiště. Služební a veřejná část má na severní stěně směrem do kolejiště dveře a okno do čekárny a dveře do dopravní kanceláře s přístřeškem se třemi dřevěnými sloupy a původní keramickou dlažbou. Nádražní budova je kryta sedlovou střechou se dvěma (původně osmibokými) komíny z neomítnutých cihel. V obytném křídle byl podle projektu umístěn služební byt pro personál stanice se dvěma obytnými místnostmi, kuchyní a suchým záchodem. Ve služebním křídle byla dopravní a telegrafní kancelář a čekárna pro cestující. V době výstavby byly byt i služební část vybaveny sporáky a kamny na pevná paliva, osvětlovány petrolejovými lampami a zásobovány pitnou vodou z pumpy u budovy. K obytné části směrem na západ přiléhá pozemek, na kterém v době zahájení provozu bylo zázemí služebního bytu: zahrádka pro pěstování zeleniny a květin a chov domácího zvířectva (chlívek, kurník a kotce pro králíky). U nádraží byly postaveny (nedochovaly se) suché záchody pro veřejnost spojené s jedním chlívkem a dřevníkem. Pro budovu postavenou v Litni se tento objekt stavěl podle normálie 19a/H. K výpravní budově náležela i kůlna pro potřeby údržby tratě. Na nádražní budově je zachována barevnost předepsaná pro nádražní budovy v době vzniku stanice: obvodové zdi byly malovány žlutou nebo okrovou barvou a nároží bílými pruhy. Na východní štítové stěně služebního křídla a na severní štítové stěně obytného křídla byly umístěny česko-německé nápisy názvu stanice v černém plastickém provedení v bílém poli.\n\nNádražní budova již neslouží svému účelu, protože stanice není od roku 1985 obsazena a jízdenky prodává průvodčí ve vlaku.\n\nPro nakládku sloužily již nedochované skladovací prostory u manipulační koleje: dřevěné příruční skladiště podle normálie CXXXI/H. Skladovací objekty a nákladová rampa na východním konci nádraží před železničním přejezdem byly ve 2. polovině 20. století rozšířeny.\n\nŽelezniční stanice Liteň je zastavením C 2 modré trasy naučné stezky Liteň, otevřené v roce 2013. Panel u nádraží informuje cestující i turisty o historii nádraží i trati.\n\n"}
{"id": "1039875", "url": "https://cs.wikipedia.org/wiki?curid=1039875", "title": "Shenyang J-31", "text": "Shenyang J-31\n\nShenyang J-31 je čínský stíhací letoun 5. generace s charakteristikami stealth, vyvíjený společností Shenyang Aircraft Corporation (SAC). K prvnímu vzletu prototypu (technologického demonstrátoru) došlo 31. října 2012.<ref name=\"7/2013\"></ref>\n\nV září 2012 se objevily první zřetelné záběry letounu J-31 na továrním letišti společnosti SAC, o měsíc později se prototyp poprvé vznesl do vzduchu. Označení J-31 bylo odvozeno z trupového čísla 31001, které se ovšem vztahuje k vývojovému programu Projekt 310. V této době nebylo známo, zda bude tento letoun zaveden do výzbroje čínského letectva, případně jestli se jedná o primárně exportní typ čínské korporace AVIC.\n\nVe srovnání s typem Chengdu J-20 je J-31 menší a velikostí se blíží ruským letounům MiG-29 a MiG-35. Letoun je poháněn dvěma proudovými pohonnými jednotkami Klimov RD-93, které vycházejí z motorů RD-33 určených pro typovou řadu MiG-29. Výkon motorů RD-93 se pohybuje okolo 49,9 kN (maximální tah bez přídavného spalování), s forsáží 81,3 kN. Pro sériové letouny mohou být využity vylepšené ruské motory RD-93MA nebo vyvíjené čínské jednotky WS-13. Konstrukční řešení typu J-31 se vyznačuje klasickým uspořádáním nosných ploch a vstupy vzduchu umístěnými na bocích trupu s technologií DSI (Divertless Supersonic Inlet). Výzbroj je nesena ve vnitřní zbraňové šachtě na spodní části trupu.\n\nNa aerosalonu Airshow China 2014 ve městě Ču-chaj byl poprvé oficiálně představen demonstrátor letounu s označením Shenyang FC-31, který je vyvíjen jako exportní produkt korporace AVIC. Označení letounu, FC-31 (tj. Fighter China), odkazuje na čínsko-pákistánský letoun JF-17/FC-1. Předchozí domněnky o pojmenování letounu, J-31 nebo J-21, se nepotvrdily. Sériové provedení letounu FC-31 se také bude v některých aspektech odlišovat od technologického demonstrátoru s trupovým číslem 31001. Dojde například k úpravě ocasních ploch, křídel či pilotní kabiny a objemnější trup s větší zásobou paliva bude obsahovat vnitřní zbraňové šachty pro čtyři protiletadlové řízené střely středního doletu. Použití motorů Klimov RD-93 ruské výroby u letounu FC-31 bylo potvrzeno Sergejem Korněvem z vývozní agentury Rosobonexport, nicméně spekulace o přímém zapojení společností z Ruské federace (například RSK MiG) do vývoje FC-31 ruská strana popřela.\n\nO nákupu 30 až 40 letounů FC-31 již údajně vyjednává Pákistán, který je zároveň provozovatelem typu JF-17/FC-1. Zájem o zbraně čínské provenience je v poslední době také ve státech jihovýchodní Asie, subsaharské Afriky či Perského zálivu. V případě úspěšného dokončení vývoje a zahájení výroby by se FC-31 mohl na světových trzích stát konkurentem amerického letounu Lockheed Martin F-35 Lightning II. Prozatím ale není známo, zda o FC-31 jeví zájem také letectvo Čínské lidové republiky nebo čínské námořní letectvo pro své nové letadlové lodě.\n\n\n"}
{"id": "1039876", "url": "https://cs.wikipedia.org/wiki?curid=1039876", "title": "Grafický prvek", "text": "Grafický prvek\n\nGrafickým prvkem je v informatice myšlen virtuální objekt, který slouží k vykreslení (resp. zobrazení) nejméně 1 pixelu na displej, nejčastěji pomocí grafické karty. Obecně však grafický prvek označuje tlačítka, ikony, obrázek a jiné grafické prvky tvořící dohromady grafické uživatelské rozhraní (GUI).\n\n\n"}
{"id": "1039880", "url": "https://cs.wikipedia.org/wiki?curid=1039880", "title": "Psaní na stroji", "text": "Psaní na stroji\n\nPsaní na stroji (starší název daktylografie) je proces zadávání znaků do psacího stroje, fakturovacího a účtovacího stroje, dálnopisu, organizačního automatu, počítače nebo jiného zařízení, které využívá pro vkládání vstupních údajů klávesnici, optimálně se standardizovaným rozložením kláves podle technické normy.\n\nProfesionální způsob psaní na klávesnici psacího stroje využívající desetiprstovou hmatovou metodu se odvíjí od druhu tohoto stroje. Jiný je pro psaní na ručním psacím stroji a jiný pro psaní na elektrickém psacím stroji. Pro psaní na klávesnici počítače je shodný se způsobem pro psaní na elektronickém psacím stroji. Psaní na psacím stroji se vyučovalo na středních školách. Dnes se na středních, ale i základních školách vyučuje psaní na klávesnici počítače, a to většinou pouze devíti prsty.\n\nText psaný na psacím stroji se nazývá strojopis.\n\n"}
{"id": "1039881", "url": "https://cs.wikipedia.org/wiki?curid=1039881", "title": "Miniatura (informatika)", "text": "Miniatura (informatika)\n\nMiniatura je v informatice zmenšenina určitého obsahu souboru (ku příkladu obrázkového či i textového), který může nahradit běžnou ikonu.\n\n\n"}
{"id": "1039883", "url": "https://cs.wikipedia.org/wiki?curid=1039883", "title": "Kostel svatého Vavřince (Podlesice)", "text": "Kostel svatého Vavřince (Podlesice)\n\nKostel svatého Vavřince je římskokatolický kostel zasvěcený svatému Vavřinci v Podlesicích v okrese Chomutov. Od roku 1963 je chráněn jako kulturní památka. Kostel, jehož současná podoba vychází z barokních úprav v průběhu 18 století, stojí na jižním konci návsi a je obklopený zrušeným hřbitovem s mohutnou hřbitovní zdí.\n\nFarní kostel byl v Podlesicích postaven už před rokem 1375. Roku 1514 získal Podlesice Oplt z Fictumu a zahájil jeho pozdně gotickou přestavbu, ze které se dochovala zejména věž. V předbělohorském období zde působil protestantský farář. Roku 1623 zanikla zdejší fara a kostel byl jako filiální připojen k Vilémovu. Farnost v Podlesicích byla obnovena až roku 1723.\nVelkou přestavbou v barokním slohu kostel prošel roku 1701 na náklady rytíře Jana Františka Golče a další úpravy interiéru proběhly ve druhé polovině 18. století. K menším úpravám došlo v letech 1910, 1938 a naposledy v roce 1996.\n\nDo obdélné kostelní lodi se vstupuje malou předsazenou předsíní. Průčelí kostela je zdobeno čtyřmi [pilastr]]y s římsovými hlavicemi, které nesou štít s trojúhelníkovým nástavcem. Samotná loď je členěná třemi pilíři u obou bočních stěn. Pilíře protilehlých stran jsou spojené oblouky a vytvářejí falešné boční kaple. Nad hlavním vstupem do lodi se nachází oratoř přístupná točitým schodištěm v severozápadním rohu lodi. Na východní straně loď ukončuje presbytář s trojbokým závěrem zaklenutým klášterní klenbou. Z presbytáře vede vstup do sakristie vybudované v přízemí gotické věže a zaklenuté jedním polem křížové klenby.\nGotická věž je postavena na čtvercovém půdorysu s rozměry 7,5 × 7,5 m a v přízemí má 1,5 m silné zdi. Přístupná je po vnějším dřevěném schodišti dveřmi v prvním patře. První a druhé patro jsou osvětlena střílnami v osách zdí. Střílny ve třetím patře byly s výjimkou jedné zazděny a nahrazeny lomenými okny.\n\nV kostele se nachází hlavní portálový oltář ze druhé poloviny 17. století. U pilířů prostředního oblouku jsou oltáře Panny Marie a Nejsvětějšího Srdce Páně z období kolem roku 1700. Dále jsou v lodi boční oltáře svatého Jana Nepomuckého a svatého Kříže. Kazatelna ze 17. století je zdobená malovanými figurálními motivy. Uvnitř kostela stojí sochy svatého Josefa, svaté Anny Samotřetí a Panny Marie Immaculaty. Ve věžní zvonici jsou dva zvony z let 1489 a 1524.\n\nNa návsi pod hřbitovní zdí stojí socha svatého Jana Nepomuckého z roku 1770. Ke kostelu byla přesunuta socha Panny Marie, která dříve stála na okraji vesnice u silnice do Vilémova. Nad kostelem stojí památkově chráněný objekt barokní fary. Kostelní areál obklopuje skupina patnácti památných lip.\n"}
{"id": "1039884", "url": "https://cs.wikipedia.org/wiki?curid=1039884", "title": "Longinus Anton Jungnitz", "text": "Longinus Anton Jungnitz\n\nLonginus Anton Jungnitz (10. srpna 1764, Męcinka – 26. června 1831, Vratislav) byl německý astronom, fyzik, teolog a římskokatolický duchovní, člen řádu jezuitů a vysokoškolský profesor. V letech 1815–1816 rektor vratislavské Leopoldiny.\n\nNarodil se v roce 1764 do katolické rodiny v Męcince ( \"Hermannsdorf am Hessenberge\") u města Javor. Střední vzdělání absolvoval na gymnáziu v Lehnici a ve studiu pokračoval na jezuitské akademii Leopoldina ve Vratislavi. Po dokončení studií ve Vratislavi, pokračoval ve Vídni studiem astronomie pod vedením Maxmiliana Hella.\n\nRoku 1789 se vrátil zpět do Vratislavi, kde byl vysvěcen na kněze a začal vyučovat astronomii a fyziku na místní univerzitě. Od roku 1801 do zrušení univerzity v roce 1810 byl členem jejího vedení. Roku 1791 se zasloužil o vystavění observatoře na \"Matematické věži\". V roce 1809 se stal kanovníkem na vratislavské \"farnosti svatého Kříže a svatého Bartloměje\".\n\nPo sekularizaci jezuitské vysoké školy a sloučení Leopoldiny s frankfurtskou Viadrinou v roce 1811, pokračoval v přednášení na nově vzniklé škole. V letech 1815–1816 vykonával funkci univerzitního rektora.\n\n"}
{"id": "1039885", "url": "https://cs.wikipedia.org/wiki?curid=1039885", "title": "Dub u Nešporů", "text": "Dub u Nešporů\n\nDub u Nešporů je památný strom dub letní (\"Quercus robur\"). Roste na východním okraji obce Tašovice (městské části Karlových Varů), vpravo u silnice z Jenišova do Doubí u domu čp. 236. Solitérní strom s pravidelnou kulovitou korunou má obvod kmene 365 cm, koruna sahá do výšky 23 m (měření 2006). Dub je chráněn od roku 2005.\n\n\n"}
{"id": "1039889", "url": "https://cs.wikipedia.org/wiki?curid=1039889", "title": "Joseph Joachim", "text": "Joseph Joachim\n\nJoseph Joachim (28. června 1831 Kittsee – 15. srpna 1907 Berlín) byl maďarský houslista, dirigent, hudební skladatel a pedagog. Je považován za jednoho z nejvýznamnějších houslistů 19. století.\n\nNarodil se v rakouské obci Kittsee (slovensky Kopčany) ležící nedaleko Bratislavy. Byl sedmým z osmi dětí obchodníka s vlnou Julia Joachima a jeho ženy Fanny, která byla maďarsko-židovského původu. Dětství strávil jako člen Židovské obce, jedné z prominentních židovských komunit pod ochranou šlechtické rodiny Esterházy. Byl bratrancem Fanny Wittgensteinové, matky ocelářského magnáta Karla Wittgensteina (mj. zakladatele kladenských oceláren) a babičky filosofa Ludwiga Wittgensteina a klavíristy Paula Wittgensteina.\n\nV roce 1833 se rodina přestěhovala do Pešti a Joseph zde studoval hru na housle u koncertního mistra operního orchestru Stanisława Serwaczyńského. Serwaczyński byl později také učitelem jiného vynikajícího houslisty: Henryka Wieniawského.\nOd roku 1839 pokračoval Joachim ve studiu na Univerzitě múzických umění ve Vídni pod vedením Misky Hausera, Georga Hellmesbergera a Josepha Böhma. Se svou sestřenicí Fanny Wittgensteinovou pak odjel k dalšímu studiu do Lipska, kde se stal oblíbencem skladatele a dirigenta Felixe Mendelssohna-Bartholdyho. V Lipsku také poprvé veřejně vystoupil v koncertní síni Gewandhausu s fatasií \"Otelo\" skladatele brněnského původu Heinricha Wilhelma Ernsta.\n\nVe věku necelých třinácti let debutoval v Londýně s houslovým koncertem Ludwiga van Beethovena za řízení Felixe Mendelssohna-Bartholdyho. Koncert se setkal s mimořádným úspěchem. Joachim se pak stal favoritem londýnského publika po celý zbytek jeho kariéry.\n\nPo Mendelssohnově smrti v roce 1847 zůstal Joachim v Lipsku. Učil na konzervatoři a hrál u prvního pultu houslí Gewandhaus orchestru společně s dalším houslovým virtuózem Ferdinandem Davidem. V roce 1848 přišel do Výmaru Franz Liszt s touhou obnovit pověst města jako německých Athén. Obklopil se mladými avantgardními umělci, kteří byli v opozici vůči lipským konzervativním kruhům. Joachim byl mezi prvními. Sloužil Lisztovi jako koncertní mistr a po několik let vyznával Lisztovu „psychologickou hudbu“, jak ji sám nazval. V roce 1852 se s touto tzv. \"Novou německou školou\", reprezentovanou kromě Liszta také Hectorem Berliozem, Richardem Wagnerem a jejich následovníky, rozešel a přestěhoval se do Hanoveru. Zde se také setkal s dvacetiletým, tehdy ještě zcela neznámým, skladatelem Johannesem Brahmsem. Brahms udělal na Joachima hluboký dojem. Doporučil ho Robertovi a Claře Schumannovým a postupně vzniklo mezi nimi hluboké přátelství.\n\nDoba strávená v Hanoveru byla nejplodnějším obdobím jeho skladatelské činnosti. Od té doby až do konce své kariéry často koncertoval s Clarou Schumannovou. V Londýně byl častým hostem „Populárních koncertů“ komorní hudby. V roce 1898 a později v letech 1901–1904 zde vystupoval také ve smyčcovém kvartetu (Joseph Ries – 2. housle, J. B. Zerbini – viola a Alfredo Piatti – violoncello). George Bernard Shaw napsal, že Populární koncerty přispěly k rozšíření a zlepšení hudebního vkusu Anglie.\n\nJoachim vedl čilou korespondenci jak s Clarou Schumannovou, tak s Brahmsem. Brahms velmi oceňoval Joachimovy připomínky k jeho novým skladbám, zejména pak při instrumentaci svého 1. klavírního koncertu. V roce 1860 společně publikovali manifest proti progresivní hudbě \"Nové německé školy\". Tento manifest sice získal několik spolupodpisů, ale setkal se také s odporem zejména u příznivců Richarda Wagnera.\n\n10. května 1863 se Joachim oženil s altistkou Amalií Schneeweissovou (uměleckým jménem Amalie Weiss) (1839–99), která se vzdala operní kariéry a porodila mu šest dětí. Dále však účinkovala v oratoriích a písňových recitálech. V roce 1865 vystoupil ze služeb hanoverského krále na protest proti tomu, že intendant opery odmítl prodlooužit smlouvu jednomu z orchestrálních hráčů z důvodu jeho židovského původu. V roce 1866 se Joachim přestěhoval do Berlína, kam byl pozván, aby pomohl vybudovat nové oddělení Královské hudební akademie. Stal se ředitelem \"Hochschule für ausübende Tonkunst\" (Vysoké školy reprodukčního umění). V Berlíně pak setrval až do své smrti.\n\nV roce 1869 založil Joachimovo smyčcové kvarteto ve složení Karel Halíř (2. housle), Emanuel Wirth (viola) a Robert Hausmann (violoncello), které si rychle získalo pověst vrcholného evropského kvarteta.\n\nV roce 1884 se Joachim rozešel se svou ženou, neboť měl podezření, že Amalie má poměr s hudebním vydavatelem Fritzem Simrockem. Brahms, který si byl jist, že toto podezření je neopodstatněné, napsal Amalii sympatizující dopis, který ona později použila při rozvodovém řízení. To vedlo k ochlazení vztahu mezi Joachimem a Brahmsem. Ke smíření došlo až o několik let později u příležitosti provedení Brahmsova Koncertu a-moll pro housle a violoncello, který Brahms věnoval jeho prvním sólistům: Josephu Joachimovi a Robertu Hausmanovi.\n\nV roce 1899 byl pozván, aby se stal prezidentem nově ustaveného hudebního sdružení \"Oxford & Cambridge Musical Club\" v Londýně. V této funkci zůstal až do své smrti.\n\n17. srpna 1903 nahrál, jako jeden z prvních hudebních umělců, 5 gramofonových desek pro firmu \"The Gramophone & Typewriter Ltd.\" Tyto nahrávky jsou důležitým svědectvím o interpretačním stylu houslové hry \"19. století\".\n\nJoachim patřil k nejslavnějším houslovým virtuózům své doby. Celá řada nejproslulejších skladatelů včetně Schumanna, Maxe Brucha, Brahmse i Antonína Dvořáka, měla při kompozici na mysli právě jeho. Nicméně Joachim např. nikdy neprovedl Schumanův \"Houslový koncert d-moll\" ačkoliv jej Schumann psal přímo pro něj. Rovněž Dvořák se nedočkal provedení svého koncertu a-mol, ačkoli vyhověl Joachimovým připomínkám a také mu tento koncert věnoval.\n\nJoachimovo skladatelské dílo je mnohem méně známé. Mezi jeho skladbami převažují skladby pro housle, včetně tří koncertů s orchestrem. Zkomponoval rovněž orchestrální předehry k Shakespearovým hrám \"Jindřich IV.\" a \"Hamlet\". Napsal také řadu kadencí k houslovým koncertům jiných skladatelů\n\n\nBez opusových čísel:\n\nV roce 1855 instrumentoval pro velký orchestr \"Grand Duo C-dur pro dva klavíry\" Franze Schuberta o němž se někteří hudebníci domnívali (patrně nesprávně), že jde o klavírní výtah ztracené symfonie. Pro housle s doprodvodem klavíru rovněž upravil všech 21 Uherských tanců Johanese Brahmse.\n\nKadence:\n\n\n"}
{"id": "1039902", "url": "https://cs.wikipedia.org/wiki?curid=1039902", "title": "Matmata", "text": "Matmata\n\nMatmata ( ) je malé město na jihu Tuniska, asi 35 km od pobřeží Středozemního moře, 40 km od přístavního města Gabès a 90 km jihozápadně od ostrova Džerba. V roce 2004 zde žilo přes 2 100 převážně berbersky hovořících obyvatel. Místo je navštěvováno turisty.\n\nMísto je známé pro zvláštní obydlí původních obyvatel. Obydlí byla budována několik metrů pod zemí, kde centrální dvůr spojoval několik uměle vyhloubených jeskyní. Část obyvatel stále v těchto prostorách žije. Místo je navštěvováno turisty většinou při cestě mezi ostrovem Džerbou solnou plání Šot Djerid (\"Chott el Djerid\"). O nejstarší historii místa nejsou žádné písemné prameny. Podle ústního podání místo vzniklo po některé z punských válek, kdy Římané poslali na západ dva egyptské kmeny s nařízením, aby povraždily všechno obyvatelstvo, na které narazí. Zdejší obyvatelstvo jim nebylo schopno vzdorovat a stáhlo se do pouště, kde si začalo budovat obydlí zapuštěné v terénu. Egypťany pak napadali jen v noci a zrodila se legenda o příšeře z hlubin země.\nV roce 1897 byla vesnice popsána v německém geografickém časopise \"Petermanns Geographische Mitteilungen\". V roce 1959, krátce po vyhlášení nezávislosti Tuniska, začala výstavba nové Matmaty (\"Nouvelle Matmata\") jako standardního města. Velká část obyvatel však svá původní obydlí neopustila. V roce 1967 území zasáhly 22 dnů trvající deště a mnoho podzemních obydlí bylo zničeno. Obyvatelé žádali o pomoc v přístavním městě Gabès a následně byly vybudovány další domy v nové Matmatě.\n\nObyvatelstvo se živilo především pěstováním oliv, kdy se muži každé jaro vydali na sever a nechali se najímat na práci. Po skončení sezóny se na podzim vraceli domů. V roce 1976 zde americký režisér George Lucas natáčel film .\n\n"}
{"id": "1039903", "url": "https://cs.wikipedia.org/wiki?curid=1039903", "title": "Pavel Hrdlička", "text": "Pavel Hrdlička\n\nPavel Hrdlička (* 1973 Brandýs nad Labem) je český filmový střihač a současně též hudebník. Hraje na klávesy a trubku v hudební skupině Mig 21 a patřil i k jejím zakládajícím členům. Střihačsky se podílel na filmu \"Protektor\" a za tuto práci byl oceněn Českým lvem za rok 2009 uděleným v kategorii Nejlepší střih. Totožné ocenění získal i v roce 2014, kdy mu ho zajistil střih filmu \"Hořící keř\". Připravoval ale také videoklip k písni „Slepic pírka“ od skupiny Mig 21.\n"}
{"id": "1039904", "url": "https://cs.wikipedia.org/wiki?curid=1039904", "title": "Kostel svatého Šimona a Judy (Lipová)", "text": "Kostel svatého Šimona a Judy (Lipová)\n\nKostel svatého Šimona a Judy () je římskokatolický děkanský kostel, tvořící výraznou dominantu obce Lipová. První kostel stál ve vsi před rokem 1446, současný barokní svatostánek postavil v letech 1691–1695 na místě staršího kostela neustadtský stavitel Balthasar Hille. Dílčí stavební úpravy proběhly v 18. století. Roku 1926 byl kostel povýšen na děkanský a od roku 1958 je chráněn jako kulturní památka České republiky. V letech 2014–2015 prošel rozsáhlou rekonstrukcí.\n\nJednolodní stavbu na půdorysu latinského kříže zakončuje trojboký presbytář a navazující věž vysoká 27 metrů. Kostel je dlouhý 40 metrů, loď je široká 10 metrů a zdi jsou vysoké 8 metrů. Průčelí dominuje volutový štít a pískovcový znak hraběnky Marie Margarethy Slavatové (1643–1698) a jejího chotě Jana Jiřího Slavaty (1634/1637–1689). Ve věži je osazen zvon Maria pocházející z roku 1512, který jako jediný přežil válečné rekvizice. Hlavní oltář z roku 1839 s ukřižovaným Kristem a dvěma anděly pochází z dílny drážďanského dvorního sochaře Franze Pettricha (1770–1844) a jeho zetě Christopha Neuhäusera. Na kůru s dvoupatrovými rameny se nachází dvacetirejstříkové varhany z roku 1902 od bratří Riegerů z Krnova. Půda slouží jako galerie.\n\nKolem kostela se rozprostírá hřbitov se zchátralou márnicí, který sloužil do roku 1875. Barokní budova fary, postavená v letech 1717–1720 místním stavitelem Zachariasem Hoffmannem (1678–1754), se nedochovala.\n\nPísemné prameny poprvé zmiňují kostel ve vsi Lipová roku 1446, místní farnost tak patří k nejstarším ve Šluknovském výběžku. V této době spadal pod děkanát v Budyšíně a biskupství v Míšni, kam odváděl roční poplatek 2,5 marky. Lipovská farnost tehdy spravovala dva filiální kostely, a to v Brtníkách a v saském Steinigtwolmsdorfu. Podobu původního kostela žádné prameny nezmiňují. V následujících staletích vzrostl význam lipovského kostela, protože ves byla od 16. století sídlem vrchnosti. Farnost tak byla nepřetržitě obsazena farářem i v dobách, kdy se okolní vesnice potýkaly s nedostatkem duchovních. Během reformace patřil pod lipovskou správu také saský Wehrsdorf, ze kterého vedla ke kostelu tzv. Wehrsdorfská kostelní stezka (). Během třicetileté války a po jejím skončení až do plné rekatolizace vsi v roce 1667 panovaly velké zmatky v obsazování farnosti. Střídali se tu katoličtí a protestantští duchovní, kteří spravovali i další farnosti v okolí. Roku 1674 zřídila vrchnost při lipovském kostele místo kaplana, první byl však jmenován až roku 1707.\nV letech 1691–1695 nechala hraběnka Marie Margaretha Slavatová, rozená Trautsonová (1643–1698) postavit nový kostel zasvěcený svatým Šimonovi a Judovi, který se bez zásadnějších úprav dochoval do současnosti. Stavbu v hodnotě 4 000 říšských tolarů vedl zednický mistr Balthasar (Balzer) Hille ze saského Neustadtu, jehož jméno je uvedeno na jednom ze stavebních kamenů. Krovy zhotovil tesařský mistr Hans Zimmer ze sousedního Velkého Šenova. Jako základ pro nový barokní kostel posloužily zdi starého, snad ještě gotického svatostánku, zvýšené o dva lokte. K nim přibyla nová klenba presbytáře, střecha a věž. Stavba probíhala velmi rychle, protože již 19. ledna 1693 kostel přivítal první svatebčany. Práce na kostelní věži skončily až 15. května 1695, kdy klempířský mistr Michael Weigel z Budyšína osadil báň a pozlacený kříž. Do báně byly při té příležitosti uloženy pamětní písemnosti. Většina vnitřního vybavení se pravděpodobně zachovala z předchozího gotického kostela a k postupné výměně došlo až v průběhu 19. století. Před průčelí kostela přibyla v 18. století předsíň a roku 1781 se dočkala úpravy věž. Patronát nad kostelem a financování oprav zajišťovali majitelé lipovského panství, Slavatové a později Salm-Reifferscheidtové.\n\nČtyři novější zvony musela farnost během první světové války odevzdat pro válečné účely, ve věži tak zůstal pouze nejstarší z roku 1512. Nové zvony pořídili obyvatelé obce v roce 1922. Roku 1926 byla farnost povýšena na děkanství. Po prvorepublikové pozemkové reformě zanikl patronát lipovského panství nad kostelem a pro další opravy proto muselo děkanství hledat jiné zdroje. Rozsáhlou rekonstrukci střechy v létě roku 1936 proto financovala obec. V roce 1942 podlehly čtyři, tehdy dvacet let staré zvony válečným rekvizicím.\nDruhá světová válka a následné vysídlení většiny původních obyvatel obce Lipová přerušily většinu tradic spojených s kostelem, zejména velikonoční jízdy, prosebná procesí či oslavy významných církevních svátků. O kostel v poválečném období pečovala hrstka farníků, přesto však celkově chátral. Rekonstrukce, která jej zachránila před zkázou, se dočkal až na počátku 90. let 20. století. Uskutečnil ji místní administrátor P. Václav Horniak (* 1952) spolu s lipovským rodákem P. Hansem Pietschmannem (1929–2015) za finanční podpory bývalých lipovských občanů ze zahraničí, především Hermanna Nadlera (1923–2016) a Klemense Grasera (* 1923).\n\nZatím poslední rozsáhlá rekonstrukce začala v květnu 2014 a skončila v říjnu 2015. Při stavebních úpravách byl objektu navrácen historický vzhled odpovídající době výstavby. Opravou prošla fasáda, dále podlahy, okna a krovy, vyměněna byla střešní krytina kostelní lodi a také věže, která se ocitla v havarijním stavu. Na půdě vznikla veřejnosti přístupná galerie. Zhotovitelem stavby se stala firma Siops ze sousedního Vilémova. Celkové náklady na opravu měly původně činit téměř 8 milionů korun, nakonec se však vyšplhaly na 10,5 milionu korun. Významný podíl tvořila dotace z ROP Severozápad. Slavnostní svěcení (benedikace) kostela se konalo u příležitosti státního svátku dne 28. října 2015, mši svatou sloužil 20. litoměřický biskup Jan Baxant. Program doplnil večerní koncert Rumburského komorního orchestru, vedeného Patrikem Englerem, a slavnostní rozsvěcení kostela.\n\nKostel je ve vlastnictví Římskokatolické farnosti – děkanství Lipová a od roku 1958 patří mezi kulturní památky. Ze Šluknova jej excurrendo spravuje A.R.D. Pavel Procházka. Pravidelné bohoslužby s nedělní platností slouží v sobotu od 16.00 (zimní čas) a od 17.00 (letní čas). Poutní mše připadá na svátek svatých Šimona a Judy (28. říjen). Chrám je po poslední rekonstrukci významným kulturním střediskem obce, často se zde konají koncerty, zejména vážné hudby. Od roku 1991 se v kostele schází lipovští rodáci odsunutí po druhé světové válce.\n\nJednolodní orientovanou chrámovou stavbu na půdorysu latinského kříže ukončuje pětiboký presbytář. Na něj navazuje hranolová věž, severní stěnu doplňuje obdélná sakristie a jižní stěnu obdélná patrová kaple s válcovou nárožní vížkou. Fasáda je čistě bílá a člení ji červené lizény. Průčelí zdobí lizénové rámce, rozeta a pískovcové erby hraběnky Marie Margarethy a jejího manžela Jana Jiřího Slavaty (1634/1637–1689), které nesou dva medvědi. Volutový štít, členěný kamennými římsami, doplňuje menší rozeta a hodiny. Do předsíně vedou tři obdélníkové vchody. Naproti hlavním dveřím je vstup do kostelní lodi, naproti bočním vchodům se nachází schody vedoucí na emporu. Většinu oken ukončuje lomený oblouk. Mohutnou, 27 metrů vysokou věž s hodinami a okny různých tvarů, zastřešuje typická barokní báň. Zakončuje ji 2,2 metru vysoká replika původního kříže, jehož originál je uložen v galerii na půdě kostela. Pata věže leží v nadmořské výšce 373 m. Až do zvonice vede celkem 70 schodů. Při poslední rekonstrukci nahradily pálené tašky dřívější vláknocementové šablony. Od října 2015 je kostel ve večerních a nočních hodinách zvenku nasvícen.\n\nStrop kostelní lodi je plochý. Presbytář zaklenuje jedno pole křížové klenby, kaple a sakristie mají klenbu valenou. Dřevěná empora je třístranná, na bočních stěnách dvoupatrová. Pozdně klasicistní hlavní oltář s dřevěnými sochami Krista na kříži a dvěma modlícími se anděly stojící při východní zdi vytvořil roku 1839 saský dvorní sochař Franz Pettrich (1770–1844) spolu se svým zetěm Christophem Neuhäuserem z Jítravy. Na podstavcích vystupujících ze zdí presbytáře stojí proti sobě sochy apoštolů Petra a Pavla. Ostatní vybavení kostela pochází vesměs z první poloviny 19. století a bylo později upravováno. Obraz svatých Šimona a Judy na severní stěně presbyteria pochází z původního hlavního oltáře a jako takový ještě ve 20. letech 20. století visel na stěně za křížem hlavního oltáře. V presbytáři se nachází pět vitrážových oken, jež věnovali kostelu významní rodáci lipovské farnosti. Od severu směrem k jihu zobrazují svatého Václava, kterého roku 1900 daroval pomocný biskup pražské arcidiecéze Wenzel Frind (1843–1932), dále svatého Antonína Paduánského, dar opata oseckého kláštera Salesia Mayera (1816–1876), Pannu Marii s Jezulátkem a svatého Josefa z roku 1893 od Wenzela Frinda a konečně svatého Jana Nepomuckého z roku 1899 od bývalého starosty Johanna Noacka (1835–1899). Prostor kněžiště od lodi odděluje dřevěná oltářní mřížka.\n\nDřevěná kazatelna umístěná při severní zdi je přístupná schodištěm ze sakristie. Nachází se na ní vyřezávané sošky Spasitele a čtyř evangelistů. Naproti kazatelně stojí křtitelnice a za ní visí plastika znázorňující Krista visícího na kříži s Pannu Marií u jeho nohou. V prostoru kostelní lodě jsou umístěny dva boční oltáře – severnější je zasvěcen svaté Anně, jižnější Panně Marii. Na tento postranní oltář býval ve vánoční době umísťován betlém a během Velikonoc tam byl zřizován Boží hrob. Půda po poslední rekonstrukci slouží jako galerie.\n\nNejstarší varhany současného kostela, postavené v letech 1697–1699, pocházely z dílny českokamenického varhanáře Tobiase Flecka staršího (1618–1698). Malý nástroj měl šest rejstříků a pedál. Při úpravách kostela zakoupila farnost v roce 1784 starší sedmnáctirejstříkové varhany s manuálem a pedálem. Z Prahy je přivezli místní sedláci. Ty ovšem v roce 1836 dosloužily, nahradily je proto nové z dílny liboucheckého varhanáře Franze Fellera (1787–1843). Svým provedením i počtem rejstříků (sedm v hlavním stroji, pět v pozitivu a tři v pedále) se nástroj shodoval s o rok mladšími dochovanými varhany v kunratickém kostele Povýšení svatého Kříže. Současné varhany s pneumatickou trakturou dodala v roce 1902 krnovská dílna bratří Riegerů. Nástroj disponuje dvaceti rejstříky ve dvou manuálech a v pedále. Jejich pořízení stálo 8 280 korun.\n\nVe věži visí pouze jediný zvon. Pochází z roku 1512, nese jméno Maria, váží přibližně 400 kilogramů a vyzváněl ještě v předchozím kostele. Dochovaný německý nápis doslovně říká: \"„“\", což znamená \"„“\" (česky \"„Dopomáhej Bůh a Panna Marie, aby vše, co započnu, mělo zdárný konec. Léta 1512“\"). U příležitosti pětistého výročí odlití jej během slavnostní mše dne 23. července 2012 požehnal arciděkan Pavel Procházka. Až do první světové války však viselo ve věži celkem pět zvonů. Druhý zvon z 16. století vážil přibližně 300 kilogramů a nesl obdobný nápis jako Maria. Třetí zvon vážící 75 kilogramů odlil roku 1733 Zacharias Dittrich z Prahy, rodák z nedalekých Mikulášovic. Když zvon v roce 1845 pukl, přelil jej o rok později Karl Bellmann z Prahy. Původně na zvonu stálo: \"„“\" (česky \"„Zacharias Dittrich narozen v Mikulášovicích, občan Nového Města pražského dodal toto dílo“\"), po přelití: \"„“\" (česky \"„K největší slávě Boží“\"). V roce 1906 zakoupil spolek Velikonočních jezdců čtvrtý zvon s nápisem \"„Alleluja Barbara“\" a reliéfem Ježíše z dílny chomutovského zvonaře Richarda Herolda. Pátý nejmenší zvon sloužil jako sanktusový. Mladší zvony musely být odevzdány pro válečné účely během první světové války. Farnost začala roku 1919 jednat o odlití nových s Richardem Heroldem, nakonec však pořídila z veřejné sbírky roku 1922 čtyři nové zvony od Oktava Wintera z Broumova. Největší vážil téměř 1 400 kilogramů, nejmenší pak 217 kilogramů. Všechny čtyři zvony podlehly v roce 1942 rekvizicím.\n\nPůvodní faru vyplenili a zničili vojáci během třicetileté války, faráři od té doby bydleli v takzvaném vrchnostenském domě. V letech 1717–1720 vyrostla přibližně 250 metrů jihozápadně od kostela nová fara. Postavil ji místní stavitel Zacharias Hoffmann (1678–1754). V pozdějších letech měla barokní budova problémy se statikou, nároží proto podepřely dostavěné opěráky. Po druhé světové válce se faře nedostalo potřebné péče. Její stavebně-technický stav se zhoršoval, až se roku 1989 propadla střecha. V troskách zůstalo vybavení fary, včetně cenných notových záznamů a dalších písemností. Zbytky obvodových zdí podlehly v roce 2009 demolici.\n\nKolem kostela se rozprostírá původní hřbitov ohraničený kamennou zdí, který sloužil až do roku 1874. Dochovalo se zde torzo původní márnice, jež byla po zrušení hřbitova využívána jako pitevna, a několik kamenných náhrobků, znovu vztyčených během poslední rekonstrukce. Výrazný je hrob pruského královského plukovníka Eduarda svobodného pána Fragstein z Niemsdorfu, který v Lipové zemřel na choleru při návratu z prusko-rakouské války v roce 1866. U kostela byl pochován významný regionální stavitel Zacharias Hoffmann (1678–1754). Za hřbitovem roste památný strom lípa srdčitá, jejíž stáří se v roce 2011 odhadovalo na 250 let. Vpravo na prostranství před kostelem stojí památník obětem první světové války, zakončený kamenným křížem, nad nímž byla umístěna kovová holubice míru. Na návrší přibližně 200 metrů jihovýchodně se rozkládá obecní hřbitov se hřbitovní kaplí z roku 1875. Západně od kostela se nachází ruiny zámku se zámeckou kaplí svatého Kříže.\n\n\n"}
{"id": "1039908", "url": "https://cs.wikipedia.org/wiki?curid=1039908", "title": "Adam Stivín", "text": "Adam Stivín\n\nAdam Stivín (* 18. ledna 1977 Praha) je český hudebník hrající na basovou kytaru.\n\nNarodil se do umělecké rodiny, jeho otcem je hudebník, flétnista a skladatel Jiří Stivín a sestrou herečka Zuzana Stivínová.\n\nVe své kariéře hrál s kapelami Chinaski, Gaia Mesiah a od roku 2013 je členem skupiny Mig 21. Své hudební umění předává následovníkům, když na Letní jazzové dílně, která probíhá ve Frýdlantě na severu Libereckého kraje.\n"}
{"id": "1039909", "url": "https://cs.wikipedia.org/wiki?curid=1039909", "title": "Majvalův dub", "text": "Majvalův dub\n\nMajvalův dub je památný strom solitérní dub letní (\"Quercus robur\"). Roste ve východní části obce Jenišov, v zahradě rodinného domu čp. 38, poblíž novostaveb rodinných domů. Strom s pravidelnou kulovitou korunou má obvod kmene 395 cm, koruna sahá do výšky 21 m (měření 2005). Na stránkách obce Jenišov se uvádí, že se jedná o dub zimní, v Registru památných stromů AOPK ČR se uvádí dub letní. Dub je chráněn od roku 2004 jako esteticky zajímavý strom, významný stářím a vzrůstem.\n\n\n"}
{"id": "1039910", "url": "https://cs.wikipedia.org/wiki?curid=1039910", "title": "Jenišovský dub", "text": "Jenišovský dub\n\nJenišovský dub je památný strom solitérní dub letní (\"Quercus robur\"). Roste za Obecním úřadem v centru obce Jenišov. Strom s vysokým válcovitým kmenem a kulovitou korunou má obvod kmene 352 cm, koruna sahá do výšky 25 m (měření 2006). V noci na 30. 7. 2005 byl strom poškozen vichřicí, která ulomila dvě větve a ty musely být odstraněny. Dub je chráněn od roku 2005.\n\n\n"}
{"id": "1039911", "url": "https://cs.wikipedia.org/wiki?curid=1039911", "title": "Kati Piri", "text": "Kati Piri\n\nKati Piri, , (* 8. duben 1979, Celldömölk) je nizozemská politička maďarského původu, od července 2014 poslankyně Evropského parlamentu zasedající v politické skupině Pokrokové spojenectví socialistů a demokratů.\n\nKati Piri se narodila roku 1979 v Celldömölku v tehdejší Maďarské lidové republice. V roce 1980 se s rodinou přestěhovala do nizozemského Utrechtu. V letech 2000 až 2007 studovala obor mezinárodní vztahy na Rijksuniversiteit Groningen. V roce 2014 byla ve volbách do EP zvolena poslankyní Evropského parlamentu za nizozemskou Stranu práce (PvdA).\n\n\n"}
{"id": "1039912", "url": "https://cs.wikipedia.org/wiki?curid=1039912", "title": "Dub U Vorlů", "text": "Dub U Vorlů\n\nDub U Vorlů je památný strom dub letní (\"Quercus robur\"), který roste u montované plechové haly v západní části obce Jenišov. Kmen stromu se v polovině dělí na mnoho větví, které tvoří košatou korunu. Obvod kmene činí 383 cm, koruna sahá do výšky 22 m (měření 2006). Dub je chráněn od roku 2005.\n\n\n"}
{"id": "1039913", "url": "https://cs.wikipedia.org/wiki?curid=1039913", "title": "Jih proti Severu (film)", "text": "Jih proti Severu (film)\n\nJih proti Severu () je americké historické filmové drama natočené v roce 1939 podle stejnojmenného románu Margaret Mitchellové, který v roce 1936 získal Pulitzerovu cenu. Úlohy producenta se zhostil David O. Selznick, film režíroval Victor Fleming a natočen byl podle scénáře Sidneyho Howarda. V hlavních rolích účinkují Clark Gable, Vivien Leighová, Leslie Howard, Olivia de Havilland, Hattie McDaniel a mnoho dalších. Příběh se odehrává v 19. století na Jihu Spojených států amerických během občanské války a následného období rekonstrukce z úhlu pohledu Jihu.\n\nFilm získal deset Oscarů a stal se tak držitelem rekordu na dvacet let, dokud jej v roce 1960 nepřekonal film \"Ben Hur\". Na seznamu sta nejlepších amerických filmů všech dob, který zveřejnil Americký filmový institut v roce 1998, byl zařazen na čtvrté místo a v roce 1989 byl zapsán do Národního filmového registru. S délkou 3 hodiny a 44 minut včetně patnáctiminutové přestávky se stal nejdelším americkým zvukovým filmem té doby.\n\nPatřil mezi první významnější filmy, které byly natočeny barevně a vyhrál prvního Oscara za nejlepší kameru v kategorii barevný film. Krátce po premiéře se stal nejvýdělečnějším filmem své doby a toto prvenství si udržel až do roku 1966. Se zohledněním inflace držel stále k roku 2018 první příčku mezi nejvýdělečnějšími snímky všech dob.\n\nFilm byl v roce 1940 třináctkrát nominován na Oscara a z toho získal celkem osm Oscarů za: nejlepší film, nejlepší režii, nejlepší ženský herecký výkon v hlavní roli, nejlepší ženský herecký výkon ve vedlejší roli, nejlepší scénář, nejlepší kameru, nejlepší střih a cenu za nejlepší výpravu. Dále mu byly uděleny dva čestné Oscary za vybavení a barvu (jednalo se o první barevný film, který získal Oscara za nejlepší film). V té době se jednalo o rekord jak co do počtu nominací, tak co do počtu udělených Oscarů.\n\n"}
{"id": "1039914", "url": "https://cs.wikipedia.org/wiki?curid=1039914", "title": "Úžasné divadlo fyziky", "text": "Úžasné divadlo fyziky\n\nÚžasné divadlo fyziky (ÚDiF) je název skupiny pořádající populárně-naučné fyzikální přednášky pro všechny věkové generace. Byla založena v roce 2007 skupinou studentů Masarykovy univerzity a dodnes je složena z jejích současných studentů a absolventů.\n\nSpolek byl založen v září 2007 Ondrášem Přibylou, když společně s ostatními kamarády prezentoval veřejnosti fyzikální experimenty na náměstí Svobody v Brně. Kolem fyziků se ovšem srotilo na 50 diváků, exhibice byla tedy rozpuštěna policií jako neohlášená demonstrace.\n\nPravidelně vystupují na Noci vědců, v Brněnském planetáriu nebo pořádají semináře pro učitele. V roce 2012 představili svou show na festivalu Rock for People a stejného roku poprvé reprezentovali ČR na soutěži \"Science on Stage\" (věda na pódiu) v Berlíně. V roce 2013 byli oceněni organizací EDUin třetím místem v kategorii Cena veřejnosti. Objevili se také v diskuzním pořadu ČT24 Před půlnocí.\n\n\nNejznámější fyzikální show skupiny nazvali \"Vidět zvuk, slyšet světlo\", která uspěla i na mezinárodní soutěži \"Science on Stage\". Další vystoupení nás zasvětí např. \"Do hlubin magnetické rezonance\".\n\n"}
{"id": "1039916", "url": "https://cs.wikipedia.org/wiki?curid=1039916", "title": "Mentální reprezentace", "text": "Mentální reprezentace\n\nMentální reprezentace ve filosofii mysli, kognitivní psychologii, neurovědě a kognitivní vědě je hypotetický vnitřní kognitivní symbol, užívaný jako reprezentace vnější reality světa nebo také je takto označován mentální proces pracující s těmito symboly. Tento formální systém vytváří konkrétní podobu určitých subjektů nebo určitého typu informací. Sedláková definuje pojem mentální reprezentace jako konečný výsledek kódování informací, jež je v případě dispoziční mentální reprezentace uložený v paměti, anebo je v případě aktuální reprezentace součástí toku uvědomovaných informací.\n\nV knize Vybrané kapitoly z Kognitivní psychologie nalezneme rozbor slova reprezentace skládající se z předpony re- (opět, znovu) a latinského praesento,-are zpřítomniti, představovati. V této souvislosti si reprezentaci můžeme představit, jako zpřítomnění, opětovné zobrazení (Sedláková, 2004, str. 43). Slovo mentální znamená mající vztah k mysli, vytvořené nebo existující v mysli.\n\nV současné filosofii v oblasti metafyziky stejně jako například ve filosofii mysli a ontologii je mentální reprezentace jednou z převládajících cest vysvětlení a popisu původu myšlenky.\n\nMentální obsahy vzniklé reprezentací, jsou obrazy jevů, věcí, které aktuálně nepůsobí na naše vnímání. Jsou v mysli promítané, jako obrazy předmětů, událostí a prostředí, ve kterém se příběh odehrál. Ukažme si to na příkladu, kdybyste byli požádáni rozpomenout se na oslavu narozenin, pravděpodobně byste si pamatovali účastníky, místo, kde se oslava odehrála a věci, které jste tam viděli a pravděpodobně i vůně, které jste tehdy cítili. Tyto vůně ve chvíli rozpomínání nepůsobí na vaše smysly ani už nehledíte na ty věci, které tam byly, ale jste schopni si to představit.\n\nMentální reprezentace (nebo mentální obraznost) také umožňuje reprezentaci věcí, které jsme nikdy neprožili stejně jako věcí, které nikdy neexistovaly. Představte si, že cestujete na místo, kde jste ještě nikdy před tím nebyli nebo si představte, že máte o jeden palec více. Tyto věci se nikdy nestaly a není ani možné, aby se uskutečnily, přesto nám náš mozek a mentální představivost nám umožňují si je představit. Přestože naše vizuální představivost nám spíše dovolí, abychom se na něco rozpomněli, mentální představivost může zahrnovat reprezentace v kterýchkoli smyslových orgánech, jako například ve sluchu, čichu nebo chuti. Kosslyn navrhuje, že některé obrazy pomáhají vyřešit určité typy problémů. Jsme schopni vizualizovat předměty, když se nás někdo na ně zeptá a mentálně je reprezentovat (propojit) v různé obrazy, abychom vyřešili složité otázky.\n\nReprezantace schopnost je hlavní cesta umožňující přístup k vnější realitě. Další převažující filosofická teorie říká, že koncepty jsou zcela abstraktní objekty.\n\nReprezentativní teorie mysli se pokouší vysvětlit původ myšlenek, konceptů a jiných mentálních obsahů v současné filosofii, filosofii mysli, kognitivní vědě a experimentální psychologii. V kontrastu k naivním teoriím neboli přímému realismu, reprezentativní teorie mysli předpokládá, že aktuální existence mentálních reprezentací, které se účastní jako zprostředkovatelé mezi pozorováním subjektu a objektem samým, zpracovává nebo jiné subjekty získané ve vnějším prostředí. Tito zprostředkovatelé slouží k reprezentaci objektů vnějšího světa mysli.\n\nNa příklad, když někdo přichází a má dojem, že by podlaha potřebovala zamést, reprezentativní teorie mysli navrhuje, že on nebo ona formuje mentální reprezentaci, která popisuje podlahu a její stav.\n\nSamotný pojem reprezentace se pravděpodobně poprvé objevuje ve filosofii Immanuela Kanta.\nPodle jeho teorie existuje vnější realita nezávisle na lidské mysli, jež k ní nemá přímý přístup.\nLidská mysl poznává reálný svět jen zprostředkovaně, podobu reality konstruuje kombinací\nsenzorických dat a reprezentací objektů (Marková, 2003).\nMyšlenku reprezentativní teorie můžeme nalézt již u Thomase Hobbese, který používal termín myšlenka, fantasie, koncept a reprezentace. Koncept mentálních obsahů byl také dominantním tématem v klasickém empirismu, pojem reprezentace se poprvé objevuje ve filosofii Immanuela Kanta. Pojem mentální reprezentace tehdy byly obrazy (často nazývané myšlenky nebo nápady) objektů nebo reprezentace určitých situací.\n\nModerní přívrženci, jako například Jerry Fodor, Steven Pinker a mnoho dalších se domnívají, že systém reprezentací se skládá spíše z vnitřního monologu myšlenek. Obsah myšlenek je reprezentován v symbolických strukturách, které jsou analogické k přirozeným jazykům, ale na mnohem abstraktnější úrovni, ovládající syntax a sématiku stejným způsobem, jako přirozený jazyk.\n\n\n\n"}
{"id": "1039917", "url": "https://cs.wikipedia.org/wiki?curid=1039917", "title": "Antonín Presl", "text": "Antonín Presl\n\nAntonín Presl (cca 1718–1785), jinak též Anton Presl, byl františkán moravského původu působící na Slovensku. Narodil se okolo roku 1718 v Uherském Hradišti.. Již v rodném městě se jistě seznámil s františkány, jejichž hradišťský konvent tehdy administrativně náležel do uherské řádové salvatoriánské provincie. Do řehole vstoupil v roce 1733 v Hlohovci, svátost kněžství však přijal až v roce 1758. Bratr Antonín působil ve vícero slovenských františkánských konventech, například v Beckove, Kremnici nebo Žilině (zde 1765). Od roku 1771 byl kvardiánem ve Skalici, s místním konventem však byl spojen hlouběji a pobýval zde i v jiných obdobích. Moravsko–slovenský františkán Antonín Presl „napsal v duchu tradiční křesťanské filozofie devět latinských filozoficko-teologických traktátů“ a je podle těchto pramenů považován za typického františkánského filozofa. Jeho práce z oblasti filozofie naznačují na Preslovo lektorské působení na klášterních školách františkánů. Jako lektor filozofie je doložen v roce 1748 v klášteře v Skalici, což můžeme odvodit ze zápisků z jeho přednášek, které, jako i u jiných františkánů, vycházely z učení Jana Dunse Scota. V roce 1758 byl zase učitelem kanonického práva v klášteře v Skalici, kde tehdy prezidoval teze pro čtyři studium končící františkány.\n\nDalší Antonínovo dílo se kromě toho ale více zaměřuje na františkánskou spiritualitu a výklady řehole řehole sv. Františka z Assisi. Podle toho byl rovněž aktivní ve formaci a výchově řádových noviců a juniorů po časných řeholních slibech. Jeho zřejmě vlasním autorským dílem je tiskem vydaný:\n\nAntonín Presl dále přeložil příručku pro novice od německého františkána Hermanna Motta (1624–1704) \"Manus religiosorum\" jenž byl vytištěn pod názvem:\n\nObě knihy napsal bratr Antonín v skalickém nářečí, kterou sám označil za slovenský jazyk. Dílo však bylo srozumitelné i spolubratřím v Čechách nebo dolních Uhrách, jak dokládá jeho rozšíření ve františkánských konventech. Použití obecného jazyka naznačuje, že dílo sepsal pro vzdělávání a podporu duchovního života co nejširšího spektra bratří františkánů, včetně laiků. Kapesní, mnohatránskový formát obou děl byl zase charakteristický pro příruční knížečky, které si řeholníci ukládali pro osobní potřebu ve svých celách, aby je měli kdykoli k dispozici k četbě či rozjímání. Obě zmíněné knihy vytisk v Skalici v Olomouci zaučený tiskař Josef Antonín Škarnicl. Již v Olomouci tiskl tento řádový příznivec knihy pro františkány a v této praxi evidentě pokračoval i v Skalici, snad přičiněním samotného Presla, jehož životní cesta byla se Skalicí rovněž silně provázána.\n\nFrantiškán Antonín Presl zemřel v Skalici v roce 1785.\n"}
{"id": "1039921", "url": "https://cs.wikipedia.org/wiki?curid=1039921", "title": "Jaroslav Vágner", "text": "Jaroslav Vágner\n\nJaroslav Vágner (* 19. prosince 1964) je bývalý slovenský fotbalista a fotbalový trenér.\n\nV československé lize hrál za ZVL Považská Bystrica. Nastoupil ve 26 ligových utkáních a dal 2 góly.\nPo skončení aktivní kariéry působil v FK Púchov jako trenér (2010/11) a asistent.\n\n"}
{"id": "1039925", "url": "https://cs.wikipedia.org/wiki?curid=1039925", "title": "Základní škola Františka Josefa Řezáče v Litni", "text": "Základní škola Františka Josefa Řezáče v Litni\n\nZákladní škola Františka Josefa Řezáče v Litni nese jméno místního faráře Františka Josefa Řezáče (1819–1879), který byl významným reformátorem školství a vězeňství a který se zasadil o zřízení školy v roce 1868. Zásluhu Františka Josefa Řezáče o školu v Litni připomíná kamenná pamětní deska u vchodu do školy. \n\nŠkola zajišťuje základní školní docházku pro děti z Litně a z okolních vesnic. Jedná se o devítiletou základní školu se školní družinou a jídelnou. Počty žáků se mění, maximální kapacita je až 230 žáků. \n\nŠkola je jedním ze zastavení naučné stezky.\n\nŠkola se nachází v severní části obce napravo od kostela svatého Petra a Pavla. Jedná se o dvoupatrovou budovu. Škola má svoji tělocvičnu. Budova je vybavena bezbariérovým přístupem.\n\nPro aktivní žáky jsou organizovány zájmové kroužky. Základní škola Liteň dlouhodobě spolupracuje s Českým vysokým učením technickým v Praze, Fakultou elektrotechnickou na jejích projektech: Popularizace vědy a výzkumu na ČVUT v Praze, Moderní učitel 21. století, Elektrotechnická olympiáda.\n\n"}
{"id": "1039930", "url": "https://cs.wikipedia.org/wiki?curid=1039930", "title": "Paars", "text": "Paars\n\nPaars je francouzská obec v departementu Aisne v regionu Hauts-de-France. V roce 2011 zde žilo 294 obyvatel.\n\nBazoches-sur-Vesles, Courcelles-sur-Vesle, Dhuizel, Mont-Notre-Dame, Quincy-sous-le-Mont, Vauxcéré, Vauxtin\n\n\"Počet obyvatel\" \n\n"}
{"id": "1039932", "url": "https://cs.wikipedia.org/wiki?curid=1039932", "title": "Okres Lublin", "text": "Okres Lublin\n\nOkres Lublin (polsky \"Powiat lubelski\") je okres v polském Lublinském vojvodství. Rozlohu má 1678,9 km² a v roce 2013 zde žilo 149 066 obyvatel. Sídlem správy okresu je město Lublin, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "1039934", "url": "https://cs.wikipedia.org/wiki?curid=1039934", "title": "Ipanema", "text": "Ipanema\n\nIpanema (název vychází z indiánského pojmenování pro „páchnoucí jezero“) je čtvrť v jižní části brazilského města Rio de Janeiro. Místní pláž, která patří mezi hlavní turistické magnety města, je považována za druhou nejznámější pláž v Riu, hned za pláží Copacabana. V jejím bezprostředním okolí se nacházejí univerzity, bezpočet kaváren, divadel, galerií a dalších míst, které Ipanemu pasují do role jednoho z hlavních kulturních center města. Během karnevalu zde také mají velký slavnostní průvod.\n"}
{"id": "1039936", "url": "https://cs.wikipedia.org/wiki?curid=1039936", "title": "Jana Kločkovová", "text": "Jana Kločkovová\n\nJana Kločkovová ( \"Яна Олександрівна Клочкова\"; * 7. srpna 1982, Simferopol, Ukrajinská sovětská socialistická republika) je bývalá ukrajinská plavkyně. Na letních olympijských hrách 2000 a 2004 získala celkem čtyři zlaté a jednu stříbrnou medaili.\n\n\n"}
{"id": "1039943", "url": "https://cs.wikipedia.org/wiki?curid=1039943", "title": "Bazoches-sur-Vesles", "text": "Bazoches-sur-Vesles\n\nBazoches-sur-Vesles je francouzská obec v departementu Aisne v regionu Hauts-de-France. V roce 2011 zde žilo 464 obyvatel.\n\nFismes (Marne), Chéry-Chartreuve, Mont-Notre-Dame, Paars, Perles, Saint-Thibaut, Vauxcéré, Ville-Savoye\n\n\"Počet obyvatel\" \n\n"}
{"id": "1039945", "url": "https://cs.wikipedia.org/wiki?curid=1039945", "title": "Jan Plaček (kněz)", "text": "Jan Plaček (kněz)\n\nJan Plaček (* 1. srpna 1964, Opava) je český římskokatolický kněz, farář v Moravské Ostravě a papežský kaplan.\n\nPo kněžském svěcení, které přijal 30. června 1990 v Olomouci, se stal farním vikářem v Holešově a excurrendo také v Kostelci u Holešova a od roku 1992 i v Žeranovicích. V roce 1993 byl přeložen do Ludgeřovic a v červenci 1994 se stal tamním farářem, od roku 1995 pak byl rovněž místoděkanem hlučínského děkanátu. Roku 1997 se stal farářem v Ostravě-Moravské Ostravě a administrátorem excurrendo v Ostravě-Slezské Ostravě, krátce také spravoval excurrendo farnost Ostrava-Heřmanice. Dne 12. ledna 2012 jej papež Benedikt XVI. jmenoval kaplanem Jeho Svatosti.\n\n"}
{"id": "1039948", "url": "https://cs.wikipedia.org/wiki?curid=1039948", "title": "Bazoches (rozcestník)", "text": "Bazoches (rozcestník)\n\nBazoches je název nebo součást názvu více obcí ve Francii:\n\n"}
{"id": "1039949", "url": "https://cs.wikipedia.org/wiki?curid=1039949", "title": "Ferdinand Šimon Heyrovský", "text": "Ferdinand Šimon Heyrovský\n\nFerdinand Šimon Heyrovský (25. října 1769 Rokycany – 2. prosince 1839 Rokycany) v letech 1798–1839 byl purkmistrem v Rokycanech.\n\nVystudoval gymnázium u sv. Markéty na pražském Břevnově a poté právnickou fakultu v Praze. V letech 1798, 1801 a 1804 složil na právnické fakultě Karlo-Ferdinandovy university potřebné rigorosní zkoušky a 12. listopadu 1804 byl promován na doktora práv. Zde pro něj bylo zásadní seznámení se s Janem Měchurou (tchánem Františka Palackého). Během jeho vedení město Rokycany překonalo následky ničivého ohně a došlo k modernizaci (likvidace hradeb, výstavba sociálních ústavů a školy apod.).\n\nFerdinand Šimon Heyrovský měl se svojí ženou Rosalií Dorotheou Cardello šest dětí (Ignáce, Adolfa, Jana, Karla, Ferdinanda a Aloisii).\n\n"}
