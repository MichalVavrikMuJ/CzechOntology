{"id": "1013817", "url": "https://cs.wikipedia.org/wiki?curid=1013817", "title": "František Ferdinand Kinský", "text": "František Ferdinand Kinský\n\nFrantišek Ferdinand Kinský (1. ledna 1678 Praha – 12. září 1741 Praha) byl český šlechtic, diplomat a politik a zakladatel chlumecké větve šlechtického rodu Kinských.\n\nSyn Václava Norberta Oktaviána Kinského. Studoval na univerzitě v Lovani. V roce 1699 byl jmenován skutečným císařským komorníkem. Po otcově vzoru pokračoval ve službách pro císařský dvůr Josefa I. a Karla VI. zprvu jako vicekancléř (1705), pak český dvorský kancléř (1715), až dosáhl na titul nejvyššího kancléře (1723) Českého království. V roce 1711 se účastnil jednání o zvolení Karla VI. římským císařem a následně byl přítomen jeho korunovaci ve Frankfurtu nad Mohanem. Od roku 1717 byl také přísedícím zemského soudu a po smrti papeže Klementa XI. v roce 1721 vyslancem císaře Karla VI. u volby nového pontifika v Římě. Dále byl i císařským komisařem na uherských sněmech (1722 a 1729). Za věrné služby byl oceněn Řádem zlatého rouna.\n\nByl pohřben v kostele sv. Salvátora na Starém Městě pražském.\n\nVlastnil panství Chlumec se statkem Hradištko, Kratonohy, domy v Nerudově ulici a na Pohořelci v Praze, palác ve Vídni. V Chlumci nad Cidlinou nechal na počest korunovace Karla VI. vystavět nový barokní zámek a nazval jej Karlova Koruna. Zde dvakrát pohostil císaře i prince Evžena Savojského. Druhým sňatkem s Augustinou, dcerou Leopolda hraběte Palffyho, nabyl statků Matzen a Angern. V jejich blízkosti zakoupil panství Eckartsau.\n\nFrantišek Ferdinand hrabě Kinský se oženil dvakrát. První hraběcí chotí se stala v únoru 1706 Marie Terezie z Fünfkirchenu (10. 6. 1675 – 17. 8. 1729), vdova po Johannu Joachimovi hraběti Althannovi (1663 – 3. 2. 1702), dcera Johanna Bernharda svobodného pána Fünfkirchena (1644 – 12. 3. 1700 Vídeň) a jeho manželky (sňatek 12. 3. 1668) Žofie Alžběty z Hohenfeldu (1639 – 30. 8. 1684). Po její smrti ze oženil znovu 10. dubna 1730 s Marií Augustinou Pálffyovou z Erdödu (28. 8. 1714 – 3. 3. 1759), dcerou rakouského generála Leopolda I. hraběte Pálffyho (15. 10. 1681 – 27. 3. 1720 Vídeň) a jeho manželky (sňatek 18. 6. 1708) Marie Antonie Ratuitové ze Souches (13. 1. 1683 – 18. 8. 1750 Vídeň), vnučkou uherského palatina, maršála Mikuláše V. Pálffyho (1657–1732). Celkem měl František Ferdinand devět dětí, avšak první tři synové zemřeli již v dětství. Dědicem chlumeckého panství se stal čtvrtý syn Leopold Ferdinand.\n\n[z 1. manželství:]\n[z 2. manželství:]\n\n\n"}
{"id": "1013818", "url": "https://cs.wikipedia.org/wiki?curid=1013818", "title": "Left to Die", "text": "Left to Die\n\nLeft to Die (česky \"Odešel zemřít\") je druhé EP americké death metalové skupiny Obituary. Vydáno bylo v roce 2008 hudebním vydavatelstvím Candlelight Records. Obsahuje čtyři skladby - dvě nové, coververzi \"Dethroned Emperor\" od Celtic Frost a znovu nahranou skladbu \"Slowly We Rot\" ze stejnojmenného alba. Mimo to je na albu také videoklip \"Evil Ways\".\n\n\n\n"}
{"id": "1013819", "url": "https://cs.wikipedia.org/wiki?curid=1013819", "title": "César pro nejlepší filmovou hudbu", "text": "César pro nejlepší filmovou hudbu\n\nCésar pro nejlepší filmovou hudbu je francouzské filmové ocenění, jedna z kategorií ceny César.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1013843", "url": "https://cs.wikipedia.org/wiki?curid=1013843", "title": "Joseph Jimenez", "text": "Joseph Jimenez\n\nJoseph „Joe“ Jimenez (* 1959 ve Walnut Creek, Kalifornie) je manažer pocházející z USA. Od roku 2010 je CEO ve švýcarském farmaceutickém koncernu Novartis.\n\nManažer s italskými a španělskými kořeny vyrostl v Kalifornii. Studoval ekonomii na Stanford University a úspěšně odpromoval roku 1982. Roku 1984 absolvoval také vzdělávací kurz v oboru Business Administration na kalifornské universitě v Berkeley. V současnosti zastává funkci viceprezidenta v evropském sdružení farmaceutických firem nazvaném European Federation of Pharmaceutical Industries and Associations (EFPIA). \n\nJimenez v minulosti pracoval také ve společnostech Clorox, ConAgra Foods, H. J. Heinz Company, AstraZeneca a Blackstone Group. Ve společnosti Novartis pracuje od dubna roku 2007.\n\nJimenez má v současnosti trvalé bydliště ve městě Reinach, které se nachází ve Švýcarsku v kantonu Basilej-venkov. Má dva syny a jednu dceru.\n"}
{"id": "1013844", "url": "https://cs.wikipedia.org/wiki?curid=1013844", "title": "Okres Kazimierza", "text": "Okres Kazimierza\n\nOkres Kazimierza (polsky \"Powiat kazimierski\") je okres v polském Svatokřížském vojvodství. Rozlohu má 422,18 km a v roce 2013 zde žilo 35 062 obyvatel. Sídlem správy okresu je město Kazimierza Wielka.\n\nMěstsko-vesnická:\n\nVesnické:\n\n\n\n"}
{"id": "1013845", "url": "https://cs.wikipedia.org/wiki?curid=1013845", "title": "Darkest Day", "text": "Darkest Day\n\nDarkest Day (česky \"Nejtemnější den\") je osmé studiové album americké death metalové skupiny Obituary. Vydáno bylo v roce 2009 hudebním vydavatelstvím Candlelight Records. Obal navrhl výtvarník Andreas Marschall, který s kapelou spolupracoval již při albech \"The End Complete\", \"Frozen in Time\" a \"Xecutioner's Return\".\n\n\n\n"}
{"id": "1013850", "url": "https://cs.wikipedia.org/wiki?curid=1013850", "title": "Základní škola Košťany", "text": "Základní škola Košťany\n\nBudova Základní školy v Košťanech byla vybudována v letech 1924-1925 na základě projektu architekta Antonína Moudrého. Modernistická budova české menšinové školy vznikla za finanční podpory nově vzniklé Československé republiky v Košťanech. Celý areál školy je koncipován jako osově souměrný s átriem uprostřed. Dvě hlavní křídla budovy jsou při pohledu z Komenského náměstí skryta za nižšími čelními trakty.\n\nV době svého vzniku budova sloužila jako \"Obecná škola\", \"Měšťanská škola\" a \"Odborné pokračovací učiliště pro skláře\". Od roku 1945 budova slouží již jen základní škole. V letech 1948-1953 nesla jméno: Základní škola Zdeňka Nejedlého.\n\n"}
{"id": "1013852", "url": "https://cs.wikipedia.org/wiki?curid=1013852", "title": "Christian Leopold Kinský", "text": "Christian Leopold Kinský\n\nChristian Leopold Kinský (14. února 1924 Nový Jičín – 24. září 2011 Heidenreichstein) byl člen šlechtického rodu Kinských z Vchynic a Tetova a pocházel ze sloupské větve.\n\nNarodil se do rodiny, která vlastnila zámek Lešná u Valašského Meziříčí. Studoval gymnázium v Novém Jičíně. Za války sloužil ve Wehrmachtu u letectva v Gliwici. Na základě lékařské diagnózy byl z armády propuštěn. Bydlel u švagra Leopolda Podstatzkého-Lichtensteina a zde pracoval jako myslivecký adjunkt. Po válce v roce 1945 byl v Telči zatčen a několik měsíců vězněn. Pak byl odvezen na hranice s Rakouskem do obce Waidhofen. Pěšky došel do Dobersbergu, kde bydlel na zámku se sestrou a švagrem. Zde pracoval v lese a jako zemědělský dělník za stravu. Poté pracoval na statku Emanuela Waldstein-Wartenberga a později měl funkci adjunkta. Později si najal pilu v Tyrolích v údolí řeky Ziller, kde se mu v podnikání dařilo než přišla velká voda, která mu vše sebrala. Pak pracoval jako vedoucí dřevařské školy s pilou u Salzburgu. Odtud odešel do továrny na papír. Asi 10 let po svatbě začal spravovat majetek rodu (hrad Heidenreichstein a 3000 ha lesa).\n\nOženil se ve Vídni 5. července 1956 s Josefínou Marií hraběnkou van der Straten-Ponthoz (* 28. květen 1921 Vídeň). Měli spolu tři děti:\n\n\n"}
{"id": "1013853", "url": "https://cs.wikipedia.org/wiki?curid=1013853", "title": "Svetozar Ðanić", "text": "Svetozar Ðanić\n\nSvetozar Ðanić (srbskou cyrilicí Светозар Ђанић; * 1. dubna 1917 Manđelos – 18. června 1941 Záhřeb) byl jugoslávský fotbalista srbské národnosti, reprezentant Jugoslávie a Chorvatska.\n\nZačínal v novosadské Slaviji, v sedmnácti letech přestoupil ke slavnějšímu městskému rivalovi Vojvodině Novi Sad (1934–1936). V devatenácti letech odešel společně s bratrem Miranem do Záhřebu za studii. Při té příležitosti se stal hráčem 1. HŠK Građanski Záhřeb (dnes NK Dinamo Záhřeb). Hned v první sezoně 1936/37 se stal mistrem Jugoslávie. Po této sezoně se rozhodl odejít do Československa, kde pokračoval ve studiích a hrál za brněnské SK Židenice (1937–1938). Na podzim 1938 byl krátce půjčen klubu SK Břeclav. Ročník strávil taktéž v druholigové (Divize českého venkova) Viktorii Plzeň (1938–1939), poté se vrátil zpět do vlasti. V sezoně 1939/40 se stal s 1. HŠK Građanski Záhřeb znovu mistrem Jugoslávie.\n\nDebutoval 29. září 1940 v Budapešti v zápase s Maďarskem (nerozhodně 0:0), proti stejnému soupeři absolvoval i svůj poslední start 23. března 1941 v Bělehradě (nerozhodně 1:1).\n\nTři dny po svém posledním reprezentačním utkání (15. června 1941 ve Vídni za Chorvatsko proti Německu, Chorvatsko podlehlo 1:5) byl v Záhřebu zadržen Ustašovci, v rychlém procesu odsouzen pro kolaboraci s komunisty a zastřelen.\n\n"}
{"id": "1013855", "url": "https://cs.wikipedia.org/wiki?curid=1013855", "title": "Karel Holan", "text": "Karel Holan\n\nKarel Holan (4. prosince 1893, Praha – 4. října 1953 tamtéž) byl český akademický malíř, krajinář, figuralista a malíř sociálních motivů, grafik.\n\nMaturoval na Karlínské reálce. Současně studoval v soukromých školách kreslení Vincence Beneše a Otakara Nejedlého. V roce 1913 začal studovat architekturu na české technice. Během první světové války byl povolán do armády, kde utrpěl zranění. Po propuštění z armády nastoupil studium na Akademii výtvarných umění v Praze, kde v letech (1915–1921) studoval v atelérech profesorů Maxmiliána Pirnera, Karla Krattnera a Vlaho Bukovace.\n\nSvou první výstavu uspořádal jako člen výtvarného odboru Umělecké besedy (V.O.U.B.). Od Umělecké besedy se v roce 1924 odštěpilo několik umělců. Čtyři z nich – Karel Holan, Miloslav Holý, Pravoslav Kotík a sochař Karel Kotrba založili Sociální skupinu (původně \"Ho Ho Ko Ko\", někdy též \"Skupina sociálního umění\"). Názory skupiny vyjádřil Holan v článku \"O tendenčnosti v umění\", který byl otištěn v časopisu \"Život\" v roce 1924.\n\nV roce 1927 se stal členem SVU Mánes, ze kterého byl v roce 1930 po vážné roztržce vyloučen..\n\nPoté se stal členem Spolku výtvarných umělců Myslbek. Zde měl výstavu v roce 1933 a v roce 1944. Souborná výstava k jeho šedesátinám se uskutečnila v prosinci 1953 po jeho smrti.\n\nRané dílo (přibližně z let 1919–1925) obsahuje sociální motivy z pražské periferie (například obrazy \"Noční společnost\", \"Utopená\", \"Olšany\", \"Radlice ve sněhu\", \"Lom\"). Jeho zralé dílo je věnováno především Praze. Jedním z jeho častých pražských motivů byl Karlův most.\n\nhttps://baggira.aukceobrazu.eu/?author_id=386&categorie_id=25&state=normal\n"}
{"id": "1013856", "url": "https://cs.wikipedia.org/wiki?curid=1013856", "title": "Lizy-sur-Ourcq", "text": "Lizy-sur-Ourcq\n\nLizy-sur-Ourcq je francouzská obec v departementu Seine-et-Marne v regionu Île-de-France. V roce 2011 zde žilo 3 621 obyvatel.\n\nCongis-sur-Thérouanne, Mary-sur-Marne, May-en-Multien, Ocquerre, Le Plessis-Placy\n\n\"Počet obyvatel\" \n\n\n"}
{"id": "1013858", "url": "https://cs.wikipedia.org/wiki?curid=1013858", "title": "Seznam kulturních památek na Božím Daru", "text": "Seznam kulturních památek na Božím Daru\n\n"}
{"id": "1013859", "url": "https://cs.wikipedia.org/wiki?curid=1013859", "title": "Felix Kroos", "text": "Felix Kroos\n\nFelix Kroos (* 12. března 1991, Greifswald, Německo) je německý fotbalový záložník. Nastupuje za klub SV Werder Bremen. Hraje na postu ofenzivního středopolaře.\n\nJeho starším bratrem je fotbalista Toni Kroos, vítěz Mistrovství světa 2014 v Brazílii.\n\nS profesionálním fotbalem začínal Felix v klubu FC Hansa Rostock. V červnu 2010 přestoupil do týmu SV Werder Bremen. A roku 2016 šel na hostování do Union Berlin.\n\nFelix Kroos je bývalým mládežnickým reprezentantem Německa od kategorie do 16 let.\n\n"}
{"id": "1013860", "url": "https://cs.wikipedia.org/wiki?curid=1013860", "title": "Seznam kulturních památek v Chyši", "text": "Seznam kulturních památek v Chyši\n\n"}
{"id": "1013861", "url": "https://cs.wikipedia.org/wiki?curid=1013861", "title": "Seznam kulturních památek ve Štědré", "text": "Seznam kulturních památek ve Štědré\n\n"}
{"id": "1013863", "url": "https://cs.wikipedia.org/wiki?curid=1013863", "title": "Hencovce", "text": "Hencovce\n\nHencovce jsou obec na Slovensku v okrese Vranov nad Topľou. V roce 2013 zde žilo 1 333 obyvatel. První písemná zmínka o obci pochází z roku 1372.\n\nV obci se nachází veřejná knihovna a církevní základní škola Jana Pavla II.\n\nHencovce leží při západním břehu Ondavy v nadmořské výšce 123 m. Podhorský stupeň Nízkých Beskyd tvoří uloženiny mladších třetihor (vápnité jíly, tufy, slíny, slepence a flyšové vrstvy) na rovině přikryté mocnou vrstvou čtvrtohorních písčitokalových usazenin. V katastru obce se nacházejí železnaté, sirné a slané prameny. Průměrná roční teplota je 8–9 ℃ a roční průměrný úhrn srážek kolem 650 mm.\n\n"}
{"id": "1013864", "url": "https://cs.wikipedia.org/wiki?curid=1013864", "title": "Australian National Botanic Gardens", "text": "Australian National Botanic Gardens\n\nAustralian National Botanic Gardens (ANBG) je botanická zahrada, nacházející se v Canbeře. Je spravována oddělením australské vlády v oblasti životního prostředí a kulturního dědictví.\n\nV botanické zahradě je největší sbírka živých domorodých rostlin australské flóry. Posláním ANBG je studovat a podporovat australskou flóru. Zahrady udržuje širokou škálu rostlinných zdrojů pro výzkumné účely a kultivuje původní rostliny ohrožené ve volné přírodě.\n\nAustralská národní herbář je uložen v Australian National Botanic Gardens. Herbář je největší sbírkou lisovaných, sušených vzorků rostlin v Austrálii. Herbář je provozován společně s CSIRO v rámci společného výzkumného centra, Centra pro výzkum biodiverzity rostlin. Není přístupný veřejnosti. Australský národní herbář se podílí na tvorbě \"Australia's Virtual Herbarium\" (AVH), webového záznamu botanických informací, zahrnující šest milionů záznamů, vzorků zobrazující geografickou polohu, obrázky, popisný text a identifikační nástroje.\n\nZahrady řídí několik velkých databází rostlin, včetně \"What's its Name?\" (Jak se jmenuje?), která je jednoduchým přístupovým bodem k složitější 'Australian Plant Name Index' APNI, která je seznamem všech vědeckých názvů někdy používaných pro australské rostliny. Sbírka zahrnuje velkou sbírku fotografií.\n\nKnihovna v zahradách obsahuje významné sbírky botanických knih, časopisů, CD-ROMů a mapy. Knihovna je otevřena studentům a veřejnosti. Její hlavní vědecký pracovník je Lyndley Craven.\n\n"}
{"id": "1013865", "url": "https://cs.wikipedia.org/wiki?curid=1013865", "title": "May-en-Multien", "text": "May-en-Multien\n\nMay-en-Multien je francouzská obec v departementu Seine-et-Marne v regionu Île-de-France. V roce 2011 zde žilo 899 obyvatel.\n\nCrouy-sur-Ourcq, Lizy-sur-Ourcq, Ocquerre, Le Plessis-Placy, Rouvres-en-Multien (Oise), Varinfroy (Oise)\n\n\"Počet obyvatel\" \n\n\n"}
{"id": "1013866", "url": "https://cs.wikipedia.org/wiki?curid=1013866", "title": "Adelaide Botanic Garden", "text": "Adelaide Botanic Garden\n\nAdelaide Botanic Garden je 125-akr (51 ha) veřejná zahrada v severovýchodní oblasti středu města Adelaide, v Adelaide Park Lands, v Austrálii. Zahrnuje oplocenou zahradu na North Terrace (mezi Royal Adelaide Hospital a National Wine Centre) a za ním Botanic Park (vedle Adelaide Zoo). Adelaide Botanic Garden, společně s Wittunga a Mt Lofty Botanic Gardens, jsou tři botanické zahrady města Adelaide.\n\nPalm, nebo Tropical House je skleník vytvořený stylu viktoriánské architektury a nachází se na západ od hlavního jezera. Bylo dovezen z Brém v Německu, v roce 1875. Byl otevřen v roce 1877 a obnoven v roce 1995. V roce 2007 zde byla vytvořena sbírka Madagaskarské aridní flóry.\n\nZaložena v roce 1996, National Rose Trial Garden je první zahradou svého druhu v Austrálii, kde jsou růže testovány na jejich vhodnost pro australské podnebí. Zahrada má joint venture mezi Botanickou zahradou v Adelaide a Národní Rose Trial společnosti Austrálie a pěstiteli růží. Byla postavena na části bývalé vozovny Hackney Depot. Růže jsou zasazeny ve skupinách, jako jsou růže typu noisette, bourbon růže, čajové růže, popínavé a atp. Hodnocení je prováděno více než po dvě vegetační období a se všemi rostlinami je stejně zacházeno. Růže jsou posuzovány porotou 10 zkušených pěstitelů růží, kteří je hodnotí a přidělují body po dvě vegetační období. Výsledky se vyhlašují na konci studie a nejúspěšnější růže obdrží cenu.\n\nV Adelaide v roce 2004, Sir Cliff Richard zasadil růži s názvem \"Sir Cliff Richard ' v Rose garden, obklopený malou skupinou fanoušků a nadšených pěstitelů růží. Prodejrůží podporuje nadaci Bone Growth Foundation.\n\n"}
{"id": "1013868", "url": "https://cs.wikipedia.org/wiki?curid=1013868", "title": "Hlinné (okres Vranov nad Topľou)", "text": "Hlinné (okres Vranov nad Topľou)\n\nHlinné ( ) je obec na východním Slovensku v okrese Vranov nad Topľou v Prešovském kraji. V roce 2013 zde žilo 1 809 obyvatel. První písemná zmínka o obci pochází z roku 1402.\n\n"}
{"id": "1013869", "url": "https://cs.wikipedia.org/wiki?curid=1013869", "title": "GR 20", "text": "GR 20\n\nGR 20 (korsicky \"fra li monti\") je GR stezka, která prochází středozemním ostrovem Korsika přibližně ve směru sever-jih. Outdoorový spisovatel Paddy Dillon ji popsal jako \"jednu z nejlepších turistických cest na světě\".\n\nCelá stezka je asi 180 km dlouhá, je jasně označena a většině lidí cesta po ní zabere asi 15 dní. Obvykle se uvádí, že se stezka skládá ze dvou částí: ze severní části mezi Calenzanou a Vizzavonou a z jižní části mezi Vizzavonou a Concou. Celá stezka leží na území Regionálního přírodního parku Korsika (Le parc naturel régional de Corse; Parcu di Corsica).\n\nVizzavona se považuje za střed stezky. Je tu vlakové nádraží, a tak tvoří dobře dostupné místo a je přístupným bodem pro cestovatele, kteří začínají nebo končí pochod skládající se jen z poloviční cesty. Z Vizzavony se dá odjet vlakem do Bastie, do Ajaccia a do mnoha menších měst a obcí jako je Corte. Severní část se považuje za obtížnější část díky strmým a skalnatým úsekům cesty, i když to může být způsobeno tím, že většina cestovatelů začíná stezku na severu ještě v této části cesty nemají dostatečnou kondici. Jižní část stezky se často považuje za jednodušší, i když nižší nadmořská výška může znamenat vyšší teploty v létě, což znamená náročnější podmínky pro chůzi.\n\nPodél stezky jsou horské chaty zvané jako \"refuge\" nebo \"gîte\". Chata od chaty se liší standardem a cenou za nocleh a za jídlo. Lze tábořit i ve stanu vedle chat (za poplatek), ale nesmí se stavět stany jinde podél stezky. Rovněž všude platí absolutní zákaz rozdělávání ohně.\n\nGR 20 je náročná stezka. Z méně náročných, ale krásných stezek na Korsice jsou nejznámější dvě stezky Mare e Monti (od moře do hor) a tři stezky Mare a mare (od moře k moři).\n\n\n\n"}
{"id": "1013872", "url": "https://cs.wikipedia.org/wiki?curid=1013872", "title": "Regionální přírodní park Korsika", "text": "Regionální přírodní park Korsika\n\nRegionální přírodní park Korsika ( korsicky \"Parcu di Corsica\", francouzsky \"Parc Naturel Régional de Corse\") je přírodní park. Byl vytvořen v roce 1972. Přírodní park má rozlohu 3 750 km² a zahrnuje téměř 40 % ostrova Korsika.\n\nCílem je chránit a zhodnotit bohatou flóru a divokou zvěř ostrova. 145 komun (francouzských obcí) jsou součástí programu, který podporuje projekty a jsou seskupeny do 11 mikroregionů s názvy:\n\n\nNapříč přírodním parkem vede značená a popsaná (a velmi slavná) turistická dálková stezka GR 20.\n\n"}
{"id": "1013873", "url": "https://cs.wikipedia.org/wiki?curid=1013873", "title": "Calenzana", "text": "Calenzana\n\nCalenzana je francouzská obec a vesnice, která se nachází v departementu Haute-Corse, v regionu Korsika .\n\nObec má rozlohu 182,77 km². Nejvyšší bod je 2 144 m n. m. a nejnižší bod 0 m n. m.\n\nPočet obyvatel obce je 2 056..\n\n"}
{"id": "1013874", "url": "https://cs.wikipedia.org/wiki?curid=1013874", "title": "Nir Biton", "text": "Nir Biton\n\nNir Biton (hebrejsky ניר ביטון; narozen 30. října 1991, Ašdod, Izrael) je izraelský fotbalový záložník a reprezentant, v současnosti hraje v klubu Celtic FC.\n\nNir Biton debutoval v profesionálním fotbale v roce 2009 v dresu izraelského celku FC Ašdod. 30. srpna 2013 v závěru letního přestupního okna odešel do skotského Celtiku. Ve své první sezoně 2013/14 získal s klubem titul ve Scottish Premiership.\n\nBiton reprezentoval Izrael v mládežnických kategoriích U17, U18, U19 a U21. Zúčastnil se domácího Mistrovství Evropy hráčů do 21 let 2013 v Izraeli, kde jeho tým obsadil nepostupové třetí místo v základní skupině A. Na tomto turnaji vstřelil jeden gól v úvodním utkání proti Norsku (remíza 2:2).\n\nV A-mužstvu Izraele debutoval 26. 5. 2010 v Montevideu proti týmu Uruguaye (prohra 1:4).\n\n"}
{"id": "1013877", "url": "https://cs.wikipedia.org/wiki?curid=1013877", "title": "Soľ", "text": "Soľ\n\nSoľ ( ) je obec na východním Slovensku v okrese Vranov nad Topľou v Prešovském kraji. V roce 2013 zde žilo 2 491 obyvatel.\n\nKatastrem obce protéká řeka Topľa. Samotnou obcí protéká Slaný potok, který se pravostranně vlévá do Topľy.\n\nObec Soľ patří k nejstarším obcím na východním Slovensku. Výhodná geografická poloha v údolí řeky Topľy ji už v době kamenné předurčila na místo lidského sídliště, které se s přestávkami rozvíjelo až do současnosti. Nejstarší písemná zmínka pochází z roku 1252. V listině vydané Jágerskou kapitulou u příležitosti dělení majetků zemana Filka, bratra Číze z Moravian, se uvádí, že zmíněný zeman Číz daroval Soľ, spolu s jinými majetky, svému bratrovi Štěpánovi a jeho dědicům, což všichni potvrdili před Jágerskou kapitulou v přítomnosti svědků.\n\nNa okraji obce se nachází železniční stanice, kterou prochází neelektrifikovaná železniční trať spojující Prešov a Humenné.\n\nVe středu obce je autobusová zastávka. Obec se nachází na hlavní silnici I/18 mezi Prešovem a Vranovem nad Topľou, resp. Michalovcemi.\n\nV obci se nachází základní devítiletá škola, která pro druhý stupeň (5. až 9. ročník) pokrývá i okolní obce Hlinné a Rudlov. Škola má dvě budovy s třídami. Stará budova byla postavena v roce 1957 a nová budova v roce 1975. Propojeny jsou zasklenou spojovací chodbou, pod kterou se nachází skleník. V areálu školy jsou i školní dílny, park a dopravní a sportovní hřiště.\n\nV letech 1627–1629 působil na evangelické základní škole Jakub Jakobeus, český humanista, básník a prozaik.\n\n"}
{"id": "1013883", "url": "https://cs.wikipedia.org/wiki?curid=1013883", "title": "Náhodný les", "text": "Náhodný les\n\nNáhodný les ( \"Random forest\") je kombinovaná učící metoda pro klasifikaci a regresi, která vytvoří více rozhodovacích stromů při učení a následně vydá modus (nejčastější hodnotu) tříd vrácených jednotlivými stromy. Termín pochází z \"náhodných rozhodovacích lesů\", které zavedl Tin Kam Ho v roce 1995. Metoda kombinuje myšlenku \"baggingu\" Leo Breimana a náhodným výběrem příznaků (features), aby zkonstruovala skupinu stromů s řízenou variancí.\n\nVýběr náhodných podmnožin příznaků je příklad \"metody náhodných podprostorů\" ( \"random subspace method\"), kterou Ho použil jako implementační techniku pro dřívější klasifikaci od E. Kleinberga.\n"}
{"id": "1013884", "url": "https://cs.wikipedia.org/wiki?curid=1013884", "title": "Velká Stráž", "text": "Velká Stráž\n\nVelká Stráž (272 m n. m.) je vrch v okrese Kolín Středočeského kraje. Leží asi 1 km severozápadně od obce Vrbčany na jejím katastrálních území.\n\nGeomorfologicky vrch náleží do celku Středolabská tabule, podcelku Českobrodská tabule a okrsku Kouřimská tabule.\n\nVelká i Malá Stráž jsou snadno přístupné z Vrbčan. Mezi oběma vrchy také vede silnice, která se poté větví na směry Chotutice a silnice I/12. Vrbčany prochází zelená turistická značka, která poté uhýbá na severovýchod do údolí Výrovky.\n"}
{"id": "1013886", "url": "https://cs.wikipedia.org/wiki?curid=1013886", "title": "Karel Kotrba", "text": "Karel Kotrba\n\nJméno a příjmení Karel Kotrba má více známých nositelů:\n\n"}
{"id": "1013890", "url": "https://cs.wikipedia.org/wiki?curid=1013890", "title": "AMSBUS", "text": "AMSBUS\n\nAMSBUS, původně AMS (automatizovaný místenkový systém), je původem československý celostátní místenkový systém pro autobusovou dopravu, který je dosud dominantním systémem v České republice i ve Slovenské republice. Původcem systému byla organizační složka \"Závod výpočetní techniky ČSAD KNV Praha\", která se transformovala nejprve 1. ledna 1991 ve státní podnik \"ČSAD Služby výpočetní techniky Praha\" a poté 1. 7. 1994 v ČSAD SVT Praha s. r. o., která je dosud jeho provozovatelem. Byl zprovozněn roku 1983 a funguje po mírném přejmenování a mnoha zásadních zdokonaleních dosud. \n\nSystém AMS byl zaveden s pokladními systémy NCR řízenými krajskými mikropočítači umístěnými ve všech krajích Československa, které byly propojeny centrálním počítačem NCR 8555. Datová síť zprovozněná v roce 1985 byla první aplikaci pracující v reálném čase systémem dotaz – odpověď ve střední a východní Evropě. Po roce 1989 byl systém postupně inovován na bázi LAN osobních počítačů propojených s centrálním výpočetním střediskem AMS v Praze. Centrální počítač NCR 8555 byl nahrazen počítačem NCR 3445 pracujícím pod operačním systémem UNIX s databázovým systémem Informix. Podle textu z roku 2008 je dnes systém provozován na serverech IBM Power 520 v clusteru a stále využívá databázi Informix. \n\nPůvodně se pro AMS počítalo s 10 pracovišti v Československu: Praha, České Budějovice, Karlovy Vary, Liberec, Hradec Králové, Brno, Bratislava, Banská Bystrica a Košice. V listopadu 2003 měl AMSBUS přes 140 prodejních pracovišť. V roce 2008 bylo do AMSBUS zapojeno asi 350 terminálů v Česku a na Slovensku a přes 150 dopravců, provozovatel avizoval chystané zřízení prodejních kanceláří v Bulharsku a Maďarsku. V červenci 2014 provozovatel inzeroval, že nabízí jízdenky prakticky na všechny dálkové i mezinárodní spoje všech významných dopravců do zastávek v ČR, SR a celé Evropě, přičemž prodej je zajištěn ve více než 250 předprodejních kanceláří (jedna kancelář může zahrnovat i více terminálů) na území ČR i SR. V Často kladených otázkách uvádí, že prodává jízdenky pro více než 250 dopravců a na více než 3000 pravidelných autobusových spojů. V září 2012 dopravce informoval, že čtvrtina předprodejů se týká mezinárodních linek, z toho většina česko-slovenských linek zajišťovaných českými nebo slovenskými dopravci; do systému jsou však zapojeni i někteří bulharští, polští, maďarští, lotyšští, řečtí a ukrajinští dopravci a tak například v bulharské kanceláři byla prodána místenka na spoj maďarského dopravce z Prahy do Berlína.\n\nPrvním železničním dopravcem v systému AMSBUS byly Jindřichohradecké místní dráhy, které od září 2012 zřídily pilotní prodej jízdenek systému AMS na nádraží v Kamenici nad Lipou; uvažovaly o rozšíření i do Nové Včelnice a Černovic u Tábora. Prodej vlakových jízdenek byl v celé síti AMSBUS poprvé umožněn od 12. října 2012 na zvláštní parní vlak dne 27. října 2012. JHMD v Kamenici nad Lipou prodávají též jízdenky ČD.\n\nDominantním místenkovým systémem pro rezervaci železničních místenek je v České republice systém Českých drah ARES, který se systémem AMSBUS není propojen. České dráhy však prodávají mezinárodní jízdenky v systému AMSBUS od roku 1999 ve své cestovní kanceláři; v době povodní v roce 2002, kdy bylo zatopeno autobusové nádraží na Florenci, dočasně rozšířily služby i o prodej vnitrostátních autobusových jízdenek.\n\nUž původní systém z 80. let počítal s telefonickou rezervací. Od 1. prosince 2003 je možná internetová rezervace jízdenek, které si pak cestující mohl koupit v některých z kanceláří AMSBUS. Od února 2005 bylo možné si vytištěnou jízdenku po zaplacení bankovním převodem nechat poslat poštou. Od února 2007 je možnost rezervace spojů rozšířena o webový eShop e-jízdenka s možností přímého nákupu přes internet, přičemž e-shop byl postupně rozšiřován o další možnosti platby. Prodej rapidně vzrostl po zavedení přímého prokliku z vyhledávače spojení IDOS v listopadu 2007, přičemž prodej z přímého prokliku z IDOS se ustálil přibližně na jedné třetině prodaných elektronických jízdenek. Téměř od zavedení možné e-shop zpřístupnit v rámci customizace přímo z webových stránek dopravců, od března 2014 byl e-shop AMSBUS rozdělen na český a slovenský web. Verze AMSBUS 4 včetně eShopu s možností nákupu bez registrace byla nasazena do ostrého provozu 1. května 2011. V prosinci 2012 provozovatel oznámil 100 tisíc zaregistrovaných uživatelů, přičemž jednorázový nákup místenky byl možný i bez registrace. V březnu 2013 provozovatel oznámil, že stále více dopravců nevyžaduje vytištění elektronické jízdenky, ale postačí jim kód jízdenky, kterou si řidič může zkontrolovat ve své aplikaci či seznamu. V téže době chystala ČSAD SVT verzi e-shopu pro chytré telefony. \n\nAMSBUS má i rozhraní a navazující výstupy pro dopravce včetně funkcí pro dispečerské řízení. Verze 3.1 umožnila řidičům vkládat do systému i údaje o cestujících, kteří si koupili jízdenky přímo ve voze.\n\nJednotná cena místenky při ručním předprodeji byla původně u ČSAD 3 Kč, se zavedením automatizovaného předprodeje v roce 1983 se zvýšila na 5 Kč, do roku 2003 se pak zvýšila na 10 Kč.\n\n"}
{"id": "1013892", "url": "https://cs.wikipedia.org/wiki?curid=1013892", "title": "AMS", "text": "AMS\n\nAMS může být zkratka pro: \n"}
{"id": "1013896", "url": "https://cs.wikipedia.org/wiki?curid=1013896", "title": "Crouy-sur-Ourcq", "text": "Crouy-sur-Ourcq\n\nCrouy-sur-Ourcq je francouzská obec v departementu Seine-et-Marne v regionu Île-de-France. V roce 2011 zde žilo 1 745 obyvatel.\n\nCoulombs-en-Valois, May-en-Multien, Montigny-l'Allier (Aisne), Neufchelles (Oise), Ocquerre, Vendrest, Varinfroy (Oise),\n\n\"Počet obyvatel\" \n\n\n"}
{"id": "1013897", "url": "https://cs.wikipedia.org/wiki?curid=1013897", "title": "Milan Jančuška", "text": "Milan Jančuška\n\nMilan Jančuška (* 21. října 1959, Liptovský Mikuláš) je bývalý slovenský hokejový obránce, v současnosti trenér.\n\nS hokejem začínal v Liptovském Mikuláši jako útočník, později se v Košicích stal obráncem. V sezóně 1979/1980 přišel do klubu VSŽ Košice, kde s výjimkou povinné vojenské služby v Dukle Trenčín (1982 - 1984) odehrál 10 sezón. V nejvyšší soutěži odehrál 392 zápasů, ve kterých vstřelil 92 branek. V sezóně 1990/1991 hrál ve finském klubu KooKoo Kouvola. Následně 5 sezón působil jako hrající trenér ve francouzském klubu HC Megève.\n\nNa nejvyšší úrovni reprezentoval Československo od 16. prosince do 22. prosince 1989 v pěti zápasech, v nichž neskóroval.\n\nPo skončení kariéry začal trénovat mládež HC Košice, následující dvě sezóny byl asistentem u seniorského družstva. Pak následovala dvouletá práce v Popradu. Další tři sezóny trénoval spolu s Robertem Spišákem seniory Košic, v sezóně 2004/2005 francouzsky klub Sangliers Arvert de Clermont. Následně dvě sezóny působil v MHk 32 Liptovský Mikuláš, přičemž v první sezóně i jako asistent reprezentace do 20 let.\nOd roku 2007 do 2010 byl trenérem polského klubu Podhale Nowy Targ, v dalších dvou sezónách KH Sanok, kde však v druhé sezóně skončil předčasně a sezónu dokončil v MsHK Žilina. Od sezóny 2012/2013 je trenérem HK Poprad.\n\n\n"}
{"id": "1013910", "url": "https://cs.wikipedia.org/wiki?curid=1013910", "title": "Coulombs-en-Valois", "text": "Coulombs-en-Valois\n\nCoulombs-en-Valois je francouzská obec v departementu Seine-et-Marne v regionu Île-de-France. V roce 2011 zde žilo 625 obyvatel.\n\nBrumetz (Aisne), Crouy-sur-Ourcq, Dhuisy, Gandelu (Aisne), Germigny-sous-Coulombs, Montigny-l'Allier (Aisne), Vendrest\n\n\"Počet obyvatel\" \n\n"}
{"id": "1013911", "url": "https://cs.wikipedia.org/wiki?curid=1013911", "title": "Coulombs", "text": "Coulombs\n\nCoulombs je název nebo součást názvu tří francouzských obcí:\n\n"}
{"id": "1013913", "url": "https://cs.wikipedia.org/wiki?curid=1013913", "title": "Miloslav Paul", "text": "Miloslav Paul\n\nMiloslav Paul (* 23. července 1958) je bývalý český fotbalový záložník.\n\nOd 17 let hrál fotbal za Lokomotivu Plzeň. Vojnu si odsloužil ve VTJ Hradec Králové. Od roku 1979 hrál v československé lize za TJ Škoda Plzeň. Nastoupil v 75 ligových utkáních a dal 13 gólů. V roce 1983 se zranil a podstoupil operaci kolene. V roce 1990 odešel hrát do Německa Bavorskou ligu za klub 1.FC Kötzting. Z důvodu přetržené achilovky se v roce 1996 vrací do České republiky a hraje za Senco Doubravka. Hráčskou aktivitu ukončil v roce 1999. Žije v obci Vejprnice, kde pomáhá místnímu fotbalovému klubu SK Slavia Vejprnice. Má syna Lukáše, který hraje za SK Slavia Vejprnice.\n\n"}
{"id": "1013914", "url": "https://cs.wikipedia.org/wiki?curid=1013914", "title": "Wordless Music Orchestra", "text": "Wordless Music Orchestra\n\nWordless Music Orchestra je americký symfonický orchestr, který sídlí v New Yorku. Založil jej v roce 2006 manažer Ronen Givony a mimo klasické hudby se věnuje také doprovodu hudebníků z oblasti populární hudby. V lednu roku 2013 například doprovodil hudebníka Johna Calea při jeho newyorských koncertech. S Calem orchestr spolupracoval znovu v listopadu 2017. V březnu následujícího roku také vystupoval s Jonnym Greenwoodem, který představoval své dílo There Will Be Blood. Hlavním dirigentem orchestru je Jeffrey Milarsky.\n\n"}
{"id": "1013915", "url": "https://cs.wikipedia.org/wiki?curid=1013915", "title": "Kamil Bárta", "text": "Kamil Bárta\n\nKamil Bárta (* 14. dubna 1968) je bývalý český fotbalista.\n\nV československé lize hrál za TJ Škoda Plzeň a za RH Cheb.\n\n"}
{"id": "1013916", "url": "https://cs.wikipedia.org/wiki?curid=1013916", "title": "Pavel Krs", "text": "Pavel Krs\n\nPavel Krs (* 17. dubna 1963) je bývalý český fotbalista, obránce.\n\nZačínal v Přešticích. V československé lize hrál za TJ Škoda Plzeň a SK Hradec Králové. Nastoupil v 16 ligových utkáních.\n\nPůsobil také v zahraničí a na sklonku kariéry se vrátil do divizních Přeštic.\n\n"}
{"id": "1013918", "url": "https://cs.wikipedia.org/wiki?curid=1013918", "title": "Stephen Holden", "text": "Stephen Holden\n\nStephen Holden (* 18. července 1941) je americký spisovatel a hudební, filmový a divadelní kritik. Poté, co v roce 1963 dokončil studium Yaleově univerzitě, začal pracovat pro hudební vydavatelství RCA Records. Později se začal věnovat novinářské činnosti a psal do časopisů, jako byly například \"Rolling Stone\" a \"The Village Voice\". V roce 1980 vydal román \"Triple Platinum\". Roku 1987 byl oceněn cenou Grammy za nejlepší poznámky k albu (za album \"\"). V roce 1988 začal psát pro \"The New York Times\".\n"}
{"id": "1013929", "url": "https://cs.wikipedia.org/wiki?curid=1013929", "title": "Milan Kohout (fotbalista)", "text": "Milan Kohout (fotbalista)\n\nMilan Kohout (* 25. dubna 1963) je bývalý český fotbalista.\n\nV československé lize hrál za TJ Škoda Plzeň. Nastoupil v 5 ligových utkáních. Ve druhé nejvyšší soutěži nastoupil ve 48 utkáních a dal 1 gól.\n\n"}
{"id": "1013933", "url": "https://cs.wikipedia.org/wiki?curid=1013933", "title": "Otokar Walter", "text": "Otokar Walter\n\nJméno Otokar Walter mělo více osobností:\n"}
{"id": "1013934", "url": "https://cs.wikipedia.org/wiki?curid=1013934", "title": "Karel Andrlík", "text": "Karel Andrlík\n\nJméno Karel Andrlík mělo více osobností:\n"}
{"id": "1013938", "url": "https://cs.wikipedia.org/wiki?curid=1013938", "title": "Pitevna (film)", "text": "Pitevna (film)\n\nPitevna (v thajském originále: Sop) je thajský hororový film z roku 2006. Režisérem filmu je Dulyasit Niyomgul. Hlavní role ve filmu ztvárnili Natthamonkarn Srinikornchot, Nirut Sirichanya, Komgrich Yuttiyong a Joanne Michele Ivanitz.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013939", "url": "https://cs.wikipedia.org/wiki?curid=1013939", "title": "BMW K 1200 S", "text": "BMW K 1200 S\n\nBMW K 1200 S je sportovně cestovní motocykl, vyvinutý firmou BMW, vyráběný v letech 2005-2009. Jeho nástupcem se stal model BMW K 1300 S. Motor je řadový čtyřválec chlazený kapalinou. Zadní kolo je letmo uložené.\n\n\n\n"}
{"id": "1013940", "url": "https://cs.wikipedia.org/wiki?curid=1013940", "title": "Květoslav Palov", "text": "Květoslav Palov\n\nKvětoslav Palov (* 6. prosince 1962 Brno) je bývalý český a australský cyklista. V roce 1987 jako první Čech absolvoval Tour de France. Má přezdívku \"Omar\".\n\nKvětoslav Palov se narodil 6. prosince 1962 v Brně. V roce 1980 jako dorostenec vyhrál třetí etapu Závodu míru mládeže. V osmdesátých letech se dostal do československé seniorské reprezentace. Na jaře 1986 vyhrál jednorázový závod Brno - Velká Bíteš - Brno. Později tento rok po závodech v Itálii, kam odjel se svým týmem Dukla Brno, emigroval.\n\nS československým pasem, ale za britský tým ANC Halfors se jako první Čech v roce 1987 zúčastnil Tour de France, kterou dokončil na 103. místě.. Profesionálně se cyklistice věnoval do roku 1991, nejprve v belgickém týmu S.E.F.B. - Tönissteiner a následně již jen v Austrálii v týmu Repco Cycles. V australských barvách jezdil od roku 1988.\n\nŽije a podniká v australském Rockhamptonu.\n"}
{"id": "1013943", "url": "https://cs.wikipedia.org/wiki?curid=1013943", "title": "AS 314", "text": "AS 314\n\nAS 314 (též také V452 Scuti) je hvězda, bílý hyperobr v souhvězdí Štítu. Vzhledem ke zdánlivé hvězdné velikosti 10,01 je pozorovatelná malými teleskopy.\n\nAS 314 byla studována do roku 2000, kdy byla zjištěna vzdálenost asi 32 600 ly (10 000 pc), zářivý výkon asi 160 000krát větší než jaký má Slunce a poloměr asi 200krát větší oproti slunečnímu a také původní hmotnost asi 20 M☉. Hvězda ztrácí každým rokem 2×10 hmotnosti Slunce, tedy 1 M☉ za 50 000 let.\n"}
{"id": "1013944", "url": "https://cs.wikipedia.org/wiki?curid=1013944", "title": "Waltershausen", "text": "Waltershausen\n\nWaltershausen je sídlo ve středním Německu ležící ve vzdálenosti 35 kilometrů jihozápadním směrem od Erfurtu. Severně od města vede německá dálnice A4. Přímo městem prochází železniční trať spojující Fröttstädt a Friedrichroda. Ve městě žilo ke konci roku 2012 celkem 10 287 obyvatel, z nichž bylo 51 % (5262) žen a zbytek (5025) mužů.\n\nVe městě se nachází strojírenská továrna, kterou v srpnu 1920 založil Artur Ade spolu se svým partnerem a pojmenovali ji „Ade & Irrgang“. Zdejší produkce obsahovala menší traktory a zemědělské stroje. Během druhé světové války se její produkce přeorientovala na zakázky wehrmachtu. Město bylo po válce součástí sovětské okupační zóny a samotná firma přejmenovaná na „VEB Fahrzeugwerk Waltershausen“ se začlenila do státního podniku „IFA (Industrieverband Fahrzeugbau)“. Vyráběly se zde vedle jiného také automobily značky Multicar (včetně v Československu nejrozšířenějšího výrobku zdejší automobilky, vozítka Multicar M 25).\n\n"}
{"id": "1013945", "url": "https://cs.wikipedia.org/wiki?curid=1013945", "title": "Ples příšer", "text": "Ples příšer\n\nPles příšer (v americkém originále: Monster’s Ball) je americký dramatický film z roku 2001. Režisérem filmu je Marc Forster. Hlavní role ve filmu ztvárnili Billy Bob Thornton, Heath Ledger, Halle Berry, Peter Boyle a Sean Combs.\n\nHalle Berry získala za roli v tomto filmu Oscara a cenu Screen Actors Guild Award a byla dále nominována na Zlatý glóbus a cenu BAFTA. Nominaci na Oscara pak získali scenáristé Milo Addica a Will Rokos.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013947", "url": "https://cs.wikipedia.org/wiki?curid=1013947", "title": "Tomáš Ždánský", "text": "Tomáš Ždánský\n\nTomáš Ždánský (23. července 1915, Archlebov, Rakousko-Uhersko – 13. prosince 1998, Kyjov, Česko) byl český římskokatolický arcikněz, děkan, pedagog, publicista, organizátor.\nVzdělání získal na obecné škole v Archlebově (1921–1926), měšťanské škole ve Ždánice (1926–1928), gymnáziu v Kyjově (1928–1930), Státním gymnáziu v Brně v Aleji č. 14 (1930–1936) a Teologickém učilišti v Brně (1936–1941). V roce 1943 vykonal katechetickou zkoušku. Ordinován do služby byl 5. července 1941. Poté působil v poutním kostele Zvěstování Panny Marie v Brně-Tuřanech (1941–1944), v kostele Neposkvrněného Početí Panny Marie v Brně na Křenové ulici (1944–1945), v kostele Nanebevzetí Panny Marie v Oleksovicích u Znojma (1945–1953), v poutním kostele sv. Anny v Žarošicích (1953–1998) – též ve funkci děkana děkanství žarošického (1973–1996) a arcikněze arcikněžství slavkovského (od. r. 1989). Proslul jako „\"věrný strážce Staré Matky Boží Žarošské Divotvůrkyně Moravy\"“, vzdělanec, budovatel, pedagog a organizátor. Přínosná je jeho činnost publikační. V neděli 13. prosince 2015 byl in memoriam jmenován čestným občanem obce Žarošice.  \n\n\n"}
{"id": "1013949", "url": "https://cs.wikipedia.org/wiki?curid=1013949", "title": "Podezření (film, 2000)", "text": "Podezření (film, 2000)\n\nPodezření (v americkém originále: Under Suspicion) je americký kriminální film z roku 2000. Režisérem filmu je Stephen Hopkins. Hlavní role ve filmu ztvárnili Gene Hackman, Morgan Freeman, Thomas Jane, Monica Bellucci a Nydia Caro.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013960", "url": "https://cs.wikipedia.org/wiki?curid=1013960", "title": "Institut plánování a rozvoje hl. m. Prahy", "text": "Institut plánování a rozvoje hl. m. Prahy\n\nInstitut plánování a rozvoje hlavního města Prahy (\"IPR Praha\") je příspěvková organizace, jejímž zřizovatelem je hl. m. Praha. Je hlavním koncepčním pracovištěm Prahy v oblasti architektury, urbanismu, rozvoje a tvorby města a spolupracuje na významných rozhodnutích v těchto oblastech. Sídlí v budovách bývalého Sdružení projektových ateliérů na Praze 2. Současným ředitelem je Ondřej Boháč.\n\nInstitut zpracovává a koordinuje dokumenty v oblasti strategického a územního plánování a rozvoje, veřejného prostoru a dokumenty dopravní, technické, krajinné a ekonomické infrastruktury. Na IPR Praha došlo během roku 2014 k schválení několika klíčových dokumentů, např. Koncepce pražských břehů, Manuálu tvorby veřejných prostranství či Pražských stavebních předpisů. V současné době zároveň dochází k aktualizaci Strategického plánu hl. m. Prahy a nového Územního plánu hl. m. Prahy (Metropolitní plán).\n\nV listopadu 2013 vyvrcholil proces transformace IPR Praha z dřívějšího Útvaru rozvoje hl. m. Prahy (\"ÚRM\"), který vznikl v roce 1994 reorganizací Útvaru hlavního architekta hl. m. Prahy (\"ÚHA\") zřízeného Národním výborem hl.m. Prahy (\"NVP\") v roce 1961. Transformovaný IPR Praha vychází z nového přístupu města, jehož cílem je chytré, realistické a koncepční plánování a správa města v souladu s konceptem SMART City.\n\nV souvislosti s rozšířením agendy vznikla v roce 2012 ještě pod hlavičkou ÚRM nová koncepční pracoviště jako Kancelář metropolitního plánu, Kancelář veřejného prostoru nebo Pracoviště pro územní a stavební standardy. Jejich společným cílem je vrátit do oblasti plánování a správy města důraz na vysokou kvalitu života. Mezi hlavní činnosti IPR Praha nově patří také výzkumná a vzdělávací činnost a využívání dat, informací a znalostí v rámci aplikovaného výzkumu.\n\nTransformovaný IPR Praha realizuje změnu systému plánování a rozvoje hlavního města. Město Praha dnes přenastavuje klíčové dokumenty v této oblasti souběžně, což umožní vytvořit nový provázaný a ucelený systém, který bude odpovídat potřebám metropole v 21. století.\n\nOdborné činnosti IPR Praha reprezentuje pět sekcí, další sekce se starají o vnější vztahy a provoz instituce.\n\nÚkolem Sekce strategií a politik je zpracovávání metropolitních strategických, koncepčních a analytických dokumentů. Doporučuje či nastavuje nástroje a mechanismy umožňující efektivní a systémové plánování města. Zodpovídá za aktualizaci hlavního strategického rozvojového dokumentu, Strategického plánu hl. m. Prahy. Dále zpracovává a koordinuje přípravu strategických projektů města, monitoruje a garantuje provázanost existujících a nově vznikajících plánů a strategií.\n\nSekce se skládá ze tří kanceláří: Kanceláře strategie a rozvoje, Kanceláře inovační politiky a Kanceláře analýz a prognóz.\n\nSekce plánování města se zabývá územním plánováním, má na starosti platný územní plán a činnosti související s jeho změnami, dále agendu spojenou se zastupováním hl. m. Prahy jako účastníka územního řízení, podává informace a konzultuje záměry v území, a zpracovává vyjádření IPR k nim. Dále se věnuje architektonickým soutěžím, k tématům dle usnesení Rady města, s cílem získat co nejlepší návrhy, tedy řešení staveb či využití území apod.\n\nSekci tvoří Kancelář podpory území a Kancelář projektů a soutěží.\n\nKancelář metropolitního plánu, zpracovávající nový Územní plán hl. m. Prahy – Metropolitní plán, byla jako zvláštní organizační jednotka vyčleněna pod přímé řízení ředitele IPR.\n\nSekce detailu města tvoří jediná Kancelář veřejného prostoru jako pracoviště, které zajišťuje, tvoří a koordinuje metodické materiály, koncepce a záměry v oblasti veřejného prostoru a zároveň poskytuje konzultace k záměrům na území hl. m. Prahy ve vztahu k veřejnému prostoru.\nSekce prostorových informací zajišťuje a rozvíjí geografická data hl. m. Prahy včetně zapojení informačních technologií a datového obsahu pro úlohy řešené veřejnou správou hl. m. Prahy. Spravuje Centrální datový sklad geografických informačních systémů (GIS) a základního mapového díla Prahy (Digitální mapy veřejné správy hl. m. Prahy). Sekce vyvíjí a spravuje informační systémy pro práci s geografickými daty a poskytuje je veřejnosti, odborům Magistrátu hl. m. Prahy a městským částem.\n\nTvořena Kancelářemi dopravní, technické a krajinné infrastruktury; je partnerem a zároveň poskytovatelem průřezové oborové podpory pro Sekci strategií a politik, Sekci plánování města i Sekci detailu města. Zpracovává analýzy, rozbory, podklady a návrhy týkající se dopravní, technické a krajinné infrastruktury a má na starost koncepční úkoly v těchto oblastech. Členové Kanceláře dále reprezentují ve svých oborech IPR Praha v komisích a pracovních skupinách, které jsou zakládány hlavním městem.\n\nDalší složky IPR se vztahem k veřejnosti:\n\nKancelář komunikace je hlavním zdrojem informací o činnosti IPR Praha pro laickou i odbornou veřejnost. Podílí se mimo jiné na přípravě nového informačního centra a má na starosti celkovou propagaci IPR Praha v médiích a na veřejnosti.\n\nKancelář participace vznikla k posílení participativního plánování, které pomáhá sladit názory hlavních účastníků plánovacích procesů, budovat konsensus a předcházet konfliktům mezi stranami, zastupujícími různé zájmy. Kancelář připravila Manuál participace a řeší projekty ve spolupráci s městskými částmi, odbory magistrátu a příspěvkovými organizacemi města. Nabízí pomoc při nastavení procesu zapojení občanů do projektů, ať už se týkají územního, strategického plánování, nebo tvorby veřejných prostranství.\n\nKancelář zastřešuje činnosti na aktivitě Centra architektury a městského plánování (CAMP). Jeho hlavním posláním je zlepšit současnou podobu veřejné debaty o rozvoji Prahy. CAMP poslouží nejen architektům, projektantům a investorům, ale stejně tak městským částem, neziskovým organizacím a všem občanům jako základní zdroj přehledných a dostupných informací o přítomnosti a budoucnosti hlavního města.\n\nMetropolitní plán má být novým územním plánem hlavního města Prahy, jehož pořízení bylo zahájeno na základě usnesení Zastupitelstva hl. m. Prahy ze 7. června 2012. Pořizovatelem Metropolitního plánu je Odbor stavební a územního plánu MHMP, zpracovatelem je Institut plánování a rozvoje hlavního města Prahy (\"IPR Praha\"), při kterém zpracování plánu zajišťuje Kancelář metropolitního plánu. Zadání Metropolitního plánu bylo schváleno v září 2013 Zastupitelstvem hl. m. Prahy.\n\nV dubnu 2014 byla představena první část Konceptu odůvodnění Metropolitního plánu, který je podkladem pro předběžnou diskusi o metodice plánu, o možnostech návrhu, o způsobu možných řešení problémů Prahy a její metropolitní oblasti. V září 2017 byl Metropolitní plán odevzdán pořizovateli a bylo zahájeno posouzení vlivu na životní prostředí, projednávání dle Stavebního zákona by mělo začít na jaře 2018. Odevzdání Metropolitního plánu je dle schváleného harmonogramu předpokládáno v roce 2022.\n\nStrategický plán hl. m. Prahy je dlouhodobý koncepční dokument, který formuluje společně sdílenou vizi sociálně ekonomického rozvoje města a hlavní směry tohoto rozvoje, stanovuje jeho strategické cíle a priority při řešení současných klíčových otázek. Upozorňuje na výzvy, které může Praze přinést budoucí vývoj na městské i celoevropské úrovni. Jedním z hlavních cílů při přípravě strategického plánu je jeho srozumitelnost a použitelnost v praxi. Do jeho přípravy jsou pravidelně zapojováni zástupci veřejné správy a městských institucí, neziskového i soukromého sektoru, kteří pod vedením týmu odborníků diskutují o problémech a tématech rozvoje Prahy. Aktualizace Strategického plánu hl. m. Prahy je připravována jako celková revize dosavadního dokumentu schváleného Zastupitelstvem hl. m. Prahy v roce 2008.\n\nManuál tvorby veřejných prostranství slouží jako základní podklad pro koncepční přístup k veřejným prostranstvím v Praze. Manuál obsahuje principy, pravidla, doporučení a kritéria tvorby kvalitních veřejných prostranství. Jednotlivé části manuálu definují kvalitu veřejných prostranství a nástroje k jejímu dosažení ve struktuře od velkého měřítka po detail.\n\nManuál má především iniciovat přeměnu Prahy ve město, jehož ulice, náměstí a parky jsou přívětivé pro obyvatele. Je určen projektantům, investorům, správcům i uživatelům, proto musí být srozumitelný a využitelný v praxi a musí s ním být dobře seznámeni všichni aktéři tvorby veřejných prostranství.\n\nPo schválení Radou hl. m. Prahy v červnu 2014 se Manuál tvorby veřejných prostranství stal principiálně závazným pro odbory pražského magistrátu, organizace zřízené nebo založené hl. m. Prahou a subjekty čerpající investice z rozpočtu hl. m. Prahy (např. ELTODO, PVK), tedy pro ty instituce, které se zároveň řídí pravidly pro přípravu investic ve veřejném prostranství. Pro městské části má manuál doporučující charakter.\n\nNové Pražské stavební předpisy (PSP) byly schváleny v červnu 2014. Jako takové PSP stanovují, jak se staví, ne kolik nebo kde se staví, a umožňují řešit soudobé problémy města 21. století. Navazují tak na stávající právní úpravu a vracejí se k tradičním regulativům. Přinášejí osvědčené modely regulace vyspělých evropských měst, jež se pravidelně umisťují na předních příčkách žebříčku kvality života (např. Vídeň). Oproti dosavadnímu předpisu se návrh PSP nově věnuje zejména dosud opomíjeným urbanistickým vztahům – vychází z faktu, že budovy nejsou pouhými solitéry, nýbrž spoluvytvářejí obraz města.\n\nObecným principem uplatňovaným v předkládaném návrhu je důsledné hledání veřejného zájmu při stanovení každého jednotlivého požadavku. Dalším z principů dokumentu je vize kompaktního města krátkých vzdáleností s nízkými nároky na dopravu a technickou infrastrukturu, která je aktuálním obecně uznávaným přístupem k plánování měst ve vyspělých zemích. Pro jeho uplatnění je třeba přehodnotit přístup k využívání území, aby se předcházelo jeho plýtvání, záboru volné krajiny a poškozování ekosystémů.\n\nKoncepce pražských břehů je strategický a iniciační dokument, který umožní plánování rozvoje prostoru řeky v celoměstském kontextu. Cílem je, aby byly břehy prostupné a poskytovaly obyvatelům různorodé možnosti využití od živých oblastí s bohatým kulturním programem až po klidové a rekreační zóny. Koncepce má ambici ukončit současný stav, kdy jdou dílčí investice státních správců, města, ale i jednotlivých soukromníků často proti sobě.\n\nPravidla pro přípravu investic na veřejných prostranstvích pomáhají koordinovat a zefektivňovat čerpání financí z veřejného rozpočtu určených například na úpravy parků, ulic či náměstí nebo dopravní a technickou infrastrukturu s dopadem na veřejná prostranství tak, aby Pražanům přinesly maximální užitek. Díky pravidlům bude kvalita veřejných prostranství jednou z priorit při přípravě investic. Navíc posilují koordinaci aktivit městských částí a hl. m. Prahy.\n\nZásady územního rozvoje (\"ZÚR\") jsou nástrojem územního plánování na úrovni krajů a jsou nadřazeny územním plánům obcí. Jsou tedy jakýmsi strategickým územním plánem celého kraje. Zásady územního rozvoje jsou relativně novým nástrojem, který byl zaveden v roce 2007. Pravidelnou aktualizaci této dokumentace předepisuje zákon nejdéle každé čtyři roky. Podkladem pro zpracování Zásad územního rozvoje jsou Územně analytické podklady a vycházejí z Politiky územního rozvoje ČR.\n\nÚzemně analytické podklady hl. m. Prahy (ÚAP) slouží jako podklad při plánování rozvoje území včetně přípravy územního plánu města, strategického plánu a dalších dokumentací. Slouží také jako podklad pro územně plánovací a územně správní činnosti. ÚAP jsou aktuálním popisem města, ve kterém lze sledovat jeho postupný vývoj. Podklady charakterizují významné hodnoty města, limity, problémy i možnosti jeho dalšího rozvoje. Kromě prostorových vztahů ÚAP zohledňují také ekonomické, sociálně demografické a kulturní aspekty nebo úroveň životního prostředí.\n\nKoncepce má za cíl poskytnout správě města, obyvatelům, investorům a nejširší veřejnosti hmatatelný podklad pro rozhodování o prioritách výstavby a rozvoje tramvajové sítě v Praze a alokovat na ni prostředky. Jedná se o aktualizaci materiálu z roku 2012, který vycházel z Prahy kolejové – programu rozvoje veřejné dopravy pro nový územní plán z roku 2008.\n\nOperační program Praha – pól růstu ČR (\"OP Praha\") aktuálně vstupuje do programového období 2014–2020. IPR Praha tuto agendu koordinuje. Praha má jako více rozvinutý region specifické podmínky jak pro koncentrování finančních prostředků, tak pro spoluúčast na nich. Proto nejsou finance z EU určeny na konvergenci – přibližování úrovně méně rozvinutých regionů úrovni více rozvinutých regionů –, ale na konkurenceschopnost. Prostřednictvím OP Praha – pól růstu ČR tak budou podporovány intervence a oblasti s vysokou přidanou hodnotou, které budou v dalším období pro Prahu určující a jež budou působit jako prorůstová a inovační.\n\nZákladní vizí urbanistického konceptu Smart Prague – který vychází z konceptu Smart Cities a jehož agendu IPR Praha koordinuje – je efektivně a systematicky v Praze podporovat rozvoj a propojení kvalitní energetické, telekomunikační, dopravní a environmentální infrastruktury, vzdělanosti, kultury a podnikání s vysokou přidanou hodnotou. Hlavní město musí začít intenzivně pracovat na SMART projektech, protože programové období EU 2014–2020 je poslední, v němž Praha jako jeden z nejrozvinutějších regionů EU obdrží ze strany EU větší finanční prostředky. Po roce 2020 bude moci čerpat finance už jenom na projekty s vysokou přidanou hodnotou. Koordinace a realizace konceptu Smart Prague je v gesci IPR Praha, jeho naplňování posiluje vnitrostátní i mezinárodní pozice Prahy ve smyslu Smart Cities.\n\nIntegrované územní investice (\"ITI\") jsou nový nástroj k integrované realizaci územních strategií, který Evropská komise navrhla pro programové období 2014–2020. IPR Praha ITI zpracovává a koordinuje. Tento nástroj umožňuje členským státům naplňovat cíle operačních programů komplexně a slučovat finanční zdroje z několika prioritních os jednoho nebo více Operačních programů. ITI se soustředí na velké strategické projekty s prokazatelně pozitivním dopadem na propojené regiony jednotlivých metropolitních oblastí.\n\nIPR Praha se snaží o aktivní zapojení hlavního města do sítě evropských metropolí. V návaznosti na Evropskou unii tato platforma zajišťuje sdílení informací a znalostí k podpoře projektů z různých fondů a zdrojů v Evropě. Zároveň slouží jako síť odborníků v jednotlivých oborech a na různá témata. IPR Praha s jednotlivými odbory magistrátu pracuje na komplexním zajištění spolupráce a profesionální reprezentace Prahy navenek. EUROCITIES zajišťují a umožňují aktivním členům vytváření a realizaci konkrétních projektů, které jsou nejčastěji financovány z fondů EU.\n\nCílem projektu je vývoj a aplikace urbanistických strategií a opatření vedoucí k adaptaci a snižování výskytu a účinku extrémně vysokých teplot v centrech velkoměst, tzv. „tepelných ostrovech měst“. Mezi lety 2000 a 2010 narostl počet tzv. tropických dní o dvanáct. Extrémně vysoké teploty v létě zatěžují zdraví obyvatel nejen zvýšenými teplotami samými, ale také zvýšenou koncentrací škodlivin v ovzduší.\n\nDigitální mapa veřejné správy hl. m. Prahy (dále jen „digitální mapa“) je z hlediska obsahu a úrovně podrobnosti nejrozsáhlejší a nejkomplexnější digitální mapové dílo svého druhu v ČR. Sdružuje základní digitální mapové podklady nezbytné pro výkon klíčových činností veřejné správy v Praze a rozvoj území Prahy. Její součástí jsou technická mapa, účelová katastrální mapa, ortofotomapy, 3D model Prahy a základní mapa Prahy v měřítku 1:25000. Digitální mapa je postupně rozvíjena od roku 1989.\n\nGeoportál je základní internetový zdroj veřejnosti přístupných map a informací o území Prahy. Stránky nabízejí více než třicet on-line map Prahy – od leteckých snímků z různých let přes hlukovou mapu až po mapu nejfotografovanějších míst. Každý si tak může snadno najít podrobné informace o jakékoli části území Prahy.\n\n"}
{"id": "1013962", "url": "https://cs.wikipedia.org/wiki?curid=1013962", "title": "Let's Face the Music and Dance (album)", "text": "Let's Face the Music and Dance (album)\n\nLet's Face the Music and Dance je studiové album amerického countryového hudebníka Willieho Nelsona, vydané v dubnu roku 2013. Jde o jeho druhé album vydané poté, co podepsal smlouvu s hudebním vydavatelstvím Legacy Recordings. Producentem alba byl, stejně jako v předchozím případě, Buddy Cannon. V žebříčku Billboard 200 se album umístilo na 49. příčce. Svůj název album dostalo podle stejnojmenné písně od Irvinga Berlina\n"}
{"id": "1013966", "url": "https://cs.wikipedia.org/wiki?curid=1013966", "title": "Pohřeb (film)", "text": "Pohřeb (film)\n\nPohřeb (v americkém originále: The Funeral, v dalším českém názvu: Pomsta) je americký kriminální film z roku 1996. Režisérem filmu je Abel Ferrara. Hlavní role ve filmu ztvárnili Christopher Walken, Chris Penn, Annabella Sciorra, Isabella Rossellini a Vincent Gallo.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013968", "url": "https://cs.wikipedia.org/wiki?curid=1013968", "title": "Pochoduj nebo zemři", "text": "Pochoduj nebo zemři\n\nPochoduj nebo zemři (v britském originále: March or Die) je britský dramatický film z roku 1977. Režisérem filmu je Dick Richards. Hlavní role ve filmu ztvárnili Gene Hackman, Terence Hill, Catherine Deneuve, Max von Sydow a Ian Holm.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013969", "url": "https://cs.wikipedia.org/wiki?curid=1013969", "title": "Genetická prognóza", "text": "Genetická prognóza\n\nGenetická prognóza spočívá ve stanovení pravděpodobnosti s jakou čekané či plánované dítě bude v uvažovaném znaku zdravé či postižené. Závisí především na typu přenosu a na segregačních poměrech.\n\nGenetickou prognózu definoval Harper v osmdesátých letech 20. století takto: „Je to proces, při kterém dostane pacient nebo jeho příbuzní s rizikem fakultativně dědičné choroby informaci o jejích následcích, pravděpodobnosti, s jakou se u nich vyvine a s jakou ji přenesou na svoje potomstvo, stejně jako o způsobech prevence a terapeutického ovlivnění.\n\nDíky získaným informacím lze předejít narození potomka s chorobou. (Prenatální diagnostika, umělé oplodnění, darování vajíček a spermií, adopce,…)\n\nMusíme znát:\n"}
{"id": "1013971", "url": "https://cs.wikipedia.org/wiki?curid=1013971", "title": "Poldovi v patách", "text": "Poldovi v patách\n\nPoldovi v patách (v americkém originále: The Hard Way) je americký akční film z roku 1991. Režisérem filmu je John Badham. Hlavní role ve filmu ztvárnili Michael J. Fox, James Woods, Stephen Lang, Annabella Sciorra a John Capodice.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013974", "url": "https://cs.wikipedia.org/wiki?curid=1013974", "title": "Policajt v Beverly Hills II", "text": "Policajt v Beverly Hills II\n\nPolicajt v Beverly Hills II (v americkém originále: Beverly Hills Cop II) je americký akční film z roku 1987. Režisérem filmu je Tony Scott. Hlavní role ve filmu ztvárnili Eddie Murphy, Judge Reinhold, John Ashton, Jürgen Prochnow a Ronny Cox. Jedná se o pokračování filmu \"Policajt v Beverly Hills\".\n\nFilm byl nominován na Oscara a Zlatý glóbus v kategorii nejlepší titulní píseň.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013976", "url": "https://cs.wikipedia.org/wiki?curid=1013976", "title": "Mariánská daň", "text": "Mariánská daň\n\nMariánská daň byla veřejná sbírka určená především k podpoře zachování náboženského života v českém pohraničí, postiženém po druhé světové válce odsunem Němců včetně německého duchovenstva. Vyhlásil ji v roce 1946 tehdejší rektor pražského kněžského semináře Mons. ThDr. Josef Beran, který chtěl její první výtěžek předložil nástupci kardinála Kašpara v úřadu pražského arcibiskupa (tím se nakonec krátce nato stal on sám). Z výtěžku se hradilo například jízdné za cesty do pohraničí nebo mzda farních sester, ale částečně také opravy sakrálních staveb v pohraničních částech pražské arcidiecéze. Mariánská daň přinášela církvi poměrně hodně peněz, takže byla po únoru 1948 komunistickým režimem zakázána.\n"}
{"id": "1013977", "url": "https://cs.wikipedia.org/wiki?curid=1013977", "title": "Policajt v Beverly Hills III", "text": "Policajt v Beverly Hills III\n\nPolicajt v Beverly Hills III (v americkém originále: Beverly Hills Cop III) je americký akční film z roku 1994. Režisérem filmu je John Landis. Hlavní role ve filmu ztvárnili Eddie Murphy, Timothy Carhart, Judge Reinhold, Héctor Elizondo a Theresa Randle. Jedná se o druhé pokračování filmu \"Policajt v Beverly Hills\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013979", "url": "https://cs.wikipedia.org/wiki?curid=1013979", "title": "Gandia", "text": "Gandia\n\nGandia je přímořské město, které se nalézá v provincii Valencia ve východním Španělsku. Dnes má díky své poloze na Costa del Azahar významné příjmy z turistického ruchu.\n\nV 15. a 16. století bývalo město významným kulturním a obchodním centrem. V 15. století mělo svou univerzitu, v téže době zde byl vybudován klášter sv. Kláry \"(Convento de Santa Clara)\". Město proslavil rod Borgiů – někteří z jeho členů používali titul \"vévodů z Gandie\". Během renesance získal tento rod velkou politickou moc a bohatství, pocházeli z něj i dva papežové: Kalixt III. a Alexandr VI.\n"}
{"id": "1013981", "url": "https://cs.wikipedia.org/wiki?curid=1013981", "title": "Field Music", "text": "Field Music\n\nField Music je anglická rocková skupina, která vznikla v roce 2004 ve městě Sunderland. Skupinu tvoří bratři David a Peter Brewisovi a zpočátku ve skupině působil ještě klávesista Andrew Moore. Při koncertech skupinu doprovází další hudebníci. Své první album skupina vydala v roce 2005, v následujícím roce pak následovalo kompilační album složené z raritních nahrávek a do roku 2012 skupina vydala další tři studiová alba; v roce 2012 také vyšlo album složené z coververzí písní různých autorů.\n\n\n"}
{"id": "1013982", "url": "https://cs.wikipedia.org/wiki?curid=1013982", "title": "Policajt ze školky", "text": "Policajt ze školky\n\nPolicajt ze školky (v americkém originále: Kindergarten Cop) je americký akční film z roku 1990. Režisérem filmu je Ivan Reitman. Hlavní role ve filmu ztvárnili Arnold Schwarzenegger, Penelope Ann Miller, Pamela Reed, Linda Hunt a Richard Tyson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013984", "url": "https://cs.wikipedia.org/wiki?curid=1013984", "title": "Císařská silnice", "text": "Císařská silnice\n\nCísařská silnice (též říšská silnice, erární silnice) byla v habsburské monarchii pozemní komunikace vybudovaná na základě rozhodnutí, které učinil císař Karel VI. Základní silniční síť v Čechách a na Moravě byla dobudována kolem roku 1850 a měla délku asi 4 000 km.\n\nŘíšská silnice bylo též označení jedné ze šesti hlavních silnic v Čechách, jejichž výstavbu schválil císař Karel VI. roku 1727. Nazývala se tak silnice z Prahy na Beroun, Plzeň a odtud do Chodska a Bavorska anebo směrem na Cheb, zvaná též norimberská či plzeňská silnice.\n\n\n"}
{"id": "1013985", "url": "https://cs.wikipedia.org/wiki?curid=1013985", "title": "Ponorka U-571", "text": "Ponorka U-571\n\nPonorka U-571 (v americkém originále: U-571) je americko-francouzský akční film z roku 2000. Režisérem filmu je Jonathan Mostow. Hlavní role ve filmu ztvárnili Matthew McConaughey, Bill Paxton, Harvey Keitel, Jon Bon Jovi a David Keith. \n\nFilm získal Oscara za nejlepší střih zvuku. Dále byl nominován v kategorii nejlepší zvuk.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013987", "url": "https://cs.wikipedia.org/wiki?curid=1013987", "title": "Lophophora (můry)", "text": "Lophophora (můry)\n\nLophophora je rod australských můr z čeledi \"Noctuidae\". Zahrnuje celkem pět druhů.\n\n\n"}
{"id": "1013992", "url": "https://cs.wikipedia.org/wiki?curid=1013992", "title": "Poslední mise", "text": "Poslední mise\n\nPoslední mise (v německém originále: Final Contract: Death on Delivery) je německý akční film z roku 2006. Režisérem filmu je Axel Sand. Hlavní role ve filmu ztvárnili Drew Fuller, Tanja Wenzel, Ken Bones, Sam Douglas a Alison King. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013993", "url": "https://cs.wikipedia.org/wiki?curid=1013993", "title": "Railway Capital", "text": "Railway Capital\n\nRailway Capital a.s. (VKM: RCAS) je český železniční dopravce se sídlem v Praze, který provozuje, mezi jinými, víkendovou železniční dopravu na tratích Opava – Jakartovice, Moravské Budějovice – Jemnice, Lovosice – Most a Kadaň – Podbořany. Akcionářem obchodní společnosti je Jan Šatava, který byl dříve dlouholetým šéfem Jindřichohradeckých místních drah.\n\nV letech 2016 a 2017 si společnost v osobní dopravě udržovala na síti SŽDC tržní podíl ve výši 0,01 % (dle hrtkm).\n\nPro provozování osobních vlaků společnost využívá vlastní motorové vozy řady 810. Konkrétně jde o stroje č. 391, 405, 526, 536 a 623 pocházející ze Slovenska. Motorový vůz 810.623 pak v červenci 2014 zahajoval obnovený provoz osobních vlaků z Opavy do Jakartovic.\n\nSpolečnost se zabývá rovněž provozováním vleček, v roce 2018 provozovala tyto:\n"}
{"id": "1013999", "url": "https://cs.wikipedia.org/wiki?curid=1013999", "title": "Poslední píseň (film, 2007)", "text": "Poslední píseň (film, 2007)\n\nPoslední píseň (v britském originále: Four Last Songs) je britský dramatický film z roku 2007. Režisérem filmu je Francesca Joseph. Hlavní role ve filmu ztvárnili Stanley Tucci, Rhys Ifans, Hugh Bonneville, Jena Malone a Jessica Hynes. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014000", "url": "https://cs.wikipedia.org/wiki?curid=1014000", "title": "Poslové spravedlnosti", "text": "Poslové spravedlnosti\n\nPoslové spravedlnosti (v americkém originále: The Ministers) je americký kriminální film z roku 2009. Režisérem filmu je Franc. Reyes. Hlavní role ve filmu ztvárnili John Leguizamo, Florencia Lozano, Harvey Keitel, Diane Venora a Wanda De Jesus. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014001", "url": "https://cs.wikipedia.org/wiki?curid=1014001", "title": "Povodeň (film)", "text": "Povodeň (film)\n\nPovodeň (v americkém originále: Hard Rain) je americko-britský akční film z roku 1998. Režisérem filmu je Mikael Salomon. Hlavní role ve filmu ztvárnili Morgan Freeman, Christian Slater, Randy Quaid, Minnie Driver a Edward Asner.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014002", "url": "https://cs.wikipedia.org/wiki?curid=1014002", "title": "Farnborough FC", "text": "Farnborough FC\n\nFarnborough FC (celým názvem: Farnborough Football Club) je anglický fotbalový klub, který sídlí ve městě Farnborough v nemetropolitním hrabství Hampshire. Založen byl v roce 1967 pod názvem Farnborough Town FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá, žlutá a bílá.\n\nSvé domácí zápasy odehrává na stadionu Cherrywood Road s kapacitou 7 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1014003", "url": "https://cs.wikipedia.org/wiki?curid=1014003", "title": "Sečovská Polianka", "text": "Sečovská Polianka\n\nSečovská Polianka ( ) je obec na východním Slovensku v okrese Vranov nad Topľou. V roce 2013 zde žilo 2 768 obyvatel, rozloha katastru obce je 2 210 ha. První písemná zmínka pochází z roku 1272.\n\nObcí protéká řeka Topľa.\n\n"}
{"id": "1014006", "url": "https://cs.wikipedia.org/wiki?curid=1014006", "title": "Presumpce viny (film)", "text": "Presumpce viny (film)\n\nPresumpce viny (v americkém originále: Out of Time) je americký kriminální film z roku 2003. Režisérem filmu je Carl Franklin. Hlavní role ve filmu ztvárnili Denzel Washington, Eva Mendes, Sanaa Lathan, Dean Cain a John Billingsley. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014007", "url": "https://cs.wikipedia.org/wiki?curid=1014007", "title": "Okres Jędrzejów", "text": "Okres Jędrzejów\n\nOkres Jędrzejów (polsky \"Powiat jędrzejowski\") je okres v polském Svatokřížském vojvodství. Rozlohu má 1 256,96 km² a v roce 2013 zde žilo 88 016 obyvatel. Sídlem správy okresu je město Jędrzejów.\n\nMěstsko-vesnické:\n\nVesnické:\n\n\n\n"}
{"id": "1014010", "url": "https://cs.wikipedia.org/wiki?curid=1014010", "title": "Nagycenk", "text": "Nagycenk\n\nNagycenk ( nebo \"Zinkendorf\", ) je městys v maďarské župě Győr-Moson-Sopron, v okrese Sopron. V obci žije 2003 obyvatel.\n\nObec se nachází v západní části Maďarska, přímo na hranici s rakouskou spolkové země Burgenland, nedaleko rakouské vesnice Deutschkreutz, u které je hraniční přechod. Jižní břehy Neziderského jezera jsou vzdáleny od obce přibližně 5 km. Obcí protéká říčka Ikva a dva potoky.\n\nObec má dobré dopravní spojení. Protíná ji silnice č. 84 (směr Balaton) a silnice č. 85 (do Győru). Na jižním okraji je železniční stanice na trati Šoproň - Szombathely, na sever od obce ve vzdálenosti cca 2 km je železniční stanice Fertöboz na trati Šoproň - Győr.\n\n"}
{"id": "1014011", "url": "https://cs.wikipedia.org/wiki?curid=1014011", "title": "Sturgis", "text": "Sturgis\n\nSturgis může být:\n\n"}
{"id": "1014013", "url": "https://cs.wikipedia.org/wiki?curid=1014013", "title": "Sedliská", "text": "Sedliská\n\nSedliská ( ) jsou obec na Slovensku v okrese Vranov nad Topľou. V roce 2013 zde žilo 1 366 obyvatel, rozloha katastru obce je 1 013 ha. První písemná zmínka o obci pochází z roku 1323.\n\nNad obcí se nachází zřícenina hradu Čičava.\n\nObec se nachází v údolí řeky Ondavy. Střed obce dosahuje nadmořskou výšku 160 m, nejvýše položený bod v katastru je útes čičavského hradu ve výši 300 m n. m.\n\n"}
{"id": "1014014", "url": "https://cs.wikipedia.org/wiki?curid=1014014", "title": "Moravská vysoká škola Olomouc", "text": "Moravská vysoká škola Olomouc\n\nMoravská vysoká škola Olomouc, o. p. s. (MVŠO) je soukromá vysoká škola neuniverzitního typu, která vznikla roku 2005. Od roku 2013 sídlí v moderní budově BEA campus Olomouc. Nabízí unikátní prostředí, jehož hlavním cílem je podpora malých a středních podniků v regionu se zaměřením na rozvoj business inovací. Za tímto účelem je pod jednou střechou propojena oblast podpory businessu, vzdělávání a akcelerace podniků, což škole umožňuje aktivně podporovat a realizovat inovační procesy v olomouckém regionu.\n\nHlavním cílem je vysoká uplatnitelnost absolventů v prostředí tržní ekonomiky či v dalším vysokoškolském studiu. Tento cíl se nám daří velmi dobře plnit, aktuální výše uplatnitelnosti absolventů MVŠO je 97%. Toto vysoké číslo je výsledkem neustálého tlaku na kvalitu vysokoškolského studia na MVŠO.\n\nCílem studijního programu Ekonomika a management je vychovávat absolventy, kteří budou připraveni:\nStudenti budou schopni se teoreticky i prakticky orientovat v tržní ekonomice, získají přehled o organizačně právních formách podnikání, o přístupech k řízení a financování organizace a o sledování a vyhodnocování její hospodářské činnosti při existenci různých podmínek realizace. Získané znalosti budou studenti umět prakticky aplikovat při řešení praktických ekonomických a manažerských situace.\n\nAbsolvent bakalářského studijního programu Systémové inženýrství a informatika najde široké uplatnění v organizacích vytvářejících a užívajících informační systémy a informační technologie, ať už jsou to soukromoprávní subjekty (podniky různého typu, obchodní společnosti, finanční instituce, společnosti působící v oblasti ICT apod.) nebo veřejnoprávní subjekty (orgány veřejné moci) a ve zdravotnických organizacích.\n\nPředpokládá se jeho uplatnění v praxi jako výkonného i tvůrčího pracovníka v oblasti informatiky a informačních a komunikačních technologií, tedy v oblastech zaměřených na informační systémy a jejich bezpečnost, inteligentní systémy, počítačové systémy, sítě a komunikační technologie:\n\nAbsolvent získá titul Ing. a bude schopen\n\nHlavním cílem vzdělávacího programu Moravské vysoké školy Olomouc (MVŠO) je uplatnitelnost absolventů školy na trhu práce nebo při dalším studiu. Za tímto účelem jsou pravidelně inovovány studijní plány, a to i díky stálému kontaktu MVŠO s mnoha firemními partnery a díky znalosti aktuálních potřeb trhu. Aktuální informace: k 30. 9. 2016 je na ÚP evidováno 2,12 % absolventů MVŠO. Absolventi MVŠO jsou úspěšní v prostředí tržní ekonomiky, 97,4 % z nich má práci, podniká nebo pokračuje v dalším studiu. MVŠO udržuje se svými absolventy kontakt i po ukončení studia. Nabízí jim účast nejen na workshopech a vyžádaných přednáškách, ale i na významných a kulturních akcích, které se na její půdě pořádají.\n\nStudenti se neučí pouze teorii, ale učí se ji především aplikovat v praxi už během studia. Tomu významně napomáhá prostředí BEA campusu Olomouc, ale také povinná odborná praxe tvořící podstatnou část výuky ve všech třech letech studia. Odborná praxe je integrální součástí výuky v jednotlivých ročnících studia všech studijních oborů MVŠO. Cílem praxe je seznámit studenty s reálnou situací v oborech, ověřit si získané teoretické znalosti a praktické dovednosti a rovněž umožnit kontakty s možnými budoucími zaměstnavateli. Studenti si tak prohlubují vědomosti získané v teoretické části výuky a současně je aplikují v praktickém životě. Odborná praxe může sloužit studentům rovněž jako východisko pro zpracování seminárních a ročníkových prací, ale i pro závěrečnou bakalářskou práci.\n\nStudenti MVŠO řeší v rámci studia rovněž projekty z oblasti společenské odpovědnosti firem. Na projektech spolupracují se soukromými společnostmi a díky tomu ještě více prohlubují znalosti přímo z praxe.\n\nVelkou pozornost věnuje škola rovněž mezinárodním vztahům. Studenti mohou využít nabídky dvaceti šesti zahraničních univerzit, na které mohou vyjet v rámci programu Erasmus, a bilaterální dohodu s ruskou státní technickou univerzitou v Iževsku (web).\n\nPartneři MVŠO v programu Erasmus:\n\nV současné době má škola podepsané memorandum o spolupráci s čínskou univerzitou.\n\nŠkola má pět odborných ústavů a Poradenské a kariérové centrum. Ti společně garantují a realizují výuku:\n\n"}
{"id": "1014015", "url": "https://cs.wikipedia.org/wiki?curid=1014015", "title": "Laas Geel", "text": "Laas Geel\n\nLaas Geel je skupina jeskyní a skalních převisů s prehistorickými malbami v Somalilandu (dnešní autonomní republika, bývalá část Somálska). Lokalita se nachází v zemědělské oblasti nedaleko Hargeysy, hlavního města Somalilandu, a zdejší neolitické malby jsou považovány za nejstarší a nejlépe zachované svého druhu v Africkém rohu. \n\nMalby, jejichž vznik se klade do 9. až 3. tisíciletí př. n. l., objevili francouzští archeologové roku 2002, později je prozkoumaly další expedice. Podobají se malbám v blízkých lokalitách v severním Somálsku. Zobrazují zejména krávy, ozdobené k nějakému rituálu, slavnostně oblečené lidi, ale také psy a žirafu. Ačkoli jsou silně stylizované, vrhají nové světlo na počátky zemědělství a domestikace zvířat v této části Afriky.\n\n\n"}
{"id": "1014016", "url": "https://cs.wikipedia.org/wiki?curid=1014016", "title": "Mělník (zámek)", "text": "Mělník (zámek)\n\nMělník je hrad přestavěný na zámek na vrchu nad řekou Labe. Tvoří tak jednu z dominant města Mělníka. Dochovaná podoba je výsledkem barokní přestavby a pozdějších úprav. Je chráněn jako kulturní památka České republiky.\n\nPředchůdcem Mělníka bylo raně středověké hradiště postavené nejspíše na přelomu devátého a desátého století. Rozsahem se krylo přibližně areálem středověkého města a hradu. Předpokládá se, že v prostoru města bývalo předhradí, zatímco akropole se nacházela v místech zámku. Na konci desátého století se hradiště stalo sídlem kněžny Emmy a ve zdejší mincovně se razily denáry.\n\nV roce 1274 povýšil král Přemysl Otakar II. mělnické podhradí na město a později Karel IV. na věnné město českých královen. Město se zároveň stalo centrem českého vinařství. Odsud se také dováželo víno pro českého krále.\n\nMělnický hrad, původně románský a gotický, zůstal v držení královské koruny až do roku 1542, kdy jej král Ferdinand I. zastavil Zdislavu Berkovi z Dubé a Lipé. Ten hrad přestavěl na pohodlné sídlo v renesančním slohu. Při přestavbě vzniklo také severní křídlo s věží.\n\nPo třicetileté válce, kdy zámek zpustl, byl roku 1646 zastaven Černínům z Chudenic, kteří na mělnickém panství hospodařili pět let. Poté zámek od císaře Leopolda I. koupili a v letech 1685–1686 provedli barokní úpravy, čímž zámek získal dnešní vzhled.\n\nRoku 1753 mělnický zámek přešel na dnešní majitele zámku, sňatkem Marie Ludmily, poslední dědičky z rodu Černínů, za Augusta Antonína z Lobkovic. Lobkovicové vlastnili zámek až do roku 1938, kdy jim jej nejprve konfiskovali nacisté a po roce 1948 byl komunisty znárodněn.\n\nV roce 1992 byl zámek v restituci vrácen zpět rodu Lobkoviců, konkrétně knížeti Jiřímu Janu z Lobkovic a prošel další rekonstrukcí.\n\nNa zámku jsou dodnes patrné prvky historických slohů románského, gotiky (pozdně gotická zámecká brána), renesance (severní křídlo zámku s dvoupatrovou lodžií) a baroka.\n\nSeverní křídlo zámku v renesančním slohu s dvoupatrovou lodžií pokrývají sgrafita z roku 1553, patřící mezi nejstarší v Čechách. V ochozu jsou pak vyobrazeny čtyři rodové erby, (zleva: Jiřího Jana z Lobkovic (z roku 2003), Jiřího Kristiána, knížete z Lobkovic (z roku 1931), Ruprechta Jana, hraběte Černína z Chudenic a čtvrtý patří taktéž Černínům z Chudenic (oba z roku 1677).\n\nNěkteré části zámku jsou přístupné veřejnosti, zejména pak ty, kde jsou shromážděny umělecké sbírky mělnické větve Lobkoviců. Zde jsou k vidění malby českých barokních mistrů, např. Karla Škréty, Petra Brandla, Jana Jiřího Heintsche, Jana Kupeckého, Jana Kryštofa Lišky, Jana Petra Molitora, Ignáce Viktorina Raaba, Václava Vavřince Reinera ad.\n\nJe rovněž možné navštívit Vinné sklepy Jiřího Lobkowicze.\n\n"}
{"id": "1014017", "url": "https://cs.wikipedia.org/wiki?curid=1014017", "title": "Závody ve sportovním lezení", "text": "Závody ve sportovním lezení\n\nZávodní lezení (užívaná synonyma: \"sportovní lezení, soutěžní lezení\"), jsou závody ve sportovním lezení, což je forma volného lezení. Od roku 2020 se sportovní lezení objeví na letních olympijských hrách a od roku 2018 na letních olympijských hrách mládeže. Se závodním lezením se v masovém měřítku začalo v 60. letech 20. století. V Sovětském svazu se již v roce 1960 pořádaly závody v lezení, při nichž se hodnotil čas. První závody v lezení na obtížnost s mezinárodní účastí probíhaly na skalách hlavně ve Francii a Itálii.\n\nSvětový pohár ve sportovním lezení je pořádán každoročně od roku 1989. Lezecké cesty bývaly vytyčené postupovým jištěním nebo ohraničené páskou, pro závody byly do skály navrtávány nové dosud nelezené cesty, někdy byly také upravené nebo vysekané nové chyty. Postupně s ohledem na množství lidí, ochranu přírody, stabilní počasí a stále se zvyšující výkonnost lezců se závody přesunuly na umělé stěny. Historie tohoto sportu u nás není dosud komplexně zmapována, výsledky lze najít ve starších časopisech (především Montana), s vývojem internetu pak na stránkách Lezec.cz (první On-line zpravodajství ve světě vůbec - přes mobilní telefonáty s reprezentantem a mistrem světa Tomášem Mrázkem), postupně pak také na stránkách Českého horolezeckého svazu Videa možno zhlédnout na stránkách IFSC.TV či na kanálu IFSCchanel na YouTube.\n\nU rychlosti se v posledních letech závodí na tzv. standardní (certifikované) 15metrové (případně i 10metrové) trati. Na této stěně se započítává světový rekord, který v roce 2014 u mužů činil 5,60 sekund, držitelem je Danijil Boldyrev z Ukrajiny. Z žen je držitelkou Julija Kaplinová z Ruska s časem 7,70 sekundy z roku 2015. Některé menší závody probíhají venku (zejména bouldering) až po ty největší i s mezinárodní účastí. V Česku mezi ně patří \"Petrohradské padání\" a \"Mejcup\", ve světě je to například \"Melloblocco\" v Itálii. Na první světové závody jezdilo i mnoho slavných horolezců. Mezi ně patřil Stefan Glowacz nebo Lynn Hill), postupně však se sportovním lezením přestali a dále se věnovali lezení ve skalách nebo horách.\n\nPostupně (po závodech Sportroccia, 1985-1989) se začalo pořádat také mistrovství světa ve sportovním lezení (od roku 1991) a mistrovství Evropy (od roku 1992), které se střídají zpravidla po dvou letech. Mistrovství Asie je pořádáno každoročně od roku 1993. Mezi další nejvýznamnější závody patří závody třídy Masters jako Arco Rock Master a Mellobloco, kam jsou zváni aktuálně nejlepší lezci. Obdobný systém od národních závodů po mistrovství světa funguje také u závodů juniorů a mládeže (viz Evropský pohár juniorů ve sportovním lezení), nebo u vysokoškolských studentů (viz Akademické mistrovství Evropy ve sportovním lezení.\n\nMezi nejúspěšnější české závodníky patří Milan Benian, Tomáš Mrázek (obtížnost), Adam Ondra (obtížnost a bouldering), Libor Hroza, Jan Kříž (rychlost), Jitka Mázlová, Lucie Hrozová, Jiří Pelikán (ledolezení), Martin Stráník (bouldering), Věra Kotasová-Kostruhová (zejména bouldering) a Silvie Rajfová (bouldering).\n\n\n\n\n\n\n\n\nV České republice závody probíhají na umělých lezeckých stěnách i v přírodě. Na umělých stěnách organizuje komise soutěžního lezení Českého horolezeckého svazu každoročně Český pohár a MČR (obtížnost, rychlost, bouldering, ledolezení (obtížnost a rychlost) zpravidla ve všech disciplínách. Na tyto závody navazuje Světový pohár, Mistrovství světa a Mistrovství Evropy. Pro přípravu mladých talentů organizuje komise soutěžního lezení ČHS, Český pohár mládeže a Mistrovství České republiky mládeže (obtížnost a rychlost), pro začínající lezce pak pohár U14 (obtížnost), v dřívějších letech nazývaný \"Tendon cup\" a předtím \"Lanex cup\". Na tyto závody pak ve světě navazuje Evropský pohár juniorů, MS juniorů a ME juniorů. Děti a mládež závodí pouze na obtížnost a rychlost s ohledem na dospívání a zdraví, v boulderingu méně často. Ledolezení (lezení s cepíny) na obtížnost či rychlost je zatím disciplínou dospělých.\n\nSportovní lezení bude v roce 2017 již počtvrté také na Světových hrách a od roku 2013 je mezi kandidáty na nový olympijský sport na LOH 2020 v Tokiu. Obdobně ledolezení bylo zařazeno jako ukázkový sport na programu ZOH 2014 v Soči a ZOHM 2016 v Lillehammeru, pravděpodobně se objeví jako nový zimní olympijský sport na ZOH 2022 v Pekingu.\n\nIFSC (sportovní lezení: lezení na obtížnost, lezení rychlost a bouldering), UIAA (ledolezení) a Český horolezecký svaz (tuzemské závody), také sestavují závodní kalendář a průběžný světový i český žebříček v uvedených disciplínách - tzv. ranking, kam se mimo závody SP nebo ČP započítávají někdy také další významné závody jako Mistrovství světa..\n\nPravidla závodů se liší dle kategorií závodů a dle světových či národních disciplín. Mezi nejdůležitější pojmy patří, nominace závodníků pro světové závody a závody Masters (dosažené výsledky, postupový klíč a maximální počet závodníků z jednotlivých zemí nebo kontinentů). Bodování a počítání Rankingu (týká se také národních závodů). V průběhu závodu pak izolace závodníků před startem a styl lezení během jednotlivých závodních kol (obtížnost i bouldering lze lézt systémem OS, flash, nebo s možností nacvičování cest), startovní a postupový klíč v daném závodě a disciplíně (počet semifinalistů a finalistů se liší v obtížnosti nebo boulderingu a u mužů či žen, nebo v závislosti na počtu účastníků; probíhá-li kvalifikace ve skupinách, postupuje část nejlepších z každé skupiny; rychlost se po kvalifikaci leze systémem vyřazovacího pavouka); vedlejší kritéria pro určení vítězů (čas, nebo výsledky z minulých kol); podmínky ukončení pokusu v cestě (necvaknutí postupového jištění, lezení mimo vyznačenou zónu, nepovolená pozice, předčasný start, atd.); maximální časový limit na danou cestu v obtížnosti (6 minut v kvalifikaci a 8 minut v semifinále a finále). U obtížnosti se počítá nejvyšší dosažený (kontrolovaně držený) chyt. Chyty jsou od země vzestupně očíslovány, při pohybu z chytu se přidává znaménko plus. Poslednímu (bodovanému či nejvíce bodovanému) chytu se říká Top, cesta ale končí zapnutím posledního postupového jištění (expresky). U rychlosti se měří čas od startu po dosažení Topu (tlačítka). Startuje se z nášlapů, které hlídají předčasný start. U boulderingu se hodnotí počet topů a pokusů na Top a počet zón a pokusů na Zónu (Bonus), Zóna je označená první část cesty (bouldru) u některých (menších) závodů jsou Topy a Zóny obodovány, nebo jsou bodovány všechny chyty se zvýhodněním za Top.\n\nMezi první oficiální trenéry patřila např. Helena Lipenská, která měla zkušenosti z mezinárodních závodů a spolupracovala také se svým tehdejším partnerem Tomášem Mrázkem, později založila vlastní trenérskou školu v Brně. Výborných trenérských úspěchů dosáhl také Libor Hroza st. - otec dvou našich vynikajících světových závodních lezců a medailistů Libora Hrozy ml. a Lucie Hrozové. Z domácích lezců patří mezi další osobnosti českého tréninku také Rudo Tefelner, autor dvou dílů publikace \"Trénink sportovního lezce\", nebo Jan Kareš, několikanásobný světový rekordman ve shybech a majitel fitstudia v centru Prahy. V zahraničí se prosadil český Mistr Evropy a Vicemistr světa v lezení na obtížnost z roku 2013 Libor Hroza, který trénuje kanadskou reprezentaci a závodníky v USA.\nČeský horolezecký svaz má systém školení trenérů a systém trenérských licencí akreditovaných MŠMT, od roku 2015 jsou v ČR evidováni 3 trenéři sportovního lezení licence A (Eliška Karešová, Helena Lipenská a Tomáš Binter st.) a 10 trenérů sportovního lezení licence B.\n\nViz samostatný článek Stavěč cest.\n\n\n\n\n\n\n\n\n\"- body za jednotlivé světové poháry získává zpravidla první třicítka závodníků v jednotlivých kolech\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"závody pod širým nebem v okolí města Jesenice a obcí Petrohrad, Ležky a Žihle\"\n\n\"závodí se současně na několika umělých stěnách v Brně\"\n\n\n\n\n\n\n14. Vojtěch Trojan (CZE), 23. Vojtěch Vlk, 30. Jan Kendík (CZE) \"kat. A\";\n7. Eliška Adamovská, 20. Lenka Slezáková, \"kat. B\"\n17. Eliška Vlčková (CZE); 26. Petr Kliger (CZE); 30. Vojtěch Sedláček; 31. Jana Vincourková (CZE); 34. Jakub Dvouletý (CZE); 34. Veronika Scheuerová (CZE); 37. Jan Doseděl (CZE); \"kat. A\";\n6. Vojtěch Trojan (CZE); 9. Vojtěch Vlk (CZE), 9. Veronika Peltrámová (CZE); 22. Jan Kendík (CZE), \"kat. B\"\n\n\n\n\n\n\n\n\n\n\n\n"}
{"id": "1014022", "url": "https://cs.wikipedia.org/wiki?curid=1014022", "title": "Frank Rühle", "text": "Frank Rühle\n\nFrank Rühle (* 5. března 1944, Dohna) je bývalý východoněmecký veslař. Dvakrát se stal na čtyřce bez kormidelníka olympijským vítězem, v roce 1968 v Ciudad de México a v roce 1972 v Mnichově.\n\n"}
{"id": "1014023", "url": "https://cs.wikipedia.org/wiki?curid=1014023", "title": "Vltavské brody v Praze", "text": "Vltavské brody v Praze\n\nBrody přes Vltavu na území dnešní Prahy a okolí existovaly od nepaměti. Vltava teče nad Prahou hluboko zaříznutým kaňonem desítky kilometrů až po Zbraslav. V pražské kotlině řeka meandruje v širokém údolí a od Tróje znovu pokračuje v zaříznutém kaňonu. Město Praha bylo založeno u významných brodů. \n\nV pořadí od severu k jihu (proti proudu řeky Vltavy):\n\nRoztocký brod byl velmi významný v raném středověku. Byl navázán na cestu přes Drahaňskou roklinu do Bohnic a dále. K jeho ochraně byly na obou březích Vltavy v devátém století vybudovány tvrze Levý Hradec a Pravý Hradec.\n\nHolešovický brod se nalézal v prostoru dnešní městské části Troja zhruba v místě nedávné lávky pro pěší a vedl přes Císařský ostrov. Osídlení na území této městské části je prokázáno již v mladší době kamenné. Od holešovického brodu vedla stará cesta, nazývaná od středověku Dlážděnka (dnes ulice Na Dlážděnce), do Kobylis, na Mělnicko a do Polabí, Jiren, Vyšehořovic a pak dále až na Moravu. Ve středověku byl pro stabilnější poměry holešovický brod užíván přednostně před bubenským.\n\nBubenský brod vedl v místech dnešního Hlávkova mostu přes ostrov Štvanice. Brod měl vlastní ochranu – dvorec Hradištko poblíž románské baziliky sv. Petra Na Poříčí. \n\nBrod v místě dnešního Mánesova mostu vedl v ose ulice U Železné lávky a na druhé straně řeky směřoval do ulice Kaprovy.\n\nNejvýznamnější brod přímo pod Pražským hradem se pravděpodobně nacházel necelých sto metrů severně od dnešního Karlova mostu, zhruba v ose ulice Platnéřské. Od Prašné brány směřuje přesně na západ linie vytčená ulicemi Celetná a Platnéřská, tato linie míří mezi malostranské mostecké věže. Původní přechod přes řeku byl s velkou pravděpodobností právě tady.\n\nBrod (u bývalé osady Nebovidy ležící pod Petřínem) vedl 100 m severně od dnešního mostu Legií. Začínal na Malostranském nábřeží u jižního konce dnešních Sovových mlýnů, vedl přes severní špičku Střeleckého ostrova a končil na Smetanově nábřeží v ose ulice Krocínova.\n\n"}
{"id": "1014025", "url": "https://cs.wikipedia.org/wiki?curid=1014025", "title": "Labské brody", "text": "Labské brody\n\nBrody na Labi měly klíčový význam při vzniku prvních stezek. K obraně brodů vznikala na březích řek chráněná sídla, která mnohdy dala vznik budoucím městům.\n\nNa Labi býval významný brod v dnešním Nymburce poblíž soutoku s říčkou Mrlinou. Město je v Hájkově kronice nazýváno Svinibrod, což značí, že zde byla voda tak mělká, že šlo brodit i se stády prasat. Významný brod Labe byl ve městě Poděbrady. Ještě na mapě Regni Bohemia nova et exacta descriptio (Nový a přesný popis Království českého) z roku 1619 se toto město nazývá Podiebrod. Jedním z dalších byl brod mezi Prackovicemi (Brodčici) a Libochovany, jako přípojka na Srbskou stezku z litoměřické strany.\n\n"}
{"id": "1014026", "url": "https://cs.wikipedia.org/wiki?curid=1014026", "title": "Vendrest", "text": "Vendrest\n\nVendrest je francouzská obec v departementu Seine-et-Marne v regionu Île-de-France. V roce 2011 zde žilo 718 obyvatel.\n\nCocherel, Coulombs-en-Valois, Crouy-sur-Ourcq, Dhuisy, Ocquerre\n\n\"Počet obyvatel\" \n\n\n"}
{"id": "1014027", "url": "https://cs.wikipedia.org/wiki?curid=1014027", "title": "Pier Luigi Farnese", "text": "Pier Luigi Farnese\n\nPier Luigi Farnese (19. listopadu 1503, Řím – 10. září 1547) byl v letech 1545–1547 vévodou z Parmy, Piacenzy a Castra, později zničeného města na břehu Bolsenského jezera. Byl nelegitimním synem kardinála Alessandra Farneseho, který se později stal papežem Pavlem III.\n\nJeho matkou byla pravděpodobně Silvia Ruffini – římská aristokratka, která Alessandrovi porodila ještě další tři děti: Constanzu, Paula a Ranuccia.\n\nJeho otec mu dohodl sňatek s Gerolamou z rodu Orsini, svatba se konala roku 1519. Pier Luigi se pak stal vojákem. Ve službách Karla V. se podílel na vyplenění Říma v roce 1527 známého jako Sacco di Roma. V roce 1537 jej jeho otec Pavel III. jmenoval generálním kapitánem Církve.\n\nPoté co se v roce 1546 stal vévodou z Parmy, mu jeho pevná vláda a daňová politika přinesla řadu odpůrců. Ve věku 43 let byl svými politickými nepřáteli zavražděn.\n\n"}
{"id": "1014035", "url": "https://cs.wikipedia.org/wiki?curid=1014035", "title": "Cocherel", "text": "Cocherel\n\nCocherel je francouzská obec v departementu Seine-et-Marne v regionu Île-de-France. V roce 2011 zde žilo 614 obyvatel.\n\nDhuisy, Chamigny, Ocquerre, Tancrou, Vendrest\n\n\"Počet obyvatel\" \n\n"}
{"id": "1014036", "url": "https://cs.wikipedia.org/wiki?curid=1014036", "title": "Kostel Narození Panny Marie (Starý Plzenec)", "text": "Kostel Narození Panny Marie (Starý Plzenec)\n\nKostel Narození Panny Marie je římskokatolický chrám ve městě Starý Plzenec v okrese Plzeň-město. Kostel včetně kapličky a ohradní zdi je chráněn jako kulturní památka České republiky. Původně gotický kostel pochází z poloviny 14. století, později byl renesančně a barokně upravován.\n\nJde o farní kostel farnosti Starý Plzenec.\n\nDle legendy je založení kostela připisováno pražskému biskupovi sv. Vojtěchovi. Roku 992 byl kostel dle legendy založen a v témže roce bylo ke kostelu přivedeno 12 mnichů benediktinského řádu, kteří po krátké době přešli do břevnovského kláštera.\n\nV západní zdi nynějšího kostela se zachovaly zbytky stavebních prvků prvního kostela Panny Marie, podle kterých se odhaduje, že se jednalo o menší jednolodní obdélníkovou románskou stavbu, která byla pravděpodobně zničena roku 1280 žoldnéři Oty Braniborského. V roce 1351 byla dokončena stavba gotického kostela, který nastavil původní románskou stavbu. Kostel měl již nynější tvar a na svou dobu šlo o velmi honosnou a nákladnou stavbu. O něco později, nicméně stále ještě ve 14. století, byla připojena sakristie a mohutná gotická věž, která byla o něco nižší než ta dnešní.\n\nPresbytář byl původně vyzdoben freskami, které se zachovaly dodnes. Na stěnách je zobrazeno 28 výjevů z Nového zákona. Během husitských válek byl kostel vypálen a vypleněn. Zničená střecha byla opravena a opatřena novým gotickým krovem, který byl, jako unikátní technická památka, zachován dodnes. Jinak se z gotického vybavení kostela nedochovalo nic.\n\nPo roce 1547 se kostel stal farním. Prvním farářem zde byl Jiřík, syn rytíře Jiřího Kokořovce z Kokořova. Největší stavební úpravou byla přestavba lodi kostela. Gotická věž byla po odstranění dřevěné věže zvýšena renesanční cihlovou nástavbou. V roce 1695 došlo k dalším výraznějším stavebním úpravám. Hrabě Jan Jindřich Kokořovec, vnuk Karla Kokořovce, dal svůj farní kostel rozšířit o další dvě postranní prostory. Ve stejné době sem byl umístěn také barokní oltář s obrazem archanděla Michaela. Dále byly pořízeny dva boční oltáře, které se koncem 19. století rozpadly a byly nahrazeny novými novogotickými. V době barokních úprav v letech 1692–1712 byl v kostele farářem místní rodák Jakub Jan Lenk. Ten v roce 1699 věnoval spolu s kostelníkem Janem Aškanem kostelu bronzový zvon, který ulil zvonař Štefan Prickveit. K jeho zavěšení byla zhotovena nová stolice. Zvon i stolice se zachovaly dodnes a jsou používány.\n\nPřibližně v 50. letech 18. století byla přistavěna k severní straně kostela barokní kaple Božího hrobu. V roce 1858 zdědil celé panství syn Kristiána Vincence, hrabě Arnošt František Waldštejn, a stal se dalším patronem kostela. V roce 1870 byl farní hřbitov přeměněn na park a byly v něm zachovány náhrobky významných osobností, např. Jana Belaniho, ředitele Waldštejnových železáren. V 80. letech 19. století se rozpadly oba barokní oltáře kostela a proto byly roku 1885 z darů věřících pořízeny nové v novogotickém stylu. Ve stejné době byly do kostela umístěny i novogotické zpovědnice. Během první světové války byly z kostela zabaveny dva zvony, z nichž se jeden vrátil. V této době byly do kostela zhotoveny nové lavice, které zhotovila místní truhlářská firma Kratochvíl. V 70. letech 20. století byla opravena helmice věže a pokryta měděným plechem. Hodiny byly nahrazeny hliníkovou kopií.\n\nKaždou neděli od 9.30 hodin zde probíhá bohoslužba.\n\n"}
{"id": "1014037", "url": "https://cs.wikipedia.org/wiki?curid=1014037", "title": "Project CARS", "text": "Project CARS\n\nProject CARS (nebo také Community Assisted Racing Simulator) je závodní hra vyvíjená Slightly Mad Studios. Plánované vydání hry pro Microsoft Windows, PlayStation 4 a Xbox One je určeno na duben 2015. Verze pro Wii U a SteamOS má vyjít také v roce 2015, ale zatím není jasné přesnější datum. \"Project CARS\" bylo původně určeno pro PlayStation 3 a Xbox 360, ale po vydání novějších verzí těchto konzolí byl projekt zastaven. Počáteční investice pochází přímo od hráčů, bez pomoci klasického vydavatele hry. Členové dostávají speciální odznaky, které se odvíjí podle toho jakou částkou přispěli.\n\nKonečný produkt má zachycovat co nejvěrnější podobu reálného závodění. K vyčlenění od dosavadních lídrů závodní komunity, \"Gran Turismo\" and \"Forza Motorsport, Slightly Mad Studios míří k otevřenému světu, kde si lze vybrat svou cestu a obtížnost k úspěchu. Project CARS zahrne celý závodní víkend, začínající u testování, volných tréninků a kvalifikací k samotnému závodu, během kterých se bude dynamicky měnit počasí a světelné podmínky.\n\nHra přijala a zlepšila engine Madness, který byl součástí \"\". Dnešní větší výkon počítačů umožňuje dokonalejší model opotřebení pneumatik \"SETA\", který je lepší než statický, dosud používaný model . K přizpůsobení kvality řidičů, Slightly Mad Studios nabízí různé pomocníky, jako například ABS nebo automatické řazení. Hru je možné hrát s volantem, ale samozřejmě i bez volantu.\n\nK priblížení se reálnému závodění se Slightly Mad Studios rozhodla navázat kontakt s profesionálními závodníky. Mezi ně patří bývalý Stig z televizní show Top Gear Ben Collins, mladší bratr závodníka Formule 1 Lewise Hamiltona Nicolas, který je šampionem Clio Cup a European Touring Car Cup. Dalším závodníkem je Oliver James Webb, bývalý závodník Formule Reanult 3.5 a aktuálně vytrvalostní závodník ELMS.\n\nOd 6. června 2014, je dostupných 67 aut a 52 tratí, mezi kterými nechybí ani Masarykův Okruh v Brně. Další obsah by měl být k dostání formou DLC.\n\nRoku 2012 byla představena podpora pro 3D brýle Oculus Rift.\n\n"}
{"id": "1014038", "url": "https://cs.wikipedia.org/wiki?curid=1014038", "title": "Eduard Portugalský, vévoda z Guimarães", "text": "Eduard Portugalský, vévoda z Guimarães\n\nEduard Portugalský, vévoda z Guimarães (7. října 1515, Lisabon – 20. září 1540, tamtéž) byl portugalský infant, šestý syn krále Manuela I. a jeho manželky Marie Aragonské. Díky sňatku se stal vévodou z Guimarães.\n\nJeho učitelem byl dominikánský mnich André de Resende (1498–1573), duchovní otec archeologie v Portugalsku.\n\nRoku 1537 se Eduard oženil s Isabellou, dcerou vévody z Bragançy, která dostala věnem vévodství Guimarães. Díky sňatku se tak Eduard stal 4. vévodou z Guimarães. Ačkoli zemřel již ve věku 24 let, z manželství vzešly tři děti:\n\n\nEduard je pohřben v klášteře svatého Jeronýma v Lisabonu.\n"}
{"id": "1014040", "url": "https://cs.wikipedia.org/wiki?curid=1014040", "title": "Sociální děloha", "text": "Sociální děloha\n\nSociální děloha je vývojový model v rodinné terapii psychosomatických poruch. Metafora sociální dělohy vznikla přirovnáním biologické funkce dělohy a vývoje plodu v ní od početí do narození ke změnám v rodině od narození dítěte do jeho osamostatnění. \n\nSociální děloha je integrující vývojový model rodiny, formulovaný v 90. letech 20. století MUDr. Vladislavem Chválou a PhDr. Ludmilou Trapkovou.\n\nTento přístup shrnuje výsledky vývojové psychologie a rodinné terapie do praktického a srozumitelného modelu, užitečného v klinické praxi. Model usnadňuje pochopení psychosomatických symptomů v rodině.\n\nKoncept byl autory postupně rozvíjen v průběhu klinické praxe s jednotlivci a rodinami. Prokázal přitom svoji klinickou validitu, zejména v oblasti rodinné terapie psychosomatických poruch a chronických somatických nemocí.\n"}
{"id": "1014044", "url": "https://cs.wikipedia.org/wiki?curid=1014044", "title": "Skupina M 57", "text": "Skupina M 57\n\nM 57 také skupina M 57 či Makarská 57 byla česká umělecká výtvarná skupina založena v roce 1957 absolventy Akademie výtvarných umění v Praze. Pocházeli z malířského ateliéru Miloslava Holého (Josef Jíra, Ladislav Karoušek), z ateliéru Vladimíra Pukla (František Peterka, Jiří Rada, Jaroslav Šerých, Vladimír Tesař) a ze sochařského ateliéru Jana Laudy (Valerián Karoušek, Jiří Novák. Členy skupiny byli také Radko Plachta a Mojmír Preclík z ateliéru Jana Kavana a Miroslav Truksa z ateliéru Jaroslava Holečka na Vysoké škole uměleckoprůmyslové v Praze. Skupina byla činná v letech 1954 až 1970. \n\nSkupina \"M 57 Makarská\" se scházela ke společným diskusím již od roku 1954, kdy členové založili nejprve skupinu M 54. Ke schůzkám docházelo ve vinárně Makarská na Malostranském náměstí. Vůdčí osobností a mluvčím skupiny byl malíř Josef Jíra.\n\nV předmluvě v katalogu své první společné výstavy v Nové síní v roce 1959 se skupina hlásila k odkazu naší i světové moderní malby a jako hlavní umělecké kriterium stanovila obsahovou i formální upřímnost a pravdivost. V českém výtvarném projevu za vrchol kvality považovala gotické umění. Členové skupiny nebyli ovlivněni postkubistickým tvaroslovím, ale žáci profesora Miloslava Holého v obrazech rozvíjeli koloristický odkaz fauvismu. Skupina sdružovala výrazné umělecké individuality, proto se během 60. let většina z nich odklonila od původního programu. Josef Jíra, Jaroslav Šerých a Mojmír Preclík přetvářeli moderním jazykem tradiční křesťanské motivy. Nejradikálnější proměnu reprezentovalo dílo sochařů Jiřího Nováka a Valeriána Karouška. \n\n\n\n\n"}
{"id": "1014046", "url": "https://cs.wikipedia.org/wiki?curid=1014046", "title": "Seznam kulturních památek v Hroznětíně", "text": "Seznam kulturních památek v Hroznětíně\n\n"}
{"id": "1014047", "url": "https://cs.wikipedia.org/wiki?curid=1014047", "title": "Sheila E.", "text": "Sheila E.\n\nSheila Escovedo, v uměleckém světě známá jen pod jménem Sheila E. (* 12. prosince 1957 Oakland), je americká hráčka na bicí nástroje a zpěvačka, která během profesionální dráhy spolupracovala s řadou hudebních umělců, včetně Billyho Cobhama, Lionela Richieho, George Dukea, Prince, Ringo Starra, Glorie Estefan, Jennifer Lopezové, Beyoncé, skladatele Hanse Zimmera nebo Kanye Westa.\n\nNarodila se roku 1957 v kalifornském Oaklandu do rodiny dělnice v mlékárenské firmě Juanity Gardereové a perkusionisty Peta Escoveda, s nímž během své dráhy opakovaně spolupracovala. Pochází z hudebního prostředí. Hraje také na kytaru.\n\nStrýcem je Alejandro Escovedo a kmotrem pak Tito Puente. Je neteří Javiera Escoveda, zakladatele sandiegské punkové kapely The Zeros. Mezi další strýce se řadí Mario Escovedo, frontman indie rockové formace The Dragons a Coke Escovedo, člen skupin Santana a Azteca. Po předcích má mexické a kreolské kořeny.\n\nV nahrávacím studiu debutovala v roce 1976 spoluprací s jazzovým basistou Alphonsem Johnsonem na nahrávce „Yesterday's Dream“. V třetí dekádě se účastnila projektů umělců George Dukea, Lionela Richieho, Marvina Gaye, Herbie Hancocka a Diany Rossové.\n\nV lednu 1985 se podílela na nazpívání hitu „We Are the World“ v rámci pomoci amerických umělců hladovějící Africe projektem USA for Africa. Od roku 2001 působila také v britské superskupině Ringo Starr & His All-Starr Band.\n\nS americkým hudebníkem Princem se poprvé střetla během koncertu v roce 1978, na němž vystupovala s otcem. V zákulisí ji umělec oslovil s humorným sdělením, že se svým basákem soupeří o to, kdo se z nich dvou stane jejím manželem. Spolupráci pak navázali o několik let později, když se od roku 1983 podílela na nahrávce jeho alba \"Purple Rain\". V roce 1984 nazpívala vokály ke skladbám ze strany B této desky „Let's Go Crazy“ a „Erotic City“. Vedle kooperace s Princem rozvíjela současně vlastní kariéru. Roku 1984 se Princův singl napsaný pro ni „The Glamorous Life“ vyhoupl na 7. místo hitparády Hot 100 a dva srpnové týdny také vévodil hudebnímu žebříčku. Videoklip k této skladbě znamenal nominaci na MTV Award v kategorii nejlepší ženské video. Jednalo se o titulní píseň z debutového alba \"The Glamorous Life\", vydaného v červnu 1984. Druhý hit z této desky „The Belle of St. Mark“ figuroval nejvýše na 34. příčce Hot 100 a stal se singlem týdne v britském hudebním časopise \"NME\". V roli členky doprovodné skupiny se zúčastnila koncertního turné Purple Rain Tour a během této doby navázala s Princem krátký romantický vztah, když jeho další přítelkyní současně byla zpěvačka Susannah Melvoin.\n\nRoku 1985 vydala druhé studiové album \"Romance 1600\", na němž se autorsky podílel opět Prince. Vzešel z něho hit „A Love Bizarre“, jenž se umístil na 11. pozici Hot 100. Obdržela také ominaci na American Music Award. Do konce 80. let pak nahrála ještě eponymní \"Sheila E.\", z něhož vyšel singl „Koo Koo“. Za výkon v titulní písni „The Glamorous Life“ si vysloužila dvě nominace na cenu Grammy v kategoriích nejlepší nový umělec a nejlepší pěvecké vystoupení zpěvačky.\n\nObjevila se také v koncertních záznamech a filmech. Prvním se stal muzikál studia Warner Brothers \"Krush Groove\" s hip hopovým triem Run-D.M.C., rapperem LL Coolem J a Blairem Underwoodem (1985). Následoval koncertní záznam \"Sign \"O\" the Times\" (1987), akční komedie \"Dobrodružství Forda Fairlanea\" (1990) a romantická komedie \"Všechny chtějí Papiho\" (2003).\n\nNa Princových deskách \"Sign \"O\" the Times\", \"Black Album\" a \"Lovesexy\", stejně jako na jeho turné Lovesexy World Tour, působila v roli bubenice a kapelnice doprovodné skupiny. Oba umělci se rozešli v roce 1989. S Princem přesto i nadále opakovaně koncertovala jako například na předávání BRIT Awards v únoru 2006, kde vystoupila po jeho boku společně s Wendy Melvoinovou a Lisou Colemanovou.\n\n"}
{"id": "1014048", "url": "https://cs.wikipedia.org/wiki?curid=1014048", "title": "Seznam kulturních památek v Pšově", "text": "Seznam kulturních památek v Pšově\n\n"}
{"id": "1014051", "url": "https://cs.wikipedia.org/wiki?curid=1014051", "title": "Konzolový most", "text": "Konzolový most\n\nKonzolový most je most, který je postaven pomocí konzol, což jsou nosníky, které vyčnívají horizontálně do prostoru, podepřené pouze na jednom konci. U malých mostů pro pěší to mohou být jednoduché trámy, ale velké mosty navrhované na silniční nebo železniční dopravu využívají nosníky postavené z konstrukční oceli nebo trámy z předpjatého betonu. Konzolový most s ocelovými nosníky znamenal při prvním zavedení do praxe velký přelom, protože dokáže překlenout velké vzdálenosti a je ho možné postavit jednoduše.\n\n"}
{"id": "1014052", "url": "https://cs.wikipedia.org/wiki?curid=1014052", "title": "Gabriel Sortais", "text": "Gabriel Sortais\n\nDom Gabriel Sortais, OCSO byl v letech 1951–1963 generálním opatem Řádu cisterciáků přísné observance, a 68. titulárním opatem v Citeaux.\n\nNarodil se 22. září 1902 v Meudon-Bellevue nedaleko Paříže. Jeho otec byl architekt. Původně studoval, po vzoru svého otce, architekturu, ale po absolvování vojenské služby se rozhodl pro mnišský život. Vstoupil jako laický bratr do trapistického opatství Bellefontaine. Jeho představení však rozhodli, aby byl přeřazen mezi tzv. chórové mnichy, a mohl tedy být v budoucnu vysvěcen na kněze. K jeho kněžskému svěcení došlo 29. června 1931.\n\nV roce 1936 byl v Bellefontaine zvolen opatem. Aby jeho volba byla akceptována Římem, musel k tomu obdržet papežský dispens, neboť je značně neobvyklé, aby se opatem stal takto mladý člověk (v době volby bylo Sortaisovi 34 let). Z titulu své funkce vykonával dozor nad některými kláštery. V nich také zaváděl určité reformy. Musel rovněž řešit situaci, kdy bylo 20 z 50 mnichů jeho komunity povoláno za 2. světové války do armády. V roce 1940 se opat sám přihlásil jako vojenský kaplan. Před kapitulací Francie byl však zraněn a nějaký čas byl nacisty vězněn. V roce 1941 se mohl vrátit do svého kláštera.\n\nV listopadu 1951 byl Sortais zvolen generálním opatem trapistů. Z titulu této funkce se účastnil jednání na 2. vatikánském koncilu. V Římě zemřel v průběhu koncilu, 13. listopadu 1963.\n\nO Gabrielu Sortaisovi se na několika místech své deníkové knihy \"Jonášovo znamení\" zmiňuje americký trapistický mnich Thomas Merton.\n\n"}
{"id": "1014054", "url": "https://cs.wikipedia.org/wiki?curid=1014054", "title": "Tovarné", "text": "Tovarné\n\nTovarné je obec na Slovensku v okrese Vranov nad Topľou. V roce 2013 zde žilo 1 007 obyvatel.\n\nObec leží na jižním okraji Ondavské vrchoviny a Nízkých Beskyd a severním okraji Východoslovenské pahorkatiny. Území obce je dost členité, v povodí řeky Ondavy jsou pozemky nížinného charakteru s nadmořskou výškou 120–130 m. Ostatní pozemky a lesy jsou převážně svažité a málo přístupné.\n\nŘeka Ondava, která teče katastrem obce, je na úseku Slovenská Kajňa – Hencovce celoročně splavná. Obcí dále protéká potok Mydlina a nedaleko obce se nachází rybník Bor.\n\nPodle jedněch pramenů pochází první písemná zmínka o obci z roku 1479, podle jiných z roku 1215.\n\nBěhem druhé světové války byla obec vypálena.\n\n"}
{"id": "1014057", "url": "https://cs.wikipedia.org/wiki?curid=1014057", "title": "Marie Bílková", "text": "Marie Bílková\n\nIng. Marie Bílková byla od května 2013 do října 2014 generální ředitelkou Úřadu práce ČR.\n\nPo absolvování Vysoké školy ekonomické v Praze pracovala ve špičkových zdravotnických zařízeních (Ústřední vojenská nemocnice a Institut hygieny a epidemiologie) v útvarech zajišťujících centrální nákup zdravotnické a laboratorní techniky a spotřebního materiálu. Od roku 1991 budovala kontrolní systém, nejdříve na Správě služeb zaměstnanosti a později jako ředitelka odboru interního auditu na Ministerstvu práce a sociálních věcí. Zároveň vytvářela školící programy pro řídící zaměstnance, auditory i kontrolory a podílela se na tvorbě zákonů zejména v částech věnovaných kontrole.\n\nV roce 2007 ji ministr práce a sociálních věcí ČR Petr Nečas jmenoval vrchní ředitelkou Správy služeb zaměstnanosti. Z této pozice řídila i 77 úřadů práce. Funkci zastávala do sklonku roku 2009.\n\nNásledně pracovala jako poradkyně náměstků ministra financí ČR, kdy se věnovala řídícím a kontrolním systémům ve veřejné správě a veřejným rozpočtům. Posléze se stala ředitelkou odboru financování rozpočtových kapitol.\n\nOd května 2013 ji ministryně práce a sociálních věcí ČR Ludmila Müllerová jmenovala generální ředitelkou Úřadu práce České republiky. Dne 24. října 2014 ji pak odvolala ministryně práce a sociálních věcí ČR Michaela Marksová. Důvodem byl rozdílný pohled na směřování úřadu a služeb zaměstnanosti.\n\nMarie Bílková je expertkou Hnutí ANO, v první vládě Andreje Babiše působila jako náměstkyně člena vlády na ministerstvu práce a sociálních věcí a to od 15.12.2017 až do 31.5.2018 kdy odešla zpátky na Ministerstvo financí. Její působení je spjato s úpravou dávek hmotné nouze, kdy prosazovala spojit příspěvek na bydlení s doplatkem na bydlení. Přijetí této legislativní úpravu může mít významné dopady na osoby, které jsou ohrožené sociálním vyloučením.\n"}
{"id": "1014058", "url": "https://cs.wikipedia.org/wiki?curid=1014058", "title": "Hodovice", "text": "Hodovice\n\nHodovice je bývalý název dvou obcí:\n\n\n"}
{"id": "1014060", "url": "https://cs.wikipedia.org/wiki?curid=1014060", "title": "Obloukový most", "text": "Obloukový most\n\nObloukový most je most s opěrnými pilíři na každém konci ve tvaru oblouku. Tyto mosty fungují přenášením hmotnosti mostu a jeho zátěže hlavně na horizontální tlak držený opěrnými pilíři po stranách. Viadukt může být postaven z několika oblouků. Jinak řečeno, nosnou konstrukcí obloukového mostu je oblouk, resp. klenba, která přenáší zatížení do opor, resp. podloží, přičemž v celém průběhu průřezu nosné konstrukce nevzniká oblast tahu. V minulosti byl tento typ konstrukce používán právě pro tuto jeho vlastnost, což dovolovalo vybudovat most z kamenných bloků, resp. bez použití železobetonu. V současnosti se tento typ nosné konstrukce využívá při přemostění údolí při vhodných geologických podmínkách, tj. oba konce nosného oblouku se vetknou do skalnatébo podloží. Umožní se tak přemostění na větší vzdálenosti při použití štíhlejší konstrukce. Takto postavené mosty mají velmi dobrý vzhled, i když jejich stavba je poměrně náročná. Dalším typem obloukových mostů jsou mosty spřažené, kde horizontální síly zachycuje ocelová či ocelobetonová mostovka, která funguje společně s nosnou obloukovou konstrukcí, např. most Apollo v Bratislavě. Zvláštním typem je pak Langerův trám, který kombinuje most obloukový s mostem zavěšeným.\n\n\n"}
{"id": "1014061", "url": "https://cs.wikipedia.org/wiki?curid=1014061", "title": "Pontonový most", "text": "Pontonový most\n\nPontonový most je most stojící na pontonech.\n\nJsou to obyčejně dočasné stavby, ale některé se používají i po delší dobu. Používají se v situacích, kdy není ekonomicky výhodné postavit pevný most.\n\nPontonové mosty využívá hlavně armáda k překonávání vodních překážek, v armádě je stavějí ženisté a i dočasné pontonové mosty pro civilní účely často staví armáda.\n"}
{"id": "1014062", "url": "https://cs.wikipedia.org/wiki?curid=1014062", "title": "Radim (Středolabská tabule)", "text": "Radim (Středolabská tabule)\n\nRadim (268 m n. m.) je vrch v okrese Kolín Středočeského kraje. Leží asi 1 km zjz. od obce Radim na jejím katastrálním území.\n\nGeomorfologicky vrch náleží do celku Středolabská tabule, podcelku Českobrodská tabule a okrsku Kouřimská tabule.\n\nVrch je snadno přístupný z obce Radim, navazující obce Chotutice a osady Chroustov (ve všech třech sídlech jsou železniční zastávky tratě 012). Z jižní části obce Radim vede cesta po rozhraní pole a lesa k vysílači, který stojí na vrcholu kopce. Údolím Výrovky vede zelená turistická značka.\n"}
{"id": "1014063", "url": "https://cs.wikipedia.org/wiki?curid=1014063", "title": "David Allert", "text": "David Allert\n\nDavid Allert (* 20. května 1968 v Praze) je bývalý československý fotbalista, brankář.\n\nHrál za několik klubů, v československé lize nastoupil za Zbrojovku Brno v 6 utkáních, přičemž dvakrát udržel čisté konto (při svém prvoligovém debutu 7. dubna 1991 na hřišti Olomouce výrazně pomohl k bezbrankové remíze, o týden později vynuloval střelce pražské Slavie při domácí výhře Zbrojovky Brno 3:0). Na jaře 2002 a na podzim 2002 hostoval v Neratovicích, kde si připsal 4 druholigové starty.\n\n"}
{"id": "1014064", "url": "https://cs.wikipedia.org/wiki?curid=1014064", "title": "Lubomír Adler", "text": "Lubomír Adler\n\nLubomír Adler (* 9. března 1972 v Kuřimi) je bývalý československý fotbalista, útočník.\n\nV československé lize nastoupil za Zbrojovku Brno v 1 utkání (30. září 1990 v Brně proti DAC Dunajská Streda), neskóroval. Ze Zbrojovky Brno odešel do Drnovic, odtud hostoval ve Frýdku-Místku. Později hrál i za Fotbal Poruba, SK Rapid Muglinov, FC Hlučín a SK Beskyd Čeladná. Po skončení aktivní kariéry se věnuje trénování, vedl FK SK Polanka nad Odrou a FC Odra Petřkovice v Moravskoslezském krajském přeboru, dělal asistenta ve Frýdku-Místku a vedl ostravský dorost. V sezoně 2016/17 byl druhým asistentem Martina Zbončáka v FK Fotbal Třinec. Na podzim 2017 krátce vedl druholigové Vítkovice, vystřídal jej Ludevít Grmela.\n\n"}
{"id": "1014065", "url": "https://cs.wikipedia.org/wiki?curid=1014065", "title": "Hans Matheson", "text": "Hans Matheson\n\nHans Matheson (* 7. srpna 1975 Stornoway) je skotský herec.\n\nMatheson je synem Sheeny a Iaina (Ada) Mathesonových. Brzy po narození se s rodinou přestěhoval do Canterbury v Anglii. Když byl dítětem, tak se zúčastnil se svými rodiči a mladším bratrem Willem folkových festivalů a koncertů Boba Dylana. Jeho otec je hudebníkem a malířem a dědeček byl zpěvákem a hudebním skladatelem. Matka pracuje jako terapeutka.\n\nHans jako dítě z psychických důvodů přestoupil z klasické školy na dramatickou školu Avondale Hall v Claphamu. Jelikož byl již od mala talentovaný herec dostal se k účinkování v TV show \"Christmas\" a následně roli ve hře Mojo, která se hrála v divadle Royal Court. Zahrál si i v její filmové verzi. Hrál v televizních show Bramwell, Wycliffe a Family Money a následně ve filmech jako např. Stella does tricks, Still crazy - pořád a naplno a Bodywork.\n\nRoku 1998 si zahrál ve filmovém zpracování románu Viktora Huga Bídníci roli \"Mariuse\" - milého \"Cossety\", kterou hrála Claire Danes. Dále se objevil v evropských filmech Canone inverso - Making love, Dina a Mlhy Avalonu. Matheson ztvárnil roku 2002 roli Jurije Živaga ve filmové adaptaci románu Borise Pasternaka Doktor Živago. Film režíroval Giacoma Campiotti a objevila se v roli i Keira Knightley. Roku 2005 si zahrál ve Panenská královna. V roce 2006 Matheson hrál s herečkou Demi Moore ve filmu Světlo ve tmě. V roce 2008 si zahrál v seriálu Tudorovci. Ve stejném roce měl premiéru film Bathory, koprodukční historický film, na jehož tvorbě se podílelo hlavně Slovensko a Česká republika. Matheson hrál \"Merise Caravaggiho\", osudového muže hlavní hrdinky.\n\nV roce 2009 se zapojil do charitativní akce s názvem \"Duchenne\", v rámci níž vyšla 9. března 2009 kniha \"The caledonian kitchen\". Celkem 40 skotských celebrit přispělo některým svým vlastním receptem do této knihy a mezi nimi i herec Hans Matheson. Peníze šly na pomoc pro lidi s vrozenou svalovou dystrofií.\n\nMatheson dále hrál ve filmech jako Tess z rodu D'Ubervillů (2008), Sherlock Holmes (2009) nebo Souboj Titánů (2010). Roku 2011 se věnoval fotomodelingové akci. Roku 2013 si zahrál hlavní roli ve vánočním filmu The Christmas Candle a roku 2014 \"Aischyla\" v .\n\nHans je však talentovaný i v hudbě. Hraje na kytaru, klavír, housle a foukací harmoniku, zpívá a skládá vlastní písně. Podílel se na otcově albu \"Out on the Islands\".\n\n"}
{"id": "1014066", "url": "https://cs.wikipedia.org/wiki?curid=1014066", "title": "Pavel Černík", "text": "Pavel Černík\n\nPavel Černík (* 27. března 1966 v Brně) je bývalý československý fotbalista, útočník.\n\nV československé lize nastoupil za Zbrojovku Brno v 9 utkáních, vstřelil jeden gól (12. května 1991 v Praze Spartě). Od 25. září 1990 do 31. prosince 1990 hostoval ve Slušovicích. Později hrál župní (krajský) přebor za RAFK Rajhrad (1994–1998, 2002–2004), dále působil v klubech FC Vinohrady Sádek (2005–2007), FC Čáslavice-Sádek (2007) a SK FC Doubravník (2008). Nastupuje za Bolkovu jedenáctku.\n\n"}
{"id": "1014132", "url": "https://cs.wikipedia.org/wiki?curid=1014132", "title": "Jindřich Chaloupka", "text": "Jindřich Chaloupka\n\nJindřich Chaloupka (* 8. července 1970 v Brně) je bývalý československý fotbalový záložník. Jeho mladším bratrem je Vladimír Chaloupka.\n\nJe odchovancem Zbrojovky Brno, s níž se stal v ročníku 1987/88 dorosteneckým mistrem Československa pod vedením Františka Harašty. Spoluhráči mu byli např. Petr Kocman, Petr Křivánek či Svatopluk Habanec.\n\nNa jaře 1989 debutoval jako osmnáctiletý v seniorském týmu Zbrojovky Brno, připsal si dva druholigové starty v sezoně, která vyústila návratem klubu do nejvyšší soutěže po 6 letech. Ihned po sezoně narukoval do Dukly Banská Bystrica (1989–1990). Poslední půlrok vojenské služby na podzim 1990 strávil ve VTJ Trenčín.\n\nPo návratu do Zbrojovky na jaře 1991 debutoval v československé lize. V letech 1992–1994 hrál v maltském druholigovém klubu Mosta FC. Po návratu do vlasti přestoupil do Slovácké Slavie Uherské Hradiště, kde si připsal v sezoně 1994/95 9 druholigových startů. Na jaře 1997 se vrátil do Brna, kde hrál Jihomoravský župní přebor za komárovskou Spartu. Po sezoně 1997/98 zde ukončil kariéru.\n\n\n"}
{"id": "1014186", "url": "https://cs.wikipedia.org/wiki?curid=1014186", "title": "Jaroslav Jakub", "text": "Jaroslav Jakub\n\nJaroslav Jakub (* 18. ledna 1967 Moravský Krumlov) je bývalý český fotbalový útočník.\n\n\nV československé lize nastoupil za Zbrojovku Brno v 11 utkáních, neskóroval. Ve druhé lize odehrál za Zbrojovku Brno a VTJ Tábor celkem 72 utkání, v nichž vstřelil 16 branek. Druhou ligu hrál také za SKP Znojmo na podzim 1992. Na jaře 1993 hrál za VTJ Sigma Hodonín. V Moravskoslezské fotbalové lize hrál za Ratíškovice. Dále účinkoval v nižších rakouských soutěžích (SV Eggenburg, SV Röschitz), kariéru ukončil v FK Hodonín.\n\n\n"}
{"id": "1014198", "url": "https://cs.wikipedia.org/wiki?curid=1014198", "title": "Franz Albert Eder", "text": "Franz Albert Eder\n\nFranz Albert Eder OSB (30. ledna 1818 Hallein – 10. dubna 1890 Salzburg) byl rakouský římskokatolický duchovní, opat benediktinského řádu a politik německé národnosti, v 2. polovině 19. století poslanec Říšské rady, později arcibiskup salcburský.\n\nV roce 1839 vstoupil do opatství svatého Petra v Salzburgu. Roku 1843 byl vysvěcen na kněze. Působil jako duchovní v Abtenau. V letech 1849–1852 byl učitelem náboženství v Salzburgu. Získal titul doktora teologie a filozofie. V období let 1852–1857 vyučoval klasickou filologii na státním gymnáziu v Salzburgu. Roku 1857 se stal opatem benediktinského řádu v opatství svatého Petra v Salzburgu.\n\nPo obnovení ústavní vlády se zapojil i do parlamentní politiky. Byl coby virilista poslancem Salcburského zemského sněmu a v letech 1863–1867 a 1869–1871 i Tyrolského zemského sněmu. Zemský sněm ho delegoval i do Říšské rady (tehdy ještě volené nepřímo) za Salcbursko (kurie tržních obcí, obvod Golling, Abtenau, Kuchl). K roku 1861 se uvádí jako prelát, bytem v Salzburgu. Stranicky se profiloval jako člen takzvané německé Ústavní strany (liberálně a centralisticky orientovaná, odmítající federalistické aspirace neněmeckých etnik).\n\nV letech 1876–1890 působil jako arcibiskup salcburský a zastával tudíž funkci primase německého. Zasazoval se o reformu benediktinského řádu.\n"}
{"id": "1014200", "url": "https://cs.wikipedia.org/wiki?curid=1014200", "title": "Michael Šimek", "text": "Michael Šimek\n\nMichael Šimek (* 1. května 1962) je bývalý český fotbalista. Po skončení aktivní kariéry působí jako trenér.\n\nV československé lize hrál za Slavii Praha. Nastoupil v 1 ligovém utkání. Ve druhé nejvyšší soutěži hrál za Vagónku Česká Lípa a Spartak Ústí nad Labem, nastoupil ve 48 utkáních a dal 2 góly.Ve 2. české národní fotbalové lize hrál za Viktorii Žižkov, nastoupil ve 23 utkáních a dal 6 gólů.\n\n\n"}
{"id": "1014201", "url": "https://cs.wikipedia.org/wiki?curid=1014201", "title": "Chůze na 10 km", "text": "Chůze na 10 km\n\nChůze na 10 km je atletická disciplína, ve které na silnici závodí muži i ženy. Při chůzi se jedna závodníkova noha musí vždy dotýkat země a stojná noha musí být napnutá, a ne pokrčená v koleni od okamžiku, kdy se dotkne země až do chvíle, kdy ji mine druhá noha. Chodci jsou trestáni za jakoukoliv nepovolenou techniku, například za tzv. \"lifting\" - tj. když se ani jedna noha nedotýká země. Rozhodčí na trati hlásí přestupky proti pravidlům třem hlavním rozhodčím, kteří mohou narušitele napomenout tím, že mu ukážou žlutý terčík; za další porušení pravidel následuje červený terčík. Tři červené terčíky znamenají diskvalifikaci.\n\nV chůzi na 10 km se závodilo (pouze muži) na LOH 1912, 1920, 1924, 1948, 1952, a také (pouze ženy) na LOH 1992 a 1996. Dále již tato disciplína nebyla na Lolympiádách zařazena, ovšem v roce 1999 se změnila na 20km trať, která se vypisuje na některých mezinárodních soutěžích.\n\n28. května 2000 stanovil Roman Rasskazov z Ruska v Saransku nový světový rekord v chůzi na 10 km časem 37:11 min. Nejlepší ženský výkon všech dob drží Jelena Nikolajevová výkonem 41:04.\n\n23. července 2014 v Eugene v USA na juniorském mistrovství světa překonala česká chodkyně Anežka Drahotová ženský juniorský světový rekord výkonem 42:47,25 min.\n\nChůze na 10 000 metrů je lehkoatletická chodecká disciplína, která se odehrává na dráze. Závodníci musejí být stále jednou nohou v kontaktu s podkladem, jinak porušují pravidla. Závodní chůze na 10 000 metrů je jednou z nejkratších chodeckých tratí. Světový rekord mezi muži drží od roku 2008 Španěl Paquillo Fernández časem 37:53,09 minuty, mezi ženami pak Ruska Naděžda Rjaškinová časem 41:56,23 minuty (v roce 1990 ještě jako sovětská atletka).\n\n"}
{"id": "1014202", "url": "https://cs.wikipedia.org/wiki?curid=1014202", "title": "Josef Nádraský", "text": "Josef Nádraský\n\nJosef Nádraský (* 17. února 1958) je bývalý český fotbalista, útočník.\n\nV československé lize hrál za TJ Škoda Plzeň. Nastoupil ve 3 ligových utkáních. Ve druhé nejvyšší soutěži nastoupil v 67 utkáních a dal 20 gólů.\n\n"}
{"id": "1014204", "url": "https://cs.wikipedia.org/wiki?curid=1014204", "title": "Princip domina", "text": "Princip domina\n\nPrincip domina (v americkém originále: The Domino Principle, dalším českým názvem: Domino) je americký filmový thriller z roku 1977. Režisérem filmu je Stanley Kramer. Hlavní role ve filmu ztvárnili Gene Hackman, Candice Bergen, Mickey Rooney, Richard Widmark a Edward Albert. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014208", "url": "https://cs.wikipedia.org/wiki?curid=1014208", "title": "Brian Van Holt", "text": "Brian Van Holt\n\nBrian Van Holt (* 6. července 1969) je americký herec. Narodil se ve městě Waukegan ve státě Illinois, ale vyrůstal v Kalifornii. Zde také vystudoval sociologii na Kalifornské univerzitě v Los Angeles. Svou první filmovou roli dostal v roce 1996. Hrál například ve filmech \"Černý jestřáb sestřelen\" (2001) a \"Dům voskových figurín\" (2005) nebo v seriálech \"Kriminálka Miami\" (2009) a \"The Bridge\" (2013). Od roku 2009 také hraje jednu z hlavních rolí v seriálu \"Město žen\".\n\n"}
{"id": "1014209", "url": "https://cs.wikipedia.org/wiki?curid=1014209", "title": "Petr Čermák (1959)", "text": "Petr Čermák (1959)\n\nPetr Čermák (* 27. července 1959) je bývalý český fotbalista.\n\nV československé lize hrál za Škodu Plzeň, Slavii Praha a Zbrojovku Brno. Nastoupil ve 46 ligových utkáních a dal 4 góly. Ve druhé nejvyšší soutěži hrál i za Vagónku Česká Lípa.\n\n"}
{"id": "1014210", "url": "https://cs.wikipedia.org/wiki?curid=1014210", "title": "Prodám šéfa zn. spěchá", "text": "Prodám šéfa zn. spěchá\n\nProdám šéfa zn. spěchá (v americkém originále: Fast Track) je americký romantický film z roku 2006. Režisérem filmu je Jesse Peretz. Hlavní role ve filmu ztvárnili Zach Braff, Amanda Peet, Jason Bateman, Charles Grodin a Mia Farrow. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014212", "url": "https://cs.wikipedia.org/wiki?curid=1014212", "title": "Protiúder", "text": "Protiúder\n\nProtiúder (v anglickém originále Collateral Damage) je americký akční film z roku 2002. Režisérem filmu je Andrew Davis. Hlavní role ve filmu ztvárnili Arnold Schwarzenegger, Francesca Neri, Cliff Curtis, Elias Koteas a John Leguizamo.\n\nFilm získal mezi diváky na největších filmových databázích spíše průměrné hodnocení (aktuální k 24. červenci 2014):\n\n"}
{"id": "1014213", "url": "https://cs.wikipedia.org/wiki?curid=1014213", "title": "Eric Lange", "text": "Eric Lange\n\nEric Lange (* 19. února 1973) je americký herec. Narodil se v Hamiltonu ve státě Ohio a navštěvoval Miami University v Oxfordu ve stejném státě. Svou první filmovou roli dostal v roce 1996 ve filmu \"Bláznivá škola\". V letech 2010 až 2013 hrál postavu Erwina Sikowitze v komediálním seriálu \"V jako Victoria\". Přestože během své kariéry hrál v několika filmech, jeho hlavním zaměření jsou seriálové role. Hrál například v seriálech \"Sběratelé kostí\", \"Jmenuju se Earl\" (2008) nebo \"The Bridge\" (2013).\n\n"}
{"id": "1014215", "url": "https://cs.wikipedia.org/wiki?curid=1014215", "title": "Somrak", "text": "Somrak\n\nSomrak (česky Soumrak) je slovinská metalová kapela, která hraje satanistický black metal ve stylu švédských Watain. Vznikla v roce 2001. Debutní studiové album s názvem \"The Abhorred Blessings\" vyšlo v roce 2007, druhé \"The Blackwinged Serpent Crowned\" o pět let později, v roce 2012. Dále kapela vydala několik dem a split nahrávek.\n\n\n\n"}
{"id": "1014217", "url": "https://cs.wikipedia.org/wiki?curid=1014217", "title": "Přistání naslepo", "text": "Přistání naslepo\n\nPřistání naslepo (v americkém originále: Ground Control) je americký akční film z roku 1998. Režisérem filmu je Richard Howard. Hlavní role ve filmu ztvárnili Kiefer Sutherland, Bruce McGill, Kristy Swanson, Robert Sean Leonard a Kelly McGillis. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014220", "url": "https://cs.wikipedia.org/wiki?curid=1014220", "title": "Stefan Schwartz", "text": "Stefan Schwartz\n\nStefan Schwartz (* 1. května 1963, Londýn) je anglický filmový a televizní režisér. Po ukončení university zahájil spolupráci se spolužákem Richardem Holmesem, který se stal producentem. Svou kariéru zahájil Schwartz v polovině osmdesátých let jako herec; počátkem následující dekády se stal režisérem. Jeho první filmová komedie \"Soft Top Hard Shoulder\" byla představena v roce 1993. Později natočil několik dalších filmů a je také režisérem různých seriálů, jako například \"Dr. House\" (epizoda „Tělo a duše“, 2012), \"Živí mrtví\" (epizoda „Prey“, 2013) a \"The Bridge\" (epizoda „Sorrowsworn“, 2014).\n\n"}
{"id": "1014228", "url": "https://cs.wikipedia.org/wiki?curid=1014228", "title": "Abraham Benrubi", "text": "Abraham Benrubi\n\nAbraham Benrubi, rodným jménem Abraham Rubin Hercules Benrubi (* 4. října 1969) je americký herec. Narodil se v Indianapolisu, kde také studoval na střední škole Broad Ripple. Svou první velkou roli dostal v devadesátých letech v televizním seriálu \"Křídla\", kde hrál postavu Roye Bigginse. V letech 1994 až 2009 hrál postavu Jerryho Markovice v seriálu \"Pohotovost\". Rovněž hrál v dalších seriálech, jako například \"Muži na stromech\" a \"The Bridge\". Mezi jeho filmové role patří například Bubba v thrilleru \"Twister\" (1996) či pytlák Thor v komedii \"Král džungle\" (1997).\n\n"}
{"id": "1014230", "url": "https://cs.wikipedia.org/wiki?curid=1014230", "title": "Psí vojáci (film, 2002)", "text": "Psí vojáci (film, 2002)\n\nPsí vojáci (v britském originále: Dog Soldiers) je britský akční film z roku 2002. Režisérem filmu je Neil Marshall. Hlavní role ve filmu ztvárnili Kevin McKidd, Sean Pertwee, Emma Cleasby, Liam Cunningham a Darren Morfitt. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014231", "url": "https://cs.wikipedia.org/wiki?curid=1014231", "title": "Net Promoter Score", "text": "Net Promoter Score\n\nNet Promoter Score, zkráceně NPS, je míra loajality zákazníků nebo zaměstnanců vytvořená (a chráněná registrací) Fredem Reichheldem a firmami Bain & Company a Satmetrix. Reichheld ji uveřejnil roku 2003 v časopise Harvard Business Review článkem „One Number You Need to Grow“. NPS nabývá hodnot mezi -100 a 100 včetně, vyšší hodnota znamená vyšší loajalitu zkoumaných osob. Zastánci NPS tvrdí, že koreluje s růstem výnosů a může jednodušeji nahradit tradiční měření zákaznické spokojenosti.\n\nVýpočet NPS se provádí na základě marketingového výzkumu, při kterém respondenti dostanou otázku \"„Jak pravděpodobné je, že byste doporučili (společnost / produkt / službu...) příteli nebo kolegovi?“\" a odpovídají na škále 0 (zcela nepravděpodobné) až 10 (zcela pravděpodobné). Procento těch, kteří odpověděli 0 až 6 (neloajální) se odečte od procenta těch, kteří odpověděli 9 nebo 10 (loajální klienti). Výsledný rozdíl je NPS. Například pokud 20 % klientů je neloajálních a 60 % loajálních, je NPS rovno 60 – 20 = +40.\n\nHodnoty NPS nižší než nula se obvykle vykládají jako příznak potíží s loajalitou, naopak víc než +50 je výborné. Záleží však také na kontextu a porovnání s konkurencí.\n"}
{"id": "1014232", "url": "https://cs.wikipedia.org/wiki?curid=1014232", "title": "NPS", "text": "NPS\n\nNPS může být:\n\n"}
{"id": "1014233", "url": "https://cs.wikipedia.org/wiki?curid=1014233", "title": "Psycho (film, 1998)", "text": "Psycho (film, 1998)\n\nPsycho (v americkém originále: Psycho) je americký hororový film z roku 1998. Režisérem filmu je Gus Van Sant. Hlavní role ve filmu ztvárnili Vince Vaughn, Anne Heche, Julianne Moore, Viggo Mortensen a William H. Macy. Jedná se o remake filmu \"Psycho\" z roku 1960.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014234", "url": "https://cs.wikipedia.org/wiki?curid=1014234", "title": "Půlnoční běh", "text": "Půlnoční běh\n\nPůlnoční běh (v americkém originále: Midnight Run) je americký akční film z roku 1988. Režisérem filmu je Martin Brest. Hlavní role ve filmu ztvárnili Robert De Niro, Charles Grodin, Yaphet Kotto, John Ashton a Dennis Farina. \n\nRobert De Niro byl za svoji roli ve filmu nominován na Zlatý glóbus. Film byl na Zlatý glóbus nominován v kategorii nejlepší komedie či muzikál.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014235", "url": "https://cs.wikipedia.org/wiki?curid=1014235", "title": "Cultural y Deportiva Leonesa", "text": "Cultural y Deportiva Leonesa\n\nCultural y Deportiva Leonesa S.A.D. je španělský fotbalový klub z města León. Založen byl roku 1923. Domácí zápasy hraje na stadionu Estadio Reino de León s kapacitou 13 500 míst. Klubové barvy jsou černá a bílá.\n\nVe své historii se pohyboval ve druhé, třetí a čtvrté španělské lize. V sezoně 1955/56 byl prvoligový.\n\nPřed sezonou 2014/15 představil klub velmi netradiční dresy ve stylu večerních smokingů, se kterými původně počítal jen pro předsezonní přípravné zápasy. Novinka měla velký ohlas a vedení rozhodlo, že se v nich odehraje kompletní sezona.\n\n"}
{"id": "1014237", "url": "https://cs.wikipedia.org/wiki?curid=1014237", "title": "Jan Kareš", "text": "Jan Kareš\n\nJan Kareš (29. září 1973 Liberec) je český horolezec, osobní trenér fitness, několikanásobný držitel titulů Ocelový muž a světových rekordů ve shybech (během 1, 6, 12, a 24 hodin).\n\nSyn českého horolezce Miroslava Kareše (10.6.1949 Liberec – 17.6.2008 Oderwitzer Spitzberg), lezení se později věnovala i jeho dcera Anna.. Mezi jeho záliby stále patří nýtování a přelézání nových lezeckých směrů převážně v okolí města Baunei na Sardinii a v rakouském Lofferu. V Česku je autorem většiny cest v \"Tetínských skalách\" v Českém krasu (2017/2018), další jeho cesty jsou například v \"Lomu Doubí\" u Prosečnice, nebo na Branických skalách v Praze. Mezi jeho spolulezce patřili např. Tomáš Truhelka, Slávek Dostál, Lukáš Čermák, nebo Jan Hrnčíř.\n\nV roce 1996 překvapivě porazil Milana Beniana i Marka Havlíka ve 3. kole Českého poháru po třech letech úrazů, ve 4. kole byl druhý. V té době také již stavěl závodní cesty V letech 1996 – 1998 reprezentoval Českou republiku na světovém poháru v lezení na obtížnost, kde skončil nejlépe na 17. místě v italském Courmayeuru v září 1998. Obdobně se světových závodů ve sportovním lezení účastnily také obě jeho sestry Romana a mladší Eliška (čtyřnásobná mistryně republiky v lezení na rychlost), ta se později zařadila mezi první tři licencované trenéry ČHS třídy A.\n\nV říjnu 2013 si otevřel vlastní tělocvičnu Jan Kareš Fitness (JKF) v Týnské ulici v Praze, předtím působil jako osobní trenér ve fitness klubu Cybex v hotelu Hilton v Praze. Druhé fitness otevřel v červnu 2016 také v Praze, v ulici Na Poříčí. V roce 2018 se vrátil do klubu Cybex v hotelu Hilton kde nyní působí jako partner a trenér.\n\nMezi jeho další záliby patří také pečení cukroví bez cukru. Ve spolupráci s odborníky na výživu a cukráři osobně vyvíjel několik receptů na zákusky i zmrzlinu pro sportovce, ty od roku 2015 vyrábí a dodává pekárna Fitness Cake.\n\nSvětové rekordy ve shybech \"pull ups\".\n\nAktuální rekordy k 22.1.2020:\n\nGUINESS rekord za jednu hodinu : 1124\n\nGUINESS rekord za 6 hodin: 3887\n\nGUINESS rekord za 12 hodin : 5041\n\nGUINESS rekord za 24 hodin : 6800\n\nSvětový Pull-ups rekord za 30 minut : 654\n\nSvětový Pull-ups rekord za 1 hodinu: 1198\n\nzdroj: JanKaresClimbingTeam\n\n\n"}
{"id": "1014238", "url": "https://cs.wikipedia.org/wiki?curid=1014238", "title": "Humpolecká vrchovina", "text": "Humpolecká vrchovina\n\nHumpolecká vrchovina je geomorfologický podcelek Křemešnické vrchoviny, jejíž východní část tvoří. Plochou vrchovinu tvoří žuly a jejich plášť. Střední výška činí 580,2 m. V severní části se nacházejí dva hřbety – hrásti, mezi nimiž leží Humpolecká kotlina. Jižní část má pahorkatinný reliéf, nad nějž vystupují hrásti Křemešníku (765 m) a Čeřínku (760 m). Pro žulové oblasti jsou typické formy zvětrávání a odnosu žuly, kryogenní tvary (kryoplanační terasy).\n"}
{"id": "1014241", "url": "https://cs.wikipedia.org/wiki?curid=1014241", "title": "Jeníkovská vrchovina", "text": "Jeníkovská vrchovina\n\nJeníkovská vrchovina je geomorfologický okrsek tvořící součást Humpolecké vrchoviny. Vrchovina se skládá ze žul a hornin jejich pláště. Na východě ji omezuje zlomový svah k Jihlavsko-sázavské brázdě. Místy se tu nachází kryogenní tvary (např. Vysoký kámen (661 m) s kryoplanačními terasami). Povrch je převážně zalesněný, roste zde souvislý komplex převážně smrkových porostů s příměsí borovice, buku a jedle. Ojediněle tu stojí zbytky bukových porostů.\n"}
{"id": "1014242", "url": "https://cs.wikipedia.org/wiki?curid=1014242", "title": "Kosovská pahorkatina", "text": "Kosovská pahorkatina\n\nKosovská pahorkatina je geomorfologický okrsek tvořící součást Brtnické vrchoviny. Pahorkatina podkovovitě lemuje Jihlavskou kotlinu na jihu a západu. Tvoří ji cordieritické ruly kolem ostrůvků žul. Plochý povrch prořezává hluboké údolí Jihlavy a nesouměrné údolí Jihlávky. V úvalových údolích se rozkládají četné rybníky. Na povrchu převažují pole, louky a malé lesíky tvořené smrkovými porosty, místy s borovicí. Na vrchu Zaječí skok se nachází vzácná květena (kapradinka skalní, oměj pestrý, udatna lesní). Vyskytují se zde stopy po dolování.\n"}
{"id": "1014244", "url": "https://cs.wikipedia.org/wiki?curid=1014244", "title": "Ray (film)", "text": "Ray (film)\n\nRay (v americkém originále: Ray) je americký hudební film z roku 2004. Režisérem filmu je Taylor Hackford. Hlavní role ve filmu ztvárnili Jamie Foxx, Sharon Warren, Kerry Washington, Regina King a C. J. Sanders. Film pojednává o životě Raye Charlese.\n\nJamie Foxx získal za svou roli v tomto filmu Oscara, Zlatý glóbus, cenu BAFTA i cenu Screen Actors Guild Award. Film získal Oscara za nejlepší střih zvuku a dále byl nominován v kategoriích nejlepší film, nejlepší režie, nejlepší střih a nejlepší kostýmy. Film byl dále nominován na Zlatý glóbus v kategorii nejlepší komedie či muzikál. Získal také cenu BAFTA za nejlepší zvuk, nominován byl i v kategoriích nejlepší hudba a scénář. Film byl nominován i na Screen Actors Guild Award v kategorii nejlepší obsazení.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1014245", "url": "https://cs.wikipedia.org/wiki?curid=1014245", "title": "Puklická pahorkatina", "text": "Puklická pahorkatina\n\nPuklická pahorkatina je geomorfologický okrsek tvořící součást Brtnické vrchoviny. Nesouměrný hřbet leží mezi Jihlávkou a Brtnicí s pahorkatinným povrchem. Severní část tvoří syenit, jižní ruly. Ze hřbetu stékají krátké toky k Jihlávce a dlouhé potoky na východě k Brtnici. Jihozápadní část je zalesněná, převažují smrkové porosty. V severní části se hojněji vyskytují porosty borové.\n"}
{"id": "1014246", "url": "https://cs.wikipedia.org/wiki?curid=1014246", "title": "Okres Włoszczowa", "text": "Okres Włoszczowa\n\nOkres Włoszczowa (polsky \"Powiat włoszczowski\") je okres v polském Svatokřížském vojvodství. Rozlohu má 907,86 km² a v roce 2013 zde žilo 46 372 obyvatel. Sídlem správy okresu je město Włoszczowa.\n\nMěstsko-vesnická:\n\nVesnické:\n\n\n"}
{"id": "1014249", "url": "https://cs.wikipedia.org/wiki?curid=1014249", "title": "Štocký stupeň", "text": "Štocký stupeň\n\nŠtocký stupeň je geomorfologický okrsek tvořící součást Jihlavsko-sázavské brázdy, v jejíž západní části leží. Jde o členitou pahorkatinu. Tvoří ji korideritické ruly a dvojslídné žuly, které vytvářejí ukloněný erozně denudační povrch, jenž je rozčleněn mělkými, širokými údolími na řadu zaoblených hřbetů s plošinami. Povrch je středně zalesněný, převažují smrkové porosty s borovicí a modřínem, méně se vyskytují borové porosty.\n"}
{"id": "1014250", "url": "https://cs.wikipedia.org/wiki?curid=1014250", "title": "Red Rock West", "text": "Red Rock West\n\nRed Rock West (v americkém originále: Red Rock West) je americký kriminální film z roku 1993. Režisérem filmu je John Dahl. Hlavní role ve filmu ztvárnili Nicolas Cage, Dennis Hopper, Lara Flynn Boyle, J. T. Walsh a Dwight Yoakam.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014254", "url": "https://cs.wikipedia.org/wiki?curid=1014254", "title": "Mareuil-sur-Ourcq", "text": "Mareuil-sur-Ourcq\n\nMareuil-sur-Ourcq je francouzská obec v departementu Oise v regionu Hauts-de-France. V roce 2011 zde žilo 1 587 obyvatel. Kolem obce prochází vodní kanál Canal de l'Ourcq.\n\nBoullarre, Marolles, Montigny-l'Allier (Aisne), Neufchelles, Rouvres-en-Multien, Thury-en-Valois, La Villeneuve-sous-Thury\n\n\"Počet obyvatel\" \n\n"}
{"id": "1014255", "url": "https://cs.wikipedia.org/wiki?curid=1014255", "title": "Ricochet: Odražená střela", "text": "Ricochet: Odražená střela\n\nRicochet: Odražená střela (v americkém originále: Ricochet) je americký akční film z roku 1991. Režisérem filmu je Russell Mulcahy. Hlavní role ve filmu ztvárnili Denzel Washington, John Lithgow, Ice-T, Kevin Pollak a Lindsay Wagner.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014256", "url": "https://cs.wikipedia.org/wiki?curid=1014256", "title": "Červený Kříž-průmyslový obvod", "text": "Červený Kříž-průmyslový obvod\n\nČervený Kříž-průmyslový obvod je základní sídelní jednotka města Jihlava v okrese Jihlava. Má výměru 22 ha. \n\nV roce 1991 a 2001 zde nikdo neměl trvalý pobyt a v roce 2011 zde žili 4 obyvatelé.\n\nNachází se v jihozápadní části města. Sousedí se Stříteží, Pávovem, Novým Pávovem, Červeným Křížem a Antonínovým Dolem.\n"}
{"id": "1014257", "url": "https://cs.wikipedia.org/wiki?curid=1014257", "title": "Zadní Bedřichov", "text": "Zadní Bedřichov\n\nZadní Bedřichov je základní sídelní jednotka města Jihlava v okrese Jihlava. Má výměru 112 ha. Nachází se zde největší jihlavská průmyslová zóna D1 průmyslový park Jihlava, který byl založen roku 2003. \n\nLeží v severní části města. Sousedí s Pávovem, Herolticemi, Královským vrškem a Lesnovem.\n"}
{"id": "1014258", "url": "https://cs.wikipedia.org/wiki?curid=1014258", "title": "Rob Roy (film)", "text": "Rob Roy (film)\n\nRob Roy (v americkém originále: Rob Roy) je americký dramatický film z roku 1995. Režisérem filmu je Michael Caton-Jones. Hlavní role ve filmu ztvárnili Liam Neeson, Jessica Lange, John Hurt, Tim Roth a Eric Stoltz.\n\nVe Skotsku roku 1731 je klanový systém postupně nahrazován vládou chamtivé šlechty. Robert Roy MacGregor se marně snaží chránit svůj klan před hladem a bídou. Půjčí si proto 1000 liber od markýze Montrose, aby nakoupil dobytek a výhodně jej prodal jinde.\n\nMarkýzův zvrhlý chráněněc Cunningham se o tom dozví, zavraždí Royova posla a peníze mu ukradne. Robert markýzovi navrhne plán, jak mu záhadně zmizelé peníze nahradit, ovšem ten je rozzloben tím, že Roy odmítl falešně svědčit proti markýzovu mocnému rivalovi. Proto chce Roba uvěznit a když ten uprchne, vyšle Cunninghama, aby jej zajal.\n\nRob se schová v kopcích, protože nevěří, že by markýz ublížil jeho rodině. Cunningham mu však spálí dům i dobytek, a aby Roba vylákal z úkrytu, dokonce znásilní jeho manželku Mary. Ta to chce utajit, a proto zabije markýzova správce, který se přepadení účastnil.\n\nRobův klan se za zničení majetku mstí kradením markýzova dobytka. Ten proti nim vyšle vojsko v čele s Cunninghamem. V následném boji smrtelně zraněný Maryin bratr vyzradí Robovi, že došlo ke znásilnění. Rob padne do zajetí a markýz (ač tuší, že peníze ukradl Cunningham) nařídí Roba pověsit. Ten svojí vynalézavostí o vlásek unikne.\n\nMarkýzův rival se dozví o Royově poctivosti a poskytne mu útočiště. Robert vyzve vyhlášeného šermíře Cunninghama na souboj na smrt. V něm Roy dostane několik těžkých zásahů a hroutí se; pak ale levicí uchopí soupeřovo ostří a pravicí jej zabije.\n\nMary je těhotná a Rob dítě přijme, i když není jasné, zda otcem je Rob nebo Cunningham. Rob slíbí, že už rodinu neopustí.\n\nTim Roth získal za svou roli v tomto filmu cenu BAFTA. Nominován byl dále na Oscara a Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014259", "url": "https://cs.wikipedia.org/wiki?curid=1014259", "title": "BMW K 1300 S", "text": "BMW K 1300 S\n\nBMW K 1300 S je sportovně cestovní motocykl, vyvinutý firmou BMW, vyráběný od roku 2008. Jeho předchůdcem byl model BMW K 1200 S. Motor je řadový čtyřválec chlazený kapalinou. Zadní kolo je letmo uložené.\n\n\n\n"}
{"id": "1014260", "url": "https://cs.wikipedia.org/wiki?curid=1014260", "title": "Lesnov", "text": "Lesnov\n\nLesnov je základní sídelní jednotka města Jihlava v okrese Jihlava. Má výměru 396 ha. Nachází se zde domov pro seniory, který byl založen roku 1976 a má kapacitu 146 klientů. Dále tu stojí krematorium. \n\nV roce 1991 zde žilo 291 obyvatel, roku 2001 264 a o deset let později 307.\n\nLeží v severní části města. Sousedí s Novým Pávovem, Pávovem, Bedřichovem, Královským vrškem, Starými Horami, Hybrálcem a Zbornou. Na území Lesnova se nachází vrch Rudný se zříceninou rozhledny a lyžařským areálem Šacberk.\n"}
{"id": "1014261", "url": "https://cs.wikipedia.org/wiki?curid=1014261", "title": "Ronin (film)", "text": "Ronin (film)\n\nRonin (v americkém originále: Ronin) je americký akční film z roku 1998. Režisérem filmu je John Frankenheimer. Hlavní role ve filmu ztvárnili Robert De Niro, Jean Reno, Natascha McElhone, Stellan Skarsgård a Sean Bean.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014262", "url": "https://cs.wikipedia.org/wiki?curid=1014262", "title": "Svědčí hůra", "text": "Svědčí hůra\n\nSvědčí hůra (252 m n. m.) je vrch ve Středočeském kraji. Leží asi 1 km východně od obce Vyšehořovice, na trojmezí katastrálních území Vyšehořovice (okres Praha-východ) a dalších obcí Vykáň (okres Nymburk) a Břežany II (okres Kolín).\n\nGeomorfologicky vrch náleží do celku Středolabská tabule, podcelku Českobrodská tabule a okrsku Čakovická tabule.\n"}
{"id": "1014263", "url": "https://cs.wikipedia.org/wiki?curid=1014263", "title": "Sídliště Březinova", "text": "Sídliště Březinova\n\nSídliště Březinova (též Březinky) je základní sídelní jednotka města Jihlava v okrese Jihlava. Toto největší jihlavské sídliště pojmenované podle básníka Otokara Březiny ze západní strany obepíná lesopark Heulos. Má výměru 82 ha. Nachází se zde Obchodní centrum Jihlava Březinky. \n\nV roce 1991 zde žilo 10 090 obyvatel, roku 2001 8 964 a o deset let později 7 622.\n\nNachází se v jihovýchodní části města. Sousedí s Hruškovými Dvory, Helenínem, Handlovými Dvory, Heulosem a Kalvárií.\n"}
{"id": "1014265", "url": "https://cs.wikipedia.org/wiki?curid=1014265", "title": "Rozpoutané peklo", "text": "Rozpoutané peklo\n\nRozpoutané peklo (v americkém originále: Dante’s Peak) je americký katastrofický film z roku 1997. Režisérem filmu je Roger Donaldson. Hlavní role ve filmu ztvárnili Pierce Brosnan, Linda Hamilton, Elizabeth Hoffman, Charles Hallahan a Jamie Renée Smith.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014268", "url": "https://cs.wikipedia.org/wiki?curid=1014268", "title": "Nový Pávov", "text": "Nový Pávov\n\nNový Pávov je základní sídelní jednotka města Jihlava v okrese Jihlava. Má výměru 156 ha. Nachází se zde autokempink.\n\nByl založen roku 1731 severně od starého Pávova na hrázi Pávovského rybníku pod německým názvem Neu Pfauendorf. \n\nRoku 1941 zde 17 domech žilo 106 obyvatel, při sčítání obyvatel roku 1930 se zde nacházelo 31 domů a hlášeno bylo 176 osob. V roce 1991 a 2001 zde nikdo neměl trvalý pobyt a v roce 2011 zde žilo 218 obyvatel.\n\nNachází se v severní části města. Sousedí se Stříteží, Červeným Křížem, Pávovem a Zbornou.\n"}
{"id": "1014270", "url": "https://cs.wikipedia.org/wiki?curid=1014270", "title": "Fuád Masúm", "text": "Fuád Masúm\n\nFuád Masúm (* 1. ledna 1938, Irácký Kurdistán) je irácký politik, zakládající člen Vlastenecké unie Kurdistánu. V roce 2014 byl zvolen prezidentem Iráku.\n\nV červnu 1992 se stal prvním ministerským předsedou Kurdské regionální vlády, na svůj post však rezignoval již v březnu následujícího roku. Nahradil jej Kosrat Rasúl.\n"}
{"id": "1014272", "url": "https://cs.wikipedia.org/wiki?curid=1014272", "title": "Vysoký kámen (Jihlava)", "text": "Vysoký kámen (Jihlava)\n\nVysoký kámen je základní sídelní jednotka města Jihlava v okrese Jihlava. Má výměru 598 ha. Území je pojmenované podle vrchu Vysoký kámen (661 m).\n\nV roce 2001 ve Vysokém kameni bydlelo 184 občanů, o deset let později zde žilo 149 obyvatel.\n\nNachází se na severním okraji města Jihlava. Sousedí s Petrovicemi, Zvonějovem, Antonínovým Dolem, Červeným Křížem, Novým Pávovem, Zbornou a Smrčnou.\n"}
{"id": "1014273", "url": "https://cs.wikipedia.org/wiki?curid=1014273", "title": "Sahara (film, 1998)", "text": "Sahara (film, 1998)\n\nSahara (v italském originále: Sahara) je italský erotický film z roku 1998. Režisérem filmu je Joe D’Amato. Hlavní role ve filmu ztvárnili Selen, Zenza Raggi, Amanda Steele, John Walton a Frank Gun.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014274", "url": "https://cs.wikipedia.org/wiki?curid=1014274", "title": "Merule mrkvová", "text": "Merule mrkvová\n\nMerule mrkvová (\"Trioza apicalis\") je hmyz poškozující listy hostitele sáním. Merule mrkvová je řazena do čeledě merulovití (\"Triozidae\") , řádu polokřídlí (\"Hemiptera\"). Organizací EPPO byl patogenu přiřazen EPPO kód TRIZAP. Tento kód je jedinečným systémovým označením pro účely identifikace organismu.\n\nVyskytuje se v Evropě. Osídluje parky, zahrady, pole, pastviny.\n\nDospělec je okrově žlutý, má velké červené oči, 1,6 – 1,7 mm, nymfa je zploštělá, žlutozelená a dosahuje velikosti 2 mm.\n\nV květnu napadají porosty miříkovité zeleniny. Ročně mají 1 generaci. Přeletují na začátku léta z dřevin, často jehličnanů (borovice), kde zimují, kladou vajíčka a vyvíjí se juvenilní stádium. Podle dalších zdrojů vajíčka kladou v květnu na listy hostitelských druhů zeleniny.\n\nDospělci na listech. Listy hostitele jsou silně zkadeřené, ale zelené, nežloutnou. Rostliny stagnují v růstu. K deformacím listů pro vylučování toxických slin při sání hmyzu do pletiv rostlin.\n\nPři silném napadení poškozuje výnosy hostitelských druhů zeleniny. \n\nPoužívanými pesticidy byly v minulosti organofosfáty, ošetření bylo po 7 až 10 dnech opakováno.\n\n"}
{"id": "1014277", "url": "https://cs.wikipedia.org/wiki?curid=1014277", "title": "Santa je úchyl!", "text": "Santa je úchyl!\n\nSanta je úchyl! (v americkém originále: Bad Santa) je americká filmová komedie z roku 2003. Režisérem filmu je Terry Zwigoff. Hlavní role ve filmu ztvárnili Billy Bob Thornton, Tony Cox, Brett Kelly, Lauren Graham a Lauren Tom.\n\nSequel \"Santa je pořád úchyl\" měl premiéru 23. listopadu 2016.\n\nBilly Bob Thornton byl za svou roli v tomto filmu nominován na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014282", "url": "https://cs.wikipedia.org/wiki?curid=1014282", "title": "Sběratel kostí (film)", "text": "Sběratel kostí (film)\n\nSběratel kostí (v americkém originále: The Bone Collector) je americký kriminální film z roku 1999. Režisérem filmu je Phillip Noyce. Hlavní role ve filmu ztvárnili Denzel Washington, Angelina Jolie, Queen Latifah, Michael Rooker a Mike McGlone.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014284", "url": "https://cs.wikipedia.org/wiki?curid=1014284", "title": "Kemari", "text": "Kemari\n\nKemari (japonsky:蹴鞠) je stará japonská míčová hra, populární během období Heian. Tento sport byl v moderní době znovu oživen a je hráván v šintoistických svatyních na oslavách.\n\nPrvní zmínky o kemari pocházejí z roku 644 (období Asuka). Pravidla byla standardizována ve 13. století. Hra byla ovlivněna čínským sportem \"cchu-ťü\".\n\nJedná se o nesoutěživý sport. Cílem hry je udržet míč ve vzduchu. , přičemž všichni hráči spolupracují. Hráč může používat hlavu, nohy, kolena, záda a lokty. Osoba, která kope do balonu, je nazývána \"mariashi\".\n\nMíč, zvaný \"mari\", je vyráběn z jelenice, osrstěná část kůže směřuje dovnitř. Vnitřek je plněný ječmenem, aby balon získal tvar. Když se kůže vytvaruje do požadované podoby, je ječmen vytažen. Míč se pak pomocí koňské kůže zašije.\n\nKemari se hraje na rovné ploše o rozměrech okolo 6-7 metrů čtverečních. Uniformy, ve kterých se hra hraje, připomínají oblečení z období Asuka. Včetně vraního klobouku. Tento typ oblečení se nazývá \"kariginu\".\n\n"}
{"id": "1014287", "url": "https://cs.wikipedia.org/wiki?curid=1014287", "title": "Sejměte Cartera", "text": "Sejměte Cartera\n\nSejměte Cartera (v americkém originále: Get Carter) je americký kriminální film z roku 2000. Režisérem filmu je Stephen Kay. Hlavní role ve filmu ztvárnili Sylvester Stallone, Miranda Richardson, Rachel Leigh Cook, Alan Cumming a Mickey Rourke.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014290", "url": "https://cs.wikipedia.org/wiki?curid=1014290", "title": "Nokia Asha", "text": "Nokia Asha\n\nNokia Asha byla řada low-endových smartphonů, které vyráběla společnost Nokia. Odkoupením části společnosti Nokia (Nokia Devices & Services) společností Microsoft byla tato řada definitivně ukončena ze strany Microsoftu (a tím pádem celé rodiny). Microsoft se chce převážně (jen a pouze) zaměřit na svojí řadu Lumia s operačním systémem Windows Phone. Tím pádem ukončil další vývoj dalších Nokia řad (Asha, X a klasických „hloupých“ telefonů).\n\nAsha 202 se vyrábí v černé, bílé a růžové barvě. Velikost displeje zůstala na 2,4\" s rozlišením 320x240. Fotoaparát disponuje 2 MPx fotoaparátem. Kapacita baterie je 1 020 mAh. Telefon má klasickou klávesnici. Tento telefon podporuje DUAL SIM.\n\nAsha 205 se vyrábí v černé a v kombinacích šedé a bílé, růžové a fialové, oranžové a bílé, černé a modré. Velikost displeje je 2,4\" s rozlišením 320x240. Velikost snímače hlavního fotoaparátu jsou 0,3 MPx. Kapacita baterie je 1 020 mAh. Telefon má klasickou klávesnici. \n\nAsha 205 DUAL SIM je naprosto stejná jako Asha 205, liší se jen dvěma sloty pro SIM kartu.\n\nAsha 203 se vyrábí v růžové, černé a bílé barvě. Displej o velikosti 2,4\" má rozlišení 320x240. Fotoaparát disponuje 2 MPx. Kapacita baterie je 1 020 mAh. Telefon vlastní klasickou klávesnici.\n\nAsha 210 se vyrábí ve žluté, černé, modré, bílé a růžové barvě. Velikost displeje zůstala na 2,4\" s rozlišením 320x240. Telefon disponuje 2 MPx fotoaparátem. Kapacita baterie zůstala na 1 200 mAh. Telefon má klasickou klávesnici.\n\nAsha 210 DUAL SIM je naprosto stejná jako Asha 210, liší se jen dvěma sloty pro SIM kartu.\n\nAsha 230 se vyrábí v černé, bílé, červené, žluté, zelené a modré barvě. Displej o velikosti 2,8\" má rozlišení 320x240. V telefonu se nachází 1,3 MPx fotoaparát. Kapacita baterie obsahuje 1 020 mAh. Telefon nemá klasickou klávesnici.\n\nAsha 230 DUAL SIM je naprosto stejná jako Asha 230, liší se jen dvěma sloty pro SIM kartu.\n\nAsha 302 se vyrábí v šedé, bílé a hnědé barvě. Velikost displeje zůstala na 2,4\", který má rozlišení 320x240. Fotoaparát v telefonu má 3,2 MPx snímač. Kapacita baterie dosahuje 1 430 mAh. Telefon má klasickou klávesnici.\n\nAsha 305 se vyrábí v šedé, červené, modré a bílé barvě. Displej o velikost 3\", má rozlišení 400x240. Fotoaparát v telefonu má 2 MPx snímač. Kapacita baterie dosahuje 1 110 mAh. Telefon nemá klasickou klávesnici. Tento telefon podporuje DUAL SIM. \n\nAsha 306 se vyrábí v šedé, růžové, modré a bílé. Velikost displeje zůstala na 3\"s rozlišením 400x240. Velikost hlavního snímače dosahuje 2 MPx. Kapacita baterie dosahuje 1 110 mAh. Telefon nemá klasickou klávesnici.\n\nAsha 308 se vyrábí v černé a béžové barvě. Displej s rozlišením 400x240 má velikost 3\". Fotoaparát v telefonu má 2 MPx snímač. Kapacita baterie dosahuje 1 110 mAh. Telefon nemá klasickou klávesnici. Název telefonu nenapovídá vlastnosti dvou SIM karet (DUAL SIM), ale tento telefon tuto vlastnost přesto má.\n\nAsha 309 se vyrábí v černé a bílé. Velikost displeje zůstala na 3\", který má rozlišení 400x240. Velikost snímače v telefonu jsou 2 MPx Kapacita baterie dosahuje 1 110 mAh. Telefon má klasickou klávesnici. I přesto, že v názvu telefonu není DUAL SIM, tento model disponuje dvěma sloty pro SIM karty.\n\nAsha 311 se vyrábí v modré, hnědé, šedé, růžové a bílé barvě. Velikost displeje jsou 3\" s rozlišením 400x240. Fotoaparát v telefonu má 3,2 MPx snímač. Kapacita baterie dosahuje 1 110 mAh. Telefon nemá klasickou klávesnici.\n\nAsha 501 se vyrábí v červené, modré, černé, žluté, bílé, zelené barvě. Telefon disponuje 3\" displejem s rozlišením 320x240. V telefonu se nachází 3,2 MPx fotoaparát. Kapacita baterie obsahuje 1 200 mAh. Telefon nemá klasickou klávesnici.\n\nAsha 501 DUAL SIM je naprosto stejná jako Asha 501, liší se jen dvěma sloty pro SIM kartu.\n\nAsha 503 se vyrábí ve žluté, černé, zelené, červené, modré a bílé barvě. V telefonu je 3\" displej s rozlišením 320x240. Fotoaparát telefon disponuje 5 MPx. Kapacita baterie opět zůstala na 1 200 mAh. Telefon také nemá klasickou klávesnici.\n"}
{"id": "1014291", "url": "https://cs.wikipedia.org/wiki?curid=1014291", "title": "Serpico", "text": "Serpico\n\nSerpico (v americkém originále: Serpico) je italsko-americký kriminální film z roku 1973. Režisérem filmu je Sidney Lumet. Hlavní role ve filmu ztvárnili Al Pacino, John Randolph, Jack Kehoe, Bliff McGuire a Barbara Eda-Young.\n\nAl Pacino získal za svou roli v tomto filmu Zlatý glóbus. Nominován byl dále na Oscara a cenu BAFTA. Film byl dále nominován na Oscara v kategorii nejlepší scénář, na Zlatý glóbus v kategorii nejlepší dramatický film a na cenu BAFTA v kategoriích nejlepší hudba a režie.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1014292", "url": "https://cs.wikipedia.org/wiki?curid=1014292", "title": "CD Lugo", "text": "CD Lugo\n\nCD Lugo (celým názvem Club Deportivo Lugo S.A.D.) je španělský fotbalový klub z města Lugo na severovýchodě Galicie. Založen byl roku 1953. Domácí zápasy hraje na stadionu Estadio Anxo Carro s kapacitou 7 840 míst.\n\nVe své historii se pohyboval ve druhé, třetí a čtvrté španělské lize. V ročníku 1972/73 hrál nižší regionální ligu. Od sezony 2012/13 hraje v Segunda División.\n\nPřed sezonou 2014/15 představil klub netradiční dresy s pivním motivem.\n\n"}
{"id": "1014293", "url": "https://cs.wikipedia.org/wiki?curid=1014293", "title": "Bambousek", "text": "Bambousek\n\nBambousek (306 m n. m.) je vrch v okrese Kutná Hora Středočeského kraje. Leží asi 1,5 km jihovýchodně od obce Drobovice, převážně na pomezí katastrálních území Drobovice a obce Potěhy.\n\nGeomorfologicky vrch náleží do celku Středolabská tabule, podcelku Čáslavská kotlina, okrsku Ronovská tabule a podokrsku Hostovlická kotlina.\n\nVrchol je snadno přístupný po polní odbočce ze silnice I/38 Drobovice – Horky. Silnice vede z jihozápadní strany vrchu, ze severovýchodní strany vede železniční trať 230 (nejbližší zastávka v Horkách).\n"}
{"id": "1014297", "url": "https://cs.wikipedia.org/wiki?curid=1014297", "title": "Samsung Galaxy S5 Mini", "text": "Samsung Galaxy S5 Mini\n\nSamsung Galaxy S5 Mini je smartphone společnosti Samsung a zmenšená verze vlajkové lodi této firmy . Navazuje na model Samsung Galaxy S4 Mini z předchozího roku a velkou variantu Samsung Galaxy S5. Telefon přišel do prodeje s operačním systémem Android 4.4 KitKat, v dubnu 2015 vydal výrobce aktualizaci na Android 5.1 Lollipop a v prosinci 2016 na Android 6.0 Marshmallow. Největšími novinkami oproti předchůdci jsou čtečka otisků prstů, certifikace IP67 (stupeň ochrany) s voděodolností a prachuvzdorností, měřič tepu, výkonnější procesor, lepší displej a další.\n"}
{"id": "1014299", "url": "https://cs.wikipedia.org/wiki?curid=1014299", "title": "ČSK Vyšehrad 1907", "text": "ČSK Vyšehrad 1907\n\nČSK Vyšehrad 1907 (celým názvem: Český sportovní klub Vyšehrad 1907) byl československý klub ledního hokeje, který sídlil v pražském Vyšehradě. V roce 1924 se klub zúčastnil Mistrovství ČSR, konané pod záštitou Kanceláře prezidenta republiky. Klub došel až do finále, kde ovšem podlehl pražské Slavii vysoko 17:0.\n\n\nZdroj: \n\n"}
{"id": "1014301", "url": "https://cs.wikipedia.org/wiki?curid=1014301", "title": "Franceschetto Cybo", "text": "Franceschetto Cybo\n\nFranceschetto Cybo (asi 1450, Neapol – 25. července 1519, Tunis) byl italský šlechtic, nelegitimní syn papeže Inocence VIII.\n\nAčkoli byl vášnivým hráčem karetních her, získával od svého otce významné pozice v Papežském státě: stal se např. guvernérem Říma (1488) a získal titul hraběte Lateránského paláce. Roku 1490 se pokusil ukrást papežský poklad. \n\nO dva roky později, když Inocenc VIII. zemřel, začal žít v Janově a Toskánsku. Po zvolení papeže Julia II., který mu byl příznivě nakloněn, se nicméně mohl do Říma vrátit. Julius mu udělil titul vévody ze Spoleta.\n\nFranceschetto zemřel roku 1519 při návštěvě Tunisu. Je pohřben v hrobce Inocence VIII. v bazilice svatého Petra. \n\nZ diplomatických důvodů byl naplánován jeho sňatek s Maddalenou de' Medici, dcerou Lorenza Medicejského, k němuž došlo roku 1487. Maddaleně tehdy bylo pouhých 13 let a Francescovi zhruba 37. Díky sňatku se stal švagrem papeže Lva X. (Giovanniho de Medici). S Maddalenou měl sedm dětí:\n\n"}
{"id": "1014305", "url": "https://cs.wikipedia.org/wiki?curid=1014305", "title": "AFK Union Žižkov (lední hokej)", "text": "AFK Union Žižkov (lední hokej)\n\nAFK Union Žižkov (celým názvem: Atletický fotbalový klub Union Žižkov) byl československý klub ledního hokeje, který sídlil v pražském Žižkově. V roce 1924 se klub zúčastnil Mistrovství ČSR, konané pod záštitou Kanceláře prezidenta republiky. Klub skončil společně s béčkem pražské Slavie na třetím místě.\n\n\nZdroj: \n\n\n\nZdroj: \n"}
{"id": "1014306", "url": "https://cs.wikipedia.org/wiki?curid=1014306", "title": "BZK Praha", "text": "BZK Praha\n\nBZK Praha (celým názvem: Bruslařský závodní klub Praha) byl československý klub ledního hokeje, který sídlil v Praze. V letech 1911–1912 byl účastníkem turnaje o Mistrovství zemí Koruny české. V roce 1924 se klub zúčastnil Mistrovství ČSR, konané pod záštitou Kanceláře prezidenta republiky. Klub skončil společně se Strakonicemi na pátém místě.\n\n\nZdroj: \n\n\n\nZdroj: \n"}
{"id": "1014307", "url": "https://cs.wikipedia.org/wiki?curid=1014307", "title": "Český spolek pro zimní sporty", "text": "Český spolek pro zimní sporty\n\nČeský spolek pro zimní sporty byl český klub ledního hokeje, který sídlil v Praze. V roce 1909 se klub zúčastnil prvního ročníku Mistrovství zemí Koruny české. Klub došel až do finále, kde podlehl pražské Slavii vysoko 1:8. Mistrovství se klub zúčastnil po vynechání druhého ročníku, až v roce 1912. Klub opět došel do finále, kde znovu podlehl pražské Slavii tentokráte 0:8.\n\n\nZdroj: \n\n\n\nZdroj: \n"}
{"id": "1014308", "url": "https://cs.wikipedia.org/wiki?curid=1014308", "title": "Česká sportovní společnost", "text": "Česká sportovní společnost\n\nČSS Praha (celým názvem: Česká sportovní společnost Praha) byl československý klub ledního hokeje, který sídlil v Praze. V roce 1911 se klub zúčastnil druhého ročníku Mistrovství zemí Koruny české. Klub došel až do finále, kde podlehl pražské Slavii 3:0. V roce 1914 se ČSS zúčastnila prestižního mezinárodního turnaje v Les Avants, kde se tým umístil na třetím místě. V roce 1919 se klub zúčastnil prvního poválečného hokejové turnaje v zemi. Turnaje se zúčastnily ovšem jenom tři týmy z toho dva byly celky pražské Slavie. ČSS se nakonec umístila na druhém místě.\n\n\nZdroj: \n\n\n\nZdroj: \n"}
{"id": "1014314", "url": "https://cs.wikipedia.org/wiki?curid=1014314", "title": "SK Smíchov (lední hokej)", "text": "SK Smíchov (lední hokej)\n\nSK Smíchov (celým názvem: Sportovní klub Smíchov) byl československý klub ledního hokeje, který sídlil v Praze. V roce 1909 se klub zúčastnil prvního ročníku Mistrovství zemí Koruny české. Klub skončil hned v prvním kole, když prohrál s Českým spolkem pro zimní sporty poměrem 1:3. Zanikl v roce 1951 po sloučení s bývalým mužstvem LTC Praha do Tatry Smíchov.\n\nZdroj: \n\n\n\nZdroj: \n\n\n\nZdroj: \n"}
{"id": "1014315", "url": "https://cs.wikipedia.org/wiki?curid=1014315", "title": "Vyšný Žipov", "text": "Vyšný Žipov\n\nVyšný Žipov ( ) je obec na Slovensku v okrese Vranov nad Topľou. V roce 2013 zde žilo 1 197 obyvatel, rozloha katastru obce je 933 ha. První písemná zmínka o obci pochází z roku 1363.\n\n"}
{"id": "1014316", "url": "https://cs.wikipedia.org/wiki?curid=1014316", "title": "Heterometrus petersii", "text": "Heterometrus petersii\n\nHeterometrus petersii je druh veleštíra rodu Heterometrus, dorůstá až 15 cm.\n\nHeterometrus petersii patří do skupiny veleštírů podobně jako africký Pandinus imperator. Dominantní barvou je černá pouze telson a konce nohou jsou červeno-hnědé. Jeho hlavní ozdobou jsou velká silná klepeta, která nám naznačují, že se nejedná o toxicky významného štíra. V klepetech má opravdu velkou sílu a při štípnutí to není nic příjemného. Telson používá jen výjimečně a v případě píchnutí způsobuje bolest přibližně jako vosa, samozřejmě u každého jedince to může být jinak.\n\nJichovýchodní Asie- Vietnam, Kambodža, Filipíny, Laos. Vlhké lesy, kde se ukrývá pod kořeny, kameny a kůrou.\n\nPro mladé štíry stačí plastové boxy, které s rostoucím zvířetem zvětšujeme. Tito štíři jsou sociálně založení a můžeme je chovat ve velkém teráriu (několik kusů společně s převahou samic). Sdružují se společně pod úkryty. Ze začátku může docházet k bojům, než si na sebe zvířata zvyknou, ale většinou to netrvá dlouho. V teráriu by neměla chybět napáječka. Teplota kolem 28 °C, vzdušná vlhkost kolem 70%. Na dno terária můžeme použít kokosový substrát s rašelinou případně rašelinu s pískem či hrabanku.\n"}
{"id": "1014317", "url": "https://cs.wikipedia.org/wiki?curid=1014317", "title": "SHC Karlín", "text": "SHC Karlín\n\nSHC Karlín (celým názvem: Studentský Hockeyový Cercle Karlín) byl český klub ledního hokeje, který sídlil v Praze. V roce 1911 se klub zúčastnil druhého ročníku Mistrovství zemí Koruny české. Klub došel až do semifinále, kde podlehl pražské České sportovní společnosti vysoko 0:7.\n\n\nZdroj: \n\n\n\nZdroj: \n"}
{"id": "1014318", "url": "https://cs.wikipedia.org/wiki?curid=1014318", "title": "Akademici Praha VII", "text": "Akademici Praha VII\n\nAkademici Praha VII (celým názvem: Hockeyový kroužek Akademikú Praha VII) byl český klub ledního hokeje, který sídlil v Praze. V roce 1911 se klub zúčastnil druhého ročníku Mistrovství zemí Koruny české. Klub skončil hned v prvním kole, když podlehl SHC Karlín 3:0.\n\n\nZdroj: \n\n\n\nZdroj: \n"}
{"id": "1014319", "url": "https://cs.wikipedia.org/wiki?curid=1014319", "title": "Pavlína Babůrková", "text": "Pavlína Babůrková\n\nPavlína Babůrková (* 30. prosince 1973, Nový Bor, Československo) je bývalá česká modelka.\n\nV roce 1992 se Pavlína Babůrková stala \"Miss Československo\". Reprezentovala Československo na mezinárodní soutěži krásy Miss Europe, kde získala titul Vicemiss Europe 1992. O rok později odletěla na prestižní mezinárodní soutěž krásy Miss Universe, kde se umístila na 7. místě. Po těchto soutěžích s dráhou profesionální modelky skončila, vzala si producenta Petra Kratochvíla, jenž měl tehdy několikaletý vztah se zpěvačkou Lucií Bílou, a založila modelingovou agenturu. V současnosti žije stranou dění v Jevanech.\n\n"}
{"id": "1014321", "url": "https://cs.wikipedia.org/wiki?curid=1014321", "title": "Zámutov", "text": "Zámutov\n\nZámutov ( ) je obec na Slovensku v okrese Vranov nad Topľou. V roce 2016 zde žilo 3 189 obyvatel, rozloha katastru obce je 4 143 ha. První písemná zmínka o obci pochází z roku 1402.\n\nV obci stojí tři chrámy: římskokatolický kostel z roku 1912, evangelický kostel z roku 1920 a řeckokatolická cerkev z téhož roku. Působí zde folklorní skupina Zamutovčan. V minulosti zde končila lesní železnice vedoucí z Vranova n/T.\n\n"}
{"id": "1014322", "url": "https://cs.wikipedia.org/wiki?curid=1014322", "title": "Novoměstský SK", "text": "Novoměstský SK\n\nNovoměstský SK (celým názvem: Novoměstský sportovní klub) byl český klub ledního hokeje, který sídlil v pražském Novém Městě. V roce 1909 se klub zúčastnil prvního ročníku Mistrovství zemí Koruny české. Klub měl v prvním kole narazit na béčko pražské Slavie, zápas se ovšem neodehrál kvůli odhlášení klubu z turnaje.\n\n\nZdroj: \n\n\n\nZdroj: \n"}
{"id": "1014325", "url": "https://cs.wikipedia.org/wiki?curid=1014325", "title": "DEHG Prag", "text": "DEHG Prag\n\nDEHG Prag (celým názvem: Deutsche Eishockey Gesellschaft Prag) byl německý sportovní klub, který sídlil v Praze. V roce 1912 se zúčastnil třetího a posledního ročníku Mistrovství zemí Koruny české. Klub skončil na děleném pátém místě. Klub vystupoval jako reprezentace Rakouska na mistrovství Evropy v ledním hokeji 1912 a mistrovství Evropy v ledním hokeji 1913. V obou případech skončil bez bodového zisku. V letech 1913–1914 se zúčastnil německého mistrovství v ledním hokeji. V první ročníku skončilo DEHG ve druhém kole po porážce 2:5 proti MTV München 1879. Ve druhém a posledním ročníku podlehl hned v prvním kole, německému rekordmanovi a mistrovi sezóny 1914, Berlineru SC vysokým rozdílem 0:12. Zanikl v roce 1918 po fúzi s LTC Praha.\n\nMimo oddíl ledního hokeje měl sportovní klub i jiné oddíly, mj. oddíl bandy, lyžařských sportů a bobů.\n\n\nZdroj: \n\n\n\nZdroj: \n\n"}
{"id": "1014329", "url": "https://cs.wikipedia.org/wiki?curid=1014329", "title": "Nizozemský ústav mezinárodních vztahů Clingendael", "text": "Nizozemský ústav mezinárodních vztahů Clingendael\n\nNizozemský ústav mezinárodních vztahů Clingendael (holandsky:\"Nederlands Instituut voor Internationale Betrekkingen Clingendael\") je politický nezávislý výzkumný institut, který se zabývá různými hledisky mezinárodních vzrahů. Sídlo ústavu se nachází v Haagu.\n\nJsou zde vyučování budoucí diplomaté, včetně cizinců, zejména diplomatů ze zemí třetí světa. Předsedou představenstva byl v roce 2011 bývalý nizozemský ministr zahraniční Ben Bot. Ústav vydává také časopis \"Internationale Spectator\"\n\n\n"}
{"id": "1014334", "url": "https://cs.wikipedia.org/wiki?curid=1014334", "title": "Dark Funeral", "text": "Dark Funeral\n\nDark Funeral (česky \"temný pohřeb\") je švédská kapela ze Stockholmu, která hraje black metal. Zformovala se v roce 1993. Textová témata kapely se točí kolem satanismu, pekla a anti-křesťanství.\n\nDebutní studiové album s názvem \"The Secrets of the Black Arts\" vyšlo v roce 1996.\n\nNa evropském koncertním turné „Headliner“, kde byli headlinery - tedy hlavními hvězdami (předskakovaly jim kapely Ancient z Norska a Bal-Sagoth z Anglie) probíhala show se vším všudy, chrlení ohně (k příslušným skladbám, např. k „The Fire Eternal“), nechyběly ostny a nýty, démoni, krev na podiu, zvířecí hlavy (ty neměli z hygienických důvodů povoleny vždy). Na koncertě v Geeleeně mohli použít prasečí hlavy, které pak brutálně zmasakrovali. Turné mělo výborné ohlasy.\n\nNázev Dark Funeral je vepsán gotickým písmem do hořícího obráceného pentagramu s hlavou kozla. Po stranách jsou dva obrácené kříže.\n\n\n\n\n\n"}
{"id": "1014336", "url": "https://cs.wikipedia.org/wiki?curid=1014336", "title": "Jiří Soják", "text": "Jiří Soják\n\nJiří Soják (13. května 1936 Brno – 17. října 2012) byl československý a český botanik taxonom.\n\nPůsobil v Národním muzeu v Praze. Při své vědecké práci popsal řadu rostlinných druhů. Významně se věnoval herbářovým sbírkám. Od roku 1970–1990 působil jako vedoucí botanického oddělení národního muzea. Při svých výzkumech věnoval obzvláštní pozornost rodu mochna.\n\n"}
{"id": "1014337", "url": "https://cs.wikipedia.org/wiki?curid=1014337", "title": "Malý Bukač", "text": "Malý Bukač\n\nMalý Bukač je přírodní památka ev. č. 5667 v katastrálním území obce Nová Olešná v okrese Jindřichův Hradec. Oblast spravuje Agentura ochrany přírody a krajiny ČR. Předmětem ochrany je ekosystém rybníka a okolních stanovišť s výskytem zvláště chráněných a významných druhů živočichů, zejména obojživelníků a s výskytem významných druhů rostlin.\n\nÚzemí přírodní památky Malý Bukač a jejího ochranného pásma bylo zařazeno NV 132/2005 Sb., mezi evropsky významné lokality s názvem EVL Malý Bukač, kód lokality CZ0313815. Seznam druhů a stanovišť EVL je uveden v příslušné příloze nařízení vlády č. 132/2005 Sb. ze dne 22. 12. 2004.\n"}
{"id": "1014340", "url": "https://cs.wikipedia.org/wiki?curid=1014340", "title": "Výběr rysů", "text": "Výběr rysů\n\nVýběr rysů, též \"selekce rysů\", \"výběr proměnných\" nebo \"výběr atributů\", je ve strojovém učení a statistice proces výběru podmnožiny relevantních rysů (též slangově \"fíčur\"), které se použijí pro konstrukci modelu. Klíčový předpoklad pro užití této metody je, že data obsahují mnoho \"redundantních\" nebo \"nerelevantních\" atributů. Redundantní jsou takové, které nenesou víc informace než aktuálně vybrané atributy. Nerelevantní atributy neobsahují žádnou užitečnou informaci. Techniky výběru rysů jsou částí obecnějších technik extrakce rysů, která tvoří nové atributy jako funkce stávajících atributů, kdežto výběr rysů vybírá podmnožinu ze stávajících atributů. Výběr rysů se používá v těch případech a doménách, kde je mnoho atributů a k nim relativně málo příkladů (neboli datových bodů).\n\nPro výběr rysů (příznaků) se používá několik metod, které se dají zařadit do tří skupin.\n\nObalovací se jmenují proto, že algoritmus pro výběr příznaků „obaluje“ vlastní použití příznaků. Způsob, jakým se příznaky používají (například ke klasifikaci) funguje jako černá skříňka, ze které nás zajímají jen výsledky. V praxi to funguje tak, že vybereme nějakou množinu příznaků, a tu ohodnotíme hodnotící funkcí. Například, v případě klasifikace, necháme klasifikaci proběhnout a vyhodnotíme její výsledek. Toto se opakuje pro různé množiny příznaků, a výsledky pro jednotlivé množiny příznaků se porovnávají .\n\nFiltrační metody vybírají příznaky podle dat, nezávisle na tom, k čemu se příznaky použijí. Název „filtr“ se používá proto, že příznaky se filtrují ještě před vlastním použitím, během předpřípravy dat. Výpočetně jsou méně náročné, než obalovací metody. Ale jejich hlavní nevýhodou je, že neberou v potaz to, jak výběr příznaků ovlivní výsledky.\n\nEmbedded metody se snaží kombinovat obalovací a filtrační metody, a tím využít výhody obou.\n\nPoužívá se i výběr příznaků, ale to co je popsáno tam (více-mémě ve významu symptom) se sem příliš nehodí.\n"}
{"id": "1014341", "url": "https://cs.wikipedia.org/wiki?curid=1014341", "title": "Fotbalová národní liga 2014/15", "text": "Fotbalová národní liga 2014/15\n\nSezóna 2014/15 byl 22. ročník 2. nejvyšší české fotbalové soutěže. Fotbalová národní liga začala dne 2. srpna 2014. Hrací systém byl tradiční jako ve všech sezonách, každý s každým, a to jeden zápas na domácí půdě a odveta na hřišti soupeře. Sezóna byla přerušena zimní přestávkou po odehrání 16. kola.\n\nZ loňského ročníku první ligy do této soutěže sestoupily týmy SK Sigma Olomouc a 1. SC Znojmo, naopak do 1. ligy postoupily SK Dynamo České Budějovice a FC Hradec Králové.\n\nZ ČFL postoupil FK Kolín a z MSFL SFC Opava, do 3. ligy sestoupily FK Bohemians Praha a FK Loko Vltavín (oba do ČFL).\n\nPoznámky:\n\nMichal Bárta (1/0/0),\nMartin Blaha (3/0/1),\nMichal Reichl (26/0/12) –\nDavid Bystroň (9/1),\nDenis Cana (26/0),\nŠimon Falta (4/1),\nJakub Habusta (3/0),\nMartin Hála (20/1),\nDavid Houska (30/3),\nTomáš Chorý (13/3),\nTomáš Janotka (5/1),\nJan Javůrek (15/1),\nOndřej Kušnír (7/1),\nJan Navrátil (29/6),\nMichal Ordoš (29/11),\nJakub Petr (14/3),\nJakub Plšek (26/10),\nJan Rajnoch (23/0),\nJakub Rolinc (8/1),\nJan Schulmeister (4/0),\nPetr Ševčík (1/0),\nMartin Šindelář (26/1),\nJan Štěrba (1/0),\nAleš Škerle (3/0),\nAdam Varadi (8/1),\nVáclav Vašíček (25/13),\nMichal Vepřek (27/2),\nTomáš Zahradníček (29/3) –\ntrenér Leoš Kalvoda\n\nStanislav Dostál (26/0/11),\nKrzysztof Żukowski (4/0/1) –\nRobert Bartolomeu (21/4),\nLadislav Benčík (19/0),\nŠtěpán Červenka (1/0),\nTomáš Hájek (29/0),\nLukáš Holík (25/5),\nDavid Hubáček (29/0),\nRastislav Chmelo (25/2),\nTomáš Jeleček (3/0),\nMarko Jurić (2/0),\nMiloš Kopečný (14/4),\nDominik Kraut (21/2),\nPetr Kurtin (14/1),\nPavel Malcharek (10/0),\nMichal Malý (22/2),\nRóbert Matejov (23/3),\nLukáš Motal (15/0),\nLukáš Pazdera (28/1),\nTomáš Poznar (27/13),\nLukáš Salachna (4/1),\nNikola Višněvský (7/0),\nLukáš Železník (28/10),\nDiego Živulić (23/4) –\ntrenéři Martin Pulpit (1.–16. kolo) a Bohumil Páník (17.–30. kolo)\n\nMartin Lipčák (13/0/4),\nBranislav Pindroch (17/0/5) –\nLukáš Budínský (20/8),\nVáclav Cverna (14/0),\nVlastimil Daníček (23/0),\nChema Díaz (4/0),\nLukáš Duda (2/0),\nPavel Eismann (30/1),\nMatěj Fiala (21/3),\nPetr Glaser (1/0),\nJán Hatok (18/0),\nTomáš Janíček (26/1),\nMihailo Jovanović (11/1),\nMilan Jurdík (8/0),\nVáclav Juřena (25/2),\nTomáš Knötig (6/0),\nVojtěch Kubista (11/1),\nLukáš Kurušta (7/0),\nMartin Limanovský (4/0),\nVáclav Ondřejka (5/0),\nFilip Panák (4/0),\nErik Puchel (17/1),\nJan Růžička (29/1),\nMichal Skwarczek (11/0),\nDaniel Tarczal (8/1),\nJan Trousil (19/5),\nĽubomír Urgela (28/12),\nRichard Vaněk (10/1),\nJaroslav Zelený (17/0) –\ntrenér Jozef Weber\n\nDavid Hampel (2/0/0),\nJosef Květon (16/0/7),\nPetr Vašek (13/0/2) –\nTomáš Čelůstka (24/1),\nJosef Dvorník (28/1),\nRadim Grussmann (22/1),\nJakub Habusta (10/0),\nLuboš Horka (27/1),\nMatěj Hrabina (13/0),\nJakub Janetzký (11/0),\nVáclav Jurečka (13/3),\nTomáš Jursa (8/1),\nNemanja Kuzmanović (24/10),\nJakub Kuznik (1/0),\nTomáš Machálek (26/5),\nFrantišek Metelka (22/1),\nDavid Mikula (28/0),\nTomáš Mrázek (26/2),\nMartin Neubert (1/0),\nZdeněk Pospěch (27/3),\nJan Schaffartzik (29/3),\nJan Svatonský (21/0),\nPetr Ševčík (13/4),\nPetr Vavřík (12/0) –\ntrenér Jan Baránek\n\nJakub Andrejko (8/0/2),\nJiří Doleček (8/0/2),\nĽuboš Ilizi (14/0/4) –\nRadek Buchta (14/0),\nTomáš Cihlář (17/0),\nPavel Dreksa (12/1),\nDavid Helísek (27/1),\nJakub Honz (2/0),\nLukáš Hrazdílek (3/0),\nRoman Hříbek (26/1),\nMartin Hudec (12/1),\nTodor Jonov (11/2),\nPetr Kirschner (2/0),\nMiro Kovačić (15/3),\nMatúš Lacko (26/0),\nPavel Lapeš (9/1),\nDavid Ledecký (28/7),\nMartin Levai (6/0),\nRoman Nehyba (1/0),\nRadim Nepožitek (8/0),\nStijepo Njire (9/0),\nDaniel Odehnal (22/0),\nTomáš Okleštěk (29/2),\nJan Pázler (29/9),\nJakub Pokorný (2/0),\nBronislav Stáňa (26/0),\nJaroslav Svozil (14/0),\nKubilay Yilmaz (5/0),\nLibor Žondra (23/9) –\ntrenéři Oldřich Machala (1.–13. kolo) a Ludevít Grmela (14.–30. kolo)\n\nRadim Novák (15/0/4),\nZdeněk Zacharda (15/0/6) –\nMichal Hanich (2/0),\nTomáš Jursa (12/0),\nJan Králík (17/0),\nMarek Krátký (24/1),\nEdvin Kuc (14/0),\nMichal Leibl (24/2),\nJan Martykán (27/3),\nEmanuil Manev (5/1),\nAlen Melunović (10/8),\nFilip Novotný (12/0),\nMichal Pávek (10/0),\nMichal Pavlata (19/0),\nJan Peterka (25/0),\nJakub Pícha (13/1),\nMomčilo Rašo (2/0),\nJakub Seidl (3/0),\nTomáš Smola (26/6),\nDavid Šraga (24/1),\nLukáš Vaněk (28/2),\nRichard Veverka (25/4),\nLukáš Vraštil (26/1),\nMichal Zeman (25/4),\nAdnan Zukić (14/1) –\ntrenéři Lukáš Přerost (1.–6. kolo) a Petr Němec (7.–30. kolo)\n\nVáclav Bruk (4/0/0),\nLukáš Brych (1/0/0),\nLukáš Paleček (20/0/3),\nPavel Rohel (7/0/1) –\nMiroslav Ceplák (23/2),\nMarek Čelůstka (20/0),\nRené Dedič (22/4),\nMarek Gajdošík (7/0),\nTomáš Gavlák (7/4),\nTomasz Gomola (4/1),\nPavel Hloch (12/0),\nMichael Hupka (28/1),\nJiří Janoščin (11/1),\nPetr Joukl (28/3),\nLukáš Kubáň (23/1),\nPatrik Kundrátek (5/0),\nPetr Lisický (9/0),\nJan Lukáš (12/1),\nJaroslav Málek (14/0),\nPavel Malíř (19/2),\nDavid Martynek (1/0),\nTomáš Matoušek (21/0),\nMartin Motyčka (22/3),\nMartin Samiec (1/0),\nOndřej Smetana (21/2),\nVáclav Tomeček (11/1),\nMichal Velner (15/1),\nBenjamin Vomáčka (29/1),\nJan Zawada (7/0),\nPavol Zimka (3/0) –\ntrenér Marek Kalivoda\n\nMatej Mihálek (18/0/4),\nOndřej Prepsl (12/0/1) –\nBello Babatounde (6/0),\nRadek Coufal (9/0),\nMartin Ďurica (2/0),\nLukáš Ďuriška (13/0),\nTomáš Gavlák (1/0),\nMilan Halaška (14/1),\nTomáš Hykel (19/2),\nPavol Ilko (19/0),\nDavid Javorek (1/0),\nDanijel Jurišič (13/1),\nJosef Just (3/0),\nPetr Literák (27/1),\nMartin Matúš (21/8),\nAdi Mehremić (13/2),\nMarko Milunović (6/0),\nVáclav Mozol (16/1),\nMartin Pribula (14/0),\nMikk Reintam (7/0),\nThiago Silveira da Silva (6/0),\nPetr Soukup (2/0),\nJan Staško (14/0),\nMichal Švrček (27/1),\nErik Talián (26/1),\nDušan Uškovič (7/2),\nMartin Uvíra (13/0),\nRichard Vaněk (13/1),\nDalibor Vašenda (18/1),\nPetr Zapalač (28/3),\nJan Žídek (27/1) –\ntrenéři Vladimír Goffa (1.–11. kolo) a Karel Orel (12.–30. kolo)\n\n"}
{"id": "1014345", "url": "https://cs.wikipedia.org/wiki?curid=1014345", "title": "Lilija Nurutdinovová", "text": "Lilija Nurutdinovová\n\nLilija Nurutdinovová (rusky Лилия Фоатовна Нурутдинова) (* 20. září 1963 Naberežnyje Čelny) je bývalá ruská atletka, mistryně světa v běhu na 800 metrů z roku 1991.\n\nNa mistrovství Evropy v roce 1990 získala bronzovou medaili v běhu na 800 metrů, o rok později na světovém šampionátu v Tokiu v této disciplíně zvítězila. Na olympiádě v Barceloně v roce 1992 byla členkou vítězné štafety na 4 x 400 metrů (startovala v rozběhu) a skončila druhá v závodě osmistovkařek. Osobní rekord v běhu na 400 metrů 51,34 pochází z roku 1992, stejně tak její nejlepší výkon v běhu na 800 metrů 1:55,99.\n\n"}
{"id": "1014346", "url": "https://cs.wikipedia.org/wiki?curid=1014346", "title": "2M TV", "text": "2M TV\n\n2M TV je marocký veřejnoprávní televizní kanál. V současné době je z 20,7% ve vlastnictví je holdingové společností SNI, kterou vlastní Muhammad VI. a přibližně 68% je pod kontrolou Marockého státu. Kanál byl založen v Casablance 4. března 1989.\n\nV Maroku je bezplatně k dispozici digitálním signálem, který celý pokrývá Maroko a také na satelitní televizi přes GlobeCast, Nilesat a Arabsat. Nabízí služby v francouzštině, arabštině, berberštině. Představen pod novou značkou 2M Monde je od roku 2007 dostupný celosvětově.\n"}
{"id": "1014347", "url": "https://cs.wikipedia.org/wiki?curid=1014347", "title": "Matthäus Quatember", "text": "Matthäus Quatember\n\nDom Matthäus Quatember (1894–1953) O.Cist. byl generální prokurátor (1934–1950) a generální opat (1950–1953) cisterciáckého řádu.\n\nNarodil se jako Georg Quatember v Kamenné (tehdy Sacherles) u Českých Budějovic. Vstoupil do cisterciáckého řádu v klášteře ve Vyšším Brodě a při obláčce přijal řeholní jméno Matthäus. V letech 1915–1919 studoval na universitě v Innsbrucku a po dokončení studia byl v Českých Budějovicích vysvěcen na kněze. Následně působil v duchovní správě ve farnostech Malšín a Horní Stropnice. Od roku 1925 pokračoval ve studiích v Praze. Promoval \"Summa cum laude\" v roce 1929.\n\nOd roku 1930 působil v Římě. Od roku 1936 byl konzultorem vatikánské Kongregace pro řeholníky. V roce 1945 jej papež Pius XII. jmenoval titulárním opatem v Clairvaux. Opatskou benedikci přijal v následujícím roce v římské basilice Sv. Kříže. Roku 1950 se účastnil řádové generální kapituly, na které byl zvolen generálním opatem celého cisterciáckého řádu. V tomto úřadě však setrval pouze necelé tři roky. Zemřel v Římě v únoru 1953 na rakovinu žaludku. Pohřben byl dle svého přání v cisterciáckém opatství Poblet v Katalánsku.\n\n"}
{"id": "1014348", "url": "https://cs.wikipedia.org/wiki?curid=1014348", "title": "Cosmos: Cesta do neznáma", "text": "Cosmos: Cesta do neznáma\n\nCosmos: Cesta do neznáma nebo též Kosmos (v anglickém originále Cosmos: A Personal Voyage) je americký třináctidílný populárně naučný seriál zejména o vesmíru. Seriálem provází americký astrofyzik a popularizátor vědy Carl Sagan, který je z velké části také autorem námětu.\n\nHlavním cílem pořadu je seznámit diváka se světem kolem něj, s vesmírem, tak jak jej doposud věda prozkoumala. Tento úkol pojímá vypravěč Carl Sagan velmi ze široka. V jednotlivých dílech se věnuje kromě jiného astronomii, astrofyzice, mechanice, biologii, genetice, chemii a dalším vědám. Velký důraz je kladen na kritické myšlení, analýzu pozorování a syntézu teorie s fakty.\n\nV téměř každém díle je dán prostor pro vyvracení náboženství, astrologie, alchymie a dalších pseudověd. Nemalá část času je věnována též historii – objasňování dřívějšího pohledu lidí na svět nebo medailonkům významných vědců.\n\nPo úspěchu seriálu vydal Carl Sagan též knihu s názvem \"Cosmos\".\n\nV roce 2014 vzniklo pod hlavičkou National Geographic Channel pokračování s názvem \"\" (\"\"), kterým provází Neil deGrasse Tyson, taktéž renomovaný vědec a popularizátor vědy. Toto pokračování se snaží navázat na Saganův \"Cosmos\" s novými vědeckými poznatky, které byly objeveny v průběhu 30 let, které leží mezi oběma seriály.\n"}
{"id": "1014349", "url": "https://cs.wikipedia.org/wiki?curid=1014349", "title": "Detekce anomálií", "text": "Detekce anomálií\n\nDetekce anomálií je v data miningu úloha určení těch položek (příkladů, bodů), událostí nebo pozorování, které neodpovídají očekávanému vzoru nebo jiným požadavkům v datasetu. Typicky se anomální položky transformují na nějaký druh problémů, jako např. bankovní podvod, strukturální defekt, zdravotní problém nebo nalezení chyby v textu. Anomálie jsou taky nazývány \"odlehlé hodnoty\" (outliery), novinky, šum, odchylky nebo výjimky.\n\nSpeciálně v oblasti správy síti a detekce průniku jsou zajímavé objekty nikoli zřídkavé objekty, ale neočekávané výtrysky (en: burst) aktivity. Takovýto vzor nevyhovuje obvyklé statistické definici outlieru jako zřídkavému objektu (anebo vzdálenému od jiných) a mnoho metod detekce outlierů (zvláště nesupervizované metody) selže při jejich detekci, pokud nejsou vhodně agregovány. Kdežto taky nesupervizované klastrovací algoritmy mohou být schopny detekovat mikroklastry vytvořené těmito vzory.\n"}
{"id": "1014350", "url": "https://cs.wikipedia.org/wiki?curid=1014350", "title": "Eugenia Mandzhieva", "text": "Eugenia Mandzhieva\n\nEugenia Mandzhieva (\"Евгения Манджиева\", * 2. září 1985) je ruská modelka kalmyckého původu. Mimo jiné se objevila na obalu ruské mutace magazínu Vogue a také Vogue China. Jako modelka je spojována se značkami Jean-Paul Gaultier, Marc Jacobs, Hugo Boss, Vera Wang, Vivienne Westwood a dalších.\n\nByla i tváří kampaní Costume National, MAC Cosmetics, Vera Wang, Garnier, Diesel, Moschino či Uniqlo. V roce 2008, ji časopis \"Time\" zařadil mezi vycházející hvězdy modelingu. Je také zařazena do kontroverzní galerie \"extremely skinny celebrities\" na \"pro-anorektických\" webech.\n"}
{"id": "1014352", "url": "https://cs.wikipedia.org/wiki?curid=1014352", "title": "Julius Rittler", "text": "Julius Rittler\n\nJohann Kaser byl rakouský politik, v letech 1867 – 1878 poslanec Moravského zemského sněmu.\n\nJeho otcem byl ředitel Rosického uhelného těžířstva Hugo Rittler. On sám působil jako ředitel Rosické báňské společnosti.\n\nPoslancem Moravského zemského sněmu byl poprvé zvolen v zemských volbách v lednu 1867, v nichž porazil ve volebním obvodu tvořeném městy Moravský Krumlov, Ivančice, Moravské Budějovice a Jaroměřice nad Rokytnou se ziskem asi dvojnásobku hlasů federalistu Karla Kanduse z Cvrčovic. Ve volbách jej podpořila německá honorace a židovská komunita – brněnský rabín doporučil krumlovským a ivančickým Židům, aby hlasovali pro Rittlera a nevolili katolického kněze Kanduse. Rittlera podpořil i ivančický děkan. V zemských volbách v březnu 1867 potom zvítězil nad Franzem Müllerem, ředitelem dolů v Oslavanech. V zemských volbách v roce 1870 proti němu už nikdo nekandidoval – Češi volby bojkotovali. Rittler v kampani využíval letáků, které měly upozornit na jeho přednosti. Post zemského poslance obhájil i ve volbách v září 1871, když porazil tři protikandidáty (českého národovce Václava Hanse, německého liberála Franze Proksche a Pocheho). Před volbami čelil kritice, že prostřednictvím svých spojenců podplácí voliče. Hanse a Pocheho porazil Rittler i ve volbách v prosinci 1871.\n\nV letech 1867 – 1868 vystupoval na sněmu v záležitosti zemského penzijního ústavu. Často prosazoval stavbu silnic, zejm. ve svém volebním obvodě. Podporoval také okresní hospodářské spolky, věnoval se prosazování pomocí z milostí. V roce 1877 začal vedle výstavby silnic podporovat i stavbu železnice. Vzhledem ke svému příklonu k táboru německých liberálů a centralistů byl často kritizován Čechy, kteří kvůli tomu bojkotovali volby. Byl uznáván jako dobrý řečník.\n"}
{"id": "1014355", "url": "https://cs.wikipedia.org/wiki?curid=1014355", "title": "Euan Edworthy", "text": "Euan Edworthy\n\nEuan Edworthy se narodil roku 1968 v Salisbury v Británii. Vystudoval na Ampleforth College a v roce 1991 úspěšně absolvoval studia politologie a historie na University of Wales v Cardiffu. Svou kariéru započal u londýnské PR společnosti Good Relations, kde pracoval pro klienty z oboru plánování výstavby a nemovitostního trhu. V roce 1993 přijal pozici konzultanta v hongkongské Rowland Company. V roce 1994 přesídlil do Prahy jako poradce vlády České republiky v oblasti zahraničních investic. Je členem správní rady nadace Anglo-Czech Educational Fund. V České republice je autorem řady projektů. Je ženatý a žije v Praze. \n\n"}
{"id": "1014356", "url": "https://cs.wikipedia.org/wiki?curid=1014356", "title": "Seznam kulturních památek v Dýšině", "text": "Seznam kulturních památek v Dýšině\n\n"}
{"id": "1014357", "url": "https://cs.wikipedia.org/wiki?curid=1014357", "title": "Seznam kulturních památek ve Starém Plzenci", "text": "Seznam kulturních památek ve Starém Plzenci\n\n"}
{"id": "1014358", "url": "https://cs.wikipedia.org/wiki?curid=1014358", "title": "Albrecht Braniborský (kardinál)", "text": "Albrecht Braniborský (kardinál)\n\nKardinál Albrecht Braniborský známý též jako Albert z Mohuče (28. června 1490, Cölln, dnešní Berlín – 24. září 1545, Martinsburg, Mohuč) byl kurfiřt, v letech 1514 až 1545 arcibiskup mohučský a v letech 1513 až 1545 arcibiskup magdeburský.\n\nJeho otcem byl kurfiřt Jan Cicero Braniborský, matkou Markéta Saská. Roku 1513 se ve věku 23 let stal arcibiskupem Magdeburgu a administrátorem diecéze Halberstadt. O rok později se stal kurfiřtem a arcibiskupem mohučským, ve 28 letech již byl kardinálem.\n\nAby byl schopen zaplatit náklady, které byly se získáním těchto úřadů spojeny, půjčil si 21.000 dukátů od bankéře Jakoba Fuggera. Od papeže Lva X. pak získal povolení k prodeji odpustků ve své diecézi, aby mohl dluhy splatit, ovšem za podmínky, že polovina výtěžku připadne papeži. Odpustky pak pro něj prodával i dominikán Johann Tetzel.\n\nTato skutečnost rozlítila Martina Luthera a byla jedním z důvodů, který jej vedl k sepsání jeho 95 tezí, kritiky církevních zlořádů, vedoucí k reformaci. Luther je Albrechtovi poslal 31. října 1517. Albrecht, který v nich spatřoval kacířství, je pak přeposlal do Říma.\n\nAlbrechtovy politické ambice i jeho přátelství s kritikem katolické církve Ulrichem von Hutten zřejmě zpočátku vzbudily naděje, že by se mohl přidat k protestantům. Po německé selské válce se však definitivně zařadil na stranu katolicismu.\n\nV Halle, svém residenčním městě, usiloval Albrecht Braniborský o vznik velkolepého chrámu zasvěceného výhradně Panně Marii. Jak on tak římští katolíci v městské radě tak chtěli čelit rostoucímu vlivu reformace. V roce 1529 tak bylo rozhodnuto o zboření dvou farních kostelů zasvěcených jednak Panně Marii a jednak sv. Gertrudě. Z kostelů zůstaly stát jen čtyři věže, které byly postupně propojeny lodí nového chrámu.\n\nAčkoli měl sloužit jako podpora katolíků proti zastáncům reformace, nakonec právě v tomto ještě rozestavěném kostele v roce 1541 kazatel Justus Jonas občanům Halle oficiálně představil reformaci. Kardinál Albrecht město opustil a zanechal zde po sobě obrovské dluhy. Halle přešlo k protestantům, roku 1542 byl Jonas v kostele Panny Marie ustanoven ke kněžské službě a o další dva roky později se stal biskupem. V následujících letech v kostele třikrát kázal i Martin Luther.\n\n\n"}
{"id": "1014359", "url": "https://cs.wikipedia.org/wiki?curid=1014359", "title": "Magický hlas rebelky", "text": "Magický hlas rebelky\n\nMagický hlas rebelky je dokumentární film z roku 2014. Premiéru měl 17. července 2014. Novinářské konference se zúčastnili jeho tvůrci a hlavní postavy filmu. Například režisérka Olga Sommerová, Marta Kubišová a Václav Neckář. Úvodní píseň filmu natočila Marta Kubišová ve spolupráci s Anetou Langerovou.\n\nStejnojmenný soundtrack vydal Supraphon.\n\nFilm byl nominován na cenu za nejlepší dokument na Cenách české filmové kritiky 2014 i na Českém lvu, ale nominace neproměnil.\n\n"}
{"id": "1014360", "url": "https://cs.wikipedia.org/wiki?curid=1014360", "title": "Seznam kulturních památek ve Šťáhlavech", "text": "Seznam kulturních památek ve Šťáhlavech\n\n"}
{"id": "1014361", "url": "https://cs.wikipedia.org/wiki?curid=1014361", "title": "Jan Matějka", "text": "Jan Matějka\n\nJan Matějka (* 12. května 1932, Újezd) je český římskokatolický kněz, teolog, emeritní profesor Katolické teologické fakulty Univerzity Karlovy a kanovník Metropolitní kapituly u sv. Víta v Praze.\n\nVystudoval gymnázium v Hořovicích a po maturitě v roce 1950 vstoupil do litoměřického kněžského semináře. Kněžské svěcení přijal 5. prosince 1954 v Litoměřicích. Od roku 1955 působil necelý rok jako kaplan na Zbraslavi a poté jako administrátor farnosti krátce v Močidleci a v letech 1956 až 1971 v Karlštejně. Roku 1963 získal licenciát teologie a v letech 1970 až 1977 a poté opět od roku 1989 vyučoval na Cyrilometodějské bohoslovecké fakultě v Litoměřicích. Jako sekretář české liturgické komise, jímž byl od roku 1969, se zasloužil o realizaci liturgické reformy po druhém vatikánském koncilu v českých zemích, zejména o obstarání překladu liturgických textů do češtiny. Kromě toho se podílel na sestavení Mešních zpěvů, do nichž vybíral jednotlivé sloky.\n\nRoku 1990 byl jmenován profesorem liturgiky na Katolické teologické fakulty Univerzity Karlovy a také kanovníkem svatovítské kapituly, jejímž děkanem byl v letech 1996 až 2003 a znovu v letech 2004 až 2007.\n\n\n"}
{"id": "1014362", "url": "https://cs.wikipedia.org/wiki?curid=1014362", "title": "Teach Children to Worship Satan", "text": "Teach Children to Worship Satan\n\nTeach Children to Worship Satan (česky \"Učte děti uctívat Satana\") je třetí EP švédské black metalové skupiny Dark Funeral. Vydáno bylo v roce 2000 hudebním vydavatelstvím No Fashion Records. Obsahuje čtyři coververze jiných kapel plus jednu originální skladbu. Coververze byly nahrány pro různá tribute alba.\n\n\n\n"}
{"id": "1014363", "url": "https://cs.wikipedia.org/wiki?curid=1014363", "title": "Pif Gadget", "text": "Pif Gadget\n\nPif Gadget byl francouzský komiksový časopis pro mládež, vydávaný jako týdeník (od února 1969 do února 1993), po obnovení pak znovu už jen jako měsíčník (červenec 2004-listopad 2008). \n\nPředchůdcem časopisu byl časopis Le Jeune Patriote vydávaný francouzskou komunistickou stranou v létech 1944–1945. Od roku 1945 byl změněn název na Vaillant, Le Jeune Patriote, od roku 1946 pouze Vaillant s podtitulkem \"le journal le plus captivant\" (nejpoutavější časopis). V dubnu 1965 byl název změněn na Vaillant, le journal de Pif. \n\nČasopis Pif Gadget vyšel poprvé 24.2.1969, v prvních měsících roku 1969 nesl titul Pif et son gadget surprise. Od roku 1982 od čísla 682 byl název změněn na La nouveau Pif, od roku 1986 od čísla 876 pouze na Pif. Od roku 1993 od č. 1224 nesl časopis název Pif le journal. Od č. 1249 se stal měsíčníkem. Poslední číslo (1253) vyšlo v listopadu 1993. Poté ještě vyšla 3 čísla pod novým názvem Pif découverte. \n\nPod starým názvem Pif Gadget byl obnoven v roce 2004 (číslo 0 v červnu, číslo 1 vyšlo 1.7.2004), nicméně v roce 2008 bylo číslem 43 vydávání ukončeno.\n\nV červnu 2015 vyšlo speciální číslo Pifa: \"Super Pif et sa drôle de bande\". Obsahuje jak staré – tedy již v časopise publikované – přiběhy, tak příběhy nové, tj. nových autorů či komiksy se zcela novými hrdiny. Od června 2015 vychází jako občasník.\n\nVe své době se stal skutečnou komiksovou tribunou a uvedl řadu kultovních realistických i komických komiksů od řady špičkových autorů. Mezi realisticky ztvárněnými postavami se objevil např. pravěký hrdina Rahan, intelektuální dobrodruh Corto Maltese či Fanfan Tulipán (fr. Fanfan la Tulipe), mezi komickými – kromě titulního psa Pifa – např. Pifík (fr. Pifou), Gai-Luron či vynálezce Léonard. Jednotlivé příběhy byly uzavřené, byť postavy se opakovaly i v dalších číslech. V časopise se střídaly barevné i černobílé komiksy (např. Corto Maltese).\n\nK oblíbenosti časopisu přispívala i skutečnost, že každé číslo obsahovalo nějakou originální přílohu (tzv. \"gadget\"), vymyšlenou speciálně pro dané vydání: hračku, kouzelnické pomůcky, komické brýle, pero s mikroskopem aj.\n\nČasopis byl jedním z mála západních komiksů, který byl v prodeji i v bývalém Československu, byť nikoli v celostátní distribuci, ale například ve specializované prodejně zahraničního tisku (Jungmannova, Praha). V období normalizace byly některé komiksy, převzaté z časopisu PIF, publikovány s českým překladem v časopisech ABC mladých techniků a přírodovědců nebo Sedmička pionýrů. Příčinou této neobvyklé velkorysosti československých dozorových státních orgánů byl zřejmě fakt, že ve francouzském nakladatelství PIF měla určitý majetkový podíl Komunistická strana Francie. \n\nČeská mutace Pifa vycházela pod názvem Pif v letech 1990–92 (č. 0–12) v nakladatelství Trans Com Service. Jeho menší \"bratříček\", Pif do kapsy (obdoba franc. Pif poche) v l. 1991–1999, resp. 2000 v nakladatelství Grafit.\n\n"}
{"id": "1014364", "url": "https://cs.wikipedia.org/wiki?curid=1014364", "title": "Štefan Kuffa", "text": "Štefan Kuffa\n\nŠtefan Kuffa (* 1961) je slovenský politik, poslanec Národní rady SR za stranu OĽaNO. \n\n\nŠtefan Kuffa má sedm dětí, osmé mu zemřelo. Jeho bratrem je katolický kněz Marián Kuffa. \n"}
{"id": "1014366", "url": "https://cs.wikipedia.org/wiki?curid=1014366", "title": "Starý most v Klášterní Skalici", "text": "Starý most v Klášterní Skalici\n\nStarý most přecházel tok Výrovky v Klášterní Skalici v okrese Kolín. Byl sklenut dvěma oblouky na středový sloup s břitem proti toku. Vznikl koncem 14. století zásluhou Matěje, opata nejmladšího cisterciáckého kláštera ve střední Evropě, jehož zbytky se ve Skalici, příhodně nazvané Klášterní, dochovaly až do počátku 21. století. Most sloužil svému účelu po více než 600 let. V 60. letech 20. století byl most necitlivě zpevněn, aby po něm mohla jezdit nákladní auta.\n\nTento původně gotický most neměl status kulturní památky. V březnu 2014 vypsala Krajská správa a údržba silnic Středočeského kraje veřejnou zakázku na rekonstrukci mostu č. 33416-2. Zakázka byla vypsána na dílo, kdy se odstraní stávajících vrstvy vozovky v rozsahu cca 45 m, provede výkop a následně odstraní stávající konstrukce mostu. Starý most nahradí nový železobetonový mostní objekt včetně křídel a příslušenství, všech terénních úprav před a za mostem a úpravy koryta Výrovky pod mostem. Po marných pokusech prohlásit na poslední chvíli starý most kulturní památkou byla na podzim roku 2015 zahájena jeho demolice. Nový železobetonový silniční most v Klášterní Skalici byl zkolaudován 12. dubna 2016. Náklady na výstavbu nového mostu činily 13,5 miliónů korun.\n\n"}
{"id": "1014367", "url": "https://cs.wikipedia.org/wiki?curid=1014367", "title": "Doporučovací systém", "text": "Doporučovací systém\n\nDoporučovací systém je druh systému pro filtrování informací, který se snaží predikovat ohodnocení nebo preferenci, kterou by uživatel dal nějaké položce.\n\nDoporučovací systému se staly běžnými v posledních letech a používají se v řadě aplikací a oblastí. Nejpopulárnější jsou pravděpodobně filmy, hudba, správy, knihy, odborné články, vyhledávací otázky, tagy v sociálních sítích a produkty obecně. Ale jsou i doporučovací systémy hledající experty, vtipy, restaurace, finanční služby, životní pojištění, lidi (v online seznamování) a následníci na twitteru.\n"}
{"id": "1014368", "url": "https://cs.wikipedia.org/wiki?curid=1014368", "title": "Brezovica (okres Sabinov)", "text": "Brezovica (okres Sabinov)\n\nBrezovica je obec na Slovensku v okrese Sabinov. V roce 2013 zde žilo 1 719 obyvatel.\n\nBrezovica patří k nejvýznamnějším obcím Šariše z pohledu historie. Leží na styku Levočských vrchů a Bachurně. Obcí protéká řeka Torysa.\n\nPoprvé se písemně vzpomíná už v roce 1317, tehdy zde začal vznikat i hrad, který stavěl jako rodinné sídlo rod Berzeviců. Dnes z něj zbyly jen terénní zbytky, zanikl zřejmě již koncem 15. století. Zachovaly se však jiné zajímavé památky, zejména původně gotický, později upravený kostel Všech svatých z roku 1300. Kromě toho bylo v Brezovici kdysi neuvěřitelných 7 kúrií a renesanční kaštel ze 17. století, dnes sice částečně zachovaný, ale poměrně vážné zdevastovaný. V obci jsou dodnes živé prvky lidové architektury i tradičních řemesel.\n\n"}
{"id": "1014369", "url": "https://cs.wikipedia.org/wiki?curid=1014369", "title": "Cyklistická lávka přes Ocelářskou ulici", "text": "Cyklistická lávka přes Ocelářskou ulici\n\nCyklistická lávka přes Ocelářskou ulici v Praze-Vysočanech byla postavena jako součást nového úseku cyklostezky Rokytka (na cyklotrase A26), který byl otevřen v květnu 2010. Propojuje stávající pozemní cyklostezku přicházející podél Rokytky (dřívější cyklotrasa KO-FR, Kolčavka-Freyova) s novějším úsekem, který byl vybudován na tělese zrušené železniční vlečky závodů ČKD. Zajišťuje mimoúrovňové křížení cyklostezky s Ocelářskou ulicí, kde jezdí převážně autobusy MHD, a umožňuje překonat převýšení 5,50 metrů k předpolí mostu bývalé železniční vlečky přes ulici Freyovu.\n\nOchranná pásma inženýrských sítí prakticky znemožnila umístění pilířů mostu. Ocelová konstrukce zavěšená na středovém excentrickém pilíři má dvě pole, každé o rozpětí 52 metrů, která plynulým půdorysným i výškovým obloukem propojují prostor u Rokytky s předpolím mostu přes Freyovu ulici, v každém poli jsou dva závěsy z centrálního pylonu. Po náspu a lávce je překonáno převýšení 7,60 metru.\n\nPodle názoru některých odborníků na cyklistickou dopravu by jiná řešení byla problémová z hlediska sklonových a směrových poměrů. Podle jiných odborníků je z hlediska nákladů na stavbu potřebnost drahé lávky přes nepříliš frekventovanou Ocelářskou ulici diskutabilní.\n\nV příčném řezu je hlavním nosným prvkem ocelová trubka o průměru 1,22 metrů, s vykonzolovanými příčníky a ocelovou ortotropní mostovkou. Ocelový pylon je vysoký 28 metrů nad úrovní mostovky. Šířka mostovky je 6,1 metrů s jednostranným příčným sklonem a s odvodněním do přilehlého terénu.\n\nRůzné zdroje udávají rozdílné délky lávky: 212 metrů, přes 200 metrů nebo 150 metrů.\n\nPůvodní rozpočet na lávku byl uváděn ve výši 40 milionů Most byl nejdražší nákladovou položkou celé cyklostezky Rokytka a zejména kvůli němu byl nový úsek cyklostezky označován za nejdražší cyklostezku v Evropě, protože stál přibližně trojnásobek běžného ročního rozpočtu města na cyklistickou infrastrukturu.\n\nMezi oběma mosty procházela stezka původně dvacetimetrový úsek po soukromém pozemku provizorně po šotolinové komunikaci a dočasnou směrovou šikanou. Požadavky vlastníka pozemku podmínily zásadním způsobem vedení cyklostezky v daném úseku a umístění jižní opěry mostu. Moravská ocelářská a. s. zde poté během dvouleté uzávěrky lávky přes Ocelářskou ulici postavila vícepodlažní komplex Rezidence Eliška, jehož součástí je i úsek cyklostezky propojující oba mosty.\n"}
{"id": "1014372", "url": "https://cs.wikipedia.org/wiki?curid=1014372", "title": "Felice della Rovere", "text": "Felice della Rovere\n\nFelice della Rovere známá též jako Madonna Felice (asi 1483 – 27. září 1536) byla nelegitimní dcera papeže Julia II. a Lucrezie Normanni, pocházející ze staré římské rodiny. Stala se jednou z nejmocnějších žen italské renesance. Díky postavení svého otce, který stál i za jejím dohodnutým sňatkem s podstatně starším Gianem Giordanem z rodu Orsini, dosáhla mimořádného bohatství i vlivu jak uvnitř, tak vně římské kurie. \n\nFinanční výkazy, dokumenty z archivu rodu Orsini a dopisy adresované i psané Felice vypovídají o tom, že měla značný vliv nejen na svého otce Julia, ale také na jeho následovníky z rodu Medici, papeže Lva X. a Klementa VII.\n\nFelice byla matkou dvou synů, Francesca a Girolama, a dvou dcer, Giulie a Clarice, další dítě zemřelo v raném věku. Po smrti Giana Giordana v roce 1517 získala kontrolu nad rozsáhlým jměním Orsiniů. \n\n"}
{"id": "1014373", "url": "https://cs.wikipedia.org/wiki?curid=1014373", "title": "Červená Voda (okres Sabinov)", "text": "Červená Voda (okres Sabinov)\n\nČervená Voda je obec na Slovensku v okrese Sabinov v Prešovském kraji. V roce 2013 zde žilo 484 obyvatel. Vznikla vyčleněním od Sabinova.\n\n"}
{"id": "1014375", "url": "https://cs.wikipedia.org/wiki?curid=1014375", "title": "Jü-men", "text": "Jü-men\n\nJü-men () je městský okres v Čínské lidové republice, přesněji v městské prefektuře Ťiou-čchüan v provincii\nKan-su. Na ploše zhruba 13 307 km² žilo v roce 2000 zhruba 116 tisíc obyvatel.\n\nV červenci 2014 byla město samo uzavřeno a 150 jeho obyvatel dáno do karantény kvůli ojedinělému výskytu dýmějového moru.\n"}
{"id": "1014376", "url": "https://cs.wikipedia.org/wiki?curid=1014376", "title": "Čang-jie", "text": "Čang-jie\n\nČang-jie () je městská prefektura v Čínské lidové republice. Leží v provincii Kan-su, má rozlohu 42 000 km² a v roce 2010 v ní žilo zhruba 1,2 milionu obyvatel.\n\nMěsto bylo založeno jako \"Kan-čou\" ve 2. století př. n. l. Město leží v Kansuském koridoru, kde bylo po staletí strategickým a obchodním střediskem celé oblasti. Za vlády dynastie Chan bylo město obchodním uzlem na hedvábné stezce a mělo dobré opevnění kvůli mongolským nájezdníkům. Město se na konci 11. století stalo součástí Mongolské říše a hrálo určitou roli v její historii, protože se v chrámu Dafo dle legendy narodil mongolský vládce Kublajchán. Několik dní zde pobyl při svých cestách i Marco Polo.\n\nČang-jie leží ve střední části provincie Kan-su. Sousedí s prefekturami Ťia-jü-kuan a Ťiou-čchüan na severozápadě a s prefekturami Ťin-čchang, Wu-wej a Lan-čou na jihovýchodě. Na severu sousedí s Vnitřním Mongolskem a na jihu s provincii Čching-chaj.\n"}
{"id": "1014377", "url": "https://cs.wikipedia.org/wiki?curid=1014377", "title": "Neviditelní", "text": "Neviditelní\n\nNeviditelní je komediální televizní seriál z produkce České televize, který byl premiérově vysílán na ČT1 od 5. září 2014 do 28. listopadu 2014. Za seriálem stojí scenárista a režisér Radek Bajgar a společnost Logline Production. V seriálu o vodnících se v hlavních rolích představují Jiří Bartoška, Jiří Langmajer, Ivana Chýlková, Luděk Sobota a další.\n\nSeriál má natočených 13 dílů.\n\nSeriál pojednává o lidech – vodnících, kteří se od těch ostatních liší tím, že mají jistou dávku aquagenu, který způsobuje, že mohou žít pod vodou. Ovšem tato skupina lidí pomalu ze světa mizí, snaží se zachránit a hlavně neprozradit se suchým lidem. Ve světě však existují také tzv. vlci, což jsou vodníci, kteří nevědí, že vodníky jsou. Jedním příkladem je lobbista Ivan Laušman (Jiří Langmajer), který to o sobě zjistí poté, co se snaží spáchat sebevraždu utopením. Ostatní vodníci se však obávají toho, že sledovaný lobbista způsobí prozrazení jejich existence.\n\nJednotlivé díly seriálu nejsou v úvodní znělce ani v materiálech České televize opatřeny slovním názvem, pouze číslovány.\n\nČeská televize schválila výrobu seriálu na podzim 2012. Kreativním producentem byl Michal Reitler z tvůrčí producentské skupiny hrané a zábavné tvorby ČT, někdejší producent seriálu TV Nova \"Ulice\". Koproducentem byla společnost Logline Production s třetinovým vlastnickým podílem autora Radka Bajgara.\n\nProgramový ředitel Milan Fridrich v dubnu 2014 uvedl, že seriál by měl být posilou komediálního žánru v programu České televize, vedle kriminálních, retro a historických seriálů. Hotový seriál byl v červenci téhož roku představen na Mezinárodním filmovém festivalu Karlovy Vary.\n\nNovinářská konference k seriálu proběhla 24. července 2014 za účasti hlavních hvězd seriálu v prostředí Muzea Stará čistírna v Praze 6.\n\n"}
{"id": "1014378", "url": "https://cs.wikipedia.org/wiki?curid=1014378", "title": "Jan Bořil", "text": "Jan Bořil\n\nJan Bořil (* 11. ledna 1991, Nymburk, Československo) je český fotbalový obránce a reprezentant, od ledna 2016 působí v klubu SK Slavia Praha. Je vítězem české ligy a českého poháru. Vstřelil branku proti Kluži, která kvalifikovala Slavii do základní skupiny Ligy mistrů 2019/20. Poté přidal v Lize mistů gól proti Barceloně a následně fauloval Messiho.\n\nSvoji profesionální fotbalovou kariéru začal v FK Mladá Boleslav v roce 2009. Od července 2010 do prosince 2011 hostoval v pražském celku FK Viktoria Žižkov.\n\nS Boleslaví si zahrál mj. v předkolech Evropské ligy UEFA 2014/15. Ve druhém předkole pomohl k postupu přes bosenský klub NK Široki Brijeg (výhry 2:1 doma a 4:0 venku).\n\nV prosinci roku 2015 se dohodl na přestupu do týmu SK Slavia Praha, kde podepsal smlouvu do léta 2019.\nV sezóně 2016/17 získal se Slavií titul mistra nejvyšší české soutěže.\n\nV sezóně 2017/18 obsadil se Slavií v nejvyšší soutěži stříbrnou pozici, zahrál si základní skupinu Evropské ligy a dokázal zvítězit v domácím poháru.\n\nJan Bořil je bývalým mládežnickým reprezentantem ČR, začínal v kategorii do 16 let, poté hrál za výběry U17 a U18.\n\nV A-mužstvu České republiky debutoval 1. 9. 2017 v kvalifikačním utkání v Praze proti reprezentaci Německa (prohra 1:2).\n\n"}
{"id": "1014379", "url": "https://cs.wikipedia.org/wiki?curid=1014379", "title": "Dubovica", "text": "Dubovica\n\nDubovica je obec na Slovensku v okrese Sabinov. V roce 2013 zde žilo 1 499 obyvatel, rozloha katastru obce je 1 716 ha. První písemná zmínka o obci pochází z roku 1278.\n\n"}
{"id": "1014380", "url": "https://cs.wikipedia.org/wiki?curid=1014380", "title": "Ťiou-čchüan", "text": "Ťiou-čchüan\n\nŤiou-čchüan () je městská prefektura v provincii Kan-su Čínské lidové republiky, jejíž tvoří severozápadní konec. Má rozlohu 191 342 km² a v roce 2010 v ní žilo přes milion obyvatel.\n\nOd Ťiou-čchüanu získal své jméno kosmodrom Ťiou-čchüan, který se nachází sice nedaleko, nicméně nikoliv na území městské prefektury, ale v sousedním Vnitřním Mongolsku.\n\nPodle pověsti vzniklo jméno města tak, že mladý chanský vojevůdce Chuo Čchü-ping oslavil vítězství nad Siungnuy vylitím vzácného vína do potoka, aby se o jeho chuť podělil se svými vojáky. Potoku se pak říkalo Ťiou Čchüan („vinný potok“) a podle toho byla pojmenována i pozdější prefektura.\n\nV sedmnáctém století zde skončil svou cestu portugalský jezuita a průzkumník Bento de Góis.\n\nŤiou-čchüan sousedí na východě s Čang-jie, na jihu s prefekturou Chaj-si v provincii Čching-chaj, na západě se Sin-ťiangem, na severu s Mongolskem a na severovýchodě s Vnitřním Mongolskem.\n\nPřes Ťiou-čchüan vede železniční trať Lan-čou – Sin-ťiang.\n"}
{"id": "1014382", "url": "https://cs.wikipedia.org/wiki?curid=1014382", "title": "Bez kalhot", "text": "Bez kalhot\n\nBez kalhot (v anglickém originále Magic Mike) je americký komediálně-dramatický film z roku 2012 od režiséra Stevena Soderbergha. V hlavních rolích účinkují Channing Tatum, Alex Pettyfer, Matt Bomer, Joe Manganiello a Matthew McConaughey. Děj se točí kolem 19letého Adama, který vstoupí do světa mužského striptýzu pod vedením zkušeného Mikea Lanea. Čerpá z vlastních zkušeností herce Channinga Tatuma, který dělal striptéra ještě než nastoupil hereckou dráhu.\n\nDevatenáctiletý Adam (Alex Pettyfer) se při práci na stavbě seznámí s o něco starším Mikem (Channing Tatum). Ten se kromě toho živí také jako striptér v dámském klubu Xquisite a Adama zláká svět striptýzu s jeho zdánlivě snadnými zisky a pozlátky. Mike mu je zkušeným průvodcem, který už také zná všechny nástrahy a sní o tom, že odejde z branže a bude se věnovat výrobě nábytku na míru. Rozehrává také vztah s Adamovou sestrou. Sám Adam, pod uměleckým jménem Kid, propadá čím dál víc lákadlům, večírkům, ale také prodeji a užívání drog. Šéf celé show a zkušený performer (Matthew McConnaughey) mezi tím plánuje svůj podnik přestěhovat do jiného města.\n\n \n\nFilm vydělal na tržbách během debutového víkendu 39 milionů dolarů a umístil se tak na druhém místě americké TOP 10 za snímkem \"Méďa\". O týden později byl na 5. místě, kde se udržel i následující týden, přičemž v té době vydělal na tržbách už 91 milionů dolarů. Ještě měsíc po premiéře se držel na osmé příčce žebříčku a o týden později na desáté s nashromážděnými tržbami téměř 111 milionů dolarů.\n\nV roce 2014 byla ohlášena příprava navazujícího filmu s pracovním názvem \"Magic Mike XXL\". Režie se zhostil Soderberghův kolega Gregory Jacobs, zatímco se režisér původního snímku chopil kamery pod pseudonymem Peter Andrews. Zamýšlené uvedení do kin bylo ohlášeno na 1. července 2015. Režisér v polovině září 2014 uvedl, že Matthew McConaughey už v druhém filmu účinkovat nebude, zatímco účast Channinga Tatuma, Matta Bomera a Joea Manganiella už byla potvrzena. Alex Pettyfer byl v té době ještě v jednání.\n\n"}
{"id": "1014383", "url": "https://cs.wikipedia.org/wiki?curid=1014383", "title": "Národní park Lomsdal-Visten", "text": "Národní park Lomsdal-Visten\n\nNárodní park Lomsdal-Visten (norsky ) je jeden z nejmladších národních parků v Norsku. Nachází se v kraji Nordland, historické části Helgeland.\n\nNadmořská výška národního parku se pohybuje od mořské hladiny do zhruba 1200 metrů. Nejvyšší hora Blåfjellet sahá do 1292 m n. m. Údolí jsou protkána hustou sítí řek, potoků a bažin. V celém parku je velké množství jezer různých velikostí. Sníh na severních svazích často vydrží většinu léta, ledovce se však v Lomsdal-Visten nevyskytují.\n\nDo severní části parku zasahuje fjord \"Visten\", v jižní části se nachází údolí \"Lomsdalen\".\n\nNáhorní plošiny pokrývá alpinská tundra, které dominuje vřes. Údolí jsou prorostlá zejména březovými lesy, ve kterých se často objevuje i borovice a smrk.\n\nHojně tady žije sob polární. Kromě toho zde lze nalézt 44 ohrožených či zranitelných druhů rostlin a živočichů. Flóru i faunu lze považovat za reprezentativní vzorek oblasti Helgeland.\n\nOsídlení této oblasti sahá až do mezolitu. Od té doby až do dnešních dní zde převládá sámské obyvatelstvo, které se věnuje především chovu sobů a rybolovu.\n"}
{"id": "1014385", "url": "https://cs.wikipedia.org/wiki?curid=1014385", "title": "Royal Botanic Gardens, Cranbourne", "text": "Royal Botanic Gardens, Cranbourne\n\nRoyal Botanic Gardens, Cranbourne (Královské botanické zahrady) jsou oddělením Royal Botanic Gardens v Melbourne. Nachází se na předměstí Cranbourne, asi 45 km jihovýchodně od centra města Melbourne v Austrálii.\n\nDivize Cranbourne se specializuje na původní australskou flóru. Celková plocha tohoto oddělení botanické zahrady je 363 ha, včetně vřesovišť, mokřadů a lesů. Zahrady také poskytují útočiště pro původní ptactvo, savce a plazy, včetně některých vzácných a ohrožených druhů.\n\nV Royal Botanic Gardens byla speciálně konstruována úprava s názvem Australian Garden. Tato část obsahuje řadu ukázkových zahrad a prvků, s cílem přiblížit krásu a rozmanitost australské krajiny a rostlin veřejnosti.\n\nKromě australské zahrady, část zahrady s buší obsahuje 10 kilometrů běžeckých tras, které zahrnují vyhlídkovou věž \"Trig Point Lookout tower\", místa na piknik a grilování.\nAustralian Garden umožňuje návštěvníkům, aby prozkoumali australské prostředí a dozvěděli se více o australských rostlinách. Obsahuje asi 100.000 rostlin a nabízí ukázky patnácti krajin a výstavní zahrady.\n\nAustralian Garden byla navržena ve spolupráci Taylor Cullity Lethlean Landscape Architects s Paulem Thompsonem (Plant Design Pty Ltd). Australian Garden získala řadu ocenění za design, ale je stále ve vývoji, v druhé fázi úprav pokrývajících dalších deset hektarů kde je plánované zahájení výstavby koncem roku 2007 a ​​má být dokončeno do konce roku 2011. \nRed Sand Garden je ústředním prvkem Australian Garden. Je upravena ze zářivě červeného písku s kruhy slanomilné vegetace a půlměsícem ve tvaru mohyly, jejichž cílem je odrážet tvary a barvy nacházející se ve střední Austrálii. Zahrada je navržena tak, aby ukázala sezónní luční květiny, které lze vidět v pouštích střední Austrálie. Součástí kompozice jsou obrovské pravidelné geometrické vzory.\n\nJe zde vytvořeno pět ukázkových zahrad, jejichž cílem je ukázat způsob, jak lze původní australské rostliny použít v domácí zahradě.\n\nDiversity Garden předvádí řadu původních rostlin z různých klimatických zón v Austrálii. Water Saving Garden ukazuje skupiny rostlin s podobnými potřebami vody a vybírá rostliny, které vyžadují minimální zálivku v zahradě. Future Garden nabízí různé alternativní způsoby zahradnictví, jako například speciální rostlinné možností a nové způsoby mulčování. Home Garden ukazuje běžné původní rostliny. Kid’s Backyard využívá přírodní rostlinné materiály recyklované na tvorbu dětského hřiště, které přírodní rostlinné materiály jsou zde využity místo běžných plastových a kovových konstrukcí běžně vyskytujících na australských dvorcích. \nTyto zahrady ukazují roli vody v australské krajině. Mnoho částí Austrálie je náchylných na střídavé sucho a povodně. Proto se rostliny musely vývojově vyrovnat s delšími obdobími intenzivního tepla, sucha a buď sezónními nebo nepravidelnými přívaly velkého množství vody.\n\nBlahovičníky jsou všudypřítomným rysem australské krajiny. Asi 700 druhů se nachází v prakticky všech biotopech. Eucalypts Walk nabízí pět zahrad ukazující některé dobře známé druhy eukalyptu, zahrady jsou nazvané Ironbark Garden, Box Garden, Peppermint Garden, Bloodwood Garden, a Stringybark Garden. Tyto stromy jsou na počátku 21. století mladé sazebnice, ale budou-li i nadále růst, stanou se z nich vzrostlé dřeviny již v průběhu dalšího století.\n\nRockpool Waterway a Escarpment Wall jsou inspirovány typy vodních toků a srázů, které se mohou vyskytovat v některých částech centrální Austrálie, jako je Uluru a Kings Canyon. K dispozici jsou také ukázky australských orchidejí ve sklepení pod náštěvnickým centrem, Serpentine Path, a Desert Discovery Camp v Arid Garden určený pro dětské hry a výuku.\n\nAustralian Garden také provozuje informační servis pro návštěvníky v rámci návštěvnického centra, nabízí procházky s průvodcem a vzdělávací programy, dobrovolnické zahradnické kursy pro pomoc a rady ohledně využití australských rostlin. V místě je také obchod se suvenýry a licencovaná kavárna.\n\n"}
{"id": "1014387", "url": "https://cs.wikipedia.org/wiki?curid=1014387", "title": "Jarovnice", "text": "Jarovnice\n\nJarovnice jsou obec na Slovensku v okrese Sabinov. V roce 2013 zde žilo 5 935 obyvatel. V obci je velká romská komunita.\n\nJarovnice, jedna z mnoha typických obcí Šariše na východním Slovensku, se rozprostírají v Šarišské vrchovině v údolí řeky Malé Svinky. K obci patří místní část Močidľany.\n\nOsídleny byly již v neolitu a v její historii se vzpomínají slovanské hrobové nálezy. První písemná zmínka o Jarovnicích pochází z roku 1260, kdy byly v majetku Jána Merša ze Svinie. Původně, začátkem 14. století, byly rozdělené na dvě osady – Vyšné a Nižné Jarovnice, které v 15. století splynuly.\n\n20. července 1998 obec zasáhla povodňová vlna na řece Malé Svince vysoká až 4 metry, která zasáhla zejména místní romskou osadu. Povodeň si vyžádala 58 životů.\n\n"}
{"id": "1014389", "url": "https://cs.wikipedia.org/wiki?curid=1014389", "title": "Ihor Jurčenko", "text": "Ihor Jurčenko\n\nIhor Mykolajovyč Jurčenko (ukrajinsky Ігор Миколайович Юрченко; rusky Игорь Николаевич Юрченко, Igor Nikolajevič Jurčenko) (* 5. září 1960 v Ivano-Frankovsku, Ukrajinská SSR, SSSR) je bývalý sovětský a ukrajinský fotbalový záložník.\n\nV československé lize hrál za Zbrojovku Brno, nastoupil za ni ve 24 prvoligových utkáních, neskóroval. Hrál také sovětskou (1979-1989) a ukrajinskou (1994-1997) nejvyšší soutěž. V roce 1983 vyhrál se Šachťorem Doněck Sovětský pohár a kvalifikoval se s ním do PVP 1983/84, kde si připsal 5 startů, aniž by skóroval. V Poháru UEFA 1985/86 zasáhl v dresu Černomorce Oděsa do 4 utkání, jednou skóroval (18. září 1985 otevíral skóre domácího zápasu proti Werderu Brémy). V roce 1983 obdržel titul Mistr sportu SSSR.\n\nV letech 1993-1997 působil jako hrající trenér v Prykarpattii Ivano-Frankivsk. Po skončení aktivní hráčské kariéry vedl ještě Nyvu Ternopil (1998-1999), Lukor Kaluš (2002) a ve dvou obdobích Spartak Ivano-Frankivsk (2003, 2006).\n\n\n"}
{"id": "1014390", "url": "https://cs.wikipedia.org/wiki?curid=1014390", "title": "Jaromír Loula", "text": "Jaromír Loula\n\nJaromír Loula (* 1. září 1969) je bývalý československý fotbalový záložník.\n\nV československé lize hrál za Zbrojovku Brno, nastoupil za ni v 1 prvoligovém utkání jako střídající hráč, neskóroval (12. června 1991 v rámci domácího zápasu 29. kola ročníku 1990/91 proti Bohemians Praha). Dále hrál čtvrtou ligu za ČKD Blansko (jaro 1992 a 1992/93), později téměř 11 let v Rakousku za AFC Haugsdorf a na sklonku kariéry ve Vilémovicích.\n\n"}
{"id": "1014392", "url": "https://cs.wikipedia.org/wiki?curid=1014392", "title": "Jurij Smotryč", "text": "Jurij Smotryč\n\nJurij Ivanovyč Smotryč (ukrajinsky Юрій Іванович Смотрич, rusky Юрий Иванович Смотрич, Jurij Ivanovič Smotrič) (* 5. června 1962 v Oděse) je bývalý sovětský a ukrajinský fotbalový obránce.\n\nV československé lize hrál za Zbrojovku Brno, nastoupil za ni v 29 prvoligových utkáních, jednou skóroval (12. května 1991 v rámci zápasu 25. kola ročníku 1990/91 na hřišti Sparty Praha – byl to jeho jediný prvoligový gól v kariéře). Hrál také sovětskou (1983–1986, 1989–1990) a ukrajinskou (1993–1995) nejvyšší soutěž, poté hrál ještě 2 sezony nižší americké soutěže za Rochester Rhinos (A-League, poté USL First Division). V roce 1990 se loučil s Černomorcem Oděsa vítězstvím v sovětském poháru, po kterém přestoupil do Zbrojovky Brno. Trvale žije v USA.\n\n\n"}
{"id": "1014471", "url": "https://cs.wikipedia.org/wiki?curid=1014471", "title": "Mykola Jurčenko", "text": "Mykola Jurčenko\n\nMykola Mykolajovyč Jurčenko (ukrajinsky Микола Миколайович Юрченко; rusky Николай Николаевич Юрченко, Nikolaj Nikolajevič Jurčenko) (* 31. března 1966 v Ivano-Frankovsku, Ukrajinská SSR, SSSR) je bývalý sovětský a ukrajinský fotbalista, reprezentant Ukrajiny, který nastupoval ve středu pole či v útoku.\n\nV československé lize hrál za Zbrojovku Brno, nastoupil za ni v 9 prvoligových utkáních, neskóroval. Hrál také sovětskou (1991) a ukrajinskou (1994/95) nejvyšší soutěž. Za Dinamo Kyjev nastoupil v obou čtvrtfinálových zápasech PVP 1990/91 proti Barceloně. V roce 1991 obdržel titul Mistr sportu SSSR. 15. března 1994 si připsal jediný reprezentační start v zápase proti Izraeli, přišel na hřiště v 60. minutě za Dmytra Mychajlenka. Žije v Ivano-Frankivsku, podniká v ČR.\n\n\n"}
{"id": "1014472", "url": "https://cs.wikipedia.org/wiki?curid=1014472", "title": "Seznamte se, Joe Black", "text": "Seznamte se, Joe Black\n\nSeznamte se, Joe Black (v americkém originále: Meet Joe Black) je americký romantický film z roku 1998. Režisérem filmu je Martin Brest. Hlavní role ve filmu ztvárnili Brad Pitt, Anthony Hopkins, Claire Forlani, Jake Weber a Marcia Gay Harden.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014473", "url": "https://cs.wikipedia.org/wiki?curid=1014473", "title": "Ana Fidelia Quirotová", "text": "Ana Fidelia Quirotová\n\nAna Fidelia Quirotová (* 23. března 1963 Santiago de Cuba) je bývalá kubánská atletka, mistryně světa v běhu na 800 metrů z let 1995 a 1997.\nNa světových soutěžích se začala prosazovat na konci 80. let 20. století. Na mistrovství světa v roce 1987 skončila ve finále běhu na 800 metrů čtvrtá, v roce 1991 v Tokiu již získala stříbrnou medaili, o rok později na olympiádě v Barceloně pak ve finále půlkařek doběhla třetí. Zvítězila v běhu na 800 metrů na mistrovství světa v letech 1995 a 1997. V olympijském finále osmistovkařek v Atlantě v roce 1996 vybojovala stříbrnou medaili. Její osobní rekod v běhu na 800 metrů 1:54,44 pochází z roku 1989, v běhu na 400 metrů dosáhla nejlepšího času 49,61 (v roce 1991).\n\n"}
{"id": "1014474", "url": "https://cs.wikipedia.org/wiki?curid=1014474", "title": "Síla odvahy", "text": "Síla odvahy\n\nSíla odvahy (ve francouzském originále: Les Femmes de l'ombre) je francouzský dramatický film z roku 2008. Režisérem filmu je Jean-Paul Salomé. Hlavní role ve filmu ztvárnili Sophie Marceau, Julie Depardieu, Déborah François, Marie Gillain a Moritz Bleibtreu.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014475", "url": "https://cs.wikipedia.org/wiki?curid=1014475", "title": "Zulia Calatayudová", "text": "Zulia Calatayudová\n\nZulia Calatayudová (* 9. listopadu 1979 Havana) je kubánská atletka, mistryně světa v běhu na 800 metrů z roku 2005.\n\nTrať 800 metrů zaběhla poprvé po 2 minuty v roce 2000, kdy skončila na olympiádě v Sydney ve finále na této trati šestá. O čtyři roky později se v olympijském finále běhu na 800 metrů umístila osmá. Jejím největším dosavadním úspěchem je titul mistryně světa v běhu na 800 metrů ze světového šampionátu v roce 2005. Její osobní rekord na 800 metrů 1:56,09 pochází z roku 2002.\n\n"}
{"id": "1014478", "url": "https://cs.wikipedia.org/wiki?curid=1014478", "title": "Silent Hill (film)", "text": "Silent Hill (film)\n\nSilent Hill (v kanadském originále: Silent Hill) je kanadsko-francouzský hororový film z roku 2006 natočený podle stejnojmenné počítačové hry. Režisérem filmu je Christophe Gans. Hlavní role ve filmu ztvárnili Radha Mitchell, Sean Bean, Laurie Holden, Jodelle Ferland a Deborah Kara Unger.\n\n\nFilm získal mezi diváky na největších filmových databázích spíše průměrné hodnocení.\n\n\nBěhem příprav filmu byl používán krycí pracovní název Centralia. V pennsylvanském městě Centralia došlo k požáru uhelných dolů, což způsobilo vylidnění místa. Osud města se stal inspirací pro herní i filmovou podobu Silent Hillu.\n\n"}
{"id": "1014479", "url": "https://cs.wikipedia.org/wiki?curid=1014479", "title": "Eunice Jepkoech Sumová", "text": "Eunice Jepkoech Sumová\n\nEunice Jepkoech Sumová (* 10. dubna 1988 Uasin Gishu) je keňská atletka, mistryně světa v běhu na 800 metrů z roku 2013.\n\nJejím prvním velkým mezinárodním startem byl běh na 800 metrů na mistrovství Afriky v roce 2010. O rok později na mistrovství světa postoupila na této trati do semifinále, stejný výsledek zaznamenala v roce 2012 na olympiádě v Londýně. Jejím dosud největším úspěchem bylo vítězství v běhu na 800 metrů na světovém šampionátu v Moskvě v roce 2013. O dva roky později v Pekingu titul neobhájila, když skončila třetí.\n\n"}
{"id": "1014483", "url": "https://cs.wikipedia.org/wiki?curid=1014483", "title": "Bohuslav Novák", "text": "Bohuslav Novák\n\nBohuslav Novák (* 28. dubna 1958, Frýdek) je český římskokatolický kněz, papežský kaplan, bývalý dlouholetý farář v Kravařích.\n\nVystudoval teologii na Cyrilometodějské bohoslovecké fakultě v Litoměřicích a 30. června 1990 přijal v Olomouci kněžské svěcení. Poté působil jako farní vikář nejprve v olomoucké farnosti u kostela sv. Mořice a od roku 1991 v Zábřehu na Moravě, odkud jako administrátor excurrendo spravoval farnosti v Hynčině, Maletíně a Mírově. V roce 1993 byl ustanoven farním vikářem v Odrách a rok nato se stal tamním farářem. V letech 2003 až 2014 působil jako farář v Kravařích a během této doby zajistil opravu kostela sv. Mikuláše v Koutech. Několik let byl také biskupským delegátem pro trvalé jáhny v ostravsko-opavské diecézi. Roku 2006 jej papež Benedikt XVI. jmenoval kaplanem Jeho Svatosti. Od 1. července 2014 je Bohuslav Novák farářem v Ostravě-Staré Bělé.\n\n"}
{"id": "1014489", "url": "https://cs.wikipedia.org/wiki?curid=1014489", "title": "Rockhampton", "text": "Rockhampton\n\nRockhampton je město v australském Queenslandu. Město leží na řece Fitzroy, asi 30 km od pobřeží Korálového moře a 520 km severoseverozápadně od Brisbane. Podle sčítání, které proběhlo v roce 2011, v Rockhamptonu žije 61 724 lidí. Rockhampton má přes 300 slunečných dnů v roce, takže je oblíbenou turistickou destinací.\n"}
{"id": "1014493", "url": "https://cs.wikipedia.org/wiki?curid=1014493", "title": "Kaple svatého Cyrila a Metoděje (Červený Kostelec)", "text": "Kaple svatého Cyrila a Metoděje (Červený Kostelec)\n\nHřbitovní kaple svatého Cyrila a Metoděje je římskokatolická kaple v Červeném Kostelci. Patří do farnosti Červený Kostelec.\n\nHřbitovní kaple byla dostavěna a vysvěcena v roce 1865. Interiér zdobí dva obrazy místního rodáka, akademického malíře Gustava Vacka: Bolestná Panna Marie na oltáři a Panna Marie s Ježíškem ve slávě u vchodu.\n\nVarhany pocházejí z roku 1873, po opravě a doplnění rejstříkové dispozice mohou být využívány nejen k liturgickým účelům, ale i jako koncertní nástroj.\n\nZajímavou epizodou z historie kaple jsou události o Velikonocích 1921, kdy kapli pro své účely zabrali členové Církve československé husitské. Zábory kostelů byly v této době realitou nově vznikající církve, která na většině míst neměla vlastní bohoslužebné prostory. Poté, co se členové Církve československé husitské do kaple vloupali, nechali vyrobit nový zámek. Spor o kapli vyvrcholil 21. května 1921, kdy se přímo na hřbitově strhla rvačka mezi \"čechoslováky\" a katolíky. Poté byla celá věc řešena soudní cestou. Soud rozhodl, že násilím zabraná kaple musí být vrácena církvi římskokatolické. Členové CČS poté zakoupili sborový dům v tehdejší Jakubské ulici (dnešní ulice Manželů Burdychových) a v letech 1926–1927 k němu přistavěli nový chrám.\n\n"}
{"id": "1014495", "url": "https://cs.wikipedia.org/wiki?curid=1014495", "title": "Levhart jávský", "text": "Levhart jávský\n\nLevhart jávský (\"Panthera pardus melas\") je kriticky ohrožený poddruh levharta skvrnitého. Ve volné přírodě žije na ostrově Jáva v Indonésii 100 –250 jedinců. Patří k menším levhartím subspeciím a je zbarvený více do oranžova než ostatní. Velmi často se u něj vyskytuje melanismus neboli černá barva srsti. Živí se rozličnou kořistí malé až střední velikosti, jeho nejoblíbenější potravou je muntžak sundský. Někteří vědci ho zařazují jako samostatný druh \"Panthera melas\".\n\nLevhart jávský patří k menším poddruhům levharta. Váha se pohybuje od 30 (samice) do 50 kg (samci). Zbarvení má podobné ostatním levhartům, má však kratší srst, hustěji rozmístěné rozety a barvu více dočervena. Podstatně častěji se u něj projevuje melanismus než u ostatních poddruhů. Černě zbarvení jedinci jsou běžní a mnohokrát pozorovaní, což naznačuje i poddruhové jméno (\"melas\" = starořecky \"černý\").\n\nJávský levhart je sice veden jako poddruh levharta skvrnitého, ale zkoumání lebek a mitochondriální DNA prokázalo, že je dosti odlišný od ostatních forem a poddruhů a někteří vědci ho považují za samostatný druh. Toto taxonomické řazení však není obecně přijímáno. K oddělení poddruhu od ostatní asijské populace došlo zhruba na rozhraní spodního a středního pleistocénu, asi před 800 000 lety. Levhart se na Jávu, Sumatru a Borneo dostal díky pevninskému mostu v době ledové. Ze Sumatry a Bornea však vymizel, zřejmě kvůli konkurenci jiných šelem a nízké hustotě kopytníků.\n\nLevhart jávský žije pouze na ostrově Jáva. Jelikož je ostrov přelidněn, životní prostředí levharta se velmi fragmentovalo. V současnosti se vyskytuje hlavně v Národním parku Gunung Gede Pangrango, Mount Halimun-Salak NP, Ujung Kulon NP (západní Jáva), Meru Betiri NP (východní Jáva), několik jedinců žije též v Ceremai NP, Merbabu NP, Merapi NP, Bromo Tengger Semeru NP, Meru Betiri NP, Baluran NP a Alas Purwo NP. Celková plocha výskytu je 2 267,9 – 3 277,3 km². Jeho oblíbeným biotopem je tropický deštný les, ale je schopen existovat i v horských oblastech, sušších opadavých lesích na východě ostrova a savanách..\n\nLevhart se živí pestrou škálou kořisti. Počínaje drobnými hlodavci a netopýry a konče jeleny muntžaky. Jeho oblíbenou kořistí je muntžak sundský. Dále loví několik druhů opic (makaka jávského, hulmana stříbrného a občas i gibona stříbrného), divoká prasata, kančila jávského, luskouna ostrovního a oviječe skvrnitého. Poblíž lidských sídel napadá i domácí zvířata – psy, kozy a slepice. Jeho způsob lovu je stejný jako u ostatních levhartů – vyčkávání v úkrytu nebo tiché přiblížení, přepad ze zálohy, krátké pronásledování (je-li nutné), zardoušení kořisti. V případě, že cítí potřebu, odnáší si úlovek do bezpečí, např. do hustého podrostu. Jeho hlavní potravní konkurent a nepřítel (kromě člověka) byl tygr jávský, který je však od 80. let 20. století vyhubený.\n\nPodle studie, která mapovala chování a aktivitu levhartů v NP Mount Halimun-Salak, jsou levharti aktivní převážně krátce po poledni a večer. Naopak dopoledne mezi 8 –12 hodinou většinou někde odpočívají.\n\nLevharti byli lidmi pronásledováni od pradávna. Kromě ochrany dobytka a lovu trofejí, bylo důvodem i zahrnutí levhartů do královského obětního ceremoniálu \"Rampok macan\". V něm byli spolu s tygry zabíjeni kopiníky, což mělo znamenat symbolické očištění království od chaosu.\n\nV současnosti přežívá v přírodě jen mezi 100 –250 dospělými jedinci (stav k roku 2008), přičemž ještě v roce 1992 to bylo 350 –700.\n\nLevharty ohrožuje především obrovský nárůst lidské populace na ostrově a s tím spojené zmenšování životního prostředí pro divoká zvířata. Vinu za ubývající populaci nese i pytláctví. Šelma je sice přizpůsobivá a dokáže žít v lidské blízkosti, ale potřebuje k tomu přece jen do určité míry zachovalou divočinu. Navíc se lidé cítí ohroženi přítomností takto velké kočky, neboť ta je schopna zabíjet střední a malá domácí zvířata a v krajním případě dokáže být hrozbou i pro lidi. Místní lidé často tyto vzácné šelmy tráví.\n\nJediné, co může levharta zachránit, je přísná ochrana. Je potřeba přinejmenším zachovat současný rozsah národních parků a snažit se je propojit biokoridory, aby nedošlo k příbuzenskému křížení a tím i k degradaci genové kvality. Dále je potřeba provádět mezi místními obyvateli důslednou osvětu a zároveň jim nahrazovat případné škody způsobené touto šelmou. Zoologické zahrady v Berlíně a v Praze jsou jediná místa mimo Indonésii, kde jsou tyto šelmy oficiálně chovány v zajetí. Zde odchovaní jedinci můžou za jistých okolností přispět ke zkvalitnění genofondu divoké populace.\n\n"}
{"id": "1014499", "url": "https://cs.wikipedia.org/wiki?curid=1014499", "title": "Fabio Aru", "text": "Fabio Aru\n\nFabio Aru (* 3. července 1990) je italský profesionální silniční cyklista. Od roku 2012 jezdí za ProTour stáj Astana Pro Team. Jeho největším úspěchem je 1. místo v celkovém pořadí na Vuelta a España 2015.\n\n"}
{"id": "1014500", "url": "https://cs.wikipedia.org/wiki?curid=1014500", "title": "Sleduje tě vrah!", "text": "Sleduje tě vrah!\n\nSleduje tě vrah! (v americkém originále: The Watcher) je americký kriminální film z roku 2000. Režisérem filmu je Joe Charbanic. Hlavní role ve filmu ztvárnili James Spader, Marisa Tomei, Keanu Reeves, Ernie Hudson a Chris Ellis.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014503", "url": "https://cs.wikipedia.org/wiki?curid=1014503", "title": "Volodymyr Hrojsman", "text": "Volodymyr Hrojsman\n\nVolodymyr Hrojsman, ukrajinsky \"Володимир Борисович Гройсман\" (* 20. ledna 1978, Vinnycja), je ukrajinský politik, v letech 2016–2019 byl předseda vlády Ukrajiny. Dříve působil jako předseda ukrajinského parlamentu, vicepremiér, ministr pro místní rozvoj v první vládě Arsenije Jaceňuka a starosta města Vinnycja.\n\nNarodil se do rodiny soustružníka a dílenského mistra Boryse Isaakovyče Hrojsmana. Po ukončení střední školy ve svém rodném městě se stal v roce 1994 obchodním ředitelem soukromé společnosti Oko (od roku 1992 pracoval jako zámečník), v letech 2000–2003 studoval právo na Mezioblastní akademii personálního managementu.\n\nV letech 2005 až 2009 byl členem Bloku Naše Ukrajina.\n\nV roce 2002 se stal, mj. spolu se svým otcem Borysem, radním města Vinnycja a v roce 2005 byl pověřen vedením města, starostou byl zvolen ve volbách v březnu 2006. V roce 2010 post obhájil ziskem 77,81 % hlasů. Funkci starosty opustil v roce 2014, aby se mohl věnovat práci ve vládě. Do té byl jmenován po protestech na Majdanu, kdy se stal vicepremiérem a ministrem pro místní rozvoj. Po rezignaci premiéra Arsenije Jaceňuka v červenci 2014 byl Hrojsman považován za jeho pravděpodobného nástupce. Jelikož ale Jaceňukova rezignace nebyla přijata, zůstal v předchozí funkci. Po ukrajinských parlamentních volbách z října 2014, ve kterých kandidoval a byl zvolen za Blok Petra Porošenka, byl dne 27. prosince zvolen předsedou ukrajinského parlamentu.\n\nDne 14. dubna 2016 byl jmenován ukrajinským premiérem.\n\n\n"}
{"id": "1014505", "url": "https://cs.wikipedia.org/wiki?curid=1014505", "title": "Slídilové", "text": "Slídilové\n\nSlídilové (v americkém originále: Sneakers) je americký akční film z roku 1992. Režisérem filmu je Phil Alden Robinson. Hlavní role ve filmu ztvárnili Robert Redford, Ben Kingsley, Sidney Poitier, David Strathairn a Dan Aykroyd.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014506", "url": "https://cs.wikipedia.org/wiki?curid=1014506", "title": "Operace Duha", "text": "Operace Duha\n\nOperace Duha ( \"Mivca Kešet Be-Anan\") byla bojová akce izraelské armády, která proběhla ve dnech 18. - 23. května 2004 na území pásma Gazy. Cílem útoků byla infrastruktura teroristických skupin, jakož i pašerácké tunely, přes které do oblasti proudily zbraně. Právě obavy z propašování sofistikovanějších zbraní, jako jsou protiletadlové rakety 9K32 Strela-2 (v kódu NATO SA-7 Grail) či protitankových střel 9K11 Maljutka (AT-3 Sagger) byly jedním z hlavních motivů operace. Operaci Duha předcházely povstalecké útoky, při nichž zahynulo třináct izraelských vojáků.\n11. a 12. května 2004 došlo k útokům na dva obrněné transportéry izraelské armády. Oba útoky se odehrály nedaleko města Rafáh v blízkosti egyptských hranic. Útoky si vyžádaly životy celkem jedenácti izraelských vojáků. Útočníci použili k přepravě na místo útoku sanitky organizace UNRWA, pracující pod záštitou OSN. Tento fakt potvrzuje i video zveřejněné agenturou Reuters, jakož i vyjádření izraelského ministra obrany Šaula Mofaze v rozhovoru pro izraelský deník Haarec. Tento scénář byl potvrzen i samotnými představiteli UNRWA, avšak řidiči sanitek měli být k spolupráci donuceni pod hrozbou smrti.\n\n18. května pronikla do města Rafáh těžká bojová vozidla pěchoty Achzarit podporovaná tanky a vrtulníky. Buldozery D9 vytvořily pískové valy kolem města ve snaze ho izolovat. Ženijní jednotky měly následně rozšířit pásmo podél egyptských hranic, v němž izraelské jednotky pátraly po pašeráckých tunelech, avšak plán by vyžadoval demolici velkého počtu civilních staveb. Z tohoto důvodu se velení rozhodlo pro jiný postup.\n\nBěhem operace se izraelským vojákům podařilo zajmout několik hledaných osob. Proti obrněným jednotkám bylo směřováno několik bombových a raketových útoků. Izraelští vojáci se snažili chovat k civilistům otevřeně a vyzývali je ke komunikaci. Avšak radikálové na civilisty, kteří byli v kontaktu s izraelskými vojáky, údajně stříleli, přičemž měly být usmrceny dvě děti. Armáda tvrdí, že má k dispozici záběry z této události, avšak dosud nebyly zveřejněny.\n\nHlavní pozornost izraelské armády byla věnována oblasti Tel es-Sultan. To mnoho Palestinců překvapilo, protože se nacházela relativně daleko od egyptských hranic. Během třetího dne bojů pronikli vojáci do oblasti Brazil, kde bylo v důsledku bojů zničeno několik budov včetně tamní ZOO. Podle armády bylo během operace zabito 41 ozbrojenců a 12 civilistů, přičemž část civilních obětí připisovali nástrahám, které používali ozbrojenci. Podle palestinských zdrojů zemřelo 44 lidí a 120 bylo zraněno. 25. května se většina vojsk stáhla a byly uvolněny i barikády kolem města. V Rafáhu ale nadále zůstal malý kontingent izraelských vojsk. Oficiálně operace skončila 1. června.\n\nZa nejspornější bod celé operace se považuje střelba izraelských vojsk do protestujícího davu. Několik stovek osob se blížilo k izraelským pozicím a část z nich se nezastavila ani po opakovaných výzvách. Následně bylo vystřeleno několik střel z izraelského tanku. Palba si vyžádala deset obětí, a to i přesto, že nebyla vedena přímo do davu. Původní informace z palestinských zdrojů hovořily o 22 mrtvých, ale později bylo toto číslo sníženo na 10, což potvrdil i Červený kříž. Podle izraelské armády bylo zabito jen sedm lidí, z toho pět mělo být ozbrojeno. Proti tomu se staví očití svědci, podle kterých v davu nebyli žádní ozbrojenci. Podle jedné z variant, s níž pracovala izraelská armáda, byla palbou zasažena nastražená výbušnina, kterou tam umístili radikálové.\n\nPřesný počet zabitých osob není znám, podle zdroje se pohybuje okolo 50-70. Vážné škody utrpěla civilní infrastruktura. Byly zničeny silnice a kanalizace, zbořených bylo několik desítek budov, v důsledku čehož zůstaly stovky civilistů bez střechy nad hlavou.\n\n"}
{"id": "1014509", "url": "https://cs.wikipedia.org/wiki?curid=1014509", "title": "Petr Firický", "text": "Petr Firický\n\nPetr Firický (* 12. prosince 1959) je bývalý český fotbalista, útočník.\n\nV československé lize hrál za Slavii Praha. Nastoupil ve 3 ligových utkáních. Ve druhé nejvyšší soutěži hrál za TJ Motorlet Praha, nastoupil v 18 utkáních a dal 1 gól.\n\n"}
{"id": "1014519", "url": "https://cs.wikipedia.org/wiki?curid=1014519", "title": "Jaroslav Matějka (herec)", "text": "Jaroslav Matějka (herec)\n\nJaroslav Matějka (* 1978) je český divadelní herec. Je členem činoherního souboru Městského divadla Brno. Účinkuje též v Buranteatru. Vystudoval peněžní služby a poštovnictví na střední škole SŠINFIS (Střední škola informatiky a finančnictví) v Plzni.\n\nV současné době (2019) vystupuje také v seriálu \"Ordinace v růžové zahradě 2\".\n\n\n"}
{"id": "1014521", "url": "https://cs.wikipedia.org/wiki?curid=1014521", "title": "Petr Hudec (1966)", "text": "Petr Hudec (1966)\n\nPetr Hudec (25. května 1966 Tachov – 10. dubna 2009 Tachov) byl český fotbalista.\n\nV československé lize hrál za Škodu Plzeň a Duklu Praha. Nastoupil ve 12 ligových utkáních. Ve druhé nejvyšší soutěži hrál i za TJ Slovan Elitex Liberec, nastoupil ve 33 utkáních a dal 3 góly.\n\n\n"}
{"id": "1014525", "url": "https://cs.wikipedia.org/wiki?curid=1014525", "title": "Jizerka (levostranný přítok Jizery)", "text": "Jizerka (levostranný přítok Jizery)\n\nJizerka je krkonošská říčka, pramenící západně od Medvědína u Horních Míseček ve výšce 1065 m n. m. a ústící zleva do Jizery u Horní Sytové ve výšce 385 m n. m. Délka toku 21,5 km, plocha povodí 85,96 km². Průměrný průtok u ústí 2,14 m³/s. Od pramene až po Vítkovice protéká územím Krkonošského národního parku.\n\nPo celou dobu teče na J až JZ, od Hrabačova se pak otáčí na Z až SZ a teče tak až k ústí. Na horním toku divoká typicky horská bystřina se zhruba od soutoku s Kozelským potokem více otevírá a vytváří poměrně široké, stále balvanité koryto. Protéká zalesněným územím, v korytě se nachází řada popadaných stromů. Protože teče poměrně sevřeným údolím, typickými přítoky jsou prudké malé potoky. Sjízdná je jen pár dní v roce, po tání sněhu v březnu nebo silných deštích v létě. Celý její tok sleduje silnice II/286.\n\nPrvním větším přítokem je zprava Kotelský potok, přitékající od vrcholu Kotel. Následují zleva menší Kozlí a Šerá strouha a dále zprava vodný Kozelský potok, stékající ze svahů Lysé hory (1344 m n. m.) a Kotle (1435 m n. m.). Zleva říčku dále posilují Černý ručej, Hamerský potok, Pustý potok a Cedron. V Hrabačově Jizerka přijímá svůj největší přítok, přes 7 km dlouhou Jilemku a ještě před ústím pak Víchovský potok. Na většině přítoků lze díky jejich značnému spádu najít krásné vodopády a četné peřeje.\n\n\n\nHlásný profil:\nN-leté průtoky v Dolních Štěpanicích:\nProtéká známými krkonošskými zimními středisky turismu - Horními a Dolními Mísečkami, Vítkovicemi a jilemnickou městskou částí Hrabačov.\n\n"}
{"id": "1014529", "url": "https://cs.wikipedia.org/wiki?curid=1014529", "title": "Ona (film, 2013)", "text": "Ona (film, 2013)\n\nOna (v originále \"Her\") je úspěšný americký romantický sci-fi film, který dostal Oscara za scénář a byl 4krát nominovaný za Nejlepší film, Výpravu, Hudbu a Píseň – \"The Moon Song\". Film režíroval Spike Jonze.\n\n"}
{"id": "1014531", "url": "https://cs.wikipedia.org/wiki?curid=1014531", "title": "Smrt panen", "text": "Smrt panen\n\nSmrt panen (v americkém originále: The Virgin Suicides) je americký dramatický film z roku 1999. Režisérem filmu je Sofia Coppola. Hlavní role ve filmu ztvárnili James Woods, Kathleen Turner, Kirsten Dunst, Josh Hartnett a Michael Paré.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014535", "url": "https://cs.wikipedia.org/wiki?curid=1014535", "title": "Sniper (film)", "text": "Sniper (film)\n\nSniper (v anglickém originále Liberty Stands Still) je kanadský akční film z roku 2002. Režisérkou filmu je Kari Skogland. Hlavní role ve filmu ztvárnili Wesley Snipes, Linda Fiorentino, Oliver Platt, Martin Cummins a Rekha Sharma.\n\nFilm získal mezi diváky na největších filmových databázích spíše průměrné hodnocení (aktuální k 15. září 2015):\n\n"}
{"id": "1014536", "url": "https://cs.wikipedia.org/wiki?curid=1014536", "title": "Sólo pro dva", "text": "Sólo pro dva\n\nSólo pro dva (v americkém originále: All of Me) je americká filmová komedie z roku 1984. Režisérem filmu je Carl Reiner. Hlavní role ve filmu ztvárnili Steve Martin, Lily Tomlin, Victoria Tennant, Madolyn Smith Osborne a Richard Libertini.\n\nSteve Martin a Lily Tomlin byli za své role v tomto filmu nominováni na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014537", "url": "https://cs.wikipedia.org/wiki?curid=1014537", "title": "Artěl", "text": "Artěl\n\nArtěl (název odvozen z ruštiny, „артель“ znamená družstvo) byl jedním z nejvýznamnějších sdružení českého užitého umění a designu prvé poloviny 20. století. Vycházel ze vzorů a principů celostního řešení, zejména německých ateliérů a školy Bauhaus (výtvarná škola) v Darmstadtu a rakouských dílen Wiener Werkstätte, ale také z tradice obrody rukodělné práce z přírodních materiálů britského hnutí Arts & Crafts.\n\nSdružení se zabývalo navrhováním a zajišťovalo realizaci průmyslového designu a uměleckořemeslných předmětů (nádobí, nářadí, galanterie, hračky, šperk, užitá grafika) a bytové kultury (design interiérů a bytových doplňků, nábytek, osvětlovací tělesa, textilie, oděvy aj.). Družstvo bylo založeno v Praze v roce 1908. U jeho zrodu stáli Rudolf Stockar, Vlastislav Hofman, teoretik Alois Dyk a další osobnosti.. Artěl sídlil nejdříve U Prašné brány, roku 1920 byl rozšířen na \"Artěl, umělecko-průmyslové podniky\", ale jeho výrobní zázemí se nikdy nepodařilo sjednotit pod vlastní vedení a zůstala řada dílenských dodavatelů. Prodej se prolnul s vydavatelstvím Družstevní práce v Domě bytové kultury Krásná jizba, kde se výrobky Artělu prodávaly po té, co družstvo v době velké hospodářské krize zaniklo. \nČlenové Artělu a jeho spolupracovníci byli také členy několika dalších spolků, Devětsilu, Kruhu výtvarných umělkyň a pedagogy Uměleckoprůmyslové školy v Praze.\n\n\n\n"}
{"id": "1014539", "url": "https://cs.wikipedia.org/wiki?curid=1014539", "title": "Soudný den (film, 2008)", "text": "Soudný den (film, 2008)\n\nSoudný den (v britském originále: Doomsday) je britsko-německo-americko-jihoafrický akční film z roku 2008. Režisérem filmu je Neil Marshall. Hlavní role ve filmu ztvárnili Rhona Mitra, Bob Hoskins, Malcolm McDowell, Alexander Siddig a David O’Hara.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014540", "url": "https://cs.wikipedia.org/wiki?curid=1014540", "title": "Spáči", "text": "Spáči\n\nSpáči (v americkém originále: Sleepers) je americký kriminální film z roku 1996. Režisérem filmu je Barry Levinson. Hlavní role ve filmu ztvárnili Jason Patric, Brad Pitt, Billy Crudup, Ron Eldard a Minnie Driver.\n\nJohn Williams byl za hudbu k tomuto filmu nominován na Oscara.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1014542", "url": "https://cs.wikipedia.org/wiki?curid=1014542", "title": "Společenství vlků", "text": "Společenství vlků\n\nSpolečenství vlků (v anglickém originále The Company of Wolves) je britský hororový film z roku 1984, který vznikl na motivy některých povídek Angely Carter ze sbírky \"Krvavá komnata\".\n\nRežisérem filmu je Neil Jordan. Hlavní role ve filmu ztvárnili Sarah Patterson, Angela Lansbury, David Warner, Tusse Silberg a Micha Bergese.\n\nPubertální dívka jménem Rosaleen (Sarah Patterson) má sen o tom, že žije v začarovaném lese se svými rodiči (Tusse Silberg a David Warner) a sestrou (Georgia Slowe). Jednoho dne je sestra zabita smečkou vlků. Zatímco rodiče truchlí, Rosaleen se vydává přespat u své babičky (Angela Lansbury). Pověrčivá stará žena dívku varuje, aby se měla na pozoru před muži se srostlým obočím. Rosaleen se vrací do vesnice a musí se vypořádat se zájmem zamilovaného chlapce (Shane Johnstone). Rosaleen a chlapec jdou na procházku lesem a chlapec zjistí, že vesnický skot napadl vlk. Vesničané se vydají na lov, ale jakmile vlka uloví a zabijí, vlčí mrtvola se změní v lidskou.\n\nRosaleen později nese zasilku babičce a cestou v lese potká šarmantního lovce (Micha Bergese), který má srostlé obočí. Ten jí navrhne hru a tvrdí, že cestu k domu její babičky najde dřív než ona. Dívka skutečně dorazí na místo až po něm a zjistí, že babičku zabil. Její instinkt k záchraně ale komplikuje její touha po lovci. Nakonec lovce neúmyslně postřelí jeho vlastní zbraní a lovec se v bolestech změní ve vlka. Rosaleen zraněné zvíře lituje, přisedne si blíž a hladí ho, zatímco vypráví příběh. \n\nK domu babičky nakonec dorazí vesničané a hledají zde vlkodlaka. Zjistí však, že ze samotné Rosaleen se stal vlkodlak. Ona a lovec utečou do lesa a připojí se k rostoucí smečce. \n\nZpět v přítomnosti se Rosaleen probudí s křikem a zjistí, že před domem jsou vlci, kteří proskočí oknem jejího pokoje. \n\nNásleduje čtení Červené Karkulky s varováním, aby si dívky dávaly pozor na okouzlující cizince.\n\nV průběhu filmu postavy vyprávějí několik krátkých příběhů:\n\n\nFilm získal mezi diváky na největších filmových databázích spíše průměrné hodnocení.\n\n\nFilm byl nominován na čtyři ceny BAFTA, a to v kategoriích nejlepší kostýmy, masky, výprava a speciální vizuální efekty.\n\n"}
{"id": "1014543", "url": "https://cs.wikipedia.org/wiki?curid=1014543", "title": "Farní hospodyně", "text": "Farní hospodyně\n\nFarní hospodyně nebo také farní sestra je žena, která se stará o kněžskou domácnost na faře, kde také bydlí, a případně i o farní zahradu. Často byla farní hospodyní neprovdaná farářova sestra nebo jiná jeho příbuzná. V českých zemích farní hospodyně původně zaměstnávala příslušná farnost, za komunistického režimu se však jejich zaměstnavatelem stal konkrétní duchovní správce, což vedlo k tomu, že farními hospodyněmi jsou prakticky jen důchodkyně. Jako farní hospodyně pracovala například spisovatelka Marie Wagnerová.\n\n"}
{"id": "1014547", "url": "https://cs.wikipedia.org/wiki?curid=1014547", "title": "Spy Game", "text": "Spy Game\n\nSpy Game (v americkém originále: Spy Game) je americký akční film z roku 2001. Režisérem filmu je Tony Scott. Hlavní role ve filmu ztvárnili Robert Redford, Brad Pitt, Catherine McCormack, Stephen Dillane a Larry Bryggman.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014548", "url": "https://cs.wikipedia.org/wiki?curid=1014548", "title": "Strom snů", "text": "Strom snů\n\nStrom snů (v americkém originále: The War) je americký dobrodružný film z roku 1994. Režisérem filmu je Jon Avnet. Hlavní role ve filmu ztvárnili Elijah Wood, Kevin Costner, Mare Winningham, Lexi Faith Randall a LaToya Chisholm.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014550", "url": "https://cs.wikipedia.org/wiki?curid=1014550", "title": "Thury-en-Valois", "text": "Thury-en-Valois\n\nThury-en-Valois je francouzská obec v departementu Oise v regionu Hauts-de-France. V roce 2011 zde žilo 474 obyvatel. Vodní kanál Canal de l'Ourcq je vzdálen od obce nejméně 5 km směrem na východ.\n\nAntilly, Boullarre, Coyolles, Cuvergnon, Mareuil-sur-Ourcq, La Villeneuve-sous-Thury,\n\n\"Počet obyvatel\" \n\n"}
{"id": "1014554", "url": "https://cs.wikipedia.org/wiki?curid=1014554", "title": "Operace Horká zima", "text": "Operace Horká zima\n\nOperace Horká zima ( \"Mivca Choref cham\") byl zákrok izraelské armády proti hnutí Hamás v pásmu Gazy. Probíhal ve od 28. února do 3. března 2008 a jeho cílem bylo zastavit ostřelování Izraele. Operace si vyžádala minimálně 110 obětí na straně Palestinců (z toho 58 civilistů) a tři oběti na straně Izraele (jeden civilista). Zraněno bylo dalších přibližně 160 lidí.\n\nSilná izraelská reakce se setkala s kritikou ze zahraničí, ať už ze strany EU, OSN, či USA - nejbližšího izraelského spojence. Diplomaté z celého světa hovořili o nepřiměřeném použití síly a vyvíjeli tlak na zastavení vojenských operací. Kritizováni byli i militanti za vyvolávání napětí.\n\nPočátkem roku 2008 se Palestincům podařilo násilně překonat uzavřenou hranici mezi Egyptem a Gazou. Podle informací rozvědky se kromě potřebné humanitární pomoci podařilo Palestincům propašovat v tomto období do Gazy i velké množství raket. Mezi nimi měly být i rakety s delším doletem než dosud používané modely, což představovalo riziko pro izraelská města Aškelon a Sderot.\n\n27. února došlo k raketovému útoku na průmyslové město Aškelon. Při tomto útoku poprvé odpálili militanti místo jedné rakety salvu šesti raket. Zraněno bylo několik lidí, ale důležitý byl především psychologický efekt. V dohledné době měla izraelská armáda v oblasti rozmístit protiraketový systém Železná kopule určený k sestřelování raket dopadajících na izraelské území. Nicméně panovaly obavy, že systém se nebude schopen vypořádat se salvou několika raket najednou. Izraelští představitelé se shodli na potřebě okamžité odpovědi na novou hrozbu. Na druhý den armáda spustila operaci Horká zima.\n\nPodle informací z izraelské armády bylo cílem útoku v co největším rozsahu narušit infrastrukturu ozbrojenců v Gaze. Jedním z cílů byla i kancelář palestinského premiéra Ismaila Haníji. Izraelská armáda nasadila jednotky z brigády Givati, ženisty a obrněné jednotky. Pozemní jednotky působily v těsné spolupráci s letectvem.\n\nOd 29. února do 1. března se Izrael soustředil primárně na letecké útoky zaměřené proti skladům zbraní a munice, továrnám na zbraně a místům odkud byly rakety odpalované. I přes izraelským útokem byli militanti schopni odpálit přes 200 raket. Většina směřovala na Sderot, dvacet na Aškelon a jedna na Netivot.\n\nPoté, co bylo za jediný den odpáleno 50 raket, izraelská armáda změnila taktiku. 2. března vyslala pluk o síle zhruba 2 000 mužů, aby zaútočil na města Džabalíja a Sadžíja, která se nacházejí na severu pásma Gazy. Toto rozhodnutí mělo za následek, že Gaza zažila nejkrvavější den od roku 2002. Palestinci kladli silný odpor. Podle některých odhadů zemřelo až 70 civilistů. Kromě toho zemřeli čtyři militanti a dva izraelští vojáci.\n\nPodle prohlášení izraelské armády se vojákům podařilo 3. března dostat k továrnám na výrobu zbraní ve dvou městech. Ve stejný den se armáda z Gazy stáhla. Premiér Ehud Olmert oznámil ukončení operace, ale dodal, že letecké útoky budou pokračovat.\n\nKe 4. dubnu bylo z Gazy hlášeno 110 mrtvých. Izrael tvrdil, že jde většinou o militanty, ale podle Palestinců šlo především o civilisty. Své znepokojení nad počtem civilních obětí (z nichž velká část byly děti) vyjádřila i izraelská organizace na ochranu lidských práv Be-celem. Podle této organizace bylo mezi oběťmi 52 civilistů. Mrtví militanti byli většinou členy hnutí Hamas a Palestinský islámský džihád.\n\nIzraelský ministr obrany vyjádřil svou lítost nad oběťmi z řad civilistů, ale zároveň obvinil militanty z používání \"lidských štítů\". Svá tvrzení podložil záběry raket odpalovaných z hustě osídlených oblastí. Izraelští politici zároveň nechávali Palestincům možnost na neoficiální příměří, když prohlásili, že zastaví útoky, pokud na Izrael přestanou dopadat palestinské rakety.\n\n"}
{"id": "1014558", "url": "https://cs.wikipedia.org/wiki?curid=1014558", "title": "Čtvrtníček", "text": "Čtvrtníček\n\nČtvrtníček (malý čtvrtník) je české příjmení, které se může vztahovat k následujícím osobnostem:\n\n"}
{"id": "1014560", "url": "https://cs.wikipedia.org/wiki?curid=1014560", "title": "Martina Schopper", "text": "Martina Schopper\n\nMartina Schopper (* 17. května 1972 Praha) je česká podnikatelka, kterou si hnutí ANO vybralo jako lídryni kandidátky do pražského zastupitelstva. Z této pozice však 29. července 2014 odstoupila. Schopperová vystudovala gymnázium v pražské Litoměřické ulici. Několik let žila ve Spojených státech amerických. Ve své podnikatelské činnosti se zabývá zastupováním zahraničních výrobců nábytku v České republice a spolu se zpěvačkou Darinou Rolincovou jsou majitelkami společnosti \"By Dara Rolins\".\n"}
{"id": "1014563", "url": "https://cs.wikipedia.org/wiki?curid=1014563", "title": "Slovak Sport.TV", "text": "Slovak Sport.TV\n\nSlovak Sport.TV je soukromá sportovní slovenská televizní stanice z Nitry, která je v provozu od roku 2012. Vysílá 24 hodin denně a 7 dní v týdnu. Kromě přenosů či záznamů utkání vysílá i sportovně zaměřené diskuzní pořady, medailony sportovců a různé aktuality.\n\nPo ukončení vysílání sportovního kanálu slovenské televize STV3 zaplnila prostor na trhu sportovních přenosů. Cílí na přímé přenosy, vysílá také záznamy z basketbalových, volejbalových, házenkářských, fotbalových, florbalových, hokejbalových a hokejových střetnutí. Nepřehlíží ani golf, box, automobilové sporty a další.\n\nPro sezonu 2014/15 zakoupila práva pro vysílání zápasů mj. české Synot ligy, Skybet Championship, americké NCAA Men 's College Basketball (sezóna + Championships). Mezi další sportovní události patří ESPN Friday Night Fights (box), Final Table (World Series of Poker), NHL, Aviva Rugby (Anglie), WTA International Tournaments, ATP World Tour 250 a další.\nV sezóně 2015/16 zakoupila vysílací práva slovenské fotbalové Fortuna ligy.\n"}
{"id": "1014567", "url": "https://cs.wikipedia.org/wiki?curid=1014567", "title": "Choroby a škůdci petúnie", "text": "Choroby a škůdci petúnie\n\nChoroby a škůdci petúnie jsou patogenní organismy napadající rostliny čeledi lilkovité \"Solanaceae\" rod petúnie (také petunie) \"Petunia\". Nejčastěji pěstovaná skupina rostlin rodu je označována petunie zahradní (\"Petunia × atkinsiana\"). Jde o jednu z nejznámějších a nejoblíbenějších rostlin celosvětově. S ohledem na oblibu je i vlivem mmezinárodního obchodu s rostlinami šířeno množství chorob a škůdců, které výrazně snižují oblibu a pěstování uvedené květiny. Některé patogenní organismy napadající petúnie napadají rovněž hospodářsky významné pěstované rostliny uvedené čeledi. Mezi nejvýznamnější takové patogeny patří \"Ralstonia solanacearum\".\n\n\nPřenáší se mšicemi, šťávou z poraněných rostlin, napadení virem lze odhadovat podle typických skvrn a růstových změn.\n\n\nProti některým houbovým chorobám je rod \"Petunia\" odolnější než jiné rody rostlin. Je uvažováno o použití genů aktivních při ochraně rostlin z rodu \"Petunia\" proti patogenu způsobujícímu fusariové vadnutí (patogen \"Fusarium oxysporum\") na genovou úpravu pěstovaných rostlin banánovníku (\"Musa\").\n\n"}
{"id": "1014568", "url": "https://cs.wikipedia.org/wiki?curid=1014568", "title": "Petr Kavan (výtvarník)", "text": "Petr Kavan (výtvarník)\n\nPetr Kavan (* 14. srpna 1949 Liberec) je osobitý český sochař a řezbář, známý především svými skulpturami ze žuly a sadami vyřezávaných dřevěných loutek. Dlouhá léta žil v jižní Indii, kde čerpal inspiraci pro svou tvorbu. Ve svých dílech často spojuje protiklady a konfrontuje vlastní představy s historickými a kulturními hodnotami. \n\nV letech 1967–1973 vystudoval obor zahraniční obchod na pražské VŠE, kterému se ovšem věnoval jen krátký čas po dokončení školy. Změnu ve svém dosavadním směřování zaznamenal na vojně, kde jej brněnský sochař Pavel Kostrhun seznámil s řezbářskou technikou. První veřejnou prezentaci jeho děl mohli návštěvníci zhlédnout v červnu roku 1981, kdy společně s fotografem Tarasem Kuščynským vystavoval v pražské Výstavní síni Kotva. V roce 1996 podnikl naslepo svou první cestu do Indie, kde se na další léta také usadil a pravidelně zde i tvořil. V tamilnáduském městě Mamallapuram, které je tradiční místem kameníků pracujících s tamní černou žulou, si o rok později zřídil malou dílnu. Techniku si osvojil a v pozdějších pracích ji často kombinoval s bronzem. Ve své dílně Kavan vyučoval i mladé zájemce o toto řemeslo.\n\nKromě žulových a dřevěných skulptur vytvořil Kavan také početný soubor dřevěných loutek z pohádek, historie či mytologie. Ty představil i jako loutkoherec a roku 1982 dokonce spoluzaložil loutkový divadelní soubor \"Pedluke Pedluke\". Příležitostně hrál ve filmech a jeho sochy byly použity ve filmu Vladimíra Michálka Zapomenuté světlo (1996). Sada jeho dřevěných loutek je dlouhodobě vystavena ve Valdické bráně v Jičíně. Poslední výstava děl Petra Kavana nazvaná Krátká návštěva proběhla ve dnech 19. 7 až 6. 9. 2019 v pražské galerii Kuzebauch. V současnosti hraje v představení divadla Vosto5 Společenstvo vlastníků. \n\nZa svou kariéru vystřídal umělec mnoho profesí – úředníka zahraničního obchodu, trenéra žákovského hokejového oddílu, restaurátora starožitného nábytku nebo topiče, kterým se stal na nátlak úřadů.\n\nV dnešní době žije již trvale na svém statku v Malé Lhotě v Českém ráji, který zakoupil roku 1984. Na něm v minulosti mnohokrát pořádal různá společenská setkání či letní divadelní a výtvarné tábory pro děti, vystupovala zde i kapela Lucie. Je ženatý, se svou ženou Galinou roz. Čermákovou má syny Matyáše a Ondřeje.\n\n\n"}
{"id": "1014569", "url": "https://cs.wikipedia.org/wiki?curid=1014569", "title": "Peklo (Třemošnice)", "text": "Peklo (Třemošnice)\n\nPeklo je dnes převážně rekreační chatová osada v údolí Zlatého potoka nalézající se asi dva km východně od městečka Třemošnice. Rekreační chaty se rozkládají v okolí rybníka Dolní Peklo.\n\nKatastrálně patří do katastrálního území obce Starý Dvůr.\n"}
{"id": "1014571", "url": "https://cs.wikipedia.org/wiki?curid=1014571", "title": "Petr Kavan (rozcestník)", "text": "Petr Kavan (rozcestník)\n\nJméno Petr Kavan nosilo více osobností:\n\n\n"}
{"id": "1014572", "url": "https://cs.wikipedia.org/wiki?curid=1014572", "title": "SC Rheindorf Altach", "text": "SC Rheindorf Altach\n\nSC Rheindorf Altach (celým názvem Sportclub Rheindorf Altach, sportovní klub Rheindorf Altach, zkratkou SCRA) je rakouský fotbalový klub sídlící ve městě Altach ve Vorarlbersku. Byl založen roku 1929. Hřištěm klubu je stadion Schnabelholz (komerčním názvem Cashpoint-Arena) s kapacitou 8 500 diváků. Klubové barvy jsou žlutá a černá.\n\nV sezoně 2013/14 se stal podruhé v historii vítězem druhé rakouské ligy a postoupil do 1. rakouské Bundesligy.\n\n\n\"K 12. 7. 2014.\"\n\nSeznam českých fotbalistů, kteří ve své kariéře hráli v klubu SC Rheindorf Altach.\n\n"}
{"id": "1014573", "url": "https://cs.wikipedia.org/wiki?curid=1014573", "title": "Royal Botanic Gardens, Melbourne", "text": "Royal Botanic Gardens, Melbourne\n\nRoyal Botanic Gardens, Melbourne ( Královské botanické zahrady v Melbourne) je mezinárodně uznávaná botanická zahrada nacházející se v blízkosti centra města Melbourne, ve státě Victoria, v Austrálii, na jižním břehu řeky Yarra. Jedná se o 38 hektarů zahrad, sestávající ze směsi přírodní a exotické vegetace, zahrnující více než 10 000 druhů rostlin. Zahrady jsou veřejnosti otevřeny sedm dní v týdnu.\n\nKrálovské botanické zahrady mají zvláštní oddělení, další část botanické zahrady na předměstí Melbourne, v Cranbourne. Asi 45 km jihovýchodně od města. Royal Botanic Gardens v Cranbourne, jsou zaměřeny pouze na původní australské rostliny a nabízí oceňovanou speciální sekci s názvem Australian Garden, která byla otevřena v květnu 2006.\n\nRoyal Botanic Gardens Melbourne jsou součástí větší skupiny parků na jihu, na východě města, mezi St Kilda Road a řekou Yarra, které jsou známé jako Domain Parklands. Obsahuje tyto části:\n\n\nSbírky živých rostlin v botanické zahradě zahrnují \"Australian Forest Walk, California Garden, Cacti and Succulents, Camellia Collection, Cycad Collection, Eucalypts, Fern Gully, Grey Garden, Herb Garden, Long Island, New Caledonia Collection, New Zealand Collection, Oak Lawn, Perennial Border, Roses, Southern China Collection, Tropical Display-Glasshouse, Viburnum Collection\" a \"Water Conservation Garden\".\n\nSkupiny rostlin byly vybrány pro jejich hodnotu, vzácnost, různorodost a zajímavost.\nZahrada obsahuje směs přírodní a nepůvodní vegetace, která hostí pestrou škálu domácí a nepůvodní fauny. Zahrada je domovem více než 10.000 druhů květin, většina z nich jsou nepůvodní druhy. Zahrady byly původním místem z kterého se mnohé zavedené druhy rozšířily po celé jihovýchodní Austrálii a ve formě semen jsou obchodovány mezi evropskými botaniky již od ​​poloviny 19. století, a sloužily k studiu australské flóry.\nRoyal Botanic Gardens Melbourne byly původně zamýšleny jako zahradnické výstavy pro veřejnost, mnoho semen bylo obchodováno mezi prvními evropskými botaniky, jako byl von Mueller, který vysazoval nepůvodních druhy. Královna a její dědeček, Dame Nellie Melba a Paderewski přispěli výsadbami skrze celou historii zahrady. Hodně zahrad bylo rozděleno do tematických sekcí, jako jsou:\n\nV zahradách jsou upraveny plochy jako trávníky s nepůvodními bylinami. Trávníky jsou oblasti různých velikostí, které jsou pečlivě udržovány:\n\nOd počátečních dnů se Royal Botanic Gardens podílí na výzkumu a identifikaci rostlin. To se děje především prostřednictvím národního herbáře (National Herbarium of Victoria), který je založena na zahradách. Herbarium je také místo kde je uložena státní botanická sbírka, která zahrnuje více než 1,2 milionu sušených vzorků rostlin, a rozsáhlou sbírkou knih, časopisů a uměleckých děl. Výsledky výzkumu jsou publikovány v časopise Mulleria, což je vědecká reprezentace práce vykonané v zahradách během roce. Nově bylo v založeno Australian Research Centre for Urban Ecology - australské výzkumné centrum městské ekologie, které má zkoumat rostliny, které specificky rostou v městském prostředí.\n\n"}
{"id": "1014574", "url": "https://cs.wikipedia.org/wiki?curid=1014574", "title": "Wu-wej", "text": "Wu-wej\n\nWu-wej může být:\n"}
{"id": "1014578", "url": "https://cs.wikipedia.org/wiki?curid=1014578", "title": "Lee Pace", "text": "Lee Pace\n\nLee Grinner Pace (* 25. března 1979, Chickashe, Oklahoma) je americký herec. Pace vystupuje ve filmu, na jevišti i v televizi. Ztvárnil roli Neda v seriálu společnosti ABC \"Pushing Daisies\", objevil se i v populární filmové sérii \"\" jako upír Garrett a ve filmu \"\" jako Thranduil. V roce 2014 se objevil jako padouch Ronan Žalobce ve filmu \"Strážci Galaxie\", tuto roli si v roce 2019 zopakoval ve snímku \"Captain Marvel\".\n\nNarodil se v Chickashe ve státě Oklahoma a je synem Charlotte, která byla učitelka, a Jamese Roye Pacea. Jako dítě strávil několik let v Saúdské Arábii, kde jeho otec pracoval v ropném průmyslu jako inženýr. Rodina se později přestěhovala do Houstonu v Texasu.\n"}
{"id": "1014580", "url": "https://cs.wikipedia.org/wiki?curid=1014580", "title": "Hières-sur-Amby", "text": "Hières-sur-Amby\n\nHieres-sur-Amby je francouzská obec, která se nachází v departementu Isère, v regionu Auvergne-Rhône-Alpes.\n\nRozloha obce je 8,73 km. Nejvyšší bod je položen ve výšce 429 m n. m. a nejnižší bod 193 m n. m. Ve vzdálenosti zhruba 1,5 km od obce západním směrem protéká řeka Rhôna, při níž je postavena atomová elektrárna Centrale Nucléaire EDF du Bugey.\n\nNa území obce se nachází galské oppidum Larina, které mělo patřit galskému kmeni Allobrogů. Ve druhém století před našim letopočtem si toto území podmanili Římané a stalo se součástí provincie Gallia Narbonensis. Z tohoto období pochází nekropole Larina, kde se nyní nachází archeologický park.\nPrvní zmínky o farnosti Hières pochází z roku 1291, kdy je uváděna na prodejní listině.\n\nPočet obyvatel obce je 1 175 (2011).\n\nNásledující graf zobrazuje vývoj počtu obyvatel v obci.\n\n"}
{"id": "1014581", "url": "https://cs.wikipedia.org/wiki?curid=1014581", "title": "Comecon", "text": "Comecon\n\nComecon (anglická zkratka pro RVHP) byla švédská death metalová kapela založená roku 1989 ve Stockholmu. Kapelu tvořili dva kytaristé, Pelle Ström a Rasmus Ekman, automatický bubeník (uváděná jména bubeníků na CD bookletech Jonas Fredriksson, Anders Green, Fredrik Palsson jsou fiktivní) a zpěvák, který se měnil při každé desce. Debutní desku \"Megatrends in Brutality\" (1992) nazpíval Lars Göran Petrov (tehdy propuštěný zpěvák z Entombed), na druhém albu \"Converging Conspiracies\" (1993) se uvedl nizozemský zpěvák Martin van Drunen z Asphyx a na poslední desce \"Fable Frolic\" (1995) měl zpěv na starost Němec Marc Grewe z Morgoth.\n\nV letech své existence (1989–1995) vydala skupina mimo LP i jednu split nahrávku se švédskou kapelou Merciless. Čtvrtá dlouhohrající deska byla v přípravě, ale firma Century Media neměla zájem o vydání a kapela ukončila činnost.\n\nV roce 2008 vyšla díky švédské firmě Century Media Records kompilační deska \"The Worms of God\", která obsahovala 2 CD disky.\n\nLogo kapely Comecon je vyobrazeno ve stylu gotického písma s velkým počátečním C.\n\n\n\n\n"}
{"id": "1014589", "url": "https://cs.wikipedia.org/wiki?curid=1014589", "title": "Wu-wej (Kan-su)", "text": "Wu-wej (Kan-su)\n\nWu-wej () je městská prefektura v Čínské lidové republice. Leží ve střední části provincie Kan-su, má plochu 33 249 km² a v roce 2010 v ní žilo bezmála dva miliony obyvatel.\n\nWu-wej leží ve střední části provincie Kan-su. Na jihovýchodě sousedí s městskými prefekturami Paj-jin a Lan-čou, na jihozápadě s provincií Čching-chaj, na západě s městskými prefekturami Čang-jie a Ťin-čchang, a na severu a východě s Vnitřním Mongolskem.\n\nPřes Wu-wej vede významná železniční trať Lan-čou – Sin-ťiang.\n"}
{"id": "1014590", "url": "https://cs.wikipedia.org/wiki?curid=1014590", "title": "Teorie velkého třesku (4. řada)", "text": "Teorie velkého třesku (4. řada)\n\nČtvrtá řada amerického sitcomu Teorie velkého třesku je pokračování třetí řady tohoto seriálu. Řada byla vysílána na americké televizní stanici CBS od 23. září 2010 do 19. května 2011. Má celkem 24 dílů. V Česku byla řada vysílána na stanici Prima Cool od 3. listopadu 2011 do 14. prosince 2011.\n\n\n<onlyinclude></onlyinclude>\n"}
{"id": "1014597", "url": "https://cs.wikipedia.org/wiki?curid=1014597", "title": "Bříza Ermanova", "text": "Bříza Ermanova\n\nBříza Ermanova (\"Betula ermanii\") je druh břízy dorůstající výšky až 25 metrů. Je rozšířena ve východní Asii od Sachalinu až po Koreu. Její vzhled je různý v závislosti na zeměpisné poloze. Koruna je široká, tvořená šikmo vzhůru směřujícími větvemi. Borka se odlupuje v tenkých prstencích odhalujících nové vrstvy růžové, žluté a oranžové.\n\n\n"}
{"id": "1014598", "url": "https://cs.wikipedia.org/wiki?curid=1014598", "title": "Pavel Augusta", "text": "Pavel Augusta\n\nPavel Augusta (* 17. dubna 1943 Lipník nad Bečvou) je český geolog, geofyzik a publicista. Vedle prací ze svého oboru napsal také populárně naučné knihy pro děti a mládež.\n\nV letech 1995 až 2005 byl členem Rady České tiskové kanceláře, mezi roky 2002 a 2004 radě také předsedal.\n\nJe autorem publikací:\n"}
{"id": "1014604", "url": "https://cs.wikipedia.org/wiki?curid=1014604", "title": "Na Opičí řece", "text": "Na Opičí řece\n\nNa Opičí řece (1967) je dobrodružný román pro mládež od českého spisovatele Vladimíra Šustra, který se odehrává v Jižní Americe v Paraguay. \n\nHlavní hrdiny románu jsou čtrnáctiletá Rosita Trojanová a domorodý chlapec Miguel. Rosita, vypravěčka románu, je dcera českého vystěhovalce Jiřího Trojana, který se před lety přestěhoval s rodinou do Asunciónu v Paraguay. Teď je však ve vězení za organizování stávky. Jeho rodinu neustále vyšetřuje policie, která chce odhalit člověka, který vynáší z vězení motáky a který se vydává za prodavače ptačích per. Kolem hlavních hrdinů se točí udavači a provokatéři, v románu vystupují bohatí rančeři i chudí dělníci a peóni a také Indiáni žijící v pralese. Do kontrastu se zápornými postavami staví autor lidi poctivé a statečné (jako je již zmíněný Miguel nebo pan Diaz), kteří se vždy snaží pomoci potřebným \n\nJednoho dne se Rosita dozví, že z vězeňské pevnosti uprchlo pět vězňů včetně jejího otce. Pronásleduje je stíhací oddíl kapitána Barancoly, který čítá sto dvacet schopných a dobře vycvičených vojáků. Pan Diaz však Rositě a její mamince prozradí, že Barancola a prodavač ptačích per je jedna a ta samá osoba, takže uprchlíkům žádné nebezpečí nehrozí. Rositin otec si však při krkolomném útěku z pevnosti zlomil nohu, bezmocně leží v indiánské tolderii (sídlišti) v Opičím lese na řece Pilkomážo a hrozí mu prozrazení. \n\nMiguel se rozhodne Rositina otce varovat, opatří si člun, ale nemůže zabránit tomu, aby se Rosita vydala na cestu do pralesa za svým otcem s ním. Tolderie je však opuštěná. Indiáni pomohli utečencům dostat se na druhý břeh řeky do Argentiny. Kromě Rositina otce, který se zlomenou nohou musel zůstat poblíž, se ostatní uprchlíci vydali dál do Uruguaye.\n\nMiguel s Rositou se Rositiným otcem podle pokynů Indiánů vydají a netuší, že je sleduje policejní důstojník. Když se Rosita s otcem setká, policejní důstojník je chce zatknout. Miguel se mu postaví na odpor a je postřelen. Vzápětí Rositin otec policistu zastřelí. Přes veškerou snahu Miguel umírá. \n"}
{"id": "1014608", "url": "https://cs.wikipedia.org/wiki?curid=1014608", "title": "Doktor Martin (britský seriál)", "text": "Doktor Martin (britský seriál)\n\nDoktor Martin (v anglickém originále Doc Martin) je britský dramedický televizní seriál vytvořený Dominicem Minghellou. Seriál se odehrává ve fiktivní vesnici Portwenn, natáčení proběhlo v Port Isaac v anglickém Cornwallu. Prvních pět sezón bylo odvysíláno v letech 2004 až 2011. Šestá sezóna začala na britské stanici ITV 2. září 2013 a skončila epizodou „Departure“ 21. října 2013. Sedmá sezóna byla natočena v roce 2015, odvysílání zatím poslední osmé řady bylo provedeno v roce 2017.\n\nDr. Martin Ellingham (Martin Clunes) úspěšný angiochirurg z londýnské Imperial College London rozvine příznaky hemofóbie (patologický strach z krve) odchází na venkov do vesničky Portwenn jako praktický lékař. V Portwennu trávil školní prázdniny na farmě své tety Joan (Stephanie Cole). Přestože je skvělým odborníkem, komunikace s jeho novými pacienty - místními usedlíky mu činí značné obtíže. Po svém předchůdci dědí neschopnou sekretářku Elaine Denhamovou (Lucy Punch), neopravitelné lékařské vybavení a chaos v záznamech o pacientech. Z jeho pohledu profesionální, ale navenek chladný přístup k vyšetřování pacientů se nesetkává s pochopením. Po jisté době se jeho pacienti dovídají o jeho problémech s pohledem na krev a Ellingham se stává terčem posměchu. Celý další děj seriálu se odvíjí okolo Ellinghamova soužití s vesničany.\n\nV roce 2004 \"Doc Martin\" obdržel British Comedy Award v kategorii Best TV Comedy Drama. V témže roce Martin Clunes vyhrál cenu Best TV Comedy Actor za své ztvárnění hlavní postavy v seriálu Doktor Martin.\n\nNa jaře 2014 začala Česká televize natáčet vlastní stejnojmenný seriál s Miroslavem Donutilem v titulní roli, který je inspirován původní britskou předlohou.\n\n"}
{"id": "1014611", "url": "https://cs.wikipedia.org/wiki?curid=1014611", "title": "Seznam dílů britského seriálu Doktor Martin", "text": "Seznam dílů britského seriálu Doktor Martin\n\nToto je seznam dílů seriálu \"Doktor Martin\". Britský televizní dramedický seriál \"Doktor Martin\" vysílala televize ITV od roku 2004. Jednotlivé řady po sobě následovaly obvykle s dvouletou periodou. Třetí řada vyšla v USA na DVD s alternativním pojmenováním epizod. V prvním pololetí 2009 odvysílala Česká televize první tři řady seriálu včetně vánočního speciálu rozděleného do dvou dílů.\n\nNa jaře 2014 začala Česká televize v koprodukci se slovenskou RTVS a PubRes natáčet vlastní stejnojmenný seriál s Miroslavem Donutilem v titulní roli, který je inspirován původní britskou předlohou.\n\n"}
{"id": "1014619", "url": "https://cs.wikipedia.org/wiki?curid=1014619", "title": "Elbrus Tedejev", "text": "Elbrus Tedejev\n\nElbrus Tedejev (Tedety) (: ) nebo (: ), (* 5. prosinec 1974 v Nogiru, Sovětský svaz) je bývalý ruský a ukrajinský zápasník volnostylař osetské národnosti, olympijský vítěz z roku 2004, který od roku 1993 reprezentoval Ukrajinu.\n\nVolnému stylu se věnoval od 11 let ve Vladikavkazu pod vedením Artura Bazajeva. Po rozpadu Sovětského svazu koncem roku 1991, využil nabídky Borise Savlochova trénovat v Kyjevě a zápasit za Ukrajinu. V roce 1996 se kvalifikoval na olympijské hry v Atlantě. Jako úřadující mistr světa však ve třetím kole nestačil na Korejce Čang Če-songa a nakonec vybojoval bronzovou olympijskou medaili. V roce 2000 startoval na olympijských hrách v Sydney, ale v základní skupině nestačil na Murada Umachanova z Ruska a skončil v poli poražených. Od roku 2002 přešel po snížení počtu váhových kategoriíí do lehké váhy, ve které se v roce 2004 kvalifikoval na olympijské hry v Athénách a poprvé nepatřil za velkého favorita na vítězství. Olympijským turnajem proplul do finále, ve kterém porazil Američana Jamilla Kellyho a získal zlatou olympijskou medaili. Následně ukončil sportovní kariéru. Žije v Kyjevě. Věnuje se politické práci v oblasti sportu a je pravidelně volen do ukrajinského parlamentu.\n\n"}
{"id": "1014620", "url": "https://cs.wikipedia.org/wiki?curid=1014620", "title": "Ostrava Steelers", "text": "Ostrava Steelers\n\nOstrava Steelers je český klub amerického fotbalu, který byl založen v roce 1994, spojením dvou starších ostravských klubů Ostrava Eagles a Ostrava Cobras, po přestávce v letech 1999-2010 stále hraje. V roce 1997 porazil v české lize Prague Black Panthers a získal titul mistra ČR.\n\nTým Steelers se poprvé účastnil české ligy v roce 1995. V roce 1996 se probojoval až do finále, kde však byl poražen týmem Prague Panthers. V roce 1997 proti stejnému soupeři na domácí půdě vyhráli a jsou dosud jediným mimopražským klubem, který vyhrál první českou ligu amerického fotbalu.\n\nV roce 1999 tým zkrachoval, spojil se s Havířov Devils a zanikl. V roce 2010 se rozhodli dva bývalí členové z juniorského týmu Ostrava Steelers Jiří Dluhoš a Jan Klimeš znovu založit tým amerického fotbalu v Ostravě. Od roku 2011 hraje tým na hřišti v areálu v SAP Ostrava.\n"}
{"id": "1014621", "url": "https://cs.wikipedia.org/wiki?curid=1014621", "title": "Krivany", "text": "Krivany\n\nKrivany jsou obec na Slovensku v okrese Sabinov. V roce 2013 zde žilo 1 232 obyvatel. První písemná zmínka o obci pochází z roku 1301.\n\n"}
{"id": "1014623", "url": "https://cs.wikipedia.org/wiki?curid=1014623", "title": "Džambolat Tedejev", "text": "Džambolat Tedejev\n\nDžambolat Tedejev (Dzambolat Tedety) (: ) nebo (: ), (* 23. srpen 1968 Cchinvali Sovětský svaz) je bývalý sovětský a ruský zápasník volnostylař osetské národnosti, který v letech 1993 až 1996 reprezentoval Ukrajinu. Zápasit začal v 11 letech v rodném Cchinvali. V 15 letech si ho do Moskvy stáhnul tehdy v Moskvě začínající trenér Anatoli Margievi. Po rozpadu Sovětského svazu využil nabídky trenéra ukrajinské reprezentace Ruslana Savlochova a od roku 1993 reprezentoval Ukrajinu. Připravoval se v Kyjevě v armádním klubu CSKA. V roce 1996 startoval na olympijských hrách v Atlantě. V semifinále prohrál s Íráncem Rasúlem Chádemem a obsadil 5. místo. \n\nPo skončení sportovního kariéry se věnoval trenérské práci. V letech 2001 až 2012 byl hlavním trenérem ruské volnostylařské reprezentace. Svých trenérských pozic se nakonec vzdal kvůli politické kariéře. V roce 2011 totiž neúspěšně kandidoval do jihoosetských prezidentských voleb.,\n\n"}
{"id": "1014624", "url": "https://cs.wikipedia.org/wiki?curid=1014624", "title": "Vjačeslav Karavajev", "text": "Vjačeslav Karavajev\n\nVjačeslav Sergejevič Karavajev (rusky Вячеслав Сергеевич Караваев; * 20. května 1995, Moskva, Rusko) je ruský fotbalový obránce a reprezentant, od září 2019 hráč klubu FK Zenit Sankt-Petěrburg. Je to rychlý technicky vybavený obránce, který nastupuje na pravém kraji obrany. Mimo Rusko působil na klubové úrovni v Česku, od roku 2019 je zpět ve svém rodném Rusku.\n\nSvoji fotbalovou kariéru začal v klubu CSKA Moskva, kde prošel všemi mládežnickými kategoriemi.\n\nV létě 2013 se propracoval do prvního mužstva. S týmem měl podepsanou smlouvu do roku 2017. V A-týmu CSKA Moskva debutoval 2. prosince 2013 v ligovém utkání 18. kola proti FK Rostov (remíza 0:0), odehrál 17 minut. Přes Brazilce Mária Fernandese se do sestavy příliš nedostával. V ročníku 2013/14 získal s CSKA mistrovský titul. Celkem za CSKA Moskva odehrál dva zápasy, ve kterých gól nevstřelil.\n\nV létě 2014 odešel na roční hostování do Dukly Praha, kam přišel jako náhrada za španělského obránce Josého Romeru, který odešel do Baumitu Jablonec. V 1. české lize debutoval 25. července 2014 v domácím utkání proti FC Baník Ostrava (remíza 0:0), odehrál celé utkání. Za Duklu odehrál 29 ligových střetnutí, branku nevsítil.\n\nPo sezóně 2014/15 se vrátil do CSKA Moskva, ale vzápětí zamířil zpět do ČR na roční hostování do mužstva FK Jablonec. S Jabloncem postoupil přes dánský FC Kodaň (prohra 0:1 a výhra 3:2) do čtvrtého předkola - play-off Evropské ligy UEFA, kde klub podlehl po prohře 0:1 a remíze 0:0 nizozemskému AFC Ajax, a do základní skupiny nepostoupil.\n\nLigovou premiéru v dresu Jablonce si Karavajev odbyl 25. 7. 2015 v 1. kole proti 1. FK Příbram (výhra 3:2), nastoupil na celý zápas a v 8. minutě svou první brankou v nejvyšší soutěži otevřel skóre zápasu. Podruhé v ročníku se střelecky prosadil 5. prosince 2015 na půdě Bohemians Praha 1905, když v 9. minutě vstřelil úvodní gól zápasu. Bohemians nakonec střetnutí otočili a výhrali 2:1. Svého třetího gól v sezoně docílil v 19. kola hraném 27. února 2016 v domácím utkání proti FC Zbrojovka Brno (výhra 3:0).\n\nSe Severočechy na jaře 2016 dokráčel až do finále českého poháru, ve kterém klub podlehl FK Mladá Boleslav na neutrální půdě 0:2. Celkem za mužstvo odehrál 29 ligových střetnutí.\nV létě 2016 měl Karavajev nabídky z Ruska, ale nakonec v srpnu 2016 podepsal čtyřletý kontrakt se Spartou Praha. Dostal dres s číslem 4. V ePojisteni.cz lize debutoval za Spartu 21. srpna 2016 v zápase proti FK Jablonec (výhra 3:0) a připsal si gólovou přihrávku. Za sezónu 2016/17 byl samotnými spoluhráči zvolen hráčem sezóny.\n\nV lednu 2018 přestoupil ze Sparty do nizozemského klubu SBV Vitesse z Arnhemu. Podepsal kontrakt do léta 2021.\n\nRusko reprezentoval od mládežnické kategorie U16. Debut v seniorské reprezentaci si připsal 13. října 2019, v kvalifikaci na kvalifikaci na Mistrovství Evropy 2020 proti Kypru odehrál 53 minut.\n\n"}
{"id": "1014625", "url": "https://cs.wikipedia.org/wiki?curid=1014625", "title": "Michal Štefka", "text": "Michal Štefka\n\nMichal Štefka (* 17. října 1970 v Třebíči) je bývalý československý fotbalista, záložník.\n\nZačínal v Okříškách, prošel mládežnickými týmy Královopolské strojírny a Zbrojovky Brno. V československé lize debutoval 26. května 1991 v zápase Hradce Králové – Zbrojovka Brno. Od jara 1992 hrál druhou ligu postupně v Třinci, dále v LeRKu Brno (1993–1997). Na podzim 1997 odešel hostovat do Sigmy Olomouc, se kterou na konci ročníku slavil 3. místo a postup do Poháru UEFA. Za necelé dvě sezony si v Sigmě připsal 40 prvoligových startů a jednu vstřelenou branku, dále pak 2 starty (celkem 122 minuty) bez vstřelené branky v Poháru UEFA. Od roku 1999 do roku 2001 hostoval v Opavě. Na podzim 2001 se vrátil do Prostějova, na jaře 2002 hostoval v třetiligovém Zábřehu. V sezoně 2002/03 si zahrál v obou moravsko-slezských divizích: na podzim 2002 skupinu D za Vyškov, na jaře skupinu E za Zábřeh na Moravě. Po této sezoně skončil s vrcholovým fotbalem, dodnes je však aktivním hráčem Otaslavic, které i trénuje.\n\n\"100 let fotbalového klubu FC Zbrojovka Brno\" (Antonín Zabloudil, František Čapka)\n\n"}
{"id": "1014627", "url": "https://cs.wikipedia.org/wiki?curid=1014627", "title": "Lubská lípa", "text": "Lubská lípa\n\nLubská lípa je velmi starobylý památný strom lípa malolistá (\"Tilia cordata\") s mohutným a nízkým kmenem, starou sekundární korunou s mnoha kosterními větvemi. Strom roste na konci Horních Lubů nedaleko budovy bývalé školy. Jedná se zřejmě o nejstarší lípu Chebska. \nOkolo stromu prochází turistická, červeně značená naučná stezka „Lubsko“ a památný strom je jen několik metrů od informační tabule č. 8 na této stezce. Na této informační tabuli však o památné lípě není žádná zmínka. Výška lípy je 20 m, obvod kmene měří 778 cm (měření 1998) a odhadované stáří je 400 let. Lípa je chráněna od roku 1985 jako strom významný stářím a vzrůstem. \n\n\n"}
{"id": "1014629", "url": "https://cs.wikipedia.org/wiki?curid=1014629", "title": "Tomáš Šťastný (fotbalista)", "text": "Tomáš Šťastný (fotbalista)\n\nTomáš Šťastný (* 9. září 1966 v Brně) je bývalý československý fotbalista, záložník.\n\nJe odchovancem Žabčic, od žákovského věku působil v Královopolské. V československé lize debutoval 1. září 1988 v domácím zápase Vítkovic se Slavií Praha, celkem v ní odehrál 9 utkání, neskóroval. Později působil v nižších soutěžích v Rakousku a ČR. Hrál také 2. futsalovou ligu za tým Kormidlo Brno, odehrál 4 ročníky, během nichž zasáhl do 51 utkání, neskóroval.\n\nPo skončení hráčské kariéry se věnuje trénování, je držitelem nejvyšší trenérské licence UEFA \"A\". Vedl postupně TJ Sokol Nosislav, SC Poysdorf, Radio CD Neudorf, Willersdorf a v období 2010 – 2012 trénoval TJ Sokol Tasovice v divizi. V sezoně 2015/16 vede FC Miroslav v I. A třídě Jihomoravského kraje - sk. A (6. nejvyšší soutěž).\n\n"}
{"id": "1014630", "url": "https://cs.wikipedia.org/wiki?curid=1014630", "title": "Kajruván", "text": "Kajruván\n\nKajruván (arabsky: القيروان Al Qairawān) je vnitrozemské město v Tunisku, hlavní město stejnojmenného guvernorátu, asi 50 km jihozápadně od přístavního města Súsy. V roce 2004 zde žilo okolo 118 000 obyvatel a bylo tak čtvrtým největším tuniským městem. Zdejší mešita je jedním z nejvýznamnějších islámských poutních míst. Staré město bylo v roce 1988 zařazeno na seznam Světového dědictví UNESCO.\n\nNázev města je příznačný poloze města uprostřed pouště. Pochází z perského názvu \"karvan\", v češtině můžeme volně přeložit jako karavan nebo karavanseráj – tedy místo odpočinku určené pro karavany.\n\nMěsto bylo založeno kolem roku 670 arabským generálem Okbou ibn Nafi jako základna pro jeho armáda na místě, kde dříve stávalo byzantské město Kamounia. Bylo položeno daleko od pobřeží, a tak odolalo pohodlně nájezdům Berberů, s kterými Arabové bojovali. Za vlády Mu'ávija I. (661–680) se město stalo vedle Mekky a Mediny cílem poutí mnoha muslimů a bylo jedním z nejvýznamnějších center vyznavačů koránu. Po dobytí Berbery v roce 745 sláva města upadala, ale po opětovném dobytí Araby v čele s Ibrahimem I. ibn al-Aghlab město prožilo svůj zlatý věk pod vládou Aghlabidské dynastie, která ovládala území Ifriqiye od roku 800.\n\nDynastie Aghlabidů založila ve městě Okbovu mešitu s univerzitou, která měla v 9. století velký význam pro celý islámský svět. Ve městě byli koncentrováni nejvýznamnější arabští učenci koránu i jiných věd.\n\nDynastii Aghlabidů nahradila u moci šíitská Fátimovská dynastie po vojenském převratu roku 909. Brzy své hlavní sídlo přemístila do Mahdii k mořskému pobřeží. Ziridská dynastie, která byla Fátimovské dynastii vazaly, svým sídlem toto město opět určila. Roku 1045 ovšem tato dynastie konvertovala k sunnitskému islámu a po útoku fátimovského chalífy bylo město roku 1057 zničeno.\n\nVe 13. století za vlády berberským Hafsidů město opět povstalo z trosek a rozkvět pokračoval i za vlády tuniských Husainidů. Roku 1881 přešla správa města do rukou Francie.\n\nSymbolem města je Velká kajruvánská mešita postavená k poctě zakladatele města Okby ibn Nafi. Některé zdroje uvádí, že sedm poutí do této mešity se vyrovná jedné pouti do Mekky. Město je považováno odborníky za čtvrté nejsvětější místo islámu. Dalšími mešitami ve městě je například mešita Tří bran nebo mauzoleum Sidiho Sahaba.\n\n"}
{"id": "1014631", "url": "https://cs.wikipedia.org/wiki?curid=1014631", "title": "Martin Šustáček", "text": "Martin Šustáček\n\nMartin Šustáček (* 18. červen 1969 v Brně) je bývalý československý fotbalový záložník.\n\nJe odchovancem královopolské a zbrojovácké kopané. V československé lize debutoval 29. října 1989 v zápase Dukly Praha, v níž byl na vojně, na hřišti Chebu, celkem v ní odehrál 37 utkání a vstřelil 3 góly. Po skončení aktivní dráhy v roce 2009 se věnuje trénování v Sokole Křoví.\n\n"}
{"id": "1014633", "url": "https://cs.wikipedia.org/wiki?curid=1014633", "title": "Jiří Dvořák (fotbalista)", "text": "Jiří Dvořák (fotbalista)\n\nJiří Dvořák (* 31. července 1954 ve Žďáru nad Sázavou) je bývalý československý fotbalový záložník. Jeho starší bratr Karel Dvořák byl fotbalovým reprezentantem Československa. Jeho dcera Anna Dvořáková je zpěvačka a skladatelka, členka First Smile.\n\nŽďárský rodák a odchovanec hrál československou ligu za Duklu Praha a Zbrojovku Brno, stejně jako starší bratr Karel.\n\n\n"}
{"id": "1014634", "url": "https://cs.wikipedia.org/wiki?curid=1014634", "title": "Josef Mezlík", "text": "Josef Mezlík\n\nJosef Mezlík (* 1. ledna 1961 v Hodově) je bývalý československý fotbalista a mládežnický reprezentant. Jeho starší syn Radek i mladší Pavel jsou bývalými prvoligovými fotbalisty.\n\nV československé lize odehrál 2 zápasy, neskóroval. Po návratu z vojny hrál dvě a půl sezony druhou ligu za Železárny Prostějov. Nedlouho po sestupu Prostějova do 3. ligy odešel do Žďáru nad Sázavou. V období 1990–2000 hrál v Rakousku za SV Zellerndorf, přičemž poslední dvě sezony jako hrající trenér. Nastupoval v reprezentačních výběrech Československa od 15 do 19 let.\n\nJe starostou obce Vlčatín.\n\n\"100 let fotbalového klubu FC Zbrojovka Brno\" (Antonín Zabloudil, František Čapka)\n\n"}
{"id": "1014637", "url": "https://cs.wikipedia.org/wiki?curid=1014637", "title": "Ota Kopřiva", "text": "Ota Kopřiva\n\nOta Kopřiva byl český dramaturg a kameraman. V závěru svého života (zemřel koncem natáčení televizního filmu \"Bony a klid\") spolupracoval s režisérem Vítem Olmerem. Na dotočné filmu \"Jako jed\", která se konala v košickém hotelu Slovan, vyprávěli jednotliví přítomní, mezi nimiž byl vedle Kopřivy i Zdeněk Svěrák, své zážitky ze školy. Olmer pak Svěráka vyzval, aby napsal scénář k filmu popisujícímu dětství a školu. Ten skutečně vznikl a objevují se v něm také Kopřivovy příhody (například zimní lízání zmrzlého zábradlí). Snímek, ačkoliv byl jeho scénář psán režisérovi Olmerovi a spolu s ním již Svěrák vybíral do filmu vhodné herce, po Olmerově odmítnutí natáčení nakonec režíroval scenáristův syn Jan.\n\nKopřiva natočil tyto filmy:\n"}
{"id": "1014638", "url": "https://cs.wikipedia.org/wiki?curid=1014638", "title": "Sadao Watanabe", "text": "Sadao Watanabe\n\nSadao Watanabe (* 1. února 1933, Ucunomija) je japonský saxofonista a flétnista. V roce 1962 odjel z Japonska a usadil se v Bostonu, kde zahájil studium na Berklee College of Music. Svou profesionální kariéru však zahájil ještě v Japonsku v roce 1953. Své první album jako leader nazvané \"Sadao Watanabe\" vydal v roce 1961 a později vydal mnoho dalších alb. Během své kariéry spolupracoval s mnoha hudebníky, mezi které patří například Charlie Mariano, Miroslav Vitouš, Jack DeJohnette, Ron Carter a Chico Hamilton.\n\n"}
{"id": "1014643", "url": "https://cs.wikipedia.org/wiki?curid=1014643", "title": "Al Aarons", "text": "Al Aarons\n\nAl Aarons (23. března 1932 Pittsburgh – 17. listopadu 2015 Laguna Woods) byl americký jazzový trumpetista. Studoval na Wayne State University v Detroitu a profesionálním hudebníkem se stal v roce 1956. V té době spolupracoval například se saxofonistou Yusefem Lateefem a klavíristou Barrym Harrisem. Později spolupracoval s varhaníkem Wild Billym Davisem a v letech 1961 až 1969 hrál v orchestru Count Basieho. Během své kariéry spolupracoval s mnoha dalšími hudebníky, mezi které patří například Kenny Burrell, Milt Jackson, Quincy Jones a Frank Wess. V roce 2002 vydal vlastní album nazvané \"Al Aarons & the L.A. Jazz Caravan\".\n\n"}
{"id": "1014646", "url": "https://cs.wikipedia.org/wiki?curid=1014646", "title": "Antonín Rosa", "text": "Antonín Rosa\n\nJméno a příjmení Antonín Rosa má více nositelů:\n\n"}
{"id": "1014647", "url": "https://cs.wikipedia.org/wiki?curid=1014647", "title": "Antonín Rosa (1986)", "text": "Antonín Rosa (1986)\n\nBc. Antonín Rosa, DiS. (* 12. listopadu 1986, Ústí nad Labem) je bývalý český fotbalový obránce a mládežnický reprezentant, který naposledy působil v klubu FC Vysočina Jihlava. Mimo Česko působil na klubové úrovni na Slovensku. Jeho otcem je bývalý fotbalista Antonín Rosa, jeho dědem je Otto Trefný. Po všeobecném vzdělání na gymnáziu v Teplicích, vystudoval VOŠ v Roudnici Nad Labem s titulem Diplomovaný specialista (, Dis.) a poté bakalářské (Bc.) studium na VŠO v Praze. Jeho manželkou je Ing. Kristýna Rosová a mají spolu dceru.\n\nSvoji fotbalovou kariéru začal v FK Litoměřice, odkud v průběhu mládeže zamířil do FK Teplice. V lednu 2005 se propracoval do prvního týmu. V jarní části sezony 2006/07 hostoval v Blšanech. V sezoně 2008/2009 získal s Teplicemi Český fotbalový pohár.\n\nV červenci 2013 odešel po skončení smlouvy do Mladé Boleslavi. S Boleslaví se představil v Evropské lize UEFA 2014/15, 24. července 2014 v odvetě 2. předkola proti bosenskému týmu NK Široki Brijeg vstřelil jeden gól. Boleslav vyhrála přesvědčivě 4:0 (první zápas 2:1) a postoupila do 3. předkola proti Olympique Lyon. V něm vstřelil v prvním domácím zápase jediný gól Boleslavi, kterým pouze mírnil vysokou porážku 1:4. Celkem za mužstvo odehrál 10 zápasů, ve kterých se gólově neprosadil.\n\nV lednu 2015 přišel na půlroční hostování s opcí na přestup do MFK Ružomberok. V létě 2015 klub uplatnil na hráče předkupní právo a podepsal s ním kontrakt na jeden a půl roku. V létě 2016 se dohodl na ukončení kontraktu.\n\nPřed sezonou 2016/17 se vrátil do Česka, kde se domluvil na dvouletém kontraktu s mužstvem FC Vysočina Jihlava. V domácí předehrávce 14. kola ePojisteni.cz ligy 18. listopadu 2016 proti FC Fastav Zlín (prohra 1:3) prokázal fair play, když se za nerozhodného stavu 1:1 přiznal k teči po střele Josefa Hnaníčka, která skončila v síti domácího týmu. Rozhodčí se domnívali, že šlo o teč hostujícího hráče stojícího v ofsajdu, Rosa však potvrdil, že byl původcem teče a tudíž šlo o regulérní gól. Tato branka se ukázala nakonec jako vítězná pro hosty. Trenér Zlína Bohumil Páník poznamenal: \"„Klobouk dolů, to se ve fotbale nevidí. Doufám, že ho vedení ligy ocení cenou fair play.“\" V lednu 2018 ukončil profesionální hráčskou kariéru.\n\nRosa je bývalým mládežnickým reprezentantem ČR, prošel kategoriemi do 18, 19 a 21 let.\n\n"}
{"id": "1014648", "url": "https://cs.wikipedia.org/wiki?curid=1014648", "title": "Swing Lo Magellan", "text": "Swing Lo Magellan\n\nSwing Lo Magellan je šesté studiové album americké indierockové hudební skupiny Dirty Projectors. Album vyšlo dne 10. července roku 2012 prostřednictvím hudebního vydavatelství Domino Records a jeho producentem byl zpěvák a kytarista skupiny David Longstreth. Časopis \"Rolling Stone\" album zařadil na poslední místo v žebříčku padesáti nejlepších alb roku 2012. Album bylo rovněž neúspěšně nominováno na cenu Grammy. Obal alba, na kterém je Longstreth se zpěvačkou Amber Coffman mluvící s dalším mužem, pořídil Longstrethův bratr.\n\n"}
{"id": "1014653", "url": "https://cs.wikipedia.org/wiki?curid=1014653", "title": "Dino Kluk", "text": "Dino Kluk\n\nDino Kluk (* 13. května 1991, Záhřeb, SFR Jugoslávie) je chorvatský fotbalový obránce, od července 2014 hráč FK Dukla Praha.\n\nV Chorvatsku hrál za mládežnické týmy klubu NK Hrvatski dragovoljac. Poté působil v rakouském Seekirchenu a v červenci 2010 se vrátil do Chorvatska do klubu NK Stupnik. Od ledna 2012 do července 2014 hrál opět v NK Hrvatski dragovoljac.\n\nV červenci 2014 přestoupil jako volný hráč do českého klubu FK Dukla Praha. V 1. české lize debutoval 1. listopadu 2014 v 13. ligovém kole v utkání s týmem SK Dynamo České Budějovice (výhra 3:1), kde v 89. minutě vystřídal na hřišti španělského útočníka Néstora Rogera.\n\n"}
{"id": "1014654", "url": "https://cs.wikipedia.org/wiki?curid=1014654", "title": "Žanna Pintusevyčová", "text": "Žanna Pintusevyčová\n\nŽanna Pintusevyčová (ukrajinsky ; * 6. července 1972 Nižyn, Sovětský svaz) je bývalá ukrajinská atletka, běžkyně, jejíž specializací byl běh na 100 metrů a 200 metrů.\n\nPrvním mezinárodním úspěchem byly pro ni dvě zlaté medaile na mistrovství Evropy juniorů v roce 1991 (v bězích na 100 a 200 metrů). V kategorii dospělých na světovém šampionátu v roce 1997 získala stříbrnou medaili na 100 metrů a zlatou medaili na dvojnásobné trati. O čtyři roky později v Edmontonu zvítězila ve finále běhu na 100 metrů, v roce 2003 na mistrovství světa v Paříži skončila ve finále nejkratšího sprintu druhá. Je držitelkou dvou stříbrných medailí (na 100 a 200 metrů) z mistrovství Evropy v Helsinkách v roce 1994, stříbro z běhu na 200 metrů obhájila o čtyři roky později na evropském šampionátu v Budapešti.\n\nÚspěšná byla i v halových soutěžích. V běhu na 60 metrů získala zlato na evropském halovém šampionátu v roce 1992, ze světových šampionátů v hale si na stejné trati odvezla bronzovou medaili v roce 1993 a zlatou v roce 2003. Častokrát byla podezřívána z užití dopingu, potrestána z tohoto důvodu byla až v roce 2011, pět let po skončení kariéry.\n\n\n"}
{"id": "1014657", "url": "https://cs.wikipedia.org/wiki?curid=1014657", "title": "Black Stone Cherry", "text": "Black Stone Cherry\n\nBlack Stone Cherry je americká rocková skupina. Vznikla 4. června 2001 v Edmontonu ve státě Kentucky, využívala zkušebnu kapely The Kentucky Headhunters (bubeník John Fred Young je synem člena Kentucky Headhunters Roberta Younga). Black Stone Cherry vystupovali jako předskokani skupin Lynyrd Skynyrd a Def Leppard, zúčastnili se Download Festivalu 2013. Singl \"White Trash Millionaire\" obsadil v roce 2011 jedenácté místo v žebříčku Hot Mainstream Rock Tracks. Na 15. října 2014 byl přichystán v Praze první vystoupení skupiny v ČR, nakonec byl však z technických důvodů zrušen.\n\n\n"}
{"id": "1014661", "url": "https://cs.wikipedia.org/wiki?curid=1014661", "title": "Sodom", "text": "Sodom\n\nSodom je thrashmetalová legenda z německého Gelsenkirchenu, založená v roce 1981.\n\nSpolu se skupinami Kreator, Destruction a Tankard jsou Sodom považováni za \"velkou čtyřku\" německého thrash metalu (tzv. \"big teutonic four\"). Zatímco všechny tři skupiny vytvořily zvuk, který ovlivnil death metal, hudba Sodom mohla mít, během 80. a na začátku 90. let, vliv na, tehdy vznikající, současný black metal.\n\nV raných začátcích Sodom zaměřovali své texty na satanistickou a okultní tematiku, ale jejich hlavním námětem se později stala především válka. To vedlo některé lidi k domněnce, že je kapela militaristická a dokonce propaguje fašismus. Při znalosti okolností je však zcela evidentní, že texty jsou protiválečné. V rozhovoru pro portál Metalkings.com Tom Angelripper řekl:\n\n\"\"Proč píšeme o válce? Protože válku nechceme. To, co opravdu chceme je popsat to, jak je válka špatná. Třeba chorál písně Ausgebombt dává jasné poselství: ne obchodu se smrtí, ne obchodu se zbraněmi, hlavně se poučit z minulosti!\"\"\n\nPůvodní sestava Sodom se skládala ze čtyř členů: Tom Angelripper (basa, vokál), Bloody Monster (bicí), Arius Blasphemer (kytara) a Aggressor (kytara). Kapela byla založena Tomem, jako zoufalý pokus dostat se pryč z uhelných dolů v jeho rodném městě Gelsenkirchen, kde museli pracovat. Skupina se stala skutečně činnou až ve chvíli, kdy se k ní připojil nový bubeník Chris \"Witchhunter\" Dudek (nahradil Bloody Monstera). Chris už měl zkušenosti s psaním hudby v některých svých školních projektech, a tak učil zbývající dva členy jak psát písně. Beroucí inspiraci z kapel jako Motörhead, Venom, Tank, Rainbow a AC/DC skupina pokračovala jako trio \"„Motörhead-fashion“\". V této sestavě nahráli dvě dema, díky kterým jim byla nabídnuta smlouva u SteamhammerRecords.\n\nKytarista Frank \"Aggressor\" Testegen opustil kapelu krátce před vydáním prvního EP In the Sign of The Evil (obecně je považováno za základní kámen raného black metalu) a byl nahrazen Josefem \"Grave Violatorem\" Dominicem, který však nesetrval dlouho a po nahrání EP odešel. Jeho náhradníkem se stal Michael “Destruktor“ Wulf. S ním kapela nahrála první dlouhohrající debutové album Obsessed by Cruelty. Ani on však u Sodom nesetrval dlouho. Krátce po vydání alba přešel k Millemu Petrozzovi do Kreator (s nimi hrál až do roku 1993, kdy zemřel při nehodě na motorce).\n\nZ větší části nebyli Sodom zpočátku bráni vážně, různými kritiky byli popisováni jako „\"druhořadý klon Venom s polo-nápaditými texty“\". Toto nelichotivé označení změnil další kytarista Frank “Blackfire“ Gosdzik. Ten přišel vyplnil kytarové místo, které po sobě zanechal Michael Wulf. Frank přesvědčil Toma, že thrash metal se nezabývá jen hororovými/okultními/satanskými tématy jako např. Venom, a proto musí přijmout i politická, sociální a protiválečná témata.\n\nTom se už dříve o války zajímal, ale nechtěl udělat ze Sodom \"válečnou\" kapelu. Nová inspirace vyvrcholila druhým úspěšným albem Persecution Mania. Nový lyrický a hudební přístup ze strany Franka přivodil kapele značný ohlas (stejně jako maskot v plynové masce \"Knarrenheinz\", který se poprvé objevil právě na obalu druhého alba). Na podporu svého počinu se Sodom rozjeli na turné po Evropě se švýcarskou thrash metalovou kapelou Coroner. Po turné, které trvalo většinu roku 1988, se kapela vrátila do studia, aby nahrála další album. Dostalo název Agent Orange a prodalo se ho 100 000 kopií jen v samotném Německu. Tento obrovský úspěch zajistil Sodom slávu a uznání celosvětové metalové scény. Tím se Sodom postavili na roveň Destruction, Kreator a Tankard jako jedny z největších německých thrash metalových kapel. V současnosti se Agent Orange prodalo více kopií, než kteréhokoliv německého thrash metalového alba na světě!\n\nI přes profesní úspěch však uvnitř kapely vznikaly problémy. Tom a Chris propadli alkoholu. Frank byl unavený ze skládání hudby a tažení celé kapely, proto mu Mille Petrozza nabídl místo v Kreator. Sodom tedy opět přišli o kytatistu a Angelripper hledal urychleně náhradu a našel Michaela Hoffmana, bývalého člena německých \"Assassin\".\n\nS touto sestavou vydali Sodom (v roce 1990) album Better Off Dead. Kapela v rámci turné na podporu tohoto alba poprvé zavítala i do jižní Ameriky. V Brazílii však kytarista Hoffmann dostal skvělou pracovní nabídku z věhlasného nahrávacího studia, kterou přijal a tím kapela opět přišla o kytaristu. Nahradil jej Andy Brings, se kterým Sodom (v roce 1992) nahráli nové album Tapping The Wein. Toto album se od předchozího lišilo více death metalovým zvukem. Bylo to i poslední album, kde bicí nahrál Chris \"Witchunter\" Dudek. Výměnou za něj usedl za bicí soupravu Guido \"Atomic Steif\" Richter (dříve bubnoval v \"Holy Moses\" a \"Living Death\").\n\nKapela nahrála album Get What You Deserve (1994). Zatímco na předchozím albu kapela nabrala spíše death metalový zvuk, tato deska zněla spíše punkově. Důkazem toho bylo i to, že měla groteskní obal (představoval mrtvého muže ležícího v posteli a svázanou ženu poblíž). Mnoho fanoušků však tento \"nový zvuk\" spíše odradil.\n\nToto období také ohlašovalo počátek menšího neúspěchu. V 90. letech byl tento úpadek pro thrashovou vlnu charakteristický. Bylo to zapříčiněno výbuchem oblíbenosti grunge. Původní thrashová generace byla odsunuta do pozadí. Angelripper také začal sólovou kariéru. Jeho sólové počiny byly nahony vzdálené od hudby Sodom. Skládal dojemné pijácké písně a přezpíval dokonce typické vánoční koledy.\n\nI přes menší oblíbenost však Sodom pokračovali dál. V roce 1995 nahráli album Masquerade In Blood. Znovu bylo třeba nalézt kytaristu. Nová volba Dirk \"Strahli\" Strahlmeier však nezůstal v kapele příliš dlouho. Byl zatčen a uvězněn za distribuci drog. V té době Sodom opustil i bubeník Atomic Steif a Angelripper tak musel znovu vytvořit schopnou sestavu. Tou se stal kytarista Bert \"Bernemann\" Kost a bubeník Bobby Schottkowski. Tato sestava se stabilizovala a přetrvala až do prosince 2010, kdy Schottkowski odešel.\n\nAlbum Til Death Do Us Unite (1997) představuje kontroverzní obal, zobrazující břicho těhotné ženy a mužský „pivní mozol“ naproti sobě, svírající lidskou lebku. Toto album znamenalo počátek návratu Sodom k thrashi, ale jeho zvuk byl hodně inspirován kapelami jako Suicidal Tendencies. V tomto albu se také ocitla vysoce kontroverzní píseň a pro Sodom také zároveň jejich nejslavnější videoklip \"„Fuck the Police“\". Po tomto albu se Sodom vrátili do studia a v roce 1999 vydali následovníka Code Red\", který znamenal plný návrat ke germánskému thrash metalovému zvuku z 80. let. Jak tomu tak bývá, tak se návrat ke kořenům setkal s obrovsky pozitivní reakcí fanoušků a metalové kritiky. S rokem 2001 přišlo první koncepční album o filmu \"„Apocalypse Now“ M-16, které nese název podle slavné útočné pušky.\n\nV roce 2003 bylo v Bangkoku nahráno živé dvojalbum s názvem One Night in Bangkok\". Další album, z roku 2006, bylo pojmenováno eponymně Sodom a hudebně se drží ve stejném duchu jako jeho předchůdce. Na otázku proč bylo album pojmenováno eponymně Angelripper odpověděl jen, že \"\"každá kapela by měla vydat takto pojmenované album a Sodom to doposud neudělali\".\" Na rok 2007 kapela přichystala pro své fanoušky live CD a DVD Live Of Depravity\", které se stalo největším koncertním počinem, se kterým doposud přišli. Živé album pochází z festivalu Wacken Open Air 2007, kde ten samý rok nahrávali CD a DVD stejně věhlasní Destruction.\n\nV témže roce byl Tom požádán nahrávací společností Steamhammer o všechny záznamy, které byly použity při nahrávání prvního EP In the Sign of Evil. Tom se domníval, že mu naznačili, aby s původními členy Chrisem \"Witchhunterem\" Dudkem a Josefem \"Grave Violatorem\" Dominicem znovu nahráli EP s bonusovými skladbami. Tak se i stalo a v roce 2007 tedy vyšlo reinkarnované EP \"The Final Sign of Evil.\" \n\nV roce 2009 se Sodom vrátili na Britské ostrovy zahrát svůj první koncert po 20. letech na festivalu Bloodstock Open Air.\n\nV té době už Sodom postupně začali tlumit intenzitu koncertních vystoupení na několik koncertů za rok. Tom dokonce odmítl nabídku Schmiera z Destruction, aby společně s Tankard odjeli celosvětové turné, jako největší thrashové kapely evropského kontinentu.\n\n30.11.2010 bylo oznámeno, že bubeník Bobby Schottkowski se rozhodl ze Sodom odejít kvůli „osobním a soukromým problémům“ mezi ním a Tomem Angelripperem. Neoficiální zdroje kolem kapely uvádí, že Angelripper měl poměr s manželkou Bobbyho.\n\n8.12.2010 byl vybrán nový bubeník byl Markus „Makka“ Freiwald. Na konci ledna 2012 začali Sodom pracovat na svém čtrnáctém studiovém albu, které vyšlo v dubnu 2013 s názvem Epitome of Torture. Zatím posledním počinem je deska Decision Day, která vyšla 26. srpna 2016.\n\nZačátkem roku 2018 bylo oznámeno, že zpěvák a baskytarista Tom Angelripper ve skupině jako jediný zůstává, zbylí dva členové ji opustili. Angelripper už všechny oznámené koncerty odehrál s novými hudebníky. Překvapivě byla nová sestava Sodom oznámena jako čtyřčlenná (málokdo však ví, že kapela původně začínala se čtyřmi členy). Na pozici prvního kytaristy byl opětovně přijmut Frank \"Blackfire\" Gosdzik, za bicí usedl bubeník holandských deathmetalistů Asphyx Stephan \"Husky\" Huiskens, posledním novým členem je kytarový nováček Yorck Segatz.\n\nNové album s novou sestavou\n\nV červenci 2018 oznámila kapela (přes svůj oficiální facebookový účet), že všichni členové začali intenzivně pracovat na nástupci alba \"Decision Day\" z roku 2016. V závěru roku 2018 (konkrétně 23. listopadu) vyšlo EP \"Partisan\", které obsahuje dvě zcela nové skladby (\"Partisan\" a \"Conflagration\") a starší písně (\"Tired and Red\" a \"One Step Over the Line\") natočené živě v květnu 2018 na festivalu RockHard. \n\n22. listopadu 2019 vychází další EP \"Out of the Frontline Trench.\" EP obsahuje tři nové skladby - \"Genesis 19\" (z připravovaného alba), \"Down On Your Knees\" a Out of the Frontline Trench\" (pouze na EP), dále skladbu \"Agent Orange\" nahranou s novou sestavou a live skladbu \"Bombenhagel\". Termín vydání celého alba zatím není pevně stanoven.\n\nZačátkem roku 2020 opouští kapelu bubeník Husky a za bicí usedá Toni Merkel.\n\n\n\n\n\n\n\n"}
{"id": "1014662", "url": "https://cs.wikipedia.org/wiki?curid=1014662", "title": "Podivuhodná cesta Nilse Holgerssona Švédskem", "text": "Podivuhodná cesta Nilse Holgerssona Švédskem\n\nPodivuhodná cesta Nilse Holgerssona Švédskem (švédsky \"\") je naučný román pro děti z let 1906–1907 švédské autorky Selmy Lagerlöfové.\n\nRomán byl vytvořen na základě zadání švédské \"Národní jednoty učitelů\" z roku 1902, které požadovalo zeměpisnou čítanku pro veřejné školy. Lagerlöfová tedy před sepsáním nastudovala švédskou přírodu a chování zvířat (zejména ptáků), ale i lidové zvyky a pověsti a hospodářský život jednotlivých švédských krajů. S povídáním o zvláštnostech různých krajů pak seznámila čtenáře při popisech krajin, kterými hlavní postava - Nils Holgersson - putuje, nebo i při příbězích, které jsou mu (a tím i čtenáři) v knize vyprávěny.\n\nRomán se stal pevnou součástí švédské kultury, postava chlapce letícího na huse se tak dostala například na švédskou dvacetikorunu. Byl také několikrát zfilmován.\n\nNils Holgersson je mírně sobecký a zlobivý jedináček v chudé rodině ve Skåne, který je jednoho dne nechán rodiči v době bohoslužeb doma, aby si sám četl Lutherovu postillu. Místo toho ovšem potká domácího skřítka a zkusí ho trápit. Skřítek ho pak zakleje v skřítka a zmizí. Zároveň je tím Nilsovi dána možnost rozumět zvířecí řeči a tak zjišťuje, že všechna domácí zvířata si dobře pamatují, kdy a jak je trápil, a nechystají se mu nijak pomoci. Vzápětí přes statek letí divoké husy a jejich lákání podlehne domácí houser Martin, který se snaží odletět s nimi. Nils se ho snaží zadržet, ale houser se nenechá a prostě vezme Nilse s sebou.\n\nK Nilsovi se zpočátku husy, vedené starou a moudrou Akka z Kebnekajsy chovají s odporem, stejně jako jiná zvířata, ale postupně si získá jejich uznání, když pomůže nejen jim, ale prokáže různé dobré skutky i jiným zvířatům, která po cestě potkají. Zároveň si chráněním hus udělá velkého nepřítele v lišáku Smirrovi, jehož pronásledování je jedním z důvodů, proč husy křižují Švédskem sem a tam, díky čemuž se Nils seznamuje s charakteristikami jednotlivých jižních švédských krajů.\n\nZároveň Nils zažívá různá dobrodružství. Například při obraně hradu (či spíše sýpky) v Glimminge si chlapec zahraje na krysaře, aby ochránil pevnost a zbytek starého rodu černých krys proti nájezdu invazních šedých krys, pak absolvuje kulturní slavnost zvířat na Kulabergu.\n\nV rámci pokusu vyhnout se Smirrovi husy letí také přes Öland a Gotland, takže ve své cestě proletí nad všemi švédskými kraji.\n\nNa závěr je Nils proměněn zpět v chlapce.\n\nV roce 1939 natočil Švéd Einar Norelius animovaný krátký film \"\".\n\nV roce 1955 měl premiéru sovětský animovaný film \"Začarovaný chlapec\" (\"\" – \"Zakoldovannyj malčik\"), který režírovali Alexandra Gavrilovna Sněžko-Blockaja a Vladimir Ivanovič Polkovnikov.\n\nPak vytvořili v roce 1962 ve Švédsku hraný film Nils Holgersson (\").\n\nV roce 1980 vznikl japonský animovaný seriál Nils Holgersson (\" – \"Nirusu no Fušigi na Tabi\"). Měl 52 dílů, režírovali ho Mamoru Ošii a Hisajuki Toriumi a hudbu k němu skládal český skladatel Karel Svoboda.\n\nV roce 2011 měl premiéru dvoudílný švédsko-německý hraný film Nils Holgersson a jeho zázračná cesta (\"\") režiséra Dirka Regela.\n"}
{"id": "1014663", "url": "https://cs.wikipedia.org/wiki?curid=1014663", "title": "Torri Edwardsová", "text": "Torri Edwardsová\n\nTorri Edwards, přechýleně Torri Edwardsová (* 31. ledna 1977 Fontana, Kalifornie) je bývalá americká atletka, sprinterka, mistryně světa v běhu na 100 metrů z roku 2003.\n\nV roce 2000 byla členkou štafety USA na 4 x 100 metrů, která získala na olympiádě v Sydney bronzovou medaili. Nejúspěšnější sezónu pro ni byl rok 2003. Nejdříve na světovém halovém šampionátu v Birminghamu získala bronzovou medaili v běhu na 60 metrů. Na mistrovství světa v Paříži zvítězila v běhu na 100 metrů, další dvě stříbrné medaile připojila v běhu na 200 metrů a ve štafetě na 4 x 100 metrů. V tomto roce vytvořila také svůj osobní rekord v běhu na 200 metrů 22,28. Její nejlepší výkon v běhu na 100 metrů 10,78 pochází z roku 2008. Na mistrovství světa v roce 2007 byla členkou vítězné štafety USA na 4 x 100 metrů.\n\n"}
{"id": "1014667", "url": "https://cs.wikipedia.org/wiki?curid=1014667", "title": "Lauryn Williamsová", "text": "Lauryn Williamsová\n\nLauryn Williamsová, nepřechýleně Lauryn Williams (* 11. září 1983 Pittsburgh, Pensylvánie) je bývalá americká atletka, sprinterka, mistryně světa v běhu na 100 metrů z roku 2005 a stříbrná olympijská medailistka v soutěži dvojbobů žen.\n\nJejím prvním mezinárodním úspěchem bylo vítězství v běhu na 100 metrů na juniorském mistrovství světa v roce 2002. Na olympiádě v Athénách v roce 2004 získala v běhu na 100 metrů stříbrnou medaili, o rok později se na této trati stala mistryní světa. Na světovém šampionátu v roce 2005 byla rovněž členkou vítězné štafety USA na 4 x 100 metrů. Na mistrovství světa v roce 2007 skončila ve finále sprintu na 100 metrů druhá. Je také držitelkou stříbrné medaile z běhu na 60 metrů na světovém halovém šampionátu v roce 2006. NA LOH 2012 v Londýně získala s americkou štafetou na 4×100 m zlatou medaili.\n\nV červenci 2013 se začala věnovat bobům. Na mistrovství USA skončila třetí, kvalifikovala se na zimní olympiádu v Soči v roce 2014, kde vybojovala stříbrnou medaili v soutěži dvojbobů spolu s Elianou Meyersovou. Stala se tak pátým sportovcem v historii, který získal medaili na letních i zimních olympijských hrách.\n\n"}
{"id": "1014669", "url": "https://cs.wikipedia.org/wiki?curid=1014669", "title": "Ostrovany", "text": "Ostrovany\n\nOstrovany jsou obec na Slovensku v okrese Sabinov. V roce 2013 zde žilo 1 912 obyvatel. První písemná zmínka o obci pochází z roku 1248. Zhruba 300 metrů severně od obce protéká klikatící se říčka Torysa.\n\n"}
{"id": "1014671", "url": "https://cs.wikipedia.org/wiki?curid=1014671", "title": "Pečovská Nová Ves", "text": "Pečovská Nová Ves\n\nPečovská Nová Ves je obec na Slovensku v okrese Sabinov. V roce 2013 zde žilo 2 634 obyvatel. První písemná zmínka o obci pochází z roku 1248. Leží v údolí řeky Torysy a potoka Ľutinky v nadmořské výšce 345 m. Patří do regionu Šariš.\n\nObcí prochází státní silnice č. 68 a na okraji obce je železniční zastávka.\n\n"}
{"id": "1014672", "url": "https://cs.wikipedia.org/wiki?curid=1014672", "title": "DKH", "text": "DKH\n\nKombinace písmen D, K a H může mít více významů:\n\n\n"}
{"id": "1014673", "url": "https://cs.wikipedia.org/wiki?curid=1014673", "title": "Tchien-šuej", "text": "Tchien-šuej\n\nTchien-šuej () je městská prefektura v Čínské lidové republice. Leží na řece Wej-che v místě jejího křížení s historickou severní větví Hedvábné stezky na východě provincii Kan-su. Celá prefektura má rozlohu 14 300 km² a v roce 2010 v ní žilo přes tři milióny obyvatel.\n\nTchien-šuej sousedí na jihu s Lung-nanem, na západě s Ting-si, na severu s Pching-liangem a na východě s prefekturou Pao-ťi v provincii Šen-si.\n\nOblast dlouho spadala pod nadvládu dynastie Čchin, která se sem rozšířila z jihu z Lung-nanu.\n\nZa Severního Weje se Tchien-šuej nazýval Chan-jang () a za dynastie Tchang a v období pěti dynastií a deseti říší se nazýval Šang-kuej ().\n\nJe zde neobsazená diecéze římskokatolické církve nazývaná podle starší přepisu Tsinchow.\n\n\nTchien-šuej je jedno z hlavních průmyslových měst v celé provincii Kan-su.Sídlí zde několik státních podniků, které se zaměřují na výrobu letadel a traktorů. \n\nNa okraji města se nachází vnitrostátní polovojenské letiště Maj-ťi-šan. Město je napojeno na národní dálnici G30 a na železnici do Pao-ťi.\n\n"}
{"id": "1014674", "url": "https://cs.wikipedia.org/wiki?curid=1014674", "title": "Chan-jang", "text": "Chan-jang\n\nChan-jang může být:\n"}
{"id": "1014677", "url": "https://cs.wikipedia.org/wiki?curid=1014677", "title": "Poloma", "text": "Poloma\n\nPoloma je obec na Slovensku v okrese Sabinov. V roce 2013 zde žilo 942 obyvatel. První písemná zmínka o obci pochází z roku 1330.\n\n"}
{"id": "1014678", "url": "https://cs.wikipedia.org/wiki?curid=1014678", "title": "SKN St. Pölten", "text": "SKN St. Pölten\n\nSKN St. Pölten (celým názvem Sportklub Niederösterreich St. Pölten, sportovní klub Dolní Rakousy St. Pölten) je rakouský fotbalový klub sídlící ve městě Sankt Pölten v Dolních Rakousích. Byl založen roku 2000. Hřištěm klubu je NV Arena s kapacitou 8 000 diváků. V sezóně 2016/17 hraje rakouskou fotbalovou Bundesligu.\n\nSKN St. Pölten se představil v Evropské lize UEFA 2014/15, kam se kvalifikoval jako finalista rakouského poháru (jeho vítěz FC Red Bull Salzburg se stal zároveň i bundesligovým šampionem a tudíž se místo Evropské ligy kvalifikoval do Ligy mistrů UEFA 2014/15, tím pádem se uvolnilo místo pro SKN St. Pölten v EL).\n\nV sezóně 2015/16 vyhrál rakouskou druhou ligu a postoupil do rakouské fotbalové Bundesligy.\n\n\n"}
{"id": "1014679", "url": "https://cs.wikipedia.org/wiki?curid=1014679", "title": "Kabuto (přilba)", "text": "Kabuto (přilba)\n\nKabuto (兜, 冑) je druh přilby používáné starodávnými japonskými válečníky. V pozdějším období se staly důležitou součástí tradiční zbroje nošené samuraji a jejich služebníky v dobách feudálního Japonska.\n\nNejstarší přilby byly nalezeny v hrobkách z 5. století, nazývaly se \"mabizashi-tsuke kabuto\" (přilba s připojeným hledím). Styl těchto přileb pochází z Číny a Koreje. Měly také výrazný centrální hřeben. \n\nZákladní části kabuta zahrnují:\n\n\n\n"}
{"id": "1014681", "url": "https://cs.wikipedia.org/wiki?curid=1014681", "title": "Mistrovství světa v judu 1975 – muži – polotěžká váha (-93kg)", "text": "Mistrovství světa v judu 1975 – muži – polotěžká váha (-93kg)\n\nZápasy v judu na IX. mistrovství světa v kategorii polotěžkých vah mužů proběhly ve Vídni, 23. říjen 1975.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1014682", "url": "https://cs.wikipedia.org/wiki?curid=1014682", "title": "Miljan Vukadinović", "text": "Miljan Vukadinović\n\nMiljan Vukadinović (* 27. prosince 1992, Bělehrad, SR Jugoslávie) je srbský fotbalový záložník, hráč klubu FK Mladá Boleslav. Mimo Srbsko působil na klubové úrovni v Česku. Jeho starší bratr Vukadin je rovněž fotbalistou.\n\nV Srbsku hrál na mládežnické úrovni za FK Rad a Hajduk Bělehrad, kde se propracoval i do prvního mužstva. Ve svých osmnácti letech odešel za bratrem do českého klubu FK Spartak MAS Sezimovo Ústí (později FC MAS Táborsko).\n\nV červenci 2014 přestoupil do FK Mladá Boleslav, klubu koučovaného trenérem Karlem Jarolímem. První soutěžní zápas za Boleslav absolvoval 17. července 2014 ve 2. předkole Evropské ligy UEFA 2014/15 proti bosenskému týmu NK Široki Brijeg (výhra 2:1). V 1. české lize odehrál za Boleslav v ročníku 2014/15 celkem 14 zápasů, branku nevstřelil.\n\nPřed sezonou 2015/16 se připravoval s týmem Bohemians Praha 1905, ale nakonec zamířil na roční hostování s opcí do SK Slavia Praha, kde v předešlém ročníku hostoval z FK Jablonec jeho bratr Vukadin.\n\n"}
{"id": "1014687", "url": "https://cs.wikipedia.org/wiki?curid=1014687", "title": "Radim Ottmar", "text": "Radim Ottmar\n\nRadim Ottmar (* 8. prosince 1983, Hradec Králové) je český fotbalový brankář, od července 2004 působící v A-týmu FC Hradec Králové. Ze začátku své kariéry nastupoval v poli, poté se přesunul do brány. Je ženatý, má dva syny.\n\nSvoji fotbalovou kariéru začal v Sokolu Třebeš, což je menší klub v Hradci Králové. V půběhu mládeže zamířil do klubu FC Hradec Králové.\n\nPřed sezonou 2004/05 se propracoval do prvního týmu. V mužstvu působil převážně jako třetí brankář či chytal za rezervu nebo farmu. Hostoval také v jiných klubech. Konkrétně působil v celkách SK Týniště nad Orlicí (jaro a podzim 2007, sezona 2008/09), FK Baník Sokolov (jaro 2008), 1. FK Nová Paka (2009-2011, podzimní část ročníku 2013/14), TJ Sokol Živanice (jaro 2014).\n\nV létě 2015 se po odchodech brankářů Tomáše Koubka a Martina Kuciaka stal jedničkou týmu. S mužstvem postoupil zpět do 1. ligy, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V ročníku 2015/16 odchytal 26 ligových zápasů, v 17 z nich udržel čisté konto. Stal se v tomto ohledu nejlepším ze všech druholigových brankářů.\n\n31. července 2016 si připsal v dresu Hradce Králové premiérový start v nejvyšší soutěži. Stalo se tak v ligovém utkání prvního kola na stadionu v Ďolíčku proti tamním Bohemians Praha 1905, v zápase svůj tým několikrát skvělými zákroky podržel, vychytal čisté konto, a jeho mužstvo vyhrálo 3:0. Svou druhou nulu v sezoně si připsal 20. srpna 2016 v utkání proti FC Vysočina Jihlava (výhra 1:0), Hradec mnoha skvělými zákroky zejména v druhé půli podržel a měl velký podíl na výhře svého mužstva. Svoje třetí čisté konto si připsal 10. 9. 2016 v ligovém utkání 6. kola proti 1. FK Příbram (výhra 2:0). Další nulu si připsal až ve 13. kole hraném 5. 11. 2016, kdy \"Votroci\" zvítězili na půdě FK Teplice 1:0.\n\n"}
{"id": "1014689", "url": "https://cs.wikipedia.org/wiki?curid=1014689", "title": "Ivan Bolotnikov", "text": "Ivan Bolotnikov\n\nIvan Isajevič Bolotnikov (\"Иван Исаевич Болотников\", asi 1565 – 18. října 1608) byl ruský rolník, vůdce velkého povstání v období smuty.\n\nBolotnikov byl nevolník, pracující na panství knížete Andreje Těljatěvského. O jeho životě před rokem 1606 se neví nic jistého; Conrad Bussow ve své knize \"Období zmatků v Ruské říši\" uvádí, že Bolotnikov byl v mládí u kozáků, padl do tureckého zajetí a sloužil jako galejník, dokud ho křesťanské loďstvo neosvobodilo, pak se přes Benátky, Německo a Polsko vrátil do Ruska. \n\nV květnu 1606 se v Putyvli setkal s dvořanem Michailem Molčanovem, který uprchl z Moskvy po zavraždění Lžidimitrije I., a společně se rozhodli svrhnout samozvaného cara Vasilije Šujského. Do Bolotnikovova vojska se hlásili rolníci, nespokojení s rostoucí bídou a feudálním útlakem. Povstání financoval bojar Grigorij Šachovskoj, který koupil zbraně a naverboval řadu žoldnéřů, přidali se také kozáci, jejichž vůdce Ilejko Muromec se prohlásil za careviče Petra. Povstalci, kterých bylo až třicet tisíc, ovládli území Severie a vydali se na Moskvu. Během léta a podzimu dosáhlo povstalecké vojsko vítězství v bitvách u Kromů a Kalugy, nakrátko oblehlo i Moskvu, postupně se však ukázala nejednotnost a nedisciplinovanost vzbouřenců. Důležité z propagandistického hlediska také bylo, že Bolotnikovovo povstání odsoudil patriarcha Hermogenes. Michail Skopin-Šujskij porazil 2. prosince 1606 Bolotnikova v bitvě u obce Kotly. Část povstaleckých jednotek přešla na stranu vítězů, zbytek se stáhl do Tuly, kde byl v říjnu 1607 donucen kapitulovat. Šujskij splnil svůj slib, že povstání potlačí bez krveprolití — jeho vůdci byli popraveni nekrvavým způsobem - zardoušeni nebo utopeni. Sám Bolotnikov byl převezen do Kargopolu, oslepen a utopen v díře vysekané v ledu.\n\n"}
{"id": "1014691", "url": "https://cs.wikipedia.org/wiki?curid=1014691", "title": "Skořetín", "text": "Skořetín\n\nSkořetín ( Skorzetin) je samota nacházející se u železniční trati mezi městem Chotěboř a vesnicí Rozsochatec v okrese Havlíčkův Brod, v Kraji Vysočina. V minulosti se zde nacházela vesnice a později poplužní dvůr.\n\nSkořetín je často uváděn také jako \"Škvořetín\", \"Skvořetín\" nebo \"Škořetín\". Německý název usedlosti je \"Skorzetin\" či \"Skworzetin\". Pojmenování této usedlosti je pravděpodobně odvozeno od osobního jména Skořata. To může pocházet ze staročeského výrazu pro špačka \"skořec\". Původní slovanský název pro špačka je patrně \"skorec\" či \"skvorec\", který se dodnes používá v některých slovanských jazycích.\n\nSkořetín se nachází na polní (a dále lesní) cestě z Chotěboře do Rozsochatce, podél železniční trati. Vzdálenost ze Skořetína do Chotěboře je přibližně 2 km a do Rozsochatce 3,5 km. Tato cesta, jež původně spojovala Rozsochatec s Chotěboří, se nazývá \"mlynářská\". Prochází tudy také žlutě značená, 18,05 km dlouhá turistická stezka \"Úpatím železných hor\", která vede z Chotěboře, přes Skořetín, Rozsochatec, zříceninu hradu Ronovec a Břevnici až do Havlíčkova Brodu.\n\nPoblíž Skořetína také protéká Břevnický potok, rozkládají se zde lesy a zemědělsky využívaná půda.\n\nPrvní zmínka o Skořetínu pochází z roku 1351. Skořetín patřil, spolu se sídly, jako je Dolní Krupá, Horní Krupá, Rozsochatec, Čachotín, Kojetín, Kyjov, Knyk a dalšími, do panství hradu Ronovec. Jednalo se o rozsáhlou vesnici a sídlo rodiny Vladyckých. Další zmínky o Skořetínu pocházejí například z roku 1385, kdy je jmenován Jan řečený Střela a Přibek ze Skvořetína, či 1488, kdy Jiří Slavíkovec ze Slavíkova žádal po králi odúmrť na Skvořetíně.\n\nNa začátku 17. století patřila tvrz a vesnice Rozsochatec, a sním i Skořetín, Čachotín, Kyjov, Břevnice a další, Albrechtovi Bechyňovi z Lažan. Tento majetek byl ale roku 1626 pro jeho účast ve stavovském povstání změněn na manství. Jeho syn Bohuslav jej z manství v roce 1651 získal zpět a Rozsochatec, včetně Skořetína, byl nadále majetkem rodu Bechyňů z Lažan. V této době se na Skořetíně udává 33 popisných čísel.\n\nVesnice na Skořetíně postupně zanikla a zůstal zde poplužní dvůr. Podle čachotínské farní kroniky měl v roce 1845 dvůr Skořetín 1 dům a 13 obyvatel. V roce 1892 prodal Emanuel Adolf Bechyně rozsochatecké panství JUDr. Ottovi Metallovi. Na jeho popud se uskutečnila rekonstrukce celého panství, v rámci které byl přestavěn i dvůr Skořetín.\n\nV současné době se zde nachází bývalé panské domky s evidenčními čísly 1 (bývalé čp. 28), 2 (bývalé čp. 43) a 3 (bývalé čp. 44) a bývalý strážní domek železnic s evidenčním číslem 4 (bývalé čp. 50). Ty jsou dnes využívány k rekreačním účelům.\n\n"}
{"id": "1014692", "url": "https://cs.wikipedia.org/wiki?curid=1014692", "title": "Matěj Kotiš", "text": "Matěj Kotiš\n\nMatěj Kotiš (* 14. března 1985, Varnsdorf) je český fotbalový záložník, v současnosti působící v SK Vilémov.\n\nSvou fotbalovou kariéru začal ve Varnsdorfu, kde se postupně přes všechny mládežnické kategorie propracoval do prvního týmu. V ročníku 2009/10 postoupil s týmem do druhé nejvyšší soutěže. V mužstvu se postupně stal oporou a vykonával pozici kapitána. V létě 2014 odešel na půlroční hostování s následnou opcí do Hradce Králové hrajícího první ligu. V lednu 2015 se vrátil do Varnsdorfu, kde vydržel do léta roku 2016, než ho přetrvávající zranění achillovy šlachy donutilo profesionální kariéru ukončit. Od podzimu 2016 působil v krajském přeboru v týmu SK Stap-Trapec Vilémov, kde ho ovšem i nadále limitovalo jeho zranění.\n\n"}
{"id": "1014695", "url": "https://cs.wikipedia.org/wiki?curid=1014695", "title": "Florian Milla", "text": "Florian Milla\n\nFlorian Milla Makongo (* 14. února 1994, Saint-Priest-en-Jarez) je francouzský fotbalový záložník, od ledna 2016 bez bez angažmá.\n\nVe Francii hrál amatérské soutěže. Působil v rezervním týmu klubu AS Saint-Étienne.\n\nV červenci 2014 odešel společně s krajanem a spoluhráčem Florianem Thalamym do FK Mladá Boleslav, českého klubu koučovaného trenérem Karlem Jarolímem, který v něm viděl hráče s velkým potenciálem. První soutěžní zápas za Boleslav absolvoval 17. července 2014 ve 2. předkole Evropské ligy UEFA 2014/15 proti bosenskému týmu NK Široki Brijeg (domácí výhra 2:1). Zahrál si i v odvetě v Bosně 24. července, Boleslav vyhrála přesvědčivě 4:0 a postoupila do 3. předkola proti Olympique Lyon. V 1. české lize debutoval 27. července 2014 v utkání proti FC Vysočina Jihlava (výhra 1:0). Celkem odehrál v české nejvyšší lize 4 zápasy, gól nevstřelil.\n\n"}
{"id": "1014698", "url": "https://cs.wikipedia.org/wiki?curid=1014698", "title": "Florian Thalamy", "text": "Florian Thalamy\n\nFlorian Thalamy (* 12. března 1994) je francouzský fotbalový obránce, od července 2014 hráč FK Mladá Boleslav.\n\nVe Francii působil v rezervním týmu klubu AS Saint-Étienne.\n\nV červenci 2014 odešel společně s krajanem a spoluhráčem Florianem Millou do FK Mladá Boleslav, českého klubu koučovaného trenérem Karlem Jarolímem. V 1. české lize debutoval 25. dubna 2015 v utkání proti FC Viktoria Plzeň (výhra 2:1).\n\n"}
{"id": "1014700", "url": "https://cs.wikipedia.org/wiki?curid=1014700", "title": "Inverted", "text": "Inverted\n\nInverted může znamenat:\n\n"}
{"id": "1014701", "url": "https://cs.wikipedia.org/wiki?curid=1014701", "title": "Anna Hazare", "text": "Anna Hazare\n\nKisan Baburao Hazare, známý jako Anna Hazare (* 15. června 1937 Bhingar) je indický sociální aktivista.\n\nStal se známým díky účasti v indickém protikorupčním hnutí posilováním pacifistické metody podle vzoru Mahatmy Gándhího. Hazare držel v dubnu a srpnu 2011 hladovku na protest proti nečinnosti indické vlády v oblasti boje proti korupci. Mezi jeho dřívější aktivity patřila podpora výstavby environmentálně udržitelné obce Ralegan Siddhi, která následně sloužila jako vzorový příklad pro podobné projekty po celé zemi.\n\n"}
{"id": "1014704", "url": "https://cs.wikipedia.org/wiki?curid=1014704", "title": "Bitte Orca", "text": "Bitte Orca\n\nBitte Orca je šesté studiové album americké indierockové hudební skupiny Dirty Projectors. Album vyšlo dne 9. června roku 2009 prostřednictvím hudebního vydavatelství Domino Records a jeho producentem byl zpěvák a kytarista skupiny David Longstreth. Na obalu alba, který byl inspirován obalem třetího alba skupiny \"Slaves' Graves and Ballads\", se nachází fotografie dvou členek skupiny: Amber Coffman a Angel Deradoorian. V žebříčku Billboard 200 se album umístilo na 64. příčce a ke 4. dubnu 2012 se jej prodalo 85 000 kusů.\n\n"}
{"id": "1014705", "url": "https://cs.wikipedia.org/wiki?curid=1014705", "title": "Major League Baseball 2012", "text": "Major League Baseball 2012\n\nSezóna MLB 2012 začala 28. března 2012 a skončila 28. října 2012. Vítězem Světové série se stal po sedmé ve své historii tým San Francisco Giants.\n"}
{"id": "1014706", "url": "https://cs.wikipedia.org/wiki?curid=1014706", "title": "Inverted (švédská hudební skupina)", "text": "Inverted (švédská hudební skupina)\n\nInverted (česky Obrácený) byla švédská metalová kapela založená roku 1991 ve švédském městě Alingsås zpěvákem Joakimem Almgrenem, kytaristy Larsem-Hakanem Svenssonem a Matsem Blombergem, bubeníkem Kristianem Hasselhuhnem a baskytaristou Danem Bengtssonem. Hrála death metal s nádechem blacku, tematika byla satanistická.\n\nV letech 1991–1992 vydala 2 dema. V roce 1994 přišlo na řadu EP s názvem \"Revocation of the Beast\" vydané americkou firmou Wild Rags. První studiové album s názvem \"The Shadowland\" vyšlo roku 1995 pod belgickým vydavatelstvím Shiver Records. V kapele se vyměnila sestava a v roce 1997 bylo vydáno druhé dlouhohrající album \"There Can Be Only One\", opět pod Shiver Records.\n\nKapela zanikla v roce 1998. Joel Andersson a Johan Ohlsson poté založili skupinu Immersed in Blood hrající brutal death metal.\n\nSkladba „Across the lakes of flames“ vyšla na CD kompilaci \"Sometimes... Death is better\" belgického hudebního vydavatelství Shiver Records.\n\nLogo kapely je dobře čitelné, písmena jsou trnitá. Písmeno V svírá obrácený pentagram, v písmenu T je zakomponován obrácený kříž.\n\n\n\n\n\n\n"}
{"id": "1014710", "url": "https://cs.wikipedia.org/wiki?curid=1014710", "title": "Horn of Plenty", "text": "Horn of Plenty\n\nHorn of Plenty je první studiové album americké rockové skupiny Grizzly Bear, které vyšlo dne 9. listopadu roku 2004 prostřednictvím hudebního vydavatelství Kanine Records. Přestože album vyšlo pod hlavičkou skupiny Grizzly Bear, jde de-facto o sólové album jejího zpěváka Edwarda Drostea (z hudebníků, kteří ve skupině později působili, se na albu podílel ještě bubeník Christopher Bear). V roce 2005 vyšlo album složené z remixů písní z této desky, jmenovalo se \"Horn of Plenty (The Remixes)\".\n\n"}
{"id": "1014716", "url": "https://cs.wikipedia.org/wiki?curid=1014716", "title": "Electric (album, Richard Thompson)", "text": "Electric (album, Richard Thompson)\n\nElectric je čtrnácté sólové studiové album britského zpěváka a kytaristy Richarda Thompsona, vydané v únoru roku 2013 u vydavatelství Proper Records (Evropa) a New West Records (Severní Amerika). Jeho nahrávání probíhalo v květnu 2012 v soukromém studiu hudebníka Buddyho Millera, který album rovněž produkoval. Vedle Thompsona se na albu podíleli členové jeho tria: baskytarista Taras Prodaniuk a bubeník Michael Jerome. Na albu se podílela také zpěvačka Alison Krauss, ovšem její hlas byl do písně „The Snow Goose“ Millerem až později. Album se umístilo na šestnácté příčce britské hitparády UK Albums Chart; v americké Billboard 200 se umístilo na 75. místě. Album rovněž vyšlo ve speciální verzi, kam byly doplněny čtyři dříve nevydané písně a tři písně, které již vyšly na předchozích Thompsonových albech.\n\n"}
{"id": "1014717", "url": "https://cs.wikipedia.org/wiki?curid=1014717", "title": "Revocation of the Beast", "text": "Revocation of the Beast\n\nRevocation of the Beast (česky \"Zrušení bestie\") je první a jediné EP švédské death metalové kapely Inverted. Vydáno bylo v roce 1994 americkým hudebním vydavatelstvím Wild Rags. Ačkoli popis na bookletu udává pouze čtyři skladby - na mini CD jich je přítomno pět (čtvrtá se stopáží 1:01 nemá název). Autorem obalu CD je Peter Gustavsson.\n\n\n\n"}
{"id": "1014721", "url": "https://cs.wikipedia.org/wiki?curid=1014721", "title": "Electric", "text": "Electric\n\nElectric může být:\n\n"}
{"id": "1014723", "url": "https://cs.wikipedia.org/wiki?curid=1014723", "title": "Rise Above", "text": "Rise Above\n\nRise Above může být:\n\n"}
{"id": "1014724", "url": "https://cs.wikipedia.org/wiki?curid=1014724", "title": "Ražňany", "text": "Ražňany\n\nRažňany (do roku 1948 Ňaršany) jsou obec na Slovensku v okrese Sabinov v nadmořské výšce 315 m. V roce 2013 zde žilo 1 494 obyvatel. Od okresního města Sabinova jsou vzdáleny 2 km jihozápadně.\n\nPrvní písemná zmínka o obci pochází z roku 1248, kdy se vzpomíná jako součást panství Šarišského hradu.\n\nV obci stojí kostel sv. Demetra z roku 1510, který byl v roce 1540 rozšířen a v letech 1778 a 1908 opravován. Také se zde nachází impozantní budova sýpky z doby kolem roku 1840. Od roku 1952 je v Ražňanech malé letiště, na kterém se pořádají mezinárodní soutěže v létání bezmotorových letadel.\n\nŠtefan Onderčo (19. srpna 1884 Močidľany – 31. března 1937 Ražňany) – slovenský katolický kněz, československý politik a poslanec Národního shromáždění republiky Československé za Hlinkovu slovenskou ľudovou stranu, později za Autonomistický blok. Od roku 1913 byl ražňanským farářem.\n\n"}
{"id": "1014727", "url": "https://cs.wikipedia.org/wiki?curid=1014727", "title": "Kadath", "text": "Kadath\n\nKadath může znamenat:\n\n"}
{"id": "1014729", "url": "https://cs.wikipedia.org/wiki?curid=1014729", "title": "Rise Above (album, Dirty Projectors)", "text": "Rise Above (album, Dirty Projectors)\n\nRise Above je páté studiové album americké rockové skupiny Dirty Projectors, vydané dne 11. září roku 2007 prostřednictvím hudebního vydavatelství Dead Oceans. ALbum produkoval zpěvák a kytarista David Longstreth společně s multiinstrumentalistou Chrisem Taylorem ze skupiny Grizzly Bear. Jde o první album této skupiny, na kterém se podílela zpěvačka a kytaristka Amber Coffman.\n\n"}
{"id": "1014730", "url": "https://cs.wikipedia.org/wiki?curid=1014730", "title": "Kadath (německá hudební skupina)", "text": "Kadath (německá hudební skupina)\n\nKadath je německá grindcore/death metalová kapela založená roku 1992 nejprve pod názvem Catalepsy, záhy změnila název na Kadath (což je bájná hora v tvorbě amerického spisovatele H. P. Lovecrafta). \n\nV roce 1994 vyšlo demo \"Face Your Death\" a o rok později \"Into the Eternal Depths of Sorrow and Desolation\", obě si kapela vydala ve vlastní režii. Po split nahrávce s jinou německou kapelou Immured (1996) následovalo v roce 1997 EP \"Twisted Tales of Gruesome Fates\" a poté ještě jedno splitko, tentokrát s britskou kapelou Evoke. První LP vyšlo o rok později (1998) a dostalo název \"Cruel!\". V roce 2002 spatřila světlo světa druhá dlouhohrající deska nazvaná \"Chasing the Devil\", což je zatím poslední počin této skupiny. \n\nSkladba „An urgent intention for selfdestruction“ vyšla na 3CD kompilaci \"Sometimes... Death is better 2, 3, 4\" belgického hudebního vydavatelství Shiver Records.\n\n\n\n\n\n"}
{"id": "1014732", "url": "https://cs.wikipedia.org/wiki?curid=1014732", "title": "Afinní obal", "text": "Afinní obal\n\nPodobně jako je lineární obal definován pro lineární kombinace jisté množiny vektorů, lze ve vektorových prostorech definovat i obaly vektorů ve vztahu k afinním kombinacím. \n\nMějme formula_1 vektorový prostor a formula_2 sadu vektorů z formula_1. Množinu všech afinních kombinací této sady vektorů nazýváme afinní obal vektorů formula_2 (angl. \"affine span\" či \"affine hull\"). Někdy se afinní obal zmíněných vektorů značí jako formula_5 či formula_6. V matematické symbolice tedy\nkde formula_8\n\nNěkterá tvrzení platná pro lineární obaly a podprostory vektorového prostoru jsou v platnosti i pro afinní obaly, zaměníme-li vektorový podprostor lineární varietou. V následujícím se budeme pohybovat ve vektorovém prostoru formula_1 nad tělesem formula_10.\n\n\n\n\nPodobně jako lineární obaly, i afinní obaly mají názornou geometrickou interpretaci. Přinejmenším uvažujeme-li vektorové prostory aritmetických vektorů, tj. uspořádaných \"n\"-tic reálných (potažmo komplexních) čísel. Pro jednoduchost vezměme trojrozměrný prostor formula_22 nad reálným tělesem. Jeho prvky jsou tedy uspořádané trojice reálných čísel s operacemi definovanými následujícím způsobem\n\nPrvky tohoto prostoru si tedy lze představovat ve \"fyzikálním smyslu\", tj. jako šipky vedoucí z počátku soustavy souřadnic. Sčítání vektorů ve smyslu vyznačeném výše odpovídá skládání šipek. Budeme-li brát po řadě jedno-, dvou- a tříprvkové množiny vektorů, jejich afinní obaly lze interpretovat takto:\nkde formula_28. Vektory formula_24 a formula_25 jsou představovány dvěma body a na jejich afinní kombinaci můžeme nazírat jako na přímku procházející těmito dvěma body. Afinní obal dvou vektorů v formula_26 je tedy přímka procházející těmito vektory. Rozdíl oproti lineárnímu obalu je v tom, že zatímco lineární obal jednoho nenulového vektoru je přímka procházejí počátkem a tímto vektorem, afinní obal jednoho vektoru je pouze tento vektor sám. Abychom dostali přímku, potřebujeme u afinních obalů vektory dva, oproti lineárnímu obalu ale tato přímka již nemusí procházet počátkem.\n\nZ předchozí diskuze je tedy patrné, že geometrický objekt coby afinní obal daného počtu vektorů má o jednu dimenzi méně, než geometrický objekt vzniklý z těchže vektorů pomocí lineárního obalu.\n\nMějme množinu vektorů formula_2 z vektorového prostoru formula_1. V oddíle Geometrická interpretace jsme viděli, že na afinní obaly vektorů lze nazírat jako na geometrické objekty o dané dimenzi, která je o jedničku nižší než odpovídající geometrický objekt vzniklý z týchž vektorů pomocí lineárního obalu. Dimenzi afinního obalu zmíněných vektorů říkáme afinní hodnost souboru formula_2. \n\nPodobně jako v případě lineárních kombinací, kdy lze definovat lineární nezávislost, můžeme i v případě afinních kombinací definovat afinní (ne)závislost. Řekneme, že soubor formula_2 je afinně nezávislý, právě když je jeho afinní hodnost rovna číslu formula_37 Pokud je jeho afinní hodnost ostře menší než formula_38, tak říkáme, že je afinně závislý. Označíme-li afinní hodnost souboru vektorů jako formula_39, pak můžeme psát, že soubor vektorů je afinně nezávislý, právě když\na afinně závislý, právě když\nZ definice je ihned patrné, že množina obsahující pouze jediný vektor je vždy afinně nezávislá.\n\nProtože se častěji pracuje s lineární nezávislostí, je užitečné najít vztah této a afinní nezávislosti. K tomu se hodí následující tvrzení:\nMějme soubor vektorů formula_2 z vektorového prostoru formula_1 pro formula_44. Dále nechť formula_45 je libovolně, ale pevně, zvolený index. Pak platí\n\n\n"}
{"id": "1014736", "url": "https://cs.wikipedia.org/wiki?curid=1014736", "title": "Inger Millerová", "text": "Inger Millerová\n\nInger Miller, přechýleně Inger Millerová (* 12. června 1972 Los Angeles, Kalifornie) je bývalá americká atletka, sprinterka, mistryně světa v běhu na 200 metrů z roku 1999.\n\nIndividuální úspěchy dosáhla zejména na trati 200 metrů – skončila čtvrtá na olympiádě v Atlantě v roce 1996 a zvítězila na mistrovství světa v roce 1999. Další medaile na mezinárodních soutěžích získala jako členka štafety USA na 4×100 metrů – zlato z olympiády v Atlantě v roce 1996 a na světovém šampionátu v Athénách o rok později a stříbro z mistrovství světa v roce 2003.\nNavázala tak na sportovní úspěchy svého otce, kterým byl Lennox Miller, držitel stříbrné (z roku 1968) a bronzové (z roku 1972) olympijské medaile z běhu na 100 metrů.\n"}
{"id": "1014737", "url": "https://cs.wikipedia.org/wiki?curid=1014737", "title": "DGH", "text": "DGH\n\nKombinace písmen D, G a H může mít více významů:\n\n\n"}
{"id": "1014738", "url": "https://cs.wikipedia.org/wiki?curid=1014738", "title": "Kruhochvost štítnatý", "text": "Kruhochvost štítnatý\n\nKruhochvost štítnatý (\"Cordylus cataphractus\") je ještěr žijící v pouštních oblastech jižní Afriky.\n\nKruhochvost štítnatý žije v pouštních oblastech západního pobřeží jižní Afriky. Obývá skalnaté oblasti, kde se skrývá ve skalních puklinách. Tvoří skupiny o 2-60 jedincích, složené obvykle z jednoho samce, několika samic a mláďat různého stáří. Ve větších skupinách se může vyskytovat více dospělých samců.\n\nSvým atraktivním vzhledem a možností snadného chycení patří mezi ohrožené druhy.\n\nKruhochvost štítnatý je malý ještěr, se žlutohnědým zbarvením celého těla. Kolem tlamy má skvrny tmavé barvy. Samci kruhochvosta bývají mírně větší než samice, mívají zejména větší hlavu a delší ocas (pohlavní dimorfismus). Velikost těla bývá u samce až 12,5 cm, u samic 11,6 cm.\n\nCelé tělo je pokryto ostny, včetně ocasu. Ostny na těle vyniknou především při obranném reflexu, kdy se stočí do klubíčka.\n\nKruhochvost štítnatý je hmyzožravec, živí se především termity a dalším hmyzem, pokud má příležitost uloví nějakého malého hlodavce.\n\nSamci jsou silně teritoriální a proto jsou menší skupiny tvořeny jen jedním samcem a větším počtem samic. Kruhochvost je vejcoživorodý ještěr, samice tedy rodí živá mláďata, která se vyvíjela v těle matky. Samice obvykle rodí pouze jedno mládě.\n\nKrutochvosta chrání ostny, kterými má pokryto celé tělo. V případě nebezpečí se stočí do klubíčka a chytne si do tlamy ocas, čímž si chrání měkké břicho. Stočením do klubíčka navíc více vyniknou jeho ostny.\n\nPodobně jako jiní ještěři má kruhochvost schopnost autotomie a je tedy schopen uvolnit svůj ocas.\n\n"}
{"id": "1014739", "url": "https://cs.wikipedia.org/wiki?curid=1014739", "title": "Karl Khuen-Belasi", "text": "Karl Khuen-Belasi\n\nJUDr. Karl Khuen-Belasi (celým jménem s titulem \"Karel Bedřich Maria hrabě Khuen-Belasi\", \"Karl Friedrich Maria Graf Khuen-Belasi\"; 6. března 1879 Hrušovany nad Jevišovkou – 30. června 1963 Bolzano) byl rakouský šlechtic a politik, poslanec Moravského zemského sněmu.\n\nNarodil se Eduardu von Khuen-Belasi a jeho ženě Emanuele, rozené Kammel von Hardegg, díky níž Eduard získal velkostatek v Hrušovanech nad Jevišovkou. Navštěvoval národní školu v Hrušovanech, pak v letech 1888–1896 gymnázium v Theresianu. V letech 1896-1905, kdy získal doktorát, studoval práva na Vídeňské univerzitě. Studium přerušil v letech 1898-1899 kvůli výkonu vojenské služby. Získal hodnost poručíka.\n\nV letech 1905-1906 působil na okresním hejtmanství v Děčíně, pak na místodržitelství v Praze. V roce 1908 ze státní služby odešel a nastoupil jako hospitant do c. k. finančního ústavu pro obchod a živnost ve Vídni, o tři roky později se stal jeho správním radou. U příležitosti nástupu do ústavu absolvoval kurz účetnictví. V roce 1909 působil v cukrovaru ve Skutči. V dalším roce navštěvoval vídeňskou vysokou zemědělskou školu a převzal vedení hrušovanského velkostatku. V roce 1912 se stal členem správní rady cukrovaru v Hrušovanech, zároveň byl i prezidentem akciové společnosti, která jej provozovala.\n\nV roce 1910 byl v doplňovacích volbách zvolen poslancem Moravského zemského sněmu ve II. sboru velkostatkářské kurie. Mandát obhájil v zemských volbách v roce 1913. Na sněmu nebyl příliš aktivní. Měl blízko ke Straně ústavověrného velkostatku.\n\nSympatizoval s hnutím Sudetských Němců v Československu. Zprostředkoval komunikaci Konrada Henleina s představiteli britské diplomacie. Po druhé světové válce byl uvězněn. Konec života strávil v Jižním Tyrolsku.\n\nByl znám také jako sběratel umění. Častým hostem jeho zámku byl historik umění Max Dvořák, jenž tam také zemřel.\n\nDne 12. února 1924 se v Budapešti oženil se Sarou Norou Karolou von Lützow. O rok později se jim narodil jediný syn Johann.\n"}
{"id": "1014742", "url": "https://cs.wikipedia.org/wiki?curid=1014742", "title": "Světlana Vladimirskaja", "text": "Světlana Vladimirskaja\n\nSvětlana Valerievna Vladimirskaja () (nar. 15. prosince 1968) je bývalá ruská zpěvačka původem z Ljubercy, sousedícího s Moskvou.\n\nHudební vzdělání získala na konzervatoři Moskevské školy múzických umění Říjnové revoluce v oboru dirigenta pěveckého sboru, ale tomuto oboru se nevěnovala. Místo toho v roce 1990 vstoupila do kapely Kleopatra jako zpěvačka.\n\nSvou sólovou kariéru popové zpěvačky odstartovala v roce 1992, když se setkala s hudebním producentem Markem Bolším, jenž před tím objevil několik dalších slavných ruských zpěváků a zpěvaček, za kterého se později provdala. Na začátku se proslavila hitem \"Malčik moj\" (česky: Můj chlapeček) a v roce 1994 vyhrála ruskou anketu Zpěvačka roku (\"певице года\") a o další léto později se zařadila do špičky ruského šoubyznysu.\n\nPřestože měla všechno, slávu i pozornost veřejnosti a spoustu fanoušků, všeho náhle zanechala v roce 1998, když bez vysvětlení utekla z civilizace z Moskvy i se svým mužem žít prostý život až do malé vesnice Čeremšanky v Krasnojarském kraji na Sibiři. Reportérům z televize První kanál svůj krok později vysvětlila tak, že vstoupila do sibiřské občiny Sergeje Anatoljeviče Toropa, přezdívaného Vissarion, jenž vede vlastní sektu o zhruba 10 000 členech a tvrdí, že je on sám novou inkarnací Ježíše. Zde se také podruhé vdala a prakticky ukončila svou pěveckou kariéru. V šoubyznysu definitivně skončila v roce 2004, když dokončila tvorbu svého posledního alba Vesna, jež vyšlo o rok později, sedm let od jejího úprku na Sibiř. Přesto se v roce 2008 objevila v Moskvě jako soutěžící v pěvecké soutěžiSuperstar. Zde oprášila své staré hity, ovšem kvůli desetileté absenci na poli šoubyznysu a jejímu členství ve Vissarionově sektě se její představení nesetkalo s úspěchem ani pochopením.\n\nS prvním manželem, producentem Markem Bolším, má tři dcery Mašu, Nasťu a Dašu, s druhým manželem, malířem Jevgenijem Kornilcovem, má syna Artura.\n\n\n\n\n\n\n\n"}
{"id": "1014745", "url": "https://cs.wikipedia.org/wiki?curid=1014745", "title": "Kvelertak", "text": "Kvelertak\n\nKvelertak je norská heavy metalová skupina založená roku 2007 ve Stavangeru. Skládá se ze šesti členů, jimiž jsou zpěvák Ivar Nikolaisen, kytaristé Vidar Landa, Bjarte Lund Rolland a Maciek Ofstad, baskytarista Marvin Nygaard a bubeník Håvard Takle Ohr. Hudba skupiny je ovlivněna zejména žánry rock and roll, black metal a punk rock, texty písní jsou psány v norštině.\n\nPrvní album skupiny, \"Kvelertak\", bylo vydáno v červnu roku 2010 a v rámci Norska se prodalo více než 15 000 jeho kopií.\nDruhé album, \"Meir\", vyšlo v březnu roku 2013, třetí album, \"Nattesferd\", pak v květnu 2016. Čtvrté album pod názvem \"Splid\" vyšlo v únoru 2020.\n\nSkupina vznikla v roce 2007 ve Stavangeru, ještě tentýž rok pak vytvořila demonahrávku \"Westcoast Holocaust\" o deseti písních.\nSvé první album, \"Kvelertak\", skupina vydala 21. června 2010 prostřednictvím norského vydavatelství Indie Recordings.\n15. března 2011 se album dočkalo vydání i v Severní Americe (vydavatelství The End Records), tato verze byla doplněna o šest bonusových nahrávek. V Norsku získalo album ocenění Zlatá deska za prodej více než 15 000 kopií.\n\nV březnu roku 2011 získala skupina dvojnásobné domácí hudební ocenění Spellemannprisen v kategoriích „Nejlepší nováček“ a „Nejlepší rocková skupina“.\nPíseň Mjød, vydaná jako první singl z tohoto alba, byla použita jako hudební podklad závěrečných titulků ve filmu Lovec trolů.\n\nDruhé studiové album, nazvané \"Meir\", bylo vydáno 25. března 2013 (v USA 26. března), ve Skandinávii prostřednictvím Sony Music Scandinavia, ve zbytku světa pak prostřednictvím Roadrunner Records, vinylovou verzi zajistilo vydavatelství Indie Recordings. Skupina za toto album získala další ocenění Spellemannprisen, a to v kategorii „Metal“.\n\n\n\n\n\n\n"}
{"id": "1014746", "url": "https://cs.wikipedia.org/wiki?curid=1014746", "title": "Šarišské Dravce", "text": "Šarišské Dravce\n\nŠarišské Dravce ( ) jsou obec na Slovensku v okrese Sabinov. V roce 2013 zde žilo 1 253 obyvatel. První písemná zmínka o obci pochází z roku 1295. V obci stojí gotický kostel svaté Kateřiny Alexandrijské a renesanční zámeček.\n\n"}
{"id": "1014748", "url": "https://cs.wikipedia.org/wiki?curid=1014748", "title": "Filip Hlúpik", "text": "Filip Hlúpik\n\nFilip Hlúpik (* 30. dubna 1991, Uherské Hradiště) je český fotbalový záložník, od února 2018 hráč českého prvoligového klubu 1.FK Příbram.\n\nHlúpik je odchovancem 1. FC Slovácko, kde působil v mládežnické akademii. V A-týmu Slovácka se poprvé představil v jarní části sezony 2009/10.\nV únoru podepsal smlouvu do léta 2017 s opcí na prodloužení s bulharským prvoligovým klubem PFK Černo More Varna.\n\nV srpnu 2017 podepsal smlouvu s finským týmem IFK Mariehamn. Ve finském prvoligovém týmu vydržel pouze do února následujícího roku, poté podepsal smlouvu s 1. FK Příbram. V sezoně 2017/2018 s Příbramí postoupil do 1 ligy.\n\nFilip Hlúpik reprezentoval Českou republiku v kategoriích U18 a U20.\n\n"}
{"id": "1014750", "url": "https://cs.wikipedia.org/wiki?curid=1014750", "title": "Torysa (okres Sabinov)", "text": "Torysa (okres Sabinov)\n\nTorysa je obec na Slovensku v okrese Sabinov. V roce 2013 zde žilo 1 527 obyvatel. První písemná zmínka o obci pochází z roku 1265.\n\nStřed obce se nachází v nadmořské výšce 420 m. Podél jižního okraje protéká říčka Torysa, podél severního okraje prochází státní silnice č. 68.\n\nNa okraji obce stojí kostel Nejsvětějšího srdce Ježíšova.\n\n"}
{"id": "1014751", "url": "https://cs.wikipedia.org/wiki?curid=1014751", "title": "Live to Tell", "text": "Live to Tell\n\n„Live to Tell“ je popová balada americké zpěvačky a skladatelky Madonny. Původně ji zkomponoval Patrick Leonard pro soundtrack k filmu \"Oheň s ohněm\". Píseň představil Madonně, která se ji rozhodla použít pro kriminální drama \"Na dosah\", v němž hlavní postavu ztvárnil její tehdejší manžel Sean Penn. Producenty singlu se stali Leonard s Madonnou, na jejímž třetím studiovém albu \"True Blue\", vydaném v polovině roku 1986, se objevil. V remixové úpravě byl uvolněn nejdříve v roce 1990 na kompilační desce \"The Immaculate Collection\", následně opět v původním znění na kompilaci romantických balad \"Something to Remember\" z roku 1990, a konečně také na třetím kompilačním výběru nazvaném \"Celebration\" v září 2009.\n\nNa instrumentaci skladby se podílejí kytary, klávesy, bicí nástroje a syntezátor. Text se zabývá tématy klamání, nedůvěry a dětských úskalí. Jeho autorka Madonna v rozhovoru uvedla, že pojednává také o potřebě být silný, když při psaní myslela na svůj vztah k rodičům. Videoklip režírovaný Jamesem Foleym představuje zpěvačku poprvé v nové image – s uhlazenějším vzhledem, vlnitými blond loknami spadajícími na ramena, v konzervativním oděvu a s decentním make-upem. Barevné tónování blond odstínu bylo inspirováno Marilyn Monroe.\n\nPíseň byla vydána ve formě debutového singlu třetího alba v březnu 1986 a zaznamenala komerční úspěch. Stala se třetím Madonniným „číslem jedna“ v hitparádě \"Billboard\" Hot 100 a jako první její šlágr také vystoupala na vrchol žebříčku Adult Contemporary. Recenze hudebních kritiků byly všeobecně kladné, když skladbu často charakterizovaly jako nejlepší baladu její kariéry. Kontroverzním se stalo provedení během turné Confessions Tour v roce 2006, při němž měla Madonna na hlavě trnovou korunu zatímco zpívala na velkém stoupajícím kříži ze skla. Duchovní vůdcové vystoupení na římském Olympijském stadionu odsoudili jako akt nepřátelství k římskokatolické církvi.\n\nPo skončení Madonnina koncertního turné nazvaného The Virgin Tour v červnu 1985, zpěvačka požádala producenty Patricka Leonarda a Stephena Braye, zdali by s ní nesložili několik skladeb na plánované třetí studiové album \"True Blue\" (1986). Píseň „Live to Tell“ byla původně vytvořena Leonardem na soundtrack romantického filmu \"Oheň s ohněm\" společnosti Paramount Pictures. Leonard k procesu zrodu díla uvedl: „\"Moji manažeři zastupovali také hocha, který ten film režíroval; jednalo se o jeho debut. Část snímku jsem viděl a měl k dispozici scénář. Tak jsem složil ústřední motiv a řekl: 'Co kdybych oslovil Madonnu, aby k tomu napsala slova?\"'“.\n\nStudio Paramount však titulní skladbu odmítlo, když se domnívalo, že Leonard není schopen zkomponovat hudbu k celému filmu. Zamítavá reakce přišla poté, co již skladbu představil Madonně. Ta se ji rozhodla použít pro nové kriminální drama \"Na dosah\", kde hlavní roli získal její tehdejší manžel Sean Penn. K hudbě okamžitě dopsala text a demoverze byla nahrána na magnetofonovou kazetu. Píseň následně prezentovala režiséru Jamesi Foleymu, jenž se po jejím poslechu rozhodl Leonarda angažovat jako skladatele pro celou filmovou hudbu, a to z podnětu zpěvačky.\n\nVe chvíli, kdy Sean Penn zavolal Leonarda z Foleyho domova, pracoval skladatel na přepisu notového zápisu k albu \"Bad\" od Michaela Jacksona. Penn mu oznámil, že podle Madonnina návrhu by měl vytvořit hudbu ke snímku \"Na dosah\", a také se dotázal, koho původně zvažoval jako zpěváka titulní písně. Ačkoli Leonard při psaní hudby nejdříve zamýšlel obsadit mužský hlas, následně se rozhodl pro interpretaci Madonny. Později k jejímu projevu uvedl: „\"Bylo to tak nevinné a bázlivé. Jakoby prosté, tak syrové jak to jen může být, což je také část, která tomu všemu dala šarm\".“\n\n„Live to Tell“ je popová balada instrumentálně doprovázená klávesami, syntezátorem, funkovou kytarou a směsí umělých a skutečných zvuků bicích nástrojů. Podle partitury notového zápisu zveřejněného na Musicnotes.com nakladatelstvím Alfred Publishing, je skladba zapsána v klíči F dur ve středním tempu se 112 údery za minutu. Píseň začíná instrumentálním úvodem syntezátoru za použití basového pedálu na d moll.\n\nHlasové rozpětí Madonny dosahuje šířky dvou oktáv od G do G. Během zahájení zpěvu první sloky, přechází basový pedál do C dur, následně se během refrénu vrací na F a v průběhu jeho zakončení se mění v d moll. Tato posloupnost se opakuje v průběhu druhé sloky a refrénu, který je náhle přerušen utichnutím hlasu s podkladem slabého zvuku syntezátoru, hrajícího v d moll. Zpěvačka pokračuje slovy: „\"If I ran away, I'd never have the strength… ,\"“ v kontrastu k předchozí části, mezí tóny kláves D a F, a zakončuje návratem k refrénu, jenž se opakuje do vymizení (fade-out).\n\nText skladby vykresluje spletitost klamání a nedůvěry. Naznačuje také šrámy dětské duše a obsahuje mimořádný emocionální náboj. Podle knihy \"The Heart of Rock & Soul\" z pera hudebního kritika Davea Marshe představuje archetypální vzor pro skladby typu „Live to Tell“ píseň kapely The Platters nazvaná „The Great Pretender“. V rozhovoru o psaní textu Madonna uvedla: „\"Přemítala jsem nad mým vztahem k rodičům a pokračujícím lhaním. Ta píseň je o tom být silný, a tázání se, jestli dokážete být tak silní, že nakonec přežijete\"“.\n\nSkladba byla hudebními recenzenty všeobecně dobře přijata.\n\nV hodnocení alba \"True Blue\" ji Stephen Thomas Erlewine z Allmusic nazval „\"báječnou baladou, která přepisuje pravidla současného crossoveru adult contemporary\"“. Jim Farber píšící pro \"Entertainment Weekly\" píseň označil za „\"její nejlepší baladu k danému datu\"“. Žurnalista David Browne ze stejného časopisu v recenzi kompilačního alba \"The Immaculate Collection\" hit definoval jako „\"jeden z malá jejích úspěšných zásahů být tvůrkyní balad\"“. Alfred Soto z periodika \"Stylus Magazine\" napsal, že „\"poskládání slov textu zůstává od ní tím nejlepším\"“, a její zpěv „\"kypí rozmanitostí životních útrap, jež nikdy neodmítala sdílet\"“.\n\nSal Cinquemani ve \"Slant Magazine\" o písni pronesl, že „\"přepsala pravidla toho, jaký byl dosud očekávaný zvuk popové skladby\"“. Edna Gundersenová z deníku \"USA Today\" pak konstatovala, že se jedná o „\"náladovou srdcervoucí píseň, snad její nejlepší vůbec\"“.\n\nAdam Sexton, autor knihy \"Desperately Seeking Madonna: In Search of the Meaning of the World's Most Famous Woman\", považoval „Live to Tell“ za provokativního souputníka druhého singlu alba „Papa Don't Preach“, a dodal: „\"Madonna vhodně odměřila utlumenost navzdory nutkání si postěžovat.\"“ Sexton také ocenil produkci a sdělil: „\"Samotná hudba vsugerovává hrozící zkázu, což je fakt, který ji činí více vtíravou.\"“ Allen Metz a Carol Bensonová, kteří napsali knihu \"The Madonna Companion: Two Decades of Commentary\", uvedli že skladba rozšířila hudební obzory interpretky a stala se působivou výpovědí, jíž Madonna zazpívala s dojemným přesvědčením. J. Randy Taraborrelli, který publikoval životopis \"Madonna: An Intimate Biography\", byl s písní spokojen, když v ní viděl nosný prvek jejího růstu. Erica Wexlerová z časopisu \"Spin\" ji pak charakterizovala jako „\"temnou a náladovou, s těžko pochopitelným a vzrušujícím tajemstvím. V tomto rozbředlém příběhu ztracené nevinnosti, Madonna zvěstuje značně teatrálně vytracený fatalismus. Její křehký hlas touží po útěše a zahojení, když zpívá: 'Will it grow cold? The secret that I hide, Will I grow old?\"“ (Zchladne to? To tajemství co skrývám, a zestárnu?) Magazín \"Rolling Stone\" označil hit za „\"tak pronikavý jako melancholický\"“, a konstatoval že se jedná „\"pravděpodobně o nejkrásnější a nejvýraznější baladu [Madonny].\"“\n\nVe Spojených státech byl singl „Live to Tell“ vydán v 26. března 1986. Do hitparády \"Billboard\" Hot 100 vstoupil na 49. pozici a vrcholu dosáhl po osmi dalších týdnech, kdy mu patřilo 1. místo. Stal se tak třetím singlem Madonny, jenž kraloval americkým žebříčkům a po „Crazy for You“ jejím druhým, jenž zazněl na filmovém plátnu. V rámci crossoverové profilace hudebních hodnocení zaznamenal úspěch, když na tři týdny opanoval také čelo hitparády Adult Contemporary a na Hot Dance Singles Sales mu nejvýše patřila třetí příčka. V Kanadě skladba debutovala během dubna 1986 na 79. pozici singlového žebříčku časopisu \"RPM\". Prvního místa dosáhla o dva týdny poté v květnovém vydání. V této soutěži strávila celkem 23 týdnů a v konečném celoročním umístění 1986 jí na \"RPM\" patřila druhá příčka.\n\nVe Spojeném království byl singl vydán 21. dubna 1986. Již následující týden se při svém debutovém hodnocení v UK Singles Chart propracoval do elitní desítky, nejvýše pak figuroval na druhé pozici a celkově v soutěži pobyl 13 týdnů. První místo mu nedovolil obsadit rakouský hudebník Falco, jehož hit „Rock Me Amadeus“ hitparádě kraloval. Skladba Live to Tell získala v květnu 1986 stříbrnou certifikaci od British Phonographic Industry za prodej 200 000 nahrávek na britském území. Podle oficiálních statistik – Official Charts Company, se jej ve Velké Británii úhrnem prodalo na 280 000 kopií.\n\nV kontinentální Evropě se singl probojoval do čela žebříčku Eurochart Hot 100, kde strávil dva týdny, a vévodil také italské singlové hitparádě. Příčky v první desítce obsadil v Belgii, Francii, Irsku, Nizozemsku, Norsku a Švýcarsku. Další stříbrnou certifikaci za 250 000 prodaných nosičů obdržel od francouzského syndikátu fonografického průmyslu Syndicat National de l'Édition Phonographique.\n\nV prosinci 1985 se Madonna objevila ve filmu \"Šanghajské překvapení\" jako misionářka Gloria Tatlocková, v němž měl její účes světlejší tónování. Inspirací se stal styl amerického sexuálního symbolu Marilyn Monroe. Tento vzhled si pak ponechala i pro videoklip skladby „Live to Tell“. Použitý make-up v ní byl světlý a subtilní. Zvlněné lokny blond vlasů spadaly zpěvačce na úroveň ramen. Šaty sestávaly z jednoduchého květinového vzoru a byly inspirovány třicátými léty 20. století. V rozhovoru s hudebním kritikem Stephenem Holdenem z deníku \"The New York Times\", zhodnotila svůj nový vzhled slovy:\n\nFoley režíroval jak drama \"Na dosah\" tak i videoklip. David Naylor se Sharon Oreckovou měli na starost produkci. Video sloužilo pro reklamní veřejnou propagaci snímku, když obsahovalo krátké ukázky scén s naznačeným střetem pocitů mladíka v podání Seana Penna.\n\nLokace děje filmu byly v klipu odděleny od záběrů zpívající Madonny, která se nacházela v potemnělém studiu. Na rozdíl od předchozích videí, zpěvačka ztvárnila úlohu vypravěčky, která písní připojovala komentáře k příběhu, když se zjevovala v záběrech nesouvisejících s probíhajícím dějem. Objevovala se, aby se přimlouvala za postavu, a přímo vyjevovala její problémy, jak to činil antický chór v klasických tragédiích.\n\nMadonna poprvé skladbu uvedla na benefičním koncertu odehrávajícím se v newyorské hale Madison Square Garden, jenž měl za cíl získat finanční prostředky na lékařský výzkum nemoci AIDS. Píseň věnovala svému kamarádovi, umělci Michaelu Burgoynemu.\n\nCelkově píseň zařadila do programu třech světových turné. Poprvé se tak stalo v roce 1987 během koncertní šňůry Who's That Girl World Tour, kdy part odzpívala staticky stojící a klečící ve světle bodového reflektoru. S účesem stále ve stylu Marylin Monroe měla černý korzet s ramínky a zlatým lemováním, navržený Marlene Stewartovou. Na košíčkách byly třásně zasazené do zlatého kování. Filmotéka obsahuje dvě různá vystoupení turné. Prvním se stalo koncertní představení z 22. června 1987 nazvané \"Who's That Girl – Live in Japan\", jež bylo nasnímáno v Tokiu. Druhým je pak turínský záznam pod jménem \"Ciao, Italia! – Live from Italy\" ze 4. září 1987.\n\nO tři roky později hit „Live to Tell“ představila během Blond Ambition World Tour. Při vystoupení navodila představu katolických obrazů. Oděna do černého kaftanu s neonovým krucifixem zpívala na zpovědním klekátku v kulisách římských sloupů a velkých votivních svící. Pro videotéku byly zachyceny opět dva záznamy. Prvním se stal jokohamský koncert z 27. dubna 1990 nazvaný \"Blond Ambition – Japan Tour 90\" a druhé vystoupení, pojmenované \"Live! – Blond Ambition World Tour 90\", vzniklo 5. srpna 1990 v jihofrancouzském Nice.\n\nProvedení písně během turné Confessions Tour, v roce 2006, vyvolalo kontroverzi. Kostým tvořila červená blůza, sametové kalhoty a na hlavě posazená trnová koruna. S rozpaženýma rukama byla zavěšena do velkého skleněného kříže, který se zdvihal z horizontální do vertikální polohy. Během vystoupení na zadní velké obrazovce přirůstalo číslo až k hranici 12 000 000, doprovázené fotografiemi afrických dětí. Číslo znázorňovalo přibližný počet osiřelých dětí v důsledku pandemie HIV/AIDS v Africe.\n\nDüsseldorfaký státní zástupce Madonně pohrozil žalobou za rouhání se. Ruská pravoslavná církev a Federace židovských komunit v Rusku charakterizovaly vystoupení jako amorální a naléhaly na své členy, aby bojkotovali nadcházející koncert v Moskvě.\n\nVystoupení na římském Olympijském stadionu, ležícím v těsné blízkosti Vatikánu, bylo duchovními vůdci odsouzeno jako akt nepřátelství k římskokatolické církvi. Italský kardinál Ersilio Tonini jej nazval „\"rouhačským protestem vůči víře\"“ a dodal, že se jednalo o „\"znesvěcení kříže\"“. Vyzval také k exkomunikaci Madonny. Duchovní Manfredo Leone koncert charakterizoval zkratkou „\"neuctivý, nevkusný a provokativní\"“. Vystoupení zkritizovali i muslimští a židovští lídři. Prezident italské muslimské ligy Mario Scialoja uvedl: „\"Myslím, že její nápad představuje nejhorší vkus, udělala by lépe, kdyby se vrátila domů.\"“ Mluvčí židovské komunity v Římě Riccardo Pacifici prohlásil: „\"Je to nezdvořilý čin, a navíc o to horší, že se uskutečňuje v Římě.\"“\n\nV České republice proběhly dva pražské koncerty Confessions Tour 6. a 7. září 2006, které doprovázely nesouhlasná stanoviska českých duchovních v čele s kardinálem Miloslavem Vlkem, jenž vystoupení označil „\"za nepřijatelnou urážku náboženského cítění a věřících.\"“ Také dodal, že zpěvačka „\"zesměšňuje křesťanskou víru a zneužívá křesťanský symbol kříže.\"“ Obě vystoupení v Sazka Areně zlomila stávající rekord návštěvnosti, když premiérové vidělo 17 798 diváků a druhé 18 628 návštěvníků, včetně Václava Havla. První televizní stanicí, která nabídla záznam turné, se stala americká NBC. Scéna „ukřižování“ však byla z přenosu vystřižena pro obavy negativních reakcí křesťanů a možných problémů se zadavateli reklamy.\n\nKe kontroverzi Madonna vydala oficiální prohlášení skrze hudební vydavatelství Warner Music, jehož součástí byl text:\nSkladba „Live to Tell“ byla opakovaně nazpívána dalšími umělci.\n\nV roce 1992 vytvořil coververzi americký kytarista Bill Frisell a zařadil ji na čtvrté album \"Have a Little Faith\". Skrze umělecké jméno Blonde Ambition byl v únoru 1998 vydán taneční singl, který nabídl šest různých zremixovaných hi-NRG verzí. Italská zpěvačka Lucrezia představila taneční verzi v rychlejším tempu, jež byla zremixována Davidem Moralesem. Píseň vystoupala na druhou pozici žebříčku \"Billboard\" Hot Dance Club Play, na níž se udržela dva týdny. Skladba byla zařazena také na album \"Logic Pride, Vol. 4\", vydané roku 2001. Kanadská jazzová interpretka Carol Welsmanová nazpívala v roce 2007 další coververzi na eponymní desku \"Carol Welsman\".\n\nNovovlnná kapela Berlin nahrála skladbu ve vlastním provedení na albu \"Virgin Voices: A Tribute to Madonna, Vol. 1\", uvolněném roku 1999. Zpěvačka skupiny Terri Nunn v rozhovoru pro CNN uvedla, že vzdání holdu Madonně bylo zapotřebí, protože „\"ovlivnila spoustu lidí\"“. Mezi další coververze se postupně zařadila nahrávka Semi Mooreové na tributovém albu \"The Material Girl: A Tribute to Madonna\", vydaném roku 2000, instrumentální provedení z roku 2002 na desce \"The String Quartet Tribute to Madonna\", folková úprava od kalifornského bandu Winter Flowers pro desku folkařů na počest Madonny, vydanou roku 2007, s titulem \"Through the Wilderness\", a konečně hi-NRG verze Melissy Tottenové na její desce \"Forever Madonna\", uvolněné v roce 2008.\n\nV americkém televizním sériálu \"Odložené případy\", tematicky zaměřeném na policejní vyšetřování, se píseň objevila v závěru čtvrtého dílu úvodní řady „Pobožní lidé“.\n\n\n\n"}
{"id": "1014753", "url": "https://cs.wikipedia.org/wiki?curid=1014753", "title": "Surfaři", "text": "Surfaři\n\nSurfaři (\"Shelter\", tj. \"Úkryt\") je americký hraný film z roku 2007, který režíroval Jonah Markowitz podle vlastního scénáře. Snímek v ČR vyšel na DVD v roce 2011.\n\nZach bydlí v San Pedru v Kalifornii a věnuje se malování. Chtěl by studovat na umělecké škole, ovšem musí se starat o svou rodinu, kterou tvoří nemocný otec, sestra Jeanne a její pětiletý syn Cody. Ve volném čase vedle malování surfaří se svým nejlepším kamarádem Gabem a chodí se svou dívkou Tori.\n\nJednoho dne se z Los Angeles vrátí na pár týdnů Gabeův starší bratr Shaun a Zach s ním tráví více času. Shaun podporuje Zacha v jeho snu získat stipendium na umělecké škole. Jejich kamarádský vztah se pomalu mění v milostný poměr. Jeanne varuje Zacha, že Shaun je gay a nelíbí se jí, že její syn Cody je v častém kontaktu se Shaunem. Zach se dostane postupně do sporu se svou sestrou, Zachem i přítelkyní Tori. Zach je přijat na uměleckou školu, v té době mu Jeanne oznámí, že získala dobrou práci v Portlandu, ale nemůže vzít syna s sebou. Zach jí řekne o svém vztahu se Shaunem a o přijetí na školu. Jeanne odjíždí a Zach se Shaunem se budou starat o Codyho.\n\n"}
{"id": "1014755", "url": "https://cs.wikipedia.org/wiki?curid=1014755", "title": "Youtuber", "text": "Youtuber\n\nYoutuber je osoba, která na internetovém serveru YouTube aktivně nahrává videa. Pro významné youtubery s mnoha fanoušky je tato platforma díky příjmům z reklamy i živností. V současnosti se trend youtuberů rozšiřuje na úkor tradičních médií jako například televize.\n\nYoutubeři nejsou klasickými celospolečenskými celebritami, ale na svou cílovou skupinu mívají větší vliv než celebrity z tradičních médií, mezi mladistvými jsou často také mnohem populárnější. Dle diplomové práce Jakuba Sedláčka z Filozofické fakulty UK tuto skutečnost ovlivňují čtyři hlavní faktory: familiárnost, autenticita, spřízněnost a informační hodnota. Podle studie společnosti TNS Aisa byl YouTube v roce 2014 nejsledovanějším médiem ve věkové kategorii do 35 let.\n\nYoutubery můžeme dělit podle typů a žánrů jejich videí například na:\nYoutubeři vystupují na vlastních festivalech jako je americký Vidcon nebo český Utubering či 4Fans. Pro náhodnější setkání s fanoušky dělají tzv. meetupy. Podle úrovně tvorby a počtu fanoušků získávají ocenění v soutěžích Czech Blog Awards či Utubering Awards. Mívají agentury, které je zastupují, v Česku například GetBoost či Tubrr.\n\nÚspěšní youtubeři, kteří mají dostatek odběratelů a hodin sledování jejich videí za poslední rok, dle pravidel více než tisíc odběratelů a 4000 hodin, mohou na svých videích vydělávat. V nastavení svého kanálu zapnou zobrazování reklam ve svých videích („zpeněžení“), každé zobrazení těchto reklam následně přináší určitou finanční částku, odvíjenou dle několika faktorů, jako např. druhu reklam nebo zemi původu. Společnost TubeMogul ve své studii z roku 2010 zjistila, že v roce 2009 si tímto způsobem vydělalo zhruba 10 youtuberů více než 100 tisíc dolarů ročně.\n\nYoutubeři se používají kvůli své široké, především mladé komunitě také v marketingu. Ti jim za peníze dělají reklamy na různé produkty či služby, někdy je reklama skrytá, nebo jde o product placement. Začínají s nimi také spolupracovat firmy nebo orgány státní správy, které chtějí komunikovat s mladou generací (např. vzdělávání nebo propagace určitých myšlenek a doporučení, jako např. nebezpečí řízení po požití alkoholu atd.). V České republice první spolupráci s Youtubery v této oblasti navázala Rada vlády pro udržitelný rozvoj, která spolupracovala s Martinem Rotou při komunikaci Cílů udržitelného rozvoje. Jeho video mělo během několika hodin více zhlédnutí než Obamova řeč na podobné téma v OSN. Za pět videí od DeniseTV, další dvě od Carrie Kirsten a ještě 14 příspěvků na sociálních sítích této dvojici youtuberů zaplatila agentura Czech Tourism 241 tisíc korun.\n\nNěkteří youtubeři si nechávají vyrábět také merchandising, jejich loga, tváře a další se otiskují na různé předměty jako trička, kosmetika a další oblečení.\n\nPrvní YouTubeři se v Česku začali objevovat kolem roku 2010. Šlo především o tzv. let's play. V roce 2012 se poprvé YouTubeři dostali do mainstreamových médií, šlo například o ViralBrothers. \n\nYoutubeři se stali velkým trendem také v geografické oblasti někdejšího Československa, stovky lidí se tímto způsobem života živí a přibližně dvacet z nich si vydělá ročně přes milion korun. Nejodebíranějším Slovákem je Daniel Sebastián Štrauch vystupující pod přezdívkou GoGoManTV s více než 1,8 miliony odběratelů a v Česku je nejodebíranější Jan Macák vystupující pod přezdívkou MenT s 1,3 miliony odběratelů.\n\nMédia často vytvářejí výběry nejlepších youtuberů. Cena Czech Social Awards, je udělována blogerům a youtuberům podle různých kritérií napříč celou scénou. Časopis \"Forbes\" zveřejnil v roce 2015 žebříček nejvlivnějších Čechů na sociálních sítích, v kterém se umístilo také několik youtuberů a youtuberek. Třetí místo obsadili ViralBrothers, osmé Teri Blitzen a deváté místo Hoggy, youtubeři byli i na dalších příčkách žebříčku. Časopis \"ABC\" vybral v červnu 2014 následujících pět českých a slovenských youtuberů: vlogger GoGoManTV (podle \"ABC\" „jednoznačně nejúspěšnější československý youtuber“), dvojice MadBros, let's player PedrosGame, Vidrail a Ňákej McCitron.\n\nV Česku se každoročně děje několik youtuberských festivalů a akcí. Mezi ně řadíme například Cinetube, 4Fans či Utubering.\n\n\n"}
{"id": "1014757", "url": "https://cs.wikipedia.org/wiki?curid=1014757", "title": "Katia Ricciarelliová", "text": "Katia Ricciarelliová\n\nKatia Ricciarelliová (celým původním jménem Catiuscia Maria Stella Ricciarelli, * 16. ledna 1946, Rovigo) je italská operní pěvkyně, sopranistka. Vynikala jasným sopránem s čistými pianissimy, který ji předurčoval do lyrických rolí italského nebo francouzského belcantového repertoáru, a v nich byla v 70. letech hvězdou světových scén. Pokusy o zvládnutí těžších partů ale přispěly ke zhoršení kvality jejího hlasu, až musela svou kariéru ukončit. Začala se tedy věnovat filmovému nebo divadelnímu herectví.\n\nNarodila se do chudých poměrů a vyrostla v Bassanellu s matkou a dvěma staršími sestrami bez otce, který se dobrovolně přihlásil na sovětskou frontu. Vystudovala konzervatoř v Benátkách, vyučoval ji pěvec Iris Adami Corradetti. Zvítězila v soutěži italské asociace operních umělců Aslico v Miláně a na základě toho debutovala v divadle, v říjnu 1969 v Mantově zpívala v Pucciniho \"Bohémě\". O rok později v Parmě vystoupila v \"Trubadúrovi \"a její účinkování v Cherubiniho \"Anakreonovi \"v Sieně jí přineslo velký úspěch.\n\nV roce 1970 zvítězila ve Verdiho soutěži v Parmě a o rok později v mezinárodní televizní soutěži \"Voci verdiane \"(Verdiovské hlasy). O rok později zažila svůj americký debut v Chicagu v roli Lucrezie ve Verdiho opeře \"I due Foscari\". V 70. a 80. letech patřila k nejvyhledávanějším protagonistkám lyrických rolí v italských operách. Dostala se na přední světové scény (1974 – Královská opera Londýn, 1975 – Metropolitní opera New York atd.). V roce 1976 poprvé zpívala v La Scale v Pucciniho \"Sestře Angelice\". Několikrát zpívala také v Československu, např. na festivalech Smetanova Litomyšl nebo Pražské jaro. Vystupovala s Lucianem Pavarottim, José Carrerasem, Plácidem Domingem nebo Ruggerem Raimondim a v Bruselu i s vysněným Mariem del Monakem. Z dirigentů často spolupracovala s Herbertem von Karajanem, Colinem Davisem, Claudiem Abbadem. Karajanovy nahrávky oper s Ricciarelliovou měly velký úspěch, slavný dirigent ji ale na druhou stranu také vedl k těžkým rolím, které poškodily její hlas.\n\nTen se v 90. letech zhoršil natolik, že se dočkala nejednou nepříznivého přijetí od kritiky i od publika, a postupně proto operní dráhu opustila. Věnovala se písňovému repertoáru nebo lehčím žánrům.\n\nV roce 2001 kandidovala do parlamentu za stranu Evropská demokracie, zvolena ale nebyla. Po roce 2000 hrála také v několika filmech a televizních seriálech (za film \"La seconda notte di nozze\" získala Stříbrnou stuhu za výkon ve vedlejší roli) a vystupovala také na činoherní divadelní scéně.\n\nV roce 1986 se vdala za televizního moderátora Pippa Bauda, ale po 18 letech se rozvedli. Žije v Bardolinu u Verony.\n\nJejí repertoár zahrnoval zejména role v italských operách (Verdiho, Pucciniho, Donizettiho, Rossiniho či Belliniho). Zpívala ale také např. Donnu Annu v Mozartově \"Donu Giovannim\", Micaëlu v Bizetově \"Carmen\", Markétku v Gounodově \"Faustovi a Markétce\", Manon ve stejnojmenné opeře Massenetově a další. Z Wagnerových oper nastudovala Elsu v \"Lohengrinovi\". V menší míře, ale přece se věnovala i operetě (Lehárovy operety \"Eva\" a \"Veselá vdova\"). Věnovala se také bohatě koncertní činnosti.\n\nZa svůj vzor označuje Renatu Tebaldiovou.\n\nJejí hlas vynikal krásou a jasností, jak napsala Anne Feeneyová, byl to \"„zářivý lyrický soprán s ojediněle sladkým témbrem“\". K jejímu úspěchu ale přispěl i její půvab, světlé vlasy a modré oči. Kritik Michelangelo Zurletti ji v roce 1987 označil za \"„ideální Desdemonu“\", Alan Blyth o ní napsal do Groveova slovníku: \"„Její živý a vřelý hlas zdůrazňovalo pravdivé a přitažlivé herectví“\".\n\nOsvědčila se v lyrických rolích, méně už pak v postavách heroických (Aida, Tosca, Turandot). Její snaha o zvládnutí podobných partů pak vedlo ke zhoršení kvality jejího hlasu ve výškách i středních polohách a k problémům s přesnou intonací.\n\nSložitou pozici měla po celou kariéru na scéně milánské La Scaly. Už od prvního vystoupení tam měla příznivce i odpůrce a v roce 1989 ji publikum vybučelo v roli Luisy Millerové ještě dřív, než začala zpívat. Tehdy proklela diváky přímo z jeviště. Už v roce 1983 se ale dočkala podobné reakce po selhání hlasu v londýnské Covent Garden.\n\nV roce 1994, k 25 letům své umělecké činnosti, obdržela Řád zásluh o Italskou republiku II. stupně (velkodůstojník) a ve Vídni prestižní titul Komorní pěvkyně (\"Kammersängerin\").\n\nJejí zpěv je zaznamenán na velkém množství zvukových i audiovizuálních nahrávek. Ze studiových operních kompletů jsou to např. (vždy hlavní role):\nNahrána je také celá řada záznamů jevištních představení, nebo např. jejích účinkování v sólových partech církevních kompozic. Feeneyová vyzdvihuje její výkon v kompletní nahrávce opery \"Jezerní paní \"(Sony).\n\nZ audiovizuálních nahrávek se vymyká Verdiho \"Otello\", ve kterém po boku Plácida Dominga ztvárnila Desdemonu ve filmové režii Franca Zeffirelliho.\n\nPo roce 1995 je její hlas zaznamenán na několika cross-overových nahrávkách (např. na \"Quartetto d'archi \"zpěváka a kytaristy Edoarda Bennata nebo na nahrávkách smyčcového kvarteta Solis).\n\n"}
{"id": "1014763", "url": "https://cs.wikipedia.org/wiki?curid=1014763", "title": "Vancouver International Film Festival", "text": "Vancouver International Film Festival\n\nVancouver International Film Festival (zkr. VIFF) je každoroční filmový festival konající se ve Vancouveru v kanadské provincii Britská Kolumbie. Trvá dva týdny, od konce září do začátku října. Festival se ve Vancouveru pořádá od roku 1982, jeho organizátorem je nezisková a charitativní organizace Greater Vancouver International Film Festival Society.\n\nNa festivalu se promítají kanadské i zahraniční filmy. Festival si získal reputaci jakožto odrazový můstek pro mnohé mladé asijských filmaře. V roce 2004 byl největším mimoasijských festivalem, na kterém se promítaly asijské filmy. Významnou část promítaných filmů během konání festivalu tvoří i dokumentární filmy. V roce 2006 bylo na festivalu promítnuto více než 300 filmů z více než 50 zemí světa, z nichž téměř čtvrtina představovala dokumentární filmy.\n\nOd roku 2003 festival každoročně navštíví přes 150 000 diváků. Těsně před zahájením konání festivalu se vždy koná i čtyřdenní konference Vancouver Film and Television Forum, zaměřená na podporu kanadských filmů a kanadské televizní produkce. \n\n"}
{"id": "1014764", "url": "https://cs.wikipedia.org/wiki?curid=1014764", "title": "Slovenská hláskovací tabulka", "text": "Slovenská hláskovací tabulka\n\nSlovenská hláskovací tabulka je tabulka, která udává pro jednotlivé znaky slovenské abecedy snadno zapamatovatelná kódová slova (převážně křestní jména a známé zeměpisné pojmy) začínající těmito hláskami. Hláskovací tabulky písmen jsou ve smyslu STN 1690.\n\nHláskování písmen s diakritikou (čárkou, dvěma tečkami, stříškou) se provádí jako při hláskování písmene bez těchto znamének. Pokud je to nezbytné kvůli srozumitelnosti textu, použije se při hláskování písmene s diakritikou slovní doplněk k hláskovaciemu slovu, například: É - Emil s čárkou, Ä - Adam se dvěma tečkami, Ô - Oto se stříškou.\n\nPříklad hláskování: \"Wikipedia, hláskuji: Dvojité W, IVAN, KAROL, IVAN, PETER, EMIL, DÁVID, IVAN, ADAM. Wikipedia\".\n\n\n"}
{"id": "1014765", "url": "https://cs.wikipedia.org/wiki?curid=1014765", "title": "Milan Heča", "text": "Milan Heča\n\nMilan Heča (* 21. března 1991, Krumvíř) je český fotbalový brankář, momentálně hrající za AC Sparta Praha, kam přestoupil v červnu 2018. Má dobrou rozehrávku. V české reprezentaci do 20 let má na svém kontě jeden přátelský zápas.\n\nHeča se objevil v ligovém kádru 1. FC Slovácko v roce 2009, v 1. české lize v bráně debutoval 31. října 2010 v utkání proti FC Slovan Liberec (porážka 0:1). Pravidelněji dostával příležitost mezi tyčemi až v sezoně 2013/14, kdy odchytal v lize 14 zápasů.\n\nMilan Heča reprezentoval Českou republiku v kategorii U20 v jediném zápase. Šlo o přátelské střetnutí v Šardicích proti slovenským vrstevníkům (remíza 2:2).\n\n"}
{"id": "1014767", "url": "https://cs.wikipedia.org/wiki?curid=1014767", "title": "Události předcházející útoku na Pearl Harbor", "text": "Události předcházející útoku na Pearl Harbor\n\nDruhá světová válka začala v Evropě 1. září 1939 německým napadením Polska. V Asii pak de facto začala válka dříve, incidentem na mostě Marca Pola v červenci 1937, čímž vypukla Druhá čínsko-japonská válka, která skončila až po Druhé světové válce, 9. září 1945. Situace na Americkém kontinentu pak byla \"klidnější\", většina států včetně USA měla status neutrální země a do války přímo nezasahovali, pouze podporovali ekonomicky jednu ze stran, většinou však jen Spojence. Tento postoj se změnil v neděli 7. prosince 1941, kdy Japonsko napadá Pearl Harbor, čímž den na to, v pondělí 8. prosince vstupuje USA do války na straně Spojenců. Níže uvedené události pak pokrývají problematiku vztahů USA k Japonsku a popisují přípravy japonského útoku.\n\nNapětí mezi USA, západní Evropou na jedné straně a Japonska na druhé straně začalo vzrůstat za vlády japonského císaře Hirohita, která započala v roce 1928 a skončila až v roce 1989. Japonsko za jeho vlády, ještě daleko před 2. světovou válkou, v roce 1931 obsadilo Mandžusko, s čímž samozřejmě západní země včetně USA nesouhlasily, což se projevilo na jejich vztazích s Japonskem. To si dále dalo za cíl vytvořit Velkou východoasijskou sféra vzájemné prosperity, která by sdružovala loutkové a okupované země Japonskem. Tato sféra byla nakonec oficiálně vytvořena až v roce 1941. V březnu 1933 bylo Japonsko vyloučeno ze Společnosti národů za anexi Mandžuska. V červenci 1937 vypuká Druhá čínsko-japonská válka.\n\nZápadní mocnosti (USA, Velká Británie, Francie a další) opět odsoudily japonský útok na Čínu a začali se obávat o svá území v Asii. V průběhu roku 1938 tak zvýšila vláda USA diplomatický tlak na Japonsko, zrušila předchozí dohody s Japonském z roku 1911 a zavedlo embargo na vývoz leteckého benzínu do Japonska. Vypovězení smluv, embargo ani jeho rozšíření v roce 1941 nebránilo Japonsku v pokračování války s Čínou, podepsání Paktu tří a rozšíření OSY na tři státy.\n"}
{"id": "1014769", "url": "https://cs.wikipedia.org/wiki?curid=1014769", "title": "Dušan Melichárek", "text": "Dušan Melichárek\n\nDušan Melichárek (* 29. listopadu 1983, Vyškov) je český fotbalový brankář, od roku 2019 působící v Malmö FF. Mimo Česko působil na klubové úrovni ve Švédsku a v Chorvatsku.\n\nS fotbalem začínal ve Zlíně, odkud si jej v jeho 17 letech vytáhlo 1. FC Slovácko (tehdy 1. FC Synot), kde chytal nejprve za mládež.\n\nO roku 2003 chytal za rezervní tým a občas byl náhradníkem v A-mužstvu. Sezonu 2004/05 strávil na hostování ve Veselí nad Moravou a v létě 2005 zaujal pozorovatele, který se přijel podívat na jeho spoluhráče z rezervy Slovácka Michala Ordoše. Celkem za tým odehrál 60 zápasů.\n\nPřed ročníkem 2005/2003 odešel do druholigového švédského celku Mjällby AIF, který se stal jeho prvním zahraničním angažmá. Za klub nastoupil k 32 střetnutím.\n\nV roce 2008 zamířil odešel do jiného týmu ze Švédska, Malmö FF. V klubu strávil tři roky a během této doby odchytal celkem 75 ligových zápasů.\n\nNa konci roku 2011 se vrátil do České republiky a od ledna 2012 se stal opět hráčem 1. FC Slovácko. V zimě 2013/14 se zranil a jeho místo zaujal náhradní brankář Milan Heča, který příležitost využil. Na Melichárka od té doby zbyla k jeho nespokojenosti lavice náhradníků. Nastoupil celkem k 50 utkáním.\n\n15. listopadu 2014 vstřelil v 88. minutě za třetiligový rezervní tým Slovácka gól ze hry proti Uničovu, zařídil tím vyrovnání na konečných 2:2.\n\nKoncem ledna 2015 ve Slovácku předčasně skončil a odešel do chorvatského druholigového NK Inter Zaprešić. V klubu však dlouho nepobyl.\n\nJiž další týden odešel z Interu Zaprešić na hostování do FC Zbrojovka Brno. Tento transfer vyvolal zlou krev v klubu 1. FC Slovácko, které mu umožnilo rozvázání kontraktu (ten mu měl končit v létě 2015). Slovácko zrušením kontraktu vyhovělo hráči, aby mohl odejít zadarmo do ciziny, podle šéfa Vladimíra Krejčího nechtělo posílit ligovou konkurenci. Pokud by hráč v létě zamířil jinam v rámci české ligy, Slovácku by náleželo dle české legislativy tabulkové odstupné v hodnotě cca 800 000 – 1 milion korun. Přestupem hráče do Interu Zaprešić Slovácko nemělo nárok na finanční kompenzaci. Šéf Zbrojovky Zdeněk Kudela poznamenal, že Melichárek přišel do Slovácka ze Švédska zadarmo a očekával, že z něj i zadarmo po skončení smlouvy odejde (tedy bez vyplácení tabulkového odstupného). V létě 2015 do klubu přestoupil, když podepsal tříletý kontrakt.\n\n"}
{"id": "1014770", "url": "https://cs.wikipedia.org/wiki?curid=1014770", "title": "Michal Trávník", "text": "Michal Trávník\n\nMichal Trávník (* 17. května 1994) je český fotbalový záložník a bývalý mládežnický reprezentant, momentálně působí v českém klubu AC Sparta Praha. Jeho oblíbeným týmem je anglický Manchester United FC.\n\nTrávník začínal s kopanou v FK Mutěnice, poté odešel do RSM Baník Šardice, kde si zkusil i žákovskou ligu a poté se přesunul do 1. FC Slovácko, kde působil v mládežnické akademii. V A-týmu Slovácka se poprvé představil v jarní části sezony 2011/12, kdy ve svých 17 letech debutoval v 1. české lize (18. března 2012 proti SK Dynamo České Budějovice, remíza 2:2).\n\n26. června 2015 přestoupil do FK Jablonec, se kterým podepsal smlouvu do roku 2018. \nV červnu 2019 Trávník přestoupil do Sparty.\n\nMichal Trávník reprezentoval Českou republiku od kategorie U17 výš. Zúčastnil se Mistrovství světa hráčů do 17 let 2011 v Mexiku, kde byla ČR vyřazena již v základní skupině D po 1 výhře a 2 porážkách.\n\nV dubnu 2014 se poprvé představil v dresu „lvíčat“ (česká jedenadvacítka).\nPod vedením trenéra Jakuba Dovalila se zúčastnil domácího Mistrovství Evropy hráčů do 21 let 2015 konaného v Praze, Olomouci a Uherském Hradišti, kde česká reprezentace vypadla v základní skupině.<br>\nHrál i v následujícím kvalifikačním cyklu, trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Zde se po absenci Aleše Čermáka ujal funkce kapitána týmu. Český tým obsadil se třemi body 4. místo v základní skupině C.\n\n"}
{"id": "1014772", "url": "https://cs.wikipedia.org/wiki?curid=1014772", "title": "Markéta Hejkalová", "text": "Markéta Hejkalová\n\nMarkéta Hejkalová (* 29. února 1960 Praha) je česká spisovatelka, překladatelka a zakladatelka Podzimního knižního veletrhu v Havlíčkově Brodě. Je dcerou spisovatelky Hany Pražákové a historika a hungaristy Richarda Pražáka.\n\nNarodila se v Praze, od roku 1962 až do maturity v roce 1979 žila v Brně. Vystudovala finštinu a ruštinu na Filozofické fakultě univerzity Karlovy, pracovala jako nakladatelská redaktorka. V roce 1991 založila v Havlíčkově Brodě Podzimní knižní veletrh, který od té doby každoročně pořádá, v roce 1994 spolu s manželem Martinem Hejkalem nakladatelství Hejkal. V letech 1996 – 1999 pracovala jako konzulka a kulturní atašé na českém velvyslanectví v Helsinkách. Od roku 2006 je místopředsedkyní Českého centra PEN klubu a od roku 2009 do roku 2015 byla členkou mezinárodního výboru světového PEN klubu. Vede překladatelský seminář finské literatury na Masarykově univerzitě v Brně. S manželem žije v Havlíčkově Brodě.\n\nV roce 2014 získala Skleněnou medaili – druhé nejvyšší ocenění Kraje Vysočina a v roce 2015 se stala čestnou občankou Havlíčkova Brodu.\n\nDebutovala v roce 1988 novelou \"Mimo mysu\", uveřejněnou ve sborníku Zelená sedma nakladatelství Mladá fronta. V devadesátých letech napsala (ještě pod dívčím jménem Markéta Pražáková) knihu pro děti \"Šli myšáci do světa\" a přeložila několik knih z finštiny. Od roku 2002 píše romány, v nichž se ženské příběhy často odehrávají v cizích zemích. Napsala také několik knih faktu a přeložila mnoho knih finské literatury, zejména díla Miky Waltariho a Arta Paasilinny. Její knihy byly přeloženy do angličtiny, němčiny, ruštiny, bulharštiny a albánštiny.\n\n\n\n\n\n\n"}
{"id": "1014773", "url": "https://cs.wikipedia.org/wiki?curid=1014773", "title": "Petr Reinberk", "text": "Petr Reinberk\n\nPetr Reinberk (* 23. května 1989) je český fotbalový obránce a bývalý mládežnický reprezentant, momentálně působí v moravském týmu 1. FC Slovácko.\n\nReinberk je odchovancem 1. FC Slovácko, kde působil v mládežnické akademii. Do A-týmu Slovácka byl zařazen v jarní části sezony 2007/08. Sezonu 2009/10 strávil na hostování v FC Vítkovice.\n\nPetr Reinberk reprezentoval Českou republiku od kategorie U16 výš. S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\n29. března 2009 se poprvé představil v dresu „lvíčat“ (česká jedenadvacítka) v přípravném utkání proti Jižní Koreji, bylo to jeho jediné vystoupení v reprezentaci U21.\n\n"}
{"id": "1014774", "url": "https://cs.wikipedia.org/wiki?curid=1014774", "title": "M2 (linka metra v Budapešti)", "text": "M2 (linka metra v Budapešti)\n\nM2 nebo \"Kelet-nyugati metróvonal\" (doslova \"Východo-západní metro\"), hovorově kettes metró (česky <nowiki>\"metro dvojka\"</nowiki>) nebo piros metró (česky \"červené metro\") je druhou z linek budapešťského metra. Otevřena byla v roce 1970. Je dlouhá 10 km a nachází se na ní 11 stanic. Linka M2 byla do otevření M4 jedinou linkou budapešťského metra, která vede pod Dunaj do Budína. Se starým metrem se setkává ve stanici Deák Ferenc tér.\nPo druhé světové válce potřebovala rozvíjející se metropole tehdy již socialistického Maďarska nové linky metra. Plány na výstavbu nových tratí existovaly již z dob otevření první linky. První plány dnešních linek M2 a M3 existovaly již v roce 1942. S výstavbou za pomoci sovětské techniky se mělo začít v roce 1950. \n\nLinka M2 měla spojit dvě hlavní vlakové nádraží, Keleti pályaudvar a Déli pályaudvar. Dokončena měla být už v roce 1955. Nicméně z finančních a ekonomických důvodů výstavba ustala a opět se začalo stavět až v roce 1963. \n\nPrvní úsek se sedmi stanicemi mezi Örs vezér tere a Deák Ferenc tér otevřeli 2. dubna 1970. Zbývající úseky mezi Deák Ferenc tér a Déli pályaudvar byly otevřeny o dva roky později, konkrétně v prosinci roku 1972.\n\nNa lince M2 probíhala od roku 2004 kompletní rekonstrukce. Stanice Blaha Lujza tér a Kossuth Lajos tér byly opraveny v roce 2004. Další rok následovaly stanice Batthyány tér, Astoria a Keleti pályaudvar. V roce 2006 se rekonstruovaly stanice Déli pályaudvar, Széll Kálmán tér a hlavní přestupní stanice Deák Ferenc tér. \n\nTyto stanice se v současnosti řadí mezi nejmodernější v celé síti budapešťské podzemní dráhy. Byly vyměněny obklady stanic a eskalátory, z nichž mnohé měly již více než 20 let. Rekonstrukce byla završena koupí nových klimatizovaných vlaků.\n\n\nNa lince jezdí nové vozy typu Alstom. \n"}
{"id": "1014777", "url": "https://cs.wikipedia.org/wiki?curid=1014777", "title": "M3 (linka metra v Budapešti)", "text": "M3 (linka metra v Budapešti)\n\nM3 nebo \"Észak-déli metró\" (doslova \"Severojižní metro\"), hovorově hármas metró (česky <nowiki>\"metro trojka\"</nowiki>) nebo kék metró (česky \"modré metro\"), je třetí a zároveň nejdelší linkou budapešťského metra. Leží v pešťské části města a spojuje stanici Újpest-Központ na severu se stanicí Kőbánya-Kispest na jihu. První část trasy Deák Ferenc tér–Nagyvárad tér byla otevřena v roce 1976. V současnosti je dlouhá 17,4 km a nachází se na ní 20 stanic.\n\nV současnosti dochází k rekonstrukci linky a její provoz je částečně nahrazen autobusy. Od stanice Újpest-Központ do Lehel tér je linka uzavřena a dále pokračuje pouze ve směru do Kőbánya-Kispest.\n\nPrvní plány na na výstavbu třetí linky metru existovaly již v roce 1963. Jeho stavba začala v roce 1970 a první část složená ze šesti stanic byla otevřena v roce 1976. Jižním směrem byla doplněna o dalších pět stanic v roce 1980 a severním v letech 1981, 1984 a 1990 o devět stanic. Dosáhla tak současných 20 stanic, a délky 17,4 km, čímž se stala nejdelší linkou metra v Budapešti.\n\n\nM3 běží ve směru sever-jih (přesněji od severoseverovýchodu na jihovýchod). Přestupní stanice s M1 a M2 je na náměstí Deák Ferenc tér a přestupový bod na M4 na stanici Kálvin tér.\n\n\nNa lince jezdí sovětské vozy typu Ev, 81-71 a jejich modifikace. Vozy mají tmavě-modrý nátěr. \n"}
{"id": "1014779", "url": "https://cs.wikipedia.org/wiki?curid=1014779", "title": "Pching-liang", "text": "Pching-liang\n\nPching-liang () je městská prefektura v Čínské lidové republice. Leží na východě provincie Kan-su, má rozlohu 11 325 km² a v roce 2010 v ní žilo přes dva miliony obyvatel.\n\nPching-liang leží ve východní části provincie Kan-su na Sprašové plošině. Sousedí na západě s městskými prefekturami Ting-si a Paj-jin, na severu s Ku-jüanem (v provincii Ning-sia) a Čching-jangem, na východě se Sien-jangem (v Šen-si) a na jihu s městskými prefekturami Pao-ťi (v Šen-si) a Tchien-šuej.\n"}
{"id": "1014780", "url": "https://cs.wikipedia.org/wiki?curid=1014780", "title": "M4 (linka metra v Budapešti)", "text": "M4 (linka metra v Budapešti)\n\nM4 nebo Délnyugat-kelet metró (doslova Jihozápadno-východní metro), hovorově négyes metró (česky <nowiki>\"</nowiki>metro čtyřka\") nebo zöld metró (česky \"zelené metro\") je v pořadí čtvrtou linkou budapešťského metra. Do provozu byla uvedena 28. března 2014. Spojuje jihozápadní část města s východní od Kelenföld vasútállomás na budínské straně města po Keleti pályaudvar (doslova \"Budapešť Východní železniční stanice\") na pešťské straně města. Tento úsek má zatím délku 7,4 km a 10 stanic. Plán byl později linku prodloužit až do stanice Bosnyák tér a dále na východ na východní straně a do stanice Madárhegy na straně západní, ale od plánu se v roce 2015 definitivně upustilo, namísto sekce od Keleti pályaudvar a Bosnyák tér bude vybudována v období 2016-2020 povrchová rychlotramvaj, která bude zajíždět až na sídliště Újpalota a tím nahradí namísto metra funkci rodiny autobusů č. 7, a to za zlomek ceny. Osud prodloužení linky na Madárhegy ještě není jistý.\n\nPrvní plány na čtvrtou linku metra v Budapešti byly zpracovány již v roce 1972, ale vedení linky a seznam stanic byl dokončen až v roce 1996. Po několika zpožděních stavební práce na tomto úseku linky začaly až v roce 2004. Výstavba se neustále zpožďovala a provázela ji korupce.\n\nLinka M4 má dva přestupní body na stanicích Kalvín tér na lince M3 a Keleti pályaudvar na lince M2.\n\nOtevření sekcí budování linky M4\n\n\nNa lince jezdí vozy typu Alstom.\n"}
{"id": "1014781", "url": "https://cs.wikipedia.org/wiki?curid=1014781", "title": "Coroner", "text": "Coroner\n\nCoroner je švýcarská metalová skupina z města Curych. Skupina začala hrát thrash metal, později začala koketovat s progresivními, ale hlavně se silně technickými vlivy, pocházející z jazzu a progresivního rocku (někteří hudební kritici jim dali přezdívku \"Rush thrash metalu\"). Právě tímto novým přístupem vedle kapely Mekong Delta později ovlivnili velké množství hlavně death metalových skupin. Od skupiny Mekong Delta se liší hlavně vokály.\n\nBěhem své existence nahráli 5 studiových alb (každé má trochu jiný žánrový charakter), tři demonahrávky, několik singlů a dvě kompilace – největších hitů a nepublikovaných nahrávek z rané tvorby skupiny. Zajímavostí kapely jsou předělané skladby od Beatles (\"I Want You (She 's So Heavy))\" a \"Purple Haze\" od Jimi Hendrixe, které vydaly jako singly, a nacházejí se i na studiových albech skupiny. Dnes se o skupině Coroner mluví jako o legendě, která poskytla metalu hodně invenčních hodnotných prvků. Komerčně se prosadili velmi málo, a to převážně jen v Evropě. Od roku 2010 je skupina opět aktivní.\nPočátky existence Coroner se datují k roku 1983, kdy Marquis Marky a Oliver Amberg hráli hudbu ve stylu Mötley Crüe. V roce 1985 se sestava rozpadla a byla obnovena o několik měsíců později v obměněném složení. Bubeník Marquis Marky (vl. jménem Markus Edelmann) přibral do kapely baskytaristu Rona Royceho (vl. jménem Ronald Broder) a kytaristu Tommyho T. Barona (vl. jménem Thomas Vetterli). Oba měli vazby na slavnější krajany Celtic Frost, dělali jim bedňáky na koncertech. Tom G. Warrior z Celtic Frost trojici dokonce vypomohl jako hostující vokalista na demu \"Death Cult\" z roku 1986. Díky demu kapela podepisuje smlouvu s německým vydavatelstvím Noise Records ze Západního Berlína. Šestipísňové demo později vyjde i na CD.\nV březnu 1987 kapela nahraje v berlínském studiu Music Lab za asistence Harrise Johnse své debutní studiové album \"R.I.P.\", které vyjde o několik měsíců později. V té době poměrně originálním prvkem je užití introdukcí před více skladbami (bylo zvyklostí použít intro před úvodní skladbou). Následuje koncertní turné na podporu desky v roli předskokanů např. Celtic Frost. Na turné se začíná pomalu tvořit materiál na další řadové album.\nDruhé album \"Punishment for Decadence\" (česky \"trest za dekadenci\") je nahráno v květnu 1988 pod dohledem Guye Bidmeada v jiném berlínském studiu Sky Trak, kromě něj je zde znovu nahrána starší skladba \"Arrogance in Uniform\" pro první díl firemní kompilace \"Doomsday News\". Na albu je přítomna i coververze skladby \"Purple Haze\" od Jimi Hendrixe. Opět následuje koncertní šňůra v Evropě a také v Americe.\nPo návratu z koncertů kapela nahrává ve studiu Sky Trak (tentokrát pod producentskou taktovkou Pete Hintona, dohled nad finální zvukovou podobou Scott Burns) třetí desku \"No More Color\". Změn doznaly např. texty, objevily se v nich sociálně kritická témata. Album vychází v roce 1989. Následuje enormní koncertní aktivita vrcholící vystoupením v Berlíně po pádu Berlínské zdi, z něhož bylo pořízeno video \"No More Color Tour '90 – Live in East Berlin\".\nČtvrtá dlouhohrající deska je nahrána v létě 1991 za asistence producenta Toma Morrise a obsahuje coververzi od Beatles \"I Want You (She 's So Heavy)\". Následuje obvyklé koncertní turné a poté odmlka, Vetterli se věnuje producentské činnosti.\nPáté studiové album \"Grin\" nahrané v dubnu 1993 ve studiu Greenwood Studios ve Švýcarsku je otevřeno široké škále experimentů. Je kladně hodnoceno kritikou, avšak nezaznamená přílišný posluchačský ohlas. Po krátké koncertní šňůře je aktivita kapely utlumena, což přiživuje spekulace o jejím rozpadu. Ty vyvrací po dvou letech (1995) vydaná kompilace \"Coroner\" bilancující desetiletí tvorby skupiny. Vydání se realizovalo díky vlivu Noise Records, tou dobou byla skupina de facto „mrtvá“, zanikla kvůli nedostatečnému prosazení na trhu a vzájemným neshodám členů. V roce 1996 vychází ještě audiokazeta \"The Unknown Unreleased Tracks 1985–95\", která tematicky navazuje na předchozí kompilaci \"Coroner\", přináší dříve nevydané raritní skladby.\nNásledně se každý z členů věnuje svým aktivitám, Vetterli působí ve svém hudebním projektu Clockwork, později nahraje jedno album s německými Kreator. Edelmann usedne za bicí soupravu v nové kapele Apollyon Sun svého mentora Toma G. Warriora.\n\nV roce 2005 uvažovali členové Coroner o znovusjednocení kapely, k čemuž ale tehdy nakonec nedošlo. Od roku 2010 je skupina opět aktivní.\n\n\n\n\n\n\n\n\n\n"}
{"id": "1014785", "url": "https://cs.wikipedia.org/wiki?curid=1014785", "title": "Marie Burešová", "text": "Marie Burešová\n\nMarie Burešová (1. listopadu 1907, Praha – 14. dubna 1972, Praha) byla česká divadelní a filmová herečka.\n\nS divadlem se seznámila jako ochotnice v roce 1924 v Ústí nad Labem. Později studovala na dramatickém oddělení Konzervatoře v Praze (absolutorium 1929, k jejím spolužákům patřili např. Jan Pivec, Vlasta Fabianová, Marie Glázrová, Josef Gruss a Miloš Nedbal) a v roce 1930 ji přijal Karel Hugo Hilar do sboru elévů Národního divadla v Praze, kde vystupovala v menších rolích až do roku 1934.\n\nV roce 1934 se stala členkou divadla D 34 E. F. Buriana, kde získala řadu významných rolí a vystupovala také ve voicebandu. Po zatčení E. F. Buriana a ukončení činnosti divadla v březnu roku 1941 převzala většinu souboru D 41 (Vladimír Šmeral, Emil Bolek, Marie Burešová, Jiřina Stránská, Bohuslav Machník, Lola Skrbková a další) Městská divadla pražská/Divadlo na Vinohradech a soubor dále vystupoval na scéně Divadla Na Poříčí. Zde hrála M. Burešová až do konce války, resp. do 1. září 1944, kdy byla divadla nacisty uzavřena. V roce 1940 krátce hostovala v Honzlově Divadélku pro 99 a také v Horáckém divadle, v tehdejší době přechodně působícím v Třebíči.\n\nV sezóně 1945/1946 znovu krátce spolupracovala s E. F. Burianem jako členka souboru jeho D 46. Na konci sezóny však spolu s dalšími osmnácti členy (mj. Skrbková, Machník, Bolek aj.) z divadla odešla.\n\nV letech 1946 až 1967 byla členkou souboru činohry Národního divadla v Praze (později zde hostovala až do své smrti), kde vytvořila za dobu působení více než 100 rolí.\n\nOd roku 1938 vystupovala ve filmu a později i v televizi.\nPro svůj hlasový projev se věnovala rovněž recitaci a spolupracovala s rozhlasem. V roce 1938 doprovodila film Jiřího Weisse \"Naše země\" recitací veršů společně s Ladislavem Boháčem a Karlem Beníškem. Spolu s Karlem Högerem vystupovala v roce 1944 v pásmu recitací \"Stará milostná poezie\" v Ústřední knihovně v Praze. S Vladimírem Šmeralem uváděla ve Smetanově síni Obecního domu v roce 1944 matiné s názvem \"Profily\". Její recitace je zachycena i na gramofonových deskách (např. Marie Pujmanová: \"Milióny holubiček\" nebo dvě scény s V. Šmeralem z Nezvalovy \"Manon Lescaut\").\n\nVe druhé polovině okupace působila jako pedagog na dramatickém oddělení pražské Státní konzervatoře hudby. Jejími kolegy zde byli díky řediteli oddělení M. Hallerovi i další nově přijatí učitelé střední generace, např. Jiří Frejka, František Salzer, Miloš Nedbal, Jiří Plachý, Joe Jenčík, František Tröster a další. Dne 25. února 1948 podepsala výzvu prokomunistické inteligence \"Kupředu, zpátky ni krok\" podporující komunistický převrat. \n\nJako mladá (19 let) se v roce 1926 v Praze na Žižkové, provdala, za obchodníka Antonína Musila (1898), ale s ukončením studia na Konzervatoři (1929), skončilo i její manželství.\n\n\n\n\n\n"}
{"id": "1014788", "url": "https://cs.wikipedia.org/wiki?curid=1014788", "title": "Tip link", "text": "Tip link\n\nTip links jsou extracelulární filamenta, která ve vláskových buňkách vnitřního ucha tvoří spoje mezi jednotlivými stereocilii nebo mezi stereocilii a kinocilii. \n\nNa straně, kde jsou tip links připojeny na mechanicky řízené iontové kanály, dochází k přeměně energie pohybu (mechanického stimulu) na elektrický signál = mechanická transdukce.\n\nTyto kanály umožňují kationtům draslíku a vápníku vstoupit do vláskových buněk z endolymfy, která omývá jejich apikální stranu. Endolymfa ductus cochlearis obsahuje mnoho draselných kationtů, díky tomu prochází kanálem do vláskové buňky ve směru koncentračního gradientu. Když se vlásková buňka ohne směrem ke kinociliu, tak dojde k depolarizaci. Při pohybu směrem od kinocilia dojde k hyperpolarizaci. \n\nTip links se skládají z dvou různých molekul kadherinů: protokadherinu 15 a kadherinu 23. Bylo zjištěno, že tip links jsou poměrně tuhé povahy, takže ve vláskových buňkách musí existovat něco pružného, co umožňuje stereociliím pohyb tam a zpět. Existuje hypotéza, že tip links se připojují na myozin, který se pohybuje podél filament aktinu.\n\n"}
{"id": "1014789", "url": "https://cs.wikipedia.org/wiki?curid=1014789", "title": "Epigeneze (geologie)", "text": "Epigeneze (geologie)\n\nEpigeneze (z řečtiny) je v geomorfologii a geologii proces, při kterém se řeka po prořezání méně odolných hornin v původním směru toku zařezává i do odolnějších hornin a vytváří průlomové údolí. Extrémním příkladem je údolí řeky Brahmaputra v Indii, tekoucí z Tibetské náhorní planiny do Indického oceánu již před vznikem Himálaje (asi 60 milionů let). Jelikož se horstvo zvedalo pomalu, řeka si postupným zařezávání zachovala původní směr. Tomuto druhu epigeneze se říká antecedence. Na Slovensku je příkladem průlom Váhu u Strečna (Domašínsky meandr), nebo průlom Dunaje v Devínské bráně.\n"}
{"id": "1014790", "url": "https://cs.wikipedia.org/wiki?curid=1014790", "title": "Iced Earth", "text": "Iced Earth\n\nIced Earth je americká metalová skupina kombinující Heavy metal, Power metal, Speed metal a Thrash metal pocházející z Floridy. První čtyři studiovky jsou převážně thrash metalové. Skupinu založil v roce 1985 kytarista Jon Schaffer. Dodnes je jediným původním členem skupiny. Celkem vydali celkem 11 studiových alb. První dvě alba \"Iced Earth\" (1990) a \"Night of the Stormrider\" (1992) se instrumentálně liší od ostatních alb.\n\nSkupina měla na začátku svého působení finanční problémy. Prvním zpěvákem skupiny byl Gene Adam, který se skupinou nahrál dvě demonahrávky \"Psychtic Dreams\" (1986) a \"Enter The Realm\" (1988). Kromě dvou demonahrávek ještě se skupinou vydal debutové album, které nese stejnojmenný název jako název skupiny \"Iced Earth\". V roce 1991 ze skupiny Gene Adam odešel, důvod byl, že mu Jon Schaffer nedovoloval psát texty písní.\n\nAdama nahradil zpěvák John Greely, který s Iced Earth nahrál druhé album ,Night of the Stormrider,, které obsahuje skladbu \"Angels Holocaust\", která měla být původně úvodní znělka k filmu, ale nakonec tato nahrávka k filmu použita nebyla.\nJedná se o velmi kvalitní album, které je považováno za jejich nejlepší.\n\nDruhá úspěšná studiovka kapely, v čele s novým zpěvákem Mattem Barlowem. Album je považováno za jejich nejtvrdší. Vyšlo 14. dubna 1995.\nV roce 2004 přišel do skupiny Tim ,Ripper, Owens, znamý především z Heavy metalové legendy Judas Priest, který nahradil Matta Barlowa. Matt Barlow neměl čas na kapelu, důvod byl, že se musel starat o rodinu, kterou dlouho zanedbával. Ale v roce 2008 přišel znovu. S kapelou nahrál album \"The Crucible of Man: Something Wicked Part 2\". V roce 2010 opět odchází a o rok později zakládá svoji novou skupinu \"Ashes of Ares\".\nRoku 2011 přišel do skupiny zpěvák Stuart Block, známý ze skupiny Into Eternity, která hraje Progressive Death metal. Ale v Iced Earth se musel přeorientovávat na Heavy metal. Tento zpěvák má velice dobrý hlas, něco mezi Robem Halfordem z Judas Priest A Brucem Dickinsnem z Iron Maiden. Ale v některých skladbách má sklony k jemnějšímu growlingu. Téhož roku vydal se skupinou velmi úspěšné album \"Dystopia\", ke kterému napsal nejvíce skladeb z celé skupiny. V roce 2014 vydává Iced Earth své druhé album s novým zpěvákem a celkově jedenácté v řadě \"Plagues of Babylon\", které je také velice kvalitní. Tour k tomuto albu zvládli ve stejný rok. Roku 2017 bylo vydáno nové album s názvem \"Incorruptible\".\n\nDemonahrávky:\n\nStudiová alba:\n\n\nŽivá alba:\n"}
{"id": "1014792", "url": "https://cs.wikipedia.org/wiki?curid=1014792", "title": "Já jsem si vyvolil", "text": "Já jsem si vyvolil\n\nJá jsem si vyvolil nebo také Já jsem si vyvolil za ochranu je česká duchovní píseň ke sv. Anně z poloviny 18. století. Její text byl poprvé zaznamenán v letáčku vytištěném v roce 1753, nápěv pochází ze Svatojanského kancionálu. Zmiňuje se o ní i literatura, například povídka \"Pan Zeiler\" od Jana Nerudy nebo čtvrtý díl knihy \"Školák Kája Mařík\". V jednotném kancionále, v němž má přepracovaný text a upravenou melodii, je označena číslem 824. Má čtyři sloky a při mši se může zpívat při vstupu, před evangeliem a při obětním průvodu.\n\n"}
{"id": "1014795", "url": "https://cs.wikipedia.org/wiki?curid=1014795", "title": "Afinní kombinace", "text": "Afinní kombinace\n\nVe vektorových prostorech se běžně pracuje se součty a násobky vektorů, tedy s jejich lineárními kombinacemi. Někdy je však účelné místo obecných lineárních kombinací uvažovat pouze jejich podtřídu, kterou tvoří afinní kombinace. Oproti obecným lineárním kombinacím musejí mít afinní kombinace součet všech svých koeficientů roven jedné. Neboli:\n\nNechť formula_1 je vektorový prostor nad tělesem formula_2, formula_3 množina \"k\" vektorů z formula_1 a formula_5 je \"k\"-tice prvků z tělesa. Pak lineární kombinaci\nnazýváme \"afinní kombinace\", právě když je součet jejích koeficientů roven jedné, neboli\n\nPod jedničkou je zde na mysli neutrální prvek tělesa vůči operaci násobení, v případě číselných těles tedy obyčejnou jedničku. Z definice je patrné, že pro popis afinní kombinace \"k\" vektorů je třeba pouze \"k-1\" parametrů.\n\nMáme-li pro konkrétnost tedy nějaké dva nenulové vektory formula_8 z jistého reálného vektorového prostoru, tak má jejich obecná afinní kombinace tvar\n\nPodobně jako pro klasické lineární kombinace se i pro afinní kombinace definuje afinní obal a odpovídající pojem afinní nezávislosti. Z geometrického hlediska lze afinní obal chápat jako zobecnění lineárního obalu v tom smyslu, že zatímco lineárním obalem jsme například schopni popsat přímku procházející pouze počátkem souřadnic, tak afinní obal umožňuje popsat jakoukoli přímku v prostoru.\n\n\n"}
{"id": "1014796", "url": "https://cs.wikipedia.org/wiki?curid=1014796", "title": "Špak", "text": "Špak\n\nŠpak (zdrobněle špaček) je příjmení, které se může vztahovat k následujícím osobnostem:\n\n\n"}
{"id": "1014797", "url": "https://cs.wikipedia.org/wiki?curid=1014797", "title": "Whirlwind", "text": "Whirlwind\n\nWhirlwind (tj. \"Tromba\") je americký hraný film z roku 2007, který režíroval Richard LeMay. Film popisuje vztahy mezi skupinou přátel, které naruší nově příchozí.\n\nSkupina pěti homosexuálních přátel se pravidelně schází na společných večeřích. Každý je velmi odlišný. Desmond vyhledává vztahy jen na jednu noc, JD by si rád někoho našel, ale nemá dostatek sebedůvěry, Mick žije sám po smrti svého partnera a nikoho nehledá a Sean s Bobbym spolu žijí tři roky a právě se rozhodli koupit si společně byt. Na jedné party se potkají s Bobbyho strýcem Robertem, který bude mít se svým partnerem Owenem zanedlouho 25. výročí vztahu. Přátelé se jim spontánně rozhodnou uspořádat oslavu. Na této party se rovněž seznámí s Drakem, kterého pozvou na společnou večeři. Drake však postupně rozeštvává přátele od sebe. Opustil ho přítel, takže se mstí ostatním. Vyspí se se Seanem, aby ho opustil Bobby, namluví JDoví, že ho přátelé stále podceňují, přebere Desmondovi kluka, naváží se do Micka. Přátelé jsou rozhádaní a plánovaná oslava je ohrožena. Nakonec se všichni usmíří, oslavu uspořádají a Draka se zbaví.\n"}
{"id": "1014799", "url": "https://cs.wikipedia.org/wiki?curid=1014799", "title": "Konvexní obal", "text": "Konvexní obal\n\nPodobně jako je lineární obal definován pro lineární kombinace jisté množiny vektorů, lze ve vektorových prostorech definovat i obaly vektorů ve vztahu ke konvexním kombinacím. \n\nMějme formula_1 vektorový prostor nad tělesem formula_2 a formula_3 množinu vektorů z formula_1. Množinu všech konvexních kombinací této sady vektorů nazýváme konvexní obal vektorů formula_3 (angl. \"convex span\", \"convex hull\" či \"convex envelope\"). Někdy se konvexní obal zmíněných vektorů značí jako formula_6. V matematické symbolice tedy\nkde formula_8.\n\nMějme vektorový prostor formula_1 nad tělesem formula_2. Pro konvexní obaly vektorů z formula_1 lze odvodit mimo jiné následující vlastnosti (formula_12).\n\n\n\n\n"}
{"id": "1014801", "url": "https://cs.wikipedia.org/wiki?curid=1014801", "title": "Genyornis", "text": "Genyornis\n\nGenyornis byl obří nelétavý vrubozobý pták, který žil v Austrálii v pozdním pleistocénu. Dosahoval výšky přes dva metry a váhy okolo 240 kg, jeho vejce vážila půldruhého kila. Na rozdíl od hus, svých nejbližších příbuzných, neměl plovací blány a žil na souši. Byl rychlým běžcem otevřených travnatých plání s robustníma nohama a zakrnělými křídly. Podle nálezů velkého množství vajec na jednom místě se soudí, že žil v hejnech. Je znám jediný druh rodu Genyornis, pojmenovaný Genyornis newtoni.\n\nByl pravděpodobně všežravý, ale o podílu živočišné složky v jeho stravě vedou vědci spory (obecně se soudí, že byl spíše mrchožroutem než aktivním lovcem). Nejmladší fosilie genyornise pocházejí z doby před padesáti tisíci lety. V roce 2010 byly v lokalitě Gabarnmung v Severním teritoriu nalezeny skalní malby zobrazující ptáky nápadně podobné genyornisům. To posílilo úvahy, že první lidé na australském kontinentě se s tímto druhem ještě setkali a že patrně byli také rozhodujícím faktorem jeho vyhubení (stejně jako v případě ostatních příslušníků australské megafauny).\n\n"}
{"id": "1014804", "url": "https://cs.wikipedia.org/wiki?curid=1014804", "title": "Jegor Mechoncev", "text": "Jegor Mechoncev\n\nJegor Leonidovič Mechoncev ( ) (* 14. listopadu 1984, Asbest, Sovětský svaz) je bývalý ruský profesionální boxer, nastupující v polotěžké váze.\n\nJe olympijským vítězem z her 2012 v Londýně. O rok dříve získal bronz na amatérském mistrovství světa v Baku a je amatérským mistrem světa v těžké váze z roku 2009, kdy se šampionát konal v Miláně. Dvakrát se stal mistrem Evropy v těžké váze.\n\nV roce 2013 započal profesionální kariéru. Je 185 cm vysoký a je levák.\n\n\n14 utkání – 13 vítězství (8× k.o.) – 1 remíza – 0 porážek\n"}
{"id": "1014805", "url": "https://cs.wikipedia.org/wiki?curid=1014805", "title": "Ota Koval", "text": "Ota Koval\n\nOta Koval (11. dubna 1931 Dobřany – 14. srpna 1991 Praha) byl český režisér, scenárista a herec. \n\nVystudoval režii na Filmové a televizní fakultě Akademie múzických umění (FAMU) a do konce šedesátých let 20. století působil coby pomocný režisér v Barrandovských filmových ateliérech. Během 70. a 80. let téhož století se spolu s režisérkou Věrou Plívovou-Šimkovou a Otou Vošmikem zařadil mezi režiséry filmů pro děti.\n\n"}
{"id": "1014806", "url": "https://cs.wikipedia.org/wiki?curid=1014806", "title": "Milan Kerbr (1989)", "text": "Milan Kerbr (1989)\n\nMilan Kerbr (* 10. září 1989) je český fotbalový obránce, od ledna 2019 hráč klubu Apollon Limassol.\n\nJeho otcem je stříbrný medailista z EURA 1996 Milan Kerbr.\n\nS fotbalem začínal v 1. FC Slovácko (dříve 1. FC Synot). V květnu 2008 povýšil z dorostu do A-mužstva.\n\nJaro 2011 strávil na hostování ve Frýdku-Místku, jaro 2012 pro změnu v Baníku Most.\n\n6. září 2014 ve 3. kole českého fotbalového poháru proti FC Fastav Zlín na stadionu Letná se dvěma vstřelenými góly podílel na výhře Slovácka 4:0 a postupu do osmifinále. Podzim 2015 strávil na hostování ve Slovanu Liberec.\n\nV prosinci 2016 mu ve Slovácku vypršela smlouva a hráč se dohodl na nové s klubem FC Slovan Liberec.\n\nV lednu 2019 hráč přestoupil do kyperského Apollonu Limassol.\n\n"}
{"id": "1014808", "url": "https://cs.wikipedia.org/wiki?curid=1014808", "title": "Barka", "text": "Barka\n\nBarka může být:\n\n\n"}
{"id": "1014809", "url": "https://cs.wikipedia.org/wiki?curid=1014809", "title": "Nivard z Clairvaux", "text": "Nivard z Clairvaux\n\nBlah. Nivard z Clairvaux byl nejmladší bratr sv. Bernarda z Clairvaux, spolu s ním se stal cisterciákem. Katolická církev jej uctívá jako blahoslaveného.\n\nNarodil se zřejmě v Burgundsku kolem roku 1100, jako nejmladší z pěti sourozenců svatého Bernarda z Clairvaux. Po vzoru tohoto svého bratra vstoupil (asi v roce 1118) do cisterciáckého řádu a žil v klášteře v Clairvaux. Měl velikou důvěru svého bratra a podílel se na několika nových založeních dceřiných klášterů. V letech 1132-1135 působil jako novicmistr v klášteře Vaucelles. Později byl opatem jednoho z cisterciáckých klášterů ve Španělsku. Zemřel pravděpodobně v Clairvaux krátce po smrti svého bratra Bernarda. Další zprávy o jeho životě jsou spíše legendického charakteru a pocházejí ze zmínek v Bernardově životopise.\n\n\n"}
{"id": "1014810", "url": "https://cs.wikipedia.org/wiki?curid=1014810", "title": "Will Tudor", "text": "Will Tudor\n\nWill Tudor, celým jménem William James Sibree Tudor (* 11. dubna 1987 Londýn), je britský divadelní a televizní herec. Účinkoval v různých anglických divadlech a pracoval pro BBC i HBO.\n\nNarodil se do medicínské rodiny, oba jeho rodiče byli lékaři. S hraním začínal ve svých 16 letech, když ztvárnil titulní roli v domácí hře \"Faustus\". Ve studiu se zaměřil nejprve na anglickou literaturu a poté herectví. Studoval na Central School of Speech and Drama Londýnské univerzity a mezi jeho studentskými rolemi byli např. Sky Masterson v muzikálu \"Sázky z lásky\" (\"Guys and Dolls\"), Demetrius ve \"Snu noci svatojánské\" či titulní postava v \"Richardovi III.\" V lednu 2011 ještě jako student třetího ročníku dostal příležitost vycestovat s představením Bulgakovova \"Černého sněhu\" do Moskevského uměleckého akademického divadla (v roli Bombardova). Na podzim ztvárnil úlohu cizince v muzikálu \"Soho Cinders\", který uvedlo v premiéře 9. října 2011 londýnské Queen's Theatre. Od listopadu 2011 do ledna 2012 v Herefordském divadle Courtyard oživoval jako princ spící krásku v pantomimické inscenaci \"Šípkové Růženky\" a tutéž roli ztvárnil také o rok později (od září 2012 do ledna 2013) v Městském divadle v Darlingtonu. V únoru 2012 také vystoupil po boku Jackie Marksové v Lauderdale House.\n\nV roce 2011 si odnesl zvláštní uznání za vynikající přednes prózy v talentové soutěži rozhlasové stanice BBC Radio Drama o Stipendium Carletona Hobbse a s BBC zůstal v příležitostném spojení i v dalších letech. Účinkoval jako Duncan v rozhlasové hře \"Single, But Living Together\" (SBLT), kterou v rámci cyklu Afternoon Drama odvysílala stanice BBC Radio 4 v premiéře 2. června 2011.\n\nV prosinci téhož roku odvysílala televize BBC One k blížícím se 200. narozeninám Charlese Dickense třídílnou historickou minisérii \"Great Expectations\", adaptaci jeho románu \"Nadějné vyhlídky\". Tudor se zde objevil v nepatrné roli Estellina ctitele. Větší epizodní role ho čekala v mýdlové opeře \"Doctors\", která běží na BBC One už od roku 2000. Zahrál si v epizodě nazvané Turn Back Time, která měla jako 9. díl 15. řady premiéru 12. dubna 2013. Děj epizody se mimořádně vracel na začátek 80. let a retrospektivně popisoval první setkání doktorky Emmy Reidové s jejím manželem Samem i další vývoj jejich vztahu až k sňatku. Tudor zde hrál právě mladého Sama, jehož jinak v seriálu ztvárňuje už ve zralém věku Grant Masters.\n\nDosud poslední příležitost u BBC dostal v šestidílném dramatu \"In the Club\", které připravila BBC One do vysílání od 5. srpna 2014. Natáčení probíhalo od ledna téhož roku v Leedsu a okolí. Minisérie sleduje příběhy šesti párů, které v průběhu těhotenství dochází do rodičovského kurzu. Jasmin Sidhwa je jednou z nastávajících matek, jež si není jista, zda je otcem dítěte manžel Dev, nebo její expřítel Jack Moorhouse – v podání Willa Tudora. V září 2014 bylo ohlášeno pokračování druhou sérií, jejíž natáčení se mělo uskutečnit v roce 2015 opět v Leedsu. Možný výskyt Tudorovy postavy však nebyl potvrzen ani vyvrácen.\n\nNejširší známosti dosáhl, když se připojil k představitelům výpravného fantasy seriálu \"Hra o trůny\" v produkci HBO. Ačkoli seriál vznikl podle knižní série George R. R. Martina, Tudorova postava Olyvar Frey byla nově připsána jen do seriálu. Jde o gay prostituta a špióna, který pracuje pro lorda Petyra „Malíčka“ Baeliše (Aidan Gillen). Objevil se poprvé v 5. díle 3. řady „Políbený ohněm“, kdy v explicitní scéně svedl Sera Lorase (Finn Jones), aby pro svého pána získal cennou informaci o Lorasově zamýšleném sňatku s Lady Sansou. Ve 4. řadě pak vede Baelišův nevěstinec, kde v 1. díle „Dva meče“ uvítá přišetšího prince Oberyna Martella z Dornu (Pedro Pascal) s jeho milenkou Elarií Písek (Indira Varma) a v 3. díle „Zbaveni okovů“ znovu hostí tuto dvojici, když si s Oberynem přijde promluvit Tywin Lannister (Charles Dance). Na londýnském setkání s fanoušky London Film and Comic Con v červenci 2014 Tudor prozradil, že se jeho postava má objevit i v 5. řadě seriálu.\n\nS kolegy ze seriálu, Iainem Glenem a Debrou Wingerovou se setkal také v květnu 2014 při marockém natáčení dvoudílné minisérie \"The Red Tent\". Šlo o adaptaci knižního bestselleru Anity Diamantové z roku 1997, pod režijním vedením Rogera Younga a v produkci Sony Pictures. Středem příběhu je jedna z okrajových biblických postav – Dína (Rebecca Fergusonová), dcera Jákoba (Iain Glen) a Ley (Minnie Driver), a Tudor zde ztvárnil jejího bratra Josefa. Tvorba minisérie se připravovala od roku 2011 pro americký televizní kanál Lifetime. Recenzentka \"The Hollywood Reporter\" Allison Keeneová kritizovala Tudorovu roli jako příklad problematického obsazení bílého modrookého blonďatého Angličana do kladné postavy v kontrastu k obsazení osmahlých cizinců do rolí méně prominentních nebo záporných.\n\nNásledovala britsko-americká koprodukční minisérie televizních společností Channel 4 a AMC nazvaná prostě \"Humans\". Osmidílná sci-fi odehrávající se v paralelním světě vznikla adaptací švédského seriálu \"Äkta människor\" (\"Real Humans\") z roku 2012. Herečka Katherine Parkinsonová, známá z \"Ajťáků\", a Tom Goodman-Hill z \"Pana Selfridge\" zde ztvárnili pár, který si do domácnosti pořídil inteligentního robota „syntha“ v podání Gemmy Chanové. Tudorova robotická postava Odi se vyskytuje v šesti dílech. Seriál se vysílal od poloviny června 2015. V květnu 2016 bylo oznámeno, že se Tudor zúčastní natáčení dalších dílů i pro druhou řadu, připravovanou k vysílání ještě týž rok. Tak se i stalo.\n\nMezitím pracoval na čtvrté, závěrečné řadě seriálu \"Pan Selfridge\", která šla do vysílání televize ITV od ledna 2016. V ní ztvárnil postavu Franka Whitelyho, který obchodníkovi Selfridgeovi prodá obchodní dům Whiteley's.\n\nOd roku 2014 se začal objevovat i na filmovém plátně. První příležitostí byla role staršího morojského studenta ve \"\", americké filmové adaptaci knižní série \"Vampýrská akademie\". Natáčení probíhalo od května do července 2013. Ještě předtím, na přelomu března a dubna 2013 natáčel v Dorsetu a Londýně režisér a scenárista Matthew Hammett Knott svůj celovečerní debut \"Bonobo\". Šlo o nízkorozpočtovou černou komedii o upjaté rozvedené matce, hledající svou dceru, která utekla z místa na prestižní univerzitě k pochybné komunitě hipíků, vyznávajících principy chování šimpanzů bonobo. Will Tudor si ve snímku zahrál roli Tobyho.\n\nPo snímku \"Tomorrow\" režisérky Marthy Pinson o zapojování veterána z Afghánistánu do společnosti, v němž hrál Tristana, se Tudor v prosinci 2016 zúčastnil natáčení filmu režisérky a scenáristky Ammy Asante \"Where Hands Touch\" o rasově smíšeném vztahu důstojníka SS s černošskou dívkou.\n\n"}
{"id": "1014811", "url": "https://cs.wikipedia.org/wiki?curid=1014811", "title": "Bárka (píseň)", "text": "Bárka (píseň)\n\nBárka (polsky \"Barka\", španělsky \"Pescador de hombres\" – rybář lidí) je původně španělská duchovní píseň, inspirovaná příběhem ze synoptických evangelií o setkání Ježíše Krista se Šimonem a Ondřejem na břehu Galilejského jezera – , a . Napsal ji roku 1974 Cesáreo Gabaráin Azurmendi a krátce poté její text volně přeložil polský kněz Stanisław Szmidt SDB do polštiny, z níž později vznikl také překlad do češtiny. V Polsku byla poprvé publikována v salesiánském zpěvníku Radośnie przed Panem. Brzy se stala oblíbenou písní krakovského arcibiskupa Karola Wojtyły, který ji později už jako papež Jan Pavel II. sám zpíval v Hnězdně při své první apoštolské cestě do Polska v roce 1979. Má čtyři sloky a refrén a při mši ji lze zpívat před evangeliem. Je zařazena v modré Hosaně pod číslem 19.\n\n1)\nPán zastavil se na břehu,\nhledal lidi ochotné jít za ním,\naby se stali rybáři duší.\n\nRefén:\nMůj Pane dnes i na mne se díváš,\ntvoje ústa vyslovila mé jméno,\nsvoji loďku, na břehu zanechávám,\nspolu s Tebou nový začít chci lov\n\n2)\nPane, jsem jen ubohý člověk,\npoklad můj jsou dvě prázdné ruce,\na čisté srdce, Tobě oddané.\n\nRefrén:\nMůj Pane dnes i na mne se díváš,\ntvoje ústa vyslovila mé jméno,\nsvoji loďku, na břehu zanechávám,\nspolu s Tebou nový začít chci lov\n\n3)\nPán potřebuje můj život,\nmladé srdce, plné nadšení,\nsamotu duše, i kapky potu.\n\nRefrén:\nMůj Pane dnes i na mne se díváš,\ntvoje ústa vyslovila mé jméno,\nsvoji loďku, na břehu zanechávám,\nspolu s Tebou nový začít chci lov.\n\n4)\nDnes vyjít chci spolu s Pánem,\nlovit duše – sítí Jeho Pravdy,\nslovem života – příkladem\nlásky.\n\nRefrén:\nMůj Pane dnes i na mne se díváš,\ntvoje ústa vyslovila mé jméno,\nsvoji loďku, na břehu zanechávám,\nspolu s Tebou nový začít chci lov.\n\n"}
{"id": "1014816", "url": "https://cs.wikipedia.org/wiki?curid=1014816", "title": "Abbádovci", "text": "Abbádovci\n\nAbbádovci byla islámská dynastie vládnoucí v 11. století ve španělské Seville. Jejím zakladatelem byl \"kadi\" Kásim Mohammad, který vládl v letech 1023–1042. Vyhlásil nezávislost na Córdobě a pustil se do obsazování okolních území. Ve výbojích pokračoval i jeho syn Abbád al-Mutadíd, vládnoucí v letech 1042–1068. Abbádův syn Mohammed al-Mutamid dokonce v roce 1068 dobyl Córdobu. Vůči této územní expanzi se postavil na odpor král Kastilie a Leónu Alfons VI., který však v roce 1086 podlehl spojeným silám Abbádovců a Almorávidů. Toto vítězství však znamenalo i konec této vládnoucí dynastie, protože vládu nad jejich územím převzali právě Almorávidé.\n\n"}
{"id": "1014817", "url": "https://cs.wikipedia.org/wiki?curid=1014817", "title": "Disharmonic Orchestra", "text": "Disharmonic Orchestra\n\nDisharmonic Orchestra (česky Disharmonický orchestr) je rakouská metalová kapela založená roku 1987 ve městě Klagenfurt am Wörthersee Patrickem Klopfem a Martinem Messnerem, záhy se přidal kytarista Harald Bezdek (v roce 1988 odešel). Skupina patří společně s kapelami Pungent Stench a Disastrous Murmur mezi pionýry rakouského death metalu. Do své tvorby postupně začlenila další prvky a její projev se dá k roku 1994 označit jako avantgardní metal. Kapela má dvě verze loga, starší a modernější.\n\nV roce 1988 vyšla tři dema \"The Unequalled Visual Response Mechanism\", \"Requiem for the Forest\" a \"Hypophysis Rehearsal\", poté v roce 1989 splitko s kolegy Pungent Stench a první EP \"Successive Substitution\".\nPrvní LP vyšlo o rok později (1990) a dostalo název \"Expositionsprophylaxe\".\n\nPo třetí dlouhohrající desce \"Pleasuredome\" z roku 1994 se kapela rozpadla. Znovu se zformovala v roce 2001. Členové kapely měli společně s Haraldem Bezdekem vedlejší grind/noisecoreový projekt Leptosome.\n\nSkladby „Disappeared with Hermaphrodite Choirs“ a „Interposition“ se objevily na CD kompilaci z roku 1990 \"Death... is just the beginning\" hudebního vydavatelství Nuclear Blast.\nDříve nezveřejněná skladba „Just a Thought“ vyšla na CD kompilaci z roku 1992 \"Death... is just the beginning II\" rovněž od Nuclear Blast.\n\n\n\n\n\n\n"}
{"id": "1014819", "url": "https://cs.wikipedia.org/wiki?curid=1014819", "title": "Luke Campbell", "text": "Luke Campbell\n\nLuke Campbell (* 27. září 1987 v Hullu, Spojené království) je britský profesionální boxer, nastupující v lehké váze.\n\nJe olympijským vítězem z her 2012 v Londýně v bantamové váze. O rok dříve získal ve stejné kategorii stříbro na amatérském mistrovství světa v Baku.\n\nV roce 2013 započal profesionální kariéru. Je 175 cm vysoký a je levák.\n\n\n23 utkání – 20 vítězství (15x k.o.) – 3 porážky\n\n"}
{"id": "1014820", "url": "https://cs.wikipedia.org/wiki?curid=1014820", "title": "Kostel na lodi", "text": "Kostel na lodi\n\nKostel na lodi je sakrální prostor umístěný na zrekonstruované překladní a později školní lodi vyrobené v roce 1925, která do doby, než začala sloužit k náboženským účelům, kotvila v přístavišti u německého Hamburku. V roce 2009 ji zakoupila pražská pobočka Mezinárodního křesťanského společenství ICF a započala s její rekonstrukcí. Ta trvala tři roky a vyžádala si finanční náklady ve výši šesti milionů korun českých, které pocházely jak z veřejných sbírek, tak z darů. Na lodi vznikl prostor pro 200 účastníků využívaný při bohoslužebných shromážděních, a dále pódium, bar spolu s prostory pro klub nebo kapli. K otevření kostela došlo v sobotu 3. března 2012 a původně bylo možné si navíc celou loď v době mimo konání náboženských setkání komerčně pronajmout. Loď kotví v pražském Holešovickém přístavišti.\n\n"}
{"id": "1014822", "url": "https://cs.wikipedia.org/wiki?curid=1014822", "title": "François-Marie Raoult", "text": "François-Marie Raoult\n\nFrançois-Marie Raoult (10. května 1830 Fournes-en-Weppes, Francie – 1. dubna 1901 Grenoble, Francie) byl francouzský chemik. Zabýval se především fyzikální chemií, konkrétně teorií roztoků. Odvodil \"zákon\", který popisuje tlakové poměry ve vícesložkových soustavách.\n\n\n"}
{"id": "1014825", "url": "https://cs.wikipedia.org/wiki?curid=1014825", "title": "Ulrich von Hutten", "text": "Ulrich von Hutten\n\nUlrich von Hutten (21. dubna 1488, hrad Steckelberg, Německo – 29. srpna 1523, Ufenau, Švýcarsko) byl německý učenec, básník a reformátor. Byl otevřeným kritikem římskokatolické církve.\n\nByl nejstarším synem chudé, ale nikoli nevýznamné rytířské rodiny. Jelikož byl malého vzrůstu a často nemocen, jeho otec se jej rozhodl poslat do kláštera - když mu bylo deset let, odvedl ho k benediktinům ve Fuldě. Místní klášterní škola byla v Německu vysoce ceněna a Ulrich tak dostal vynikající vzdělání. Mnišský způsob života mu ale nevyhovoval, a tak v roce 1505 uprchl do Kolína nad Rýnem. Získal tak sice svobodu, ale vzbudil také hněv svého otce. \n\nV Kolíně se seznámil se vzdělanci a básníky. Přes Erfurt se dostal do Frankfurtu nad Odrou, kde se otevírala nová univerzita. Zde získal magisterský titul a publikoval svou první báseň. \n\nRoku 1509 studoval teologii na univerzitě v Greifswaldu. Nejprve zde byl přijat vstřícně, časem však jeho mecenáši z řad měšťanů nemohli snést jeho povýšené chování. Greifswald tak opustil. Na cestě byl sluhy svých přátel okraden o ošacení i knihy. Uprostřed zimy, bez peněz, zmrzlý a polomrtvý hlady dorazil do Rostocku. Tam byl opět kladně přijat humanisty a pod jejich ochranou psal texty namířené proti někdejším přátelům z Greifswaldu. Zahájil tak dlouhou sérii satir a ostrých útoků proti svým osobním i veřejným nepřátelům. Pokračoval pak do Wittenbergu, kde roku 1511 publikoval spis o psaní poezie \"Ars Versificatoria\". Přes Lipsko a Vídeň se dostal do italské Pavie, kde začal studovat práva. Roku 1512 jeho studia přerušila válka. Při obležení města byl okraden oběma znesvářenými stranami (papežskými i švýcarskými vojsky) a nemocný a opět bez peněz uprchl do Bologne. \nZa další dva roky byl opět v Německu, kde jej jeho básnické nadání i přátelství Eitelwolfa von Stein dostalo do přízně mohučského kurfiřta, arcibiskupa a budoucího kardinála Albrechta Braniborského. Zde začal snít o kariéře učence a literáta. \n\nRok 1515 změnil běh jeho života. Jeho příbuzného Hanse von Huttena zavraždil Ulrich, vévoda z Württemberga. Hutten začal na adresu vévody psát ostře kritické dopisy, proslovy a sžíravé satiry. Angažoval se také při vzniku knihy satirických latinských dopisů Epistolæ Obscurorum Virorum (překládáno např. jako \"Dopisy tmářů\"), sepsaných na podporu teologa Johanna Reuchlina. Tyto práce jej v Německu učinily známou osobností. \n\nHutten se pak vydal opět do Itálie, aby dokončil studium práv. Za zdejšího pobytu se v něm rozhořela prudká nenávist k papežství, které napadl v předmluvě ke knize Laurentia Vally \"De Donatione Constantini\", publikované roku 1517. Jeho text tak pomáhal připravit půdu pro Martina Luthera. Téhož roku se vrátil do Německa, kde se dostal pod ochranu císaře Maxmiliána, který si jej vážil jako básníka a pasoval jej na rytíře. \n\nJeště roku 1518 však doprovázel arcibiskupa Albrechta na několika oficiálních návštěvách Paříže a Augsburského říšského sněmu. Publikoval pak německy psané pamflety napadající papeže a římské duchovenstvo. \n\nArcibiskup Albrecht o jeho aktivitách referoval v Římě, a Hutten se tak v roce 1519 stal podporovatelem Luthera a jeho snah o náboženskou reformu. Na rozdíl od něj však spolu s Franzem von Sickingen usiloval o její prosazení vojenskými prostředky. V roce 1522 při tzv. povstání rytířů napadli území arcidiecéze Trevír. Následujícího roku však byli rytíři poraženi. Hutten se poté ještě neúspěšně pokusil získat na stranu reformace Erasma Rotterdamského. \n\nPosledních 15 let svého života trpěl „francouzskou nemocí\", na kterou ve věku 35 let zemřel. Roku 1519 napsal text nazvaný \"De morbo Gallico\" (O francouzské nemoci), kde popisoval symptomy a léčbu syfilis. Tento text je v historii medicíny jedním z prvních popisů nemoci z pohledu pacienta. \n"}
{"id": "1014831", "url": "https://cs.wikipedia.org/wiki?curid=1014831", "title": "Tomáš Vengřinek", "text": "Tomáš Vengřinek\n\nTomáš Vengřinek (* 8. června 1992, Ostrava) je český fotbalový obránce. V současnosti je hráčem českého klubu FK Fotbal Třinec. Mimo Česko působil na Slovensku. V roce 2008 odehrál dva zápasy za českou fotbalovou reprezentaci do 16 let.\n\nTomáš Vengřinek je odchovancem Baníku Ostrava, v klubu je od svých šesti let. V roce 2012 poprvé nakoukl do A-týmu. Stálým členem soupisky se stal o rok později. V 1. české lize debutoval 3. listopadu 2013 proti SK Sigma Olomouc (1:1).\n\nPo startu sezóny 2015/16 a herní a výsledkové krizi Baníku byl společně s Martinem Foltynem přeřazen do rezervního týmu. Začátkem září odešel na půlroční hostování do slovenského prvoligového klubu FK Senica. V lednu 2016 se vrátil do Baníku.\n\nV roce 2008 odehrál dva přátelské zápasy proti Slovensku za českou reprezentaci do 16 let (remíza 1:1 a výhra 3:1).\n\n"}
{"id": "1014833", "url": "https://cs.wikipedia.org/wiki?curid=1014833", "title": "Cou Š’-ming", "text": "Cou Š’-ming\n\nCou Š’-ming (, * 18. března 1981 v Cun-i, Čína) je bývalý čínský profesionální boxer nastupující v muší váze.\n\nJe olympijským vítězem z her 2008 v Pekingu a her 2012 v Londýně. Také získal bronz na hrách 2004 v Aténách. Je trojnásobný amatérský mistr světa. Vše v lehké muší váze.\n\nV roce 2013 započal profesionální kariéru. Od 19.7.2014 do 7.3.2015 byl držitelem mezinárodního pásu organizace WBO. Dne 7.3.2015 si připsal první profesionální porážku coby neúspěšný vyzyvatel o titul mistra světa organizace IBF.\n\nJe 164 cm vysoký.\n\n\n11 utkání – 9 vítězství (2× k.o.) – 2 porážky\n"}
{"id": "1014837", "url": "https://cs.wikipedia.org/wiki?curid=1014837", "title": "Surimi", "text": "Surimi\n\nSurimi (japonsky 擂り身, \"„mleté maso“\") je název pro pastu z rozdrceného rybího nebo jiného masa, například z tresky, jakož i různé potravinové produkty z této pasty vyrobené. Tyto produkty jsou dostupné v mnoha tvarech a podobách a nejčastěji napodobují barvu a strukturu krabího masa.\n\nNejznámějším produktem ze surimi v západních zemích jsou tzv. krabí tyčinky.\n"}
{"id": "1014839", "url": "https://cs.wikipedia.org/wiki?curid=1014839", "title": "Jan Baránek (1993)", "text": "Jan Baránek (1993)\n\nJan Baránek ml. (* 26. června 1993, Opava) je bývalý český fotbalový obránce a bývalý mládežnický reprezentant, naposledy hráč klubu FC Viktoria Plzeň. Jeho otcem je bývalý profesionální fotbalista a trenér Jan Baránek st., strýcem pak Vít Baránek. Nastupoval na postu stopera, jeho předností byla díky výšce hra hlavou.\n\nNastoupil i do několika zápasů za juniorské výběry České republiky. V září 2016 však utrpěl v utkání Českého poháru v Hlučíně zranění kolene, které se přes veškerou snahu nepodařilo plně vyléčit. V únoru 2018 tak v 24 letech ukončil profesionální kariéru. Po konci profesionální kariéry začal hrát amatérský fotbal v SK Bohuslavice, do rodného města se vrátil v létě 2019 přestupem do třetilitového FC Dolní Benešov.\n\nJan Baránek pochází z Dolního Benešova. Je odchovancem Baníku Ostrava. V průběhu podzimní části sezony 2012/13 se propracoval do prvního týmu. V 1. české lize debutoval 21. září 2012 proti FC Slovan Liberec (remíza 2:2). Celkem za klub odehrál 38 ligových zápasů, ve kterých vstřelil tři branky.\n\nV prosinci 2014 se dohodl na přestupu s klubem FC Viktoria Plzeň, který využil výstupní klauzule v jeho smlouvě. Baránek podepsal kontrakt na 3,5 roku platný od 1. ledna 2015 a dostal dres s číslem 22.\n\nDebutoval v ligovém utkání 1. března 2015 proti FC Hradec Králové (výhra 3:2), v 86. minutě vystřídal Daniela Koláře. V jarní části odehrál sedm ligových střetnutí, ve většině z nich nastoupil jako střídající hráč. Dvě kola před koncem sezoně 2014/15 získal s mužstvem mistrovský titul.\n\nPo vyřazení ve 3. předkole Ligy mistrů UEFA s izraelským klubem Maccabi Tel Aviv FC nastoupil za Plzeň ve 4. předkole Evropské ligy UEFA, kde tým narazil na mužstvo ze Srbska FK Vojvodina Novi Sad. Po výhrách 3-0 (v tomto zápase Baránek nenastoupil) a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). Západočeši získali ve skupině čtyři body, skončili na třetím místě a do jarní vyřazovací části nepostoupili. Ve skupinové fázi Evropské ligy za tým odehrál pět utkání, nenastoupil pouze v odvetě s Rapidem Vídeň.\n\n30. listopadu 2015 v ligovém utkání 15 kola proti FK Jablonec vstřelil ve 32. minutě jediný rozhodující gól zápasu. V sezoně nastupoval pravidelně v základní sestavě na postu stopera, nejčastěji vedle Lukáše Hejdy či Romana Hubníka. V ročníku vstřelil na obránce velmi dobrých pět gólů. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK po remízách 0:0 a 1:1 (v tomto utkání Baránek nehrál) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli. Prohráli 0:2 a v odvetě na domácí půdě remízovali 2:2 (v tomto střetnutí hráč nenastoupil), kvůli čemuž se museli spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). Dne 21. 9. 2016 nastoupil v dresu Viktorky do utkání Českého poháru na hřišti FC Hlučín. V tomto utkání utrpěl zranění kolene, které zpočátku nevypadalo vážně. Již o měsíc později, dne 20. 10. 2016, nastoupil za Plzeň v základní sestavě ve 3. kole Evropské ligy proti Astře Giurgiu – Plzeň na domácím trávníku prohrála 1:2. Od té doby však odehrál jedinou minutu, 30. 10. 2016 v ligovém utkání proti Dukle. Zraněné koleno si postupně vyžádalo tři operace a lékaři nakonec konstatovali, že pokud Baránek bude pokračovat ve vrcholovém sportu, riskuje v horizontu dvou až tří let nutnost umělého kloubu. Z těchto důvodů se v 24 letech rozhodl ukončit profesionální kariéru. Oficiální oznámení bylo vydáno 5. února 2018.\n\nNastupoval za českou reprezentaci do 20 a 21 let. Za českou jedenadvacítku debutoval v listopadu 2013 v přátelském utkání s Anglií (remíza 2:2).\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV červenci 2018 byl jmenován do funkce asistenta trenéra třetiligového FC Dolní Benešov.\n\n\n"}
{"id": "1014841", "url": "https://cs.wikipedia.org/wiki?curid=1014841", "title": "Kvelertak (album)", "text": "Kvelertak (album)\n\nKvelertak je první studiové album norské hudební skupiny Kvelertak, bylo vydáno 21. června 2010 vydavatelstvím Indie Recordings.\nAlbum vyšlo 15. března 2011 též v Severní Americe (vydavatelství The End Records), tato verze byla doplněna o šest bonusových stop (čtyři živé nahrávky a dvě demonahrávky).\n\nZa prodej více než 15 000 kopií alba byla skupině 24. června 2011 udělena domácí Zlatá deska. Ocenění skupině předalo vydavatelství Indie Recordings a Dave Grohl z Foo Fighters po skončení koncertu v Oslu, kde Kvelertak vystupoval jako předkapela Foo Fighters.\n\nObal alba navrhl John Dyer Baizley ze skupiny Baroness.\n\nAutorem hudby i textu všech písní na albu je skupina Kvelertak.\n\n\n\n"}
{"id": "1014842", "url": "https://cs.wikipedia.org/wiki?curid=1014842", "title": "Krabí tyčinka", "text": "Krabí tyčinka\n\nKrabí tyčinka je potravinový produkt vyrobený ze surimi, jemně namletého bílého rybího masa, který barvou, chutí a strukturou připomíná skutečné krabí maso. Často je i tvarován do formy krabích nožek. Přes svůj název krabí tyčinky žádné krabí maso neobsahují, jedná se pouze o obchodní název. Často obsahují pouze nízký podíl samotného rybího masa. \n\nKrabí tyčinky poprvé vynalezla v roce 1973 japonská společnost Sugiyo Co., Ltd. a pojmenovala je \"Kanikama\". Na mezinárodní trhy je uvedla v roce 1976 sanfranciská společnost \"The Berelson Company\" ve spolupráci se Sugiyo.\n"}
{"id": "1014845", "url": "https://cs.wikipedia.org/wiki?curid=1014845", "title": "Opus (kompresní formát)", "text": "Opus (kompresní formát)\n\nOpus je otevřený, licenčními poplatky nezatížený, univerzální ztrátový formát komprese zvuku, navrhovaný s ohledem na internetové využití jako je přenos digitalizovaného hlasu, videokonference, streamování hudby. Je standardizován jako mezinárodní otevřený standard Internet Engineering Task Force (IETF) jako .\n\nOpus spojuje technologie dvou dalších zvukových formátů SILK (vyvinutý pro Skype) a CELT (součást rodiny kodeků Ogg) pro dosažení dobré komprese jak mluveného projevu, tak hudebního záznamu. Detekuje typ zvuku a míchá principy lineární predikce (nízký bitrate, SILK režim), modifikované diskrétní kosinové transformace (vysoký bitrate, CELT režim) a „hybridní režim“, kdy řeč do frekvence 8 kHz je kódována LP, zatímco řeč nad 8 kHz je kódována pomocí MDCT.\n\nOpus byl ve vývoji od počátku roku 2007. Programátoři spojení s Xiph.Org, Skype, Mozilla, Broadcom, Google, Octasic přispěli k jeho rozvoji a procesu standardizace v rámci pracovní skupiny IETF.\n\nReferenční implementace, zvukový kodek s názvem opus-tools, je poskytována pod BSD licencí. Všechny známé softwarové patenty, které pokrývají Opus, jsou poskytnuty pod licencemi bez licenčních poplatků.\n\nOpus se odlišuje od většiny formátů pro vysoce kvalitní audio (AAC, Vorbis, MP3) svou nízkou latencí a liší se od většiny formátů s nízkou lacencí (G.711, GSM, Speex) tím, že podporuje vysokou kvalitu zvuku. Navíc je dostupný pod liberální licencí.\n\nPodpora dekódování je zahrnuta v aplikacích Firefox, Chromium, Google Chrome, Opera, VLC, SMPlayer, foobar2000, Winamp, Amarok, Audacious, AIMP, MusicBee, Xmplay a jiných. Stejně jako v multimediálních frameworcích jako je GStreamer, FFmpeg, Libav a jiné. Pro framework Microsoft Windows DirectShow existuje DirectShow filtr třetích stran, s tímto může být podporován všemi DirectShow přehrávači.\n\nVzhledem ke svým schopnostem je formát Opus podporovaný i množstvím VoIP softwaru.\n\nFormát Opus je také již součástí nového standardu pro komunikaci v reálném čase pomocí webového prohlížeče WebRTC.\n\n\n"}
{"id": "1014846", "url": "https://cs.wikipedia.org/wiki?curid=1014846", "title": "Roberto Balado", "text": "Roberto Balado\n\nRoberto Balado Méndez (15. února 1969 v Jovellanos, Kuba - 2. července 1994 v Havaně, Kuba) byl kubánský boxer, nastupující v supertěžké váze. Byl olympijským vítězem z her 1992 v Barceloně. Třikrát se stal amatérským mistrem světa. Zahynul při autonehodě.\n\nByl 183 centimetrů vysoký a vážil 100 kilogramů.\n\n\n"}
{"id": "1014879", "url": "https://cs.wikipedia.org/wiki?curid=1014879", "title": "Tomáš Fabián", "text": "Tomáš Fabián\n\nTomáš Fabián (* 10. září 1989, Mladá Boleslav) je český fotbalový obránce a bývalý mládežnický reprezentant. V současnosti je hráčem českého klubu FK Mladá Boleslav.\n\nTomáš Fabián přešel do FK Mladá Boleslav ve svých 14 letech z MSK Mnichovo Hradiště. V lednu 2009 se dostal na soupisku A-týmu. Jarní část sezony 2012/13 hostoval ve FK Varnsdorf.\n\nNastupoval za české reprezentační výběry U18, U19, U20 a U21. Hrál na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\n"}
{"id": "1014880", "url": "https://cs.wikipedia.org/wiki?curid=1014880", "title": "João Baptista Martins", "text": "João Baptista Martins\n\nJoão Baptista Martins (3. září 1927 – 18. listopadu 1993) byl portugalský fotbalista. Byl odchovancem klubu CU Fabril z města Barreiro, dvanáct let hrál za lisabonský Sporting CP, s nímž získal pět mistrovských titulů (1951, 1952, 1953, 1954 a 1958), v sezoně 1953–1954 se stal nejlepším střelcem ligy s 31 brankami. Za reprezentaci odehrál jedenáct mezistátních utkání.\n\nJe střelcem vůbec prvního gólu v dějinách Ligy mistrů. Došlo k tomu 4. září 1955 na Estádio do Jamor ve 14. minutě zápasu prvního kola, v němž Sporting hostil Partizan Bělehrad. Utkání skončilo nerozhodně 3:3.\n\n"}
{"id": "1014882", "url": "https://cs.wikipedia.org/wiki?curid=1014882", "title": "Kadi", "text": "Kadi\n\nKadi může znamenat:\n\n"}
{"id": "1014883", "url": "https://cs.wikipedia.org/wiki?curid=1014883", "title": "Luboš Řehák", "text": "Luboš Řehák\n\nLuboš Řehák (* 2. listopadu 1967 Opočno) je český politik, manažer a bývalý starosta obce Val v okrese Rychnov nad Kněžnou.\n\nStudoval Gymnázium v Dobrušce, Střední pedagogickou školu v Litomyšli a politologii v Kolíně.\n\nV roce 2005 spoluzaložil Místní akční skupinu POHODA venkova, kde je nyní předsedou a zajišťuje regionální koordinaci výrobků značky \"Orlické hory originální produkt\", dále pořádá festival Divadelní pohoda a od roku 2011 je manažerem a finančním ředitelem Mezinárodního hudebního festivalu F. L. Věka.\nLuboš Řehák je ženatý a má dvě děti.\n\nOd roku 1990 je nepřetržitě členem zastupitelstva obce Val, kde je starostou od roku 2002. Ve volbách v roce 2006 a 2010 kandidoval jako člen SNK ED. V komunálních volbách v roce 2014 obhájil post zastupitele obce jako nestraník za KDU-ČSL na kandidátce subjektu \"BESEDA VAL\", kterou vedl jako lídr.\n\nV letech 2008 – 2012 byl členem Kontrolního výboru Královéhradeckého kraje. Je aktivní ve spolupráci mezi obcemi, člen Rady DSO Novoměstsko a místopředseda Dobrovolného svazku obcí Region Orlické hory.\n\nVe volbách do Senátu PČR v roce 2014 kandidoval jako nestraník za KDU-ČSL v obvodu č. 48 – Rychnov nad Kněžnou. Se ziskem 15,92 % hlasů skončil v prvním kole na 2. místě a postoupil tak do druhého kola. V něm prohrál poměrem hlasů 40,23 % : 59,76 % s dosavadním senátorem a nestraníkem za ČSSD Miroslavem Antlem.\n\n"}
{"id": "1014884", "url": "https://cs.wikipedia.org/wiki?curid=1014884", "title": "Masarykova (Brno)", "text": "Masarykova (Brno)\n\nMasarykova ulice ( – do roku 1939) je hlavní a nejfrekventovanější ulicí pěšího provozu v Brně. Tento stav na ní trvá nejméně posledních 200 let. S ohledem na její postavení byla ve struktuře města od konce novověku přístupovou ulicí k důležitým budovám v centru města.\n\nUlice byla postupně formována již od konce 12. století, a to patrně při sledování stop staré spontánní cesty od brodů na Svitavě do údolí Ponávky a jejím prostřednictvím znovu do údolí Svitavy na jejím středním toku.\nVe středověku se ulice jmenovala \"Sedlářská\" (\"platea Sellatorum\") což je doloženo již nejméně od 14. století. Její jižní úsek byl nazýván ulicí Židovskou, a to až do vyhnání Židů z Brna v roce 1454.\n\nPo konci 1. třetiny 19. století se jedinečné postavení a význam ulice odrážely ve sklonu veřejných autorit pojmenovat ji po předních představitelích veřejného života. Tak byla její část již v roce 1836 rozhodnutím městské rady pojmenována \"Ferdinandova\" po císaři Ferdinandovi při příležitosti jeho korunovace českým králem v roce 1836. Krátce po zániku habsburské monarchie a zvolení T.G. Masaryka prezidentem Československé republiky byla pojmenována po něm. Během Protektorátu Čechy a Morava (1939–1945) byla ulice pojmenována po říšském ministrovi (následně souzenému tribunálem v Norimberku jako válečný zločinec) Hermannu Göringovi.\n\nOd roku 1955 byla, v rámci snahy komunistického režimu vymazat z historické paměti Masarykovo jméno, ulice pojmenována jako \"třída Vítězství\". Během uvolnění politických poměrů v roce 1968 byl ulici navrácen název Masarykova, ovšem s nastupující normalizací byla ulice od počátku roku 1970 opět přejmenována na třídu Vítězství. V roce 1988 uspořádala pololegální občanská iniciativa \"Masarykova společnost\" podpisovou akci za navrácení Masarykova jména této ústřední brněnské ulici. Ačkoliv lidé v této době riskovali popotahování ze strany režimu, sesbíralo se téměř tisíc podpisů. Změnu názvu přinesla až sametová revoluce, během níž, už v prosinci roku 1989, bylo ulici navráceno Masarykovo jméno. Název třída Vítězství byl v době socialismu všeobecně ignorován a ulice se stále v silné odezvě obyvatelstva a dokonce i v polooficiální praxi jmenovala stále \"de facto\" Masarykova.\n\nAtraktivita ulice je dána více faktory života ve městě. Důvodem, proč je volena velkým počtem chodců, je nejen faktická blízkost atraktivních cílů nebo dalších důležitých ulic, které se z Masarykovy ulice větví nebo do ní ústí. Je ale dána i subjektivní stránkou volby trasy pohybu a dlouhodobě sdílenou a reprodukovanou prostorovou pamětí obyvatel města i jeho návštěvníků. Objektivně je Masarykova ulice střední osou území, kde se nalézá nejhustší a nejpočetnější akumulace důležitých a vyhledávaných cílů.\n\nV současnosti také plní funkci spojnice hustě osídlené části města severně od centra, centra samotného a brněnského hlavního nádraží. To však nebylo výchozí podmínkou rozvoje silného provozu. Naopak prvotní volba polohy nádraží reagovala na již existující nejvydatnější dopravní proud (pěších i povozů) severo-jižním směrem, a to právě tehdejší ulicí Sedlářskou.\n\nMasarykova ulice vede od severu k jihu a začíná na jižním dílu Náměstí Svobody, její přesný počátek je v prodloužení severní fronty domů v ulicích Panské a Jánské. Je dlouhá 356 metrů a dvakrát se zalamuje. Poprvé pod protnutím ulice Orlí a Zelného trhu, podruhé v ústí Kapucínského náměstí a protnutí ulice Josefské. Severní (nejdelší) úsek měří 166 metrů a jeho přímý tvar je zjevně následkem geometrických operací lokátora na počátku 13. století. Střední úsek je dlouhý 130 metrů a poslední krátký úsek 58 metrů. Tento úsek ústí do ulice Nádražní. Spodní dva úseky tvarem prozrazují, že vznikaly již při spontánní formaci města ve 12. století. Poslední úsek původně nebyl součástí staré ulice Sedlářské, ale byl původem malou uličkou zvanou Židovská nebo \"Před Židovskou branou\".\n\nŠířka ulice je poměrně konstantní a pohybuje se okolo 15 metrů, a je tedy již vyměřena v metrické soustavě. Jen před průčelím kostela svaté Maří Magdaleny je profil ulice asi o 2 m menší. Všechny domy na současné ulici Masarykově vznikly při velké přestavbě Brna na přelomu 19. a 20. století. S výjimkou kostela Maří Magdaleny se nezachovala žádná středověká nebo novověká stavba.\n\nMasarykova ulice má výškový spád – klesá od severu k jihu, tedy od Náměstí Svobody směrem k nádraží, a to v celém průběhu o celkem o 8,1 metru. Nejprudší spád v podélném řezu je na nejkratším jižním úseku od protnutí s Josefskou ulicí, a to o 3 výškové metry na 53 metrech, což je spád o téměř 6 procent. Na levé i pravé straně ulice je po 14 domech, na levé straně je navíc stavba kostela Maří Magdaleny z roku 1654.\n\nMasarykova ulice, jakkoliv jako celek působí velkoryse a reprezentativně, neoplývá architektonicky obzvlášť cennými budovami. Výjimky, které snesou mezinárodní srovnání, jsou:\n\n\nZa zmínku stojí ještě obchodní dům Jindřicha Plačka od architekta Josefa Müllera, dříve omylem připisovaný dvojici vídeňských architektů Fellner a Helmer. V ulici bylo nadto několik velmi cenných portálů, především u krejčovství Hartmann (Masarykova 23) a u Obchodu Wiltžek (Masarykova 28), které jejich pozdější nekultivovaní majitelé nebo nájemci zničili. Zachovaly se dva portály od Ernsta Wiesnera, první z nich byl vzorně opraven Jindřichem Škrabalem (Masarykova 7), druhý byl původně u obchodu s obuví firmy Popper (Masarykova 14).\n\n\n"}
{"id": "1014885", "url": "https://cs.wikipedia.org/wiki?curid=1014885", "title": "Dinnington Town FC", "text": "Dinnington Town FC\n\nDinnington Town FC (celým názvem: Dinnington Town Football Club) je anglický fotbalový klub, který sídlí ve vesnici Dinnington v metropolitním hrabství South Yorkshire. Založen byl v roce 2000. Od sezóny 2014/15 hraje v Central Midlands League North Division (11. nejvyšší soutěž). Klubové barvy jsou černá a žlutá.\n\nSvé domácí zápasy odehrává na stadionu Phoenix Park s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1014889", "url": "https://cs.wikipedia.org/wiki?curid=1014889", "title": "Debian GNU/Hurd", "text": "Debian GNU/Hurd\n\nDebian GNU/Hurd je softwarová distribuce operačního systému GNU Hurd, vyvíjená projektem Debian. Debian GNU/Hurd je vyvíjen od roku 1998.\n\nByla vydána jeho verze v květnu roku 2013, při příležitosti vydání Debianu \"Wheezy\" a v dubnu 2015 při příležitosti vydání Debianu \"Jessie\". Přesto, základ Hurdu zůstává ve vývoji, a tedy není připraven pro použití v produkčních systémech. Těžiště uživatelů Debianu proto používá Debian s jádrem Linux (Debian GNU/Linux), FreeBSD (Debian/kFreeBSD), raději než Debian GNU/Hurd.\n\nDebian GNU/Hurd \"Jessie\" je distribuován jako instalační CD/DVD používající oficiální instalátor Debianu, nebo jako předinstalovaný obraz virtuálního disku. GNU Hurd používá IA-32 architekturu, zajišťující kompatibilitu s IA-32 a x86-64 počítači. Systém Hurd speciálně pro počítače x86-64 (64-bit) je v současné době ve vývoji.\n\nAktuální (uživatelská) verze Debian GNU/Hurd \"Buster\" je z července 2019 a jeho instalace je konkrétně buď na 9CD nebo na 3DVD dostupná zde.\n\n\n\n"}
{"id": "1014892", "url": "https://cs.wikipedia.org/wiki?curid=1014892", "title": "Robin Hood (muzikál)", "text": "Robin Hood (muzikál)\n\nRobin Hood je původní český muzikál autorské dvojice Gabriela Osvaldová a Ondřej Soukup. Premiéra proběhla dne 1. září 2010 v pražském divadle Kalich. Na obsazení hlavních rolí byla vytvořena reality show s názvem \"Robin Hood – Cesta ke slávě\", která se vysílala na televizní stanici Prima a navíc umožňovala nahlédnout do zákulisí příprav muzikálu .\n\n\nRole jsou alternovány.\n\n"}
{"id": "1014897", "url": "https://cs.wikipedia.org/wiki?curid=1014897", "title": "Poltergay", "text": "Poltergay\n\nPoltergay je francouzský hraný film z roku 2006, který režíroval Éric Lavaine podle vlastního scénáře. Snímek paroduje filmy s tématem poltergeista.\n\nMladý pár Emma a Marc si koupí opuštěný dům na předměstí Paříže. V domě už přes 30 let nikdo nebydlel. Po nastěhování Marca po nocích budí hlučná píseň „Rasputin“ od Boney M., ale Emma nic neslyší. Emma odjíždí na archeologický výzkum do Pompejí a Mac zůstane v domě sám. Zjistí, že dům obývá pět extravagantně oblečených duchů, kteří ho sledují nahého a v noci tančí ve sklepě. Emma mu po návratu nevěří, protože žádné duchy nevidí ani neslyší a navrhne mu, aby se nechal vyšetřit. Když Marc omylem zraní jejího otce, kterého si spletl s duchem, odstěhuje se od něj. Marc jde na vyšetření, kde mu psychiatr sdělí, že je gay. Marc tomu odmítá uvěřit, jde se tedy přesvědčit do gay klubu, ovšem je zatčen pro obscénnost a posléze vyhozen z práce. Zjistí, že v domě bývala kdysi gay diskotéka, která v roce 1979 vyhořela a pět těl obětí požáru se nikdy nenašlo. Zavolá na duchy čaroděje, aby je vypudil, což ovšem není jednoduché. Marc je tedy vezme do Paříže do čtvrti Marais, aby viděli, jaký je současný gay život. Duchové mu za to pomohou získat zpět Emmu. Společně vybudují ve sklepě diskotéku, kam Emma doveze rovněž duchy gayů, kteří zahynuli v Pompejích.\n"}
{"id": "1014900", "url": "https://cs.wikipedia.org/wiki?curid=1014900", "title": "Dobrodružství malého Indiána", "text": "Dobrodružství malého Indiána\n\nDobrodružství malého Indiána (1956) je dobrodružný román pro mládež českého spisovatele Vladimíra Šustra, který se odehrává koncem třicátých let 20. století v Paraguay a ve kterém autor na pozadí sociálních a rasových rozporů mezi Indiány a bělochy popsal skutečný příběh indiánského chlapce. Kniha také popisuje indiánské zvyky, indiánské pojetí cti a líčí dramatická střetnutí Indiánů s bílými vykořisťovateli.\n\nNa svých cestách po Jižní Americe se autor knihy setkal roku 1938 v Paraguay se sotva desetiletým indiánským chlapcem, který ho překvapil tím, jak dobře dovedl španělsky. Jmenoval se Togo a uměl dokonce číst a psát. Když mu autor knihy řekl, že je z Československa, ztratil počáteční ostych, protože věděl, že z této země pocházel i jeho přítel jménem Largo, se kterým prožil řadu příhod. Autor knihy zjistil, že šlo o mladého Čecha V. J. Lukáše, který později beze stopy zmizel v pralesích paraguayského Chaka. Kniha je tak vlastně literárním zpracováním Togova vyprávění.\n\nTogo musel s otcem odejít z rodné indiánské vesnice do bělošského města, ale ustavičně toužil po návratu domů. Návrat do pralesa mu pomohl uskutečnit statečný běloch jménem Largo, který se pronásledovaných indiánů zastal. Byl to ušlechtilý člověk, který podporoval Indiány a peóny v jejich odporu proti bohatým bílým vykořisťovatelům. Byl však vypovězen ze země a následné indiánské povstání skončilo porážkou. Indiáni však poznali, že v boji za svobodu nejsou osamoceni.\n"}
{"id": "1014902", "url": "https://cs.wikipedia.org/wiki?curid=1014902", "title": "Zlatá obruč", "text": "Zlatá obruč\n\nZlatá obruč (též hráno jako Zachar Berkut nebo Berkutové, v ukrajinském originále , nebo , op. 23) je opera o čtyřech dějstvích a devíti obrazech ukrajinského skladatele Boryse Mykolajovyče Ljatošynského. Libreto k ní napsal básník Jakiv Andrijovyč Mamontov (1886–1940) podle povídky významného ukrajinského básníka a spisovatele Ivana Franka \"Zachar Berkut\" s historicko-sociálním námětem z doby mongolského vpádu. Opera měla premiéru v Oděse 26. března 1930. Druhá verze opery měla premiéru v roce 1970 ve Lvově.\n\nDvacátá léta 20. století byla dobou velkého rozvoje a modernizace ukrajinské hudby a Borys Ljatošynskyj byl jejím předním představitelem; podle The New Grove Dictionary of Opera „zahájil moderní hudební hnutí na Ukrajině sérií intenzivních a vysoce expresivních děl, ve kterých individuálním způsobem vyjadřoval své hlavní zaujetí expresionismem‟. V té době zkomponoval řadu svých zásadních komorních skladeb (např. houslovou sonátu) i orchestrální \"Předehru na čtyři ukrajinská lidová témata\". Toto desetiletí završil kompozicí hudebního dramatu \"Zlatá obruč\".\n\nNa konci 20. let na Ukrajině probíhala politika „ukrajinizace‟, zejména na poli kultury, svázaná s osobou komunistického předáka Mykoly Skrypnyka. V jejím rámci se zrodil ideologicko-kulturní projekt, podle nějž měli přední ukrajinští skladatelé složit opery podle klasických děl ukrajinské literatury, většinou historického a vlasteneckého obsahu. Nejvýznamnějším výsledkem tohoto projektu, a nejvýznamnější meziválečnou ukrajinskou operou, se stal Ljatošynského příspěvek: opera \"Zlatá obruč\" vzniklá v roce 1929 na základě historické novely jednoho ze zakladatelů ukrajinské literatury Ivana Franka a na libreto J. A. Mamontova. Jejím námětem, vzatým z dob mongolského vpádu v polovině 13. století, byl vítězný odpor předfeudální obecní pospolitosti (tzv. „hromady‟) v podkarpatské vsi Tuchlje před feudalizací, tj. především prosazením soukromého vlastnictví půdy, a současně před cizozemským uchvatitelem. Tato sociální utopie přirozeně rezonovala v raném komunistickém státě; jak napsal libretista Mamontov, „hrdinský boj tucholjské hromady svým emočním nábojem plně souzní s hrdinským zápasem proletariátu‟.\n\nLibretista a skladatel přitom předlohu upravili; jeden z hlavních hrdinů příběhu, Maksym Berkut, nakonec hyne v boji a jeho smrtí opera končí. Připsána byla navíc postava stařeny Mavry, folklórně-symbolický obraz ještě předkřesťanského myšlení. Obecnější dosah měla symbolizovat i změna titulu ze \"Zachar Berkut\" (podle předáka tucholjské hromady) na \"Zlatá obruč\", symbol občiny. Ještě více se k zobecnění příběhu ubíral Ljatošynskyj ve svém zhudebnění. Pojal jej ne jako historickou událost, ale v duchu wagnerovského mýtu. Podle H. Veselovs'ké „mužnost, hrdinství, oddanost vlasti a lidu, vše přemáhající láska – tyto mravní imperativy a jim protikladné lidské vlastnosti, jako podlost, lakomství, zrádcovství staly programovými tematickými impulsy hudby B. Ljatošynského.‟ V zásadě wagnerovsky pojal skladatel i hudební strukturu opery. Podle M. Zajkevyčové „při budování výrazové struktury díla se Ljatošynskyj opírá o princip příznačného motivu – naplněním orchestrálního partu výraznými tématy-symboly a jejich aktivním rozvíjením. Příznačné motivy skladatel využívá široce a rozmanitě: k charakteristice hlavních postav, emocí, dějů‟.\n\nVedle toho však hudební jazyk opery charakterizuje využití jednak umělecky přetvořené lidové hudby, jednak nejmodernějších kompozičních postupů směřujících k expresionismu až atonalitě. Jeden z příkladů V. Baley v The New Grove Dictionary of Opera: „V monologu Zachara Bekuta využívá Ljatošynskyj starou haličskou píseň jako cantus firmus a tato hudba skvěle prokazuje jeho schopnost sjednotit a transformovat různé hudební struktury – v tomto případě diatonickou naivitu lidového idiomu a nestálý, atonální jazyk expresionismu.‟\n\nVýznam Ljatošynského opery byl od počátku zřejmý a i díky tomu bylo rozhodnuto ji uvést ve všech třech tehdy existujících ukrajinských operních divadlech: v Kyjevě, Charkově a Oděse. Zajímavostí je, že z různých praktických důvodů byla uvedena v každém z těchto měst pod jiným názvem.\n\nÚplná premiéra se konala v Oděse 26. března 1930 pod původním názvem Frankovy povídky \"Zachar Berkut\". Režii měl S. Butovskyj. dirigoval S. Stolerman a scénu vytvořil I. Nazarov. Atmosféru při prápravě popsal Ljatošynskyj v dopise R. Glierovi: „Režisér je slušný. Dosti podrobně se vším zabývá, a i když s ním v některých detailech nesouhlasím, je základní charakter a styl inscenace mému úmyslu věrný. Bída je v tom, že mu na každém kroku házejí klacky pod nohy. Je totiž Ukrajinec (Butovs'kyj) a v divadle je silná ruská strana. Dirigent Stolerman se postavil ke své práci svědomitě, ale protože mu přidělili strašně málo zkoušek, nedosahuje v orchestrální části jemného uměleckého vypracování. Výprava je opravdu dobrá, ale kulisy by mnohdy mohly být výraznější a živější. Je v nich jakási jednotvárnost. Pokud jde o interprety, všichni dali podle možností všechno, co mohli, a proti nim nemohu nic říci.‟\n\nJiž oděská inscenace se dočkala kritiky pro svou expresionistickou výpravu, připomínající filmy Fritze Langa. Následovala inscenace v Kyjevě; tamější operní divadlo jí otevřelo sezónu 1930/31 a hrálo ji pod názvem \"Berkutové\". Režisérem byl V. Manzij, scénu vytvořil O. Chvostenko-Chvostov, rovněž ve stylu expresionismu a symbolismu. Po prvních pochvalných kritikách však zesílily hlasy formulované již z pozic socialistického realismu, zejména v časopise \"Sovětské umění\", směřující především proti inscenaci, ale i proti opeře samotné, a vyčítající jí nesrozumitelnost. Již po měsíci byla opera stažena z repertoáru. Poslední inscenace se konala v Charkově v září 1930 konečně pod názvem zvoleným autory, totiž \"Zlatá obruč\". Režii měl M. Foregger, dirigoval A. Marguljan a scénu vytvořil A. Petryckyj. Kritika již byla jednoznačně negativní, směřovala na režiséra, výpravu i na skladatele: „Jednou z příčin neúspěchu této inscenace je tonální hudba filigránského, dekadentního mystického charakteru, nesrozumitelná, ba cizí sovětskému divákovi‟, psal dopisovatel \"Umělecké tribuny\". Výsledek se dal očekávat – po pouhých šesti představeních byla opera stažena a neobjevila se na jevišti téměř čtyřicet let.\n\nTeprve za doby politického uvolnění na konci šedesátých let 20. století se mohla \"Zlatá obruč\" objevit znovu na jevišti. Stárnoucí skladatel se k ní po čtyřiceti letech vrátil a přepracoval. Inscenaci uvedlo Lvovské divadlo opery a baletu Ivana Franka roku 1970 a připravili ji spolu se skladatelem – režisér Dmytro Smolyč, dirigent Jurij Luciv a scénograf Jevgen Lysyk. Obnovená opera měla obrovský úspěch u obecenstva kritiky a získala roku 1971 státní cenu T. Ševčenka. Ljatošynskij se již jejího udělení nedožil, zemřel 15. dubna 1971.\n\nDosud poslední nastudování \"Zlaté obruče\" uvedlo Kyjevské divadlo opery a baletu T. Ševčenka v roce 1989. Tato inscenace, již připravili režisér Dmytro Hnatjuk, dirigent Volodymyr Kožuchar a scénograf Vadym Sikors'kyj, byla přijata kritikou podstatně méně vřele.\n\n\n(1. obraz – Stráň nad vsí Tuchljou v Karpatech, časné ráno) Stará Marva, zběhlá v léčení nemocí, sbírá pod lesem bylinky. Narazí na Maksyma Berkuta, statného syna starého Zachara Berkuta, staršiny obce. Maksym chce odejít do hor, aby tam našel životní štěstí a lásku. Stařena jej však zastavuje: ví, že se k obci blíží mongolské vojsko a že nastane krutý boj, v němž Maksym nesmí při obraně rodné vsi chybět. Přichází bezstarostná mládež, hraje lidovou hru „na kukačku“ a tančí haličské tance.\n\nZa zvuku loveckých rohů se blíží lovecká výprava místního bojara Tuhara Vovka, jejž doprovází i jeho krásná dcera Myroslava. Bojar se chystá na medvěda a vyzývá mládence, aby ze svého středu vybrali nejstatečnějšího. Hoši jednohlasně navrhují Maksyma. Myroslava, jíž se mužný Maksym líbí, je volbou potěšena, ale otec mladíkovi vyčítá, že jeho otec Zachar podněcuje vesničany proti bojarům. Maksym se s bojarem dává do hádky: podle něj se Tuhar zdejší země zmocnil bezprávně, ale bojar namítá, že získal Tucholštinu od samotného haličského knížete. Maksym chce jejich při předložit lidovému soudu, ale Tuhar tento návrh s výsměchem odmítá a vydává se stopovat medvěda. Aby byl poblíž Myroslavy, připojuje se Maksym k bojarově družině.\n\n(2. obraz – V horských skalinách, dopoledne) Medvědí doupě jako první objeví Myroslava, když do něj nedopatřením spadne. Troubením na roh volá záchranu a první přispěchá Maksym, který nad šelmou v lítém zápase zvítězí. Nad medvědí mrtvolou následuje vyznání lásky mezi ním a zachráněnou dívkou. I Myroslavin otec je nucen vyjádřit hrdinovi vděčnost, vzápětí však mezi nimi vzplane starý spor a Maksym a Tuhar se k Myroslavině lítosti rozcházejí v hněvu.\n\n(3. obraz – Louka pod posvátným dubem poblíž vsi, poledne) Začíná shromáždění občiny. Stařešinové přinášejí symbol obce: rudou korouhev zatknutou do zlaté obruče. Lid vzdává této zástavě úctu. Slova se ujímá Zachar Berkut a varuje před hrozícím nebezpečím. Mongolové již dobyli Kyjev a ani od knížete Daniela Romanoviče, ani od bojarů není radno očekávat účinnou obranu, to spíše zradu. Obec se bude muset nájezdníkům postavit sama. Přichází bojar Tuhar Vovk a starý Berkut nad ním ihned zahajuje lidový soud. Tuhar opět tvrdí, že dostal Tucholštinu od knížete, ale Berkut dokládá, že občina byla vždy svobodná a neměla nad sebou pána. Rozzlobený lid se sápe na bojara, který tasí meč a jednoho z vesničanů zraní. Jen Berkutovo nabádání zabrání tomu, aby byl bojar na místě zlynčován.Tuhar Vovk na odchodu vyhrožuje vesničanům Mongoly. Lidový soud poté dochází k jednoznačnému závěru: je třeba Tuhara vyhnat a jeho statek srovnat se zemí. Výkonem rozsudku je pověřen Maksym.\n\n(4. obraz – Mongolský tábor, před stanem vojevůdce Burundy, odpoledne) Mongolští vojáci provolávají slávu svému vrchnímu veliteli Čingischánovi, zatímco zajatci z různých zemí – Peršané, Číňané, Indové – jim musí pro pobavení předvádět své národní tance. Stráž přivádí Burundovi dva návštěvníky se zavázanýma očima: jsou to Tuhar Vovk a Myroslava. Tuhar se náčelníkovi hlásí s tím, že je ochoten dát se do mongolských služeb. Myroslava sice otcovo jednání považuje za vlastizradu, podaří se jí však okouzlit Burundu natolik, že od něj získá prsten zajišťující volný průchod strážemi. Myroslava toho chce využít tím, že odejde varovat tucholjské vesničany, ale Tuhar jí vyčítá, že se přátelí s prostým lidem a zejména s nevolníkem Maksymem. Hrozí jí, že už svého milého nikdy neuvidí. Tuhar odchází do Burundova stanu, Myroslava omdlévá.\n\n(5. obraz – Před usedlostí Tuhara Vovka poblíž Tuchlji, soumrak) Vesnická družina vedená Maksymem přišla vypálit bojarův dům. Tuharovi služebnici zanechaní na stráži jim však nekladou odpor, naopak se přidávají k Tucholjským a prozrazují Maksymovi, že Tuhar i s dcerou odešli neznámo kam. Zatímco se všichni objímají a smiřují, objevuje se mongolský oddíl s Tuharem, který přišel bránit svůj dům. V zápase se Mongolům podaří pobít téměř všechny odpůrce, Maksyma se zmocní živého. Než jej odvlekou, podaří se Maksymovi vzkázat po Mavře prosbu vesničanům, aby jej přišli osvobodit. Mavra hledá mezi pobitými Tucholjci ty, kteří jsou ještě naživu, a běduje nad osudem vsi. Maksymovo poslání bylo alespoň splněno: bojarův statek rychle stravují plameny.\n\n(6. obraz – V mongolském táboře před Tuharovým stanem, noc) Klidnou noc jen tu a tam protíná volání stráží. Myroslava sedí před stanem a za doprovodu theorby zpívá smutnou píseň. Mongolové k ní přivádějí Maksyma a nechávají milence o samotě; Myroslavu nenapadne, že se jedná o léčku jejího otce, a nabízí Maksymovi prsten, se kterým se může dostat z ležení. Přichází Tuhar a jedná s Maksymem přívětivě. Tucholjci totiž obešli dolinu a zahradili východ z ní. Mongolové jsou nyní ochotni Maksymovi vrátit svobodu, pokud je vesničané nechají v klidu odejít. Maksym však tuto myšlenku odmítá, protože je přesvědčen, že vesničané krveprolití zabránit nechtějí. Tuhar s dcerou přesto odchází k vesničanům, aby je o této výměně přesvědčil; Maksym však krajanům po Myroslavě vzkazuje, aby se nevyhýbali boji a nikoho nešetřili.\n\n(7. obraz – Jeskyně v horách nad Tucholjským údolím, před východem Slunce) Koná se porada stařešinů a Zachar Berkut vydává rozkazy: je třeba povalit kámen zvaný „Stráž‟ a přehradit jím potok protékající údolím tak, aby byl mongolský tábor zaplaven. Objeví se Tuhar Vovk s Myroslavou a tlumočí Tuicholjským Burundovu nabídku: pokud vesničané vojsku uvolní cestu, Mongolové propustí Maksyma a odtáhnou do Uher. Zachar Berkut však nevěří, že se jeho syn nalézá v mongolském zajetí, a nabídku odmítá. Lidé vyhánějí Tuhara jakožto odpadlíka a zrádce vlasti. Myroslava zůstává a prosí Zachara, aby ji přijal za svou dceru. Za nastávajícího rozbřesku, který vysílá do jeskyně první sluneční paprsky, ji Zachar objímá a přijímá do své rodiny.\n\n(8. obraz – V mongolském táboře, ráno) Do tábora prakticky nepozorována vstoupila Mavra; nese Maksymovi prsten od Myroslavy a radí mu, aby s jeho pomocí co nejdříve opustil tábor, protože Tucholjci již brzy svalí do koryta potoka skálu a hladina pak začne rychle stoupat. Stařena pak zmizí, avšak Maksymovi v odchodu brání Tuhar. Maksym tedy předstírá, že je ochoten vyvést Mongoly z údolí tajnou stezkou. Tuhar je touto nabídkou potěšen, zbavuje Maksyma pout a běží pro Burundu. V tu chvíli se za ohromného hluku zřítí „Stráž“; v táboře zavládne zmatek a Maksymovi se – za zvolání „Ať žije Tucholština“ a v ženském přestrojení – podaří utéci. Když Burunda vidí, že Maksym je pryč, považuje to za Tuharovu zradu a bojara probodne svým mečem. Vojevůdce dává troubit do útoku, ale neviditelný nepřítel a stoupající voda vyvolávají v mongolském vojsku jen další chaos.\n\n(9. obraz – Tábor Tucholjců na skalách nad údolím, poledne) Vesničané s nadšením pozorují, jak Mongolové a jejich zajatci tonou v údolí. Jen Myroslava stranou hořekuje nad osudem svého otce i milence. Její nářek nad Maksymovou smrtí je jen o málo předčasný. Vesničan zahlédnou prchajícího Maksyma živého, ale pronásledovaného vojáky. Zanedlouho již horalové mladíka přinášejí na nosítkách smrtelně zraněného a pokládají jej k otcovým nohám. S radostnou myšlenkou na to, že vlast byla zbavena nepřátel a je opět svobodná, Maksym Berkut umírá. Na paměť všem, kteří zemřeli v boji za svobodu, sklánějí stařešinové nad Maksymovým tělem rudou korouhev se zlatou obručí.\n"}
{"id": "1014903", "url": "https://cs.wikipedia.org/wiki?curid=1014903", "title": "Kadi (soudce)", "text": "Kadi (soudce)\n\nKádí (arab. القاضي, \"al-qāḍī,\" soudce) je v islámských zemích soudce, jmenovaný panovníkem. Je vázán právem \"šarí‘a\", pozitivním právem (\"fikh\") a souhlasným názorem (\"idžma\") odborníků (\"ulamá\") a proti jeho rozsudku není odvolání. Do jeho kompetence spadají hlavně občanské a náboženské záležitosti muslimů, kdežto spory mezi jinověrci se nezabývá. Trestní případy řeší často policie (\"šurta\"). \nÚřad kádího fungoval patrně už za Mohameda, když vladaři nestačili rozsuzovat spory mezi věřícími. Za umajjovských chalífů (kolem 700) vznikl úřad nejvyššího kádí (\"kádí al-kudát\"), který chalífovi radil při jmenování kádí. Zatímco muftí se zabývali výkladem Koránu a psaného práva, výkon justice spočíval na kádím. Kromě toho měl i další povinnosti: spravoval náboženské nadace, ověřoval nástup a sesazení vladaře, dohlížel na péči o sirotky a na dodržování veřejné mravnosti. Zpočátku soudili jen podle zvykového práva a vlastní představy spravedlnosti. Když roku 750 nastoupili Abbásovci, mohli už výsledky práce učenců prohlásit za pozitivní právo, jenže to se opíralo hlavně o rozsudky (precedenty) předchozích kádí, kteří tak vlastně toto právo vytvořili. Od této doby jím však už byli striktně vázáni. \n\nNedostatek soudcovské volnosti aspoň zčásti nahrazoval jiný soud (\"al-mazálim\"), jemuž předsedal vládce nebo guvernér a který nebyl vázán pozitivním právem. Fungoval tak i jako odvolací instance, ne ovšem nezávislá. Také kádí byl ustanoven a odvoláván chalífou a později panovníkem, mohl však někdy sám svoji pravomoc také delegovat na podřízené, kteří měli také titul kádí.\n\nKádí musí být zdravý, bezúhonný muslim, od něhož se často vyžadovalo i právní vzdělání. Nesmí přijímat dary a musí být opatrný v obchodě. Přesto je v literatuře mnoho stížností na úplatné kádí. Teprve v 21. století se zejména v asijských zemích mohou kádím stávat i ženy, ovšem s omezenou pravomocí. Přesto je i tato možnost předmětem odborných sporů. Na indickém subkontinentu se funkce kádího (\"kazi\") stala dědičnou. \n\n\n"}
{"id": "1014904", "url": "https://cs.wikipedia.org/wiki?curid=1014904", "title": "Pavel Kučera (kněz)", "text": "Pavel Kučera (kněz)\n\nPavel Kučera (27. května 1932, Praha – 24. února 2016) byl český římskokatolický kněz, emeritní kanovník pražské metropolitní kapituly, papežský prelát a držitel medaile Za zásluhy II. stupně. V letech 1964 až 2006 žil v zahraničí, převážně v Německu.\n\nV roce 1945 začal studovat na pražském arcibiskupském gymnáziu, přestěhovaném roku 1947 do Bohosudova, a po jeho zrušení v roce 1950 dokončil svá středoškolská studia maturitou na akademickém gymnáziu. Poté pracoval jako dělník a současně tajně studoval teologii. Roku 1964 utekl z Československa a 22. srpna 1965 přijal v německém arciopatství sv. Otýlie kněžské svěcení. \n\nV letech 1967 až 2006 působil jako duchovní pro české krajany v bamberské arcidiecézi. Poté se vrátil do Prahy a roku 2007 byl jmenován kanovníkem Metropolitní kapituly u sv. Víta v Praze, jímž byl až do své rezignace v roce 2010.\n\nZemřel 24. února 2016.\n\n\n"}
{"id": "1014909", "url": "https://cs.wikipedia.org/wiki?curid=1014909", "title": "Josef Němec (rozcestník)", "text": "Josef Němec (rozcestník)\n\nJméno a příjmení Josef Němec má více nositelů:\n\n"}
{"id": "1014911", "url": "https://cs.wikipedia.org/wiki?curid=1014911", "title": "Daniel Trubač", "text": "Daniel Trubač\n\nDaniel Trubač (* 17. července 1997, Opočno) je český fotbalový záložník a mládežnický reprezentant, od července 2017 hráč českého klubu SK Slavia Praha, v současné době na hostování v klubu FK Teplice.\n\nSvoji fotbalovou kariéru začal ve Spartaku Opočno. V mládeži hrál kromě fotbalu také lední hokej. V dorostu přestoupil do klubu FC Hradec Králové.\n\nPřed sezonou 2014/15 se propracoval do prvního mužstva. V A-týmu debutoval v 1. české lize 17. 8. 2014 v utkání 4. kola proti FC Viktoria Plzeň (prohra 0:4), když v 80. minutě nahradil na hrací ploše Aleše Čermáka. 24. 3. 2015 podepsal s \"Votroky\" nový kontrakt platný do konce sezony 2018/19. Svůj první gól v sezoně a zároveň v dresu Hradce Králové vstřelil v zápase 27. kola hraného 9. května 2015 proti FC Baník Ostrava (výhra 1:0). Celkem v ročníku nastoupil k 16 ligovým střetnutím. S klubem sestoupil do 2. ligy.\n\nSvoji první branku v sezoně vsítil 3. srpna 2015 ve 4. kole proti B-týmu SK Sigma Olomouc (výhra 4:1), prosadil se v 62. minutě. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Podruhé v ročníku dal branku 21. 5. 2016 ve 29. kole na půdě FK Ústí nad Labem (výhra 2:1), v 73. minutě vyrovnával na 1:1. V sezoně 2015/16 si připsal 19 startů v lize.\n\nV červnu 2017 se dohodl na smlouvě s klubem SK Slavia Praha, mistrem české nejvyšší ligy ze sezóny 2016/17. Stal se sedmou letní posilou Slavie.\n\nSezona 2019/2020\n\nOd začátku sezóny 2019/2020 nastoupil k dnešnímu dni do pouhých 5 zápasů, ve kterých nevsítil gól a jeho role spadala pod náhradníky.\n\nV současné době se diskutuje o jeho problémech s alkoholem a herními automaty.\n\nV minulosti reprezentoval Českou republiku v kategorii do 16, 17, 18, 19 let. Od roku 2017 je reprezentantem U20.\n\n"}
{"id": "1014913", "url": "https://cs.wikipedia.org/wiki?curid=1014913", "title": "Richard Kalod", "text": "Richard Kalod\n\nRichard Kalod (* 8. května 1984, Rožnov pod Radhoštěm, Československo) je český fotbalový útočník, momentálně hraje v českém klubu SK Dynamo České Budějovice. Kvalitní hlavičkář.\n\nRichard Kalod hrál v mládežnických týmech Ostravy. V lednu 2004 zamířil z divizního Rožnova pod Radhoštěm do nedalekého klubu FC Tescoma Zlín. V červenci 2014 odešel hostovat do SK Hanácká Slavia Kroměříž, v lednu 2005 se vrátil zpět do Zlína. V roce 2005 přestoupil do Viktorie Žižkov.\n\nV létě 2013 se dohodl na smlouvě s Dynamem Č. Budějovice. Postupně se vypracoval na důležitého člena základní sestavy. V sezoně 2013/14 vybojoval s Dynamem návrat do 1. české ligy. V prvním ligovém kole sezony 2014/15 27. července 2014 proti FC Slovan Liberec (remíza 1:1) utrpěl zranění (přetržené šlachy v kotníku) a musel podstoupit operaci.\n\n"}
{"id": "1014915", "url": "https://cs.wikipedia.org/wiki?curid=1014915", "title": "Řád reakce", "text": "Řád reakce\n\nŘád reakce je číslo, které určuje, jakým způsobem závisí rychlost na koncentraci. Určujeme řády dílčí vždy vůči jen některým reaktantům a řád celkový, který je součtem všech dílčích řádů vůči jednotlivým reaktantům.\n\nMějme obecnou reakci \n\nformula_1\n\nkde A jsou reaktanty a P jsou produkty.\nJejí rychlostní rovnice je\n\nformula_2\n\nkde diferenciální člen vyjadřuje rychlost reakce jako velikost změny koncentrace reaktantů, \"k\" je rychlostní konstanta, c je koncentrace reaktantů a n je řád reakce.\n\nZintegrováním této rovnice za daných počátečních podmínek dostaneme funkci okamžité koncentrace na čase. \n\nformula_3\n\nformula_4\n\nformula_5\n\nDosazením počátečních podmínek získáme\nformula_6\n\nformula_7\n\nTo se nám může hodit při určování řádu reakce z experimentálních dat.\n\nNa určování řádu reakce lze jít několika způsoby.\n\nTato metoda je založená na porovnávání integrované rychlostní rovnice s experimentálními daty: po dosazení původní a okamžité koncentrace se spočítají ostatní parametry a metodou pokus-omyl se zkouší, která funkce – který řád – na reakci nejlépe sedí. Za účelem zjednodušení se integrované rychlostní rovnice linearizují.\n\nPro tuto metodu je nejprve nezbytné odvodit závislost poločasu reakce na jejím řádu. \n\nformula_7\n\nZa uplynutí poločasu se počáteční koncentrace zmenší na polovinu.\n\nformula_9\n\nformula_10\n\nformula_11\n\nDále je třeba znát dva poločasy při různých počátečních koncentracích. Dosazením těchto dat do obecné závislosti (viz výše) dostaneme dvě rovnice o dvou neznámých.\n\nformula_12\n\nformula_13\n\nNeznámé \"k\" se zbavíme podělením těchto dvou rovnic, zlogaritmováním pak dostaneme vztah pro \"n\". \n\nformula_14\n\nformula_15\n\nVýhodou této metody je, že pomocí ní dokážeme určit reakce i s neceločíselným řádem.\n\n"}
{"id": "1014916", "url": "https://cs.wikipedia.org/wiki?curid=1014916", "title": "Krakonoš (vlak)", "text": "Krakonoš (vlak)\n\nKrakonoš byl pár vlakových spojů provozovaný původně Československými státními drahami, později Českými drahami. Od roku 1949 jezdil jako expres Ex 550 mezi Prahou a Trutnovem. Vlak byl složen v prvních letech provozu vozy M274.0, později od roku 1955 M262.0 a nakonec od roku 1969 M296.1, které byly v 90. letech zrekonstruovány. \n\nV roce 2000 byl vlak Krakonoš úplně zrušen, v roce 2002 se však vrátil jako vlak kategorie expres a proto na něj byly nasazeny i modernější vozy, ale jen v první třídě, na zbytek vlaku byly nasazeny klasické rychlíkové vozy B256. Od konce roku 2003 na expresu Krakonoš byly řazeny lepší vozy i ve druhé třídě, Bee (více vozů) a jeden BDbmrsee. Expres Krakonoš byl v pracovní dny jediný přímý vlak z Trutnova do Prahy a mezi Prahou a Hradcem Králové nikde nezastavoval. Do Hradce Králové z Prahy dojel za hodinu a 26 minut a do Trutnova za 2 hodiny a 48 minut, což je skoro o půl hodiny rychleji než rychlík, který jezdí dnes po stejné trase, ale má více zastávek. Koncem roku 2006 byl zrušen úplně a znovu začal jezdit zase jako rychlík až od roku 2008, kdy byl znovuzaveden společně se spoustou nových spojů na Hradec Králové a Trutnov, které pravidelně jezdily několikrát denně v hodinovém intervalu na Hradec Králové a dvouhodinovém až na Trutnov. A zase byl řazen z běžných rychlíkových vozů. \n\nV jízdním řádu 2013/2014 na něm jezdily vozy Bp282, BDs449 a AB349 po celé trase, v úseku Praha – Hradec Králové i vozy B256 a A151. V Hradci Králové je elektrická lokomotiva vždy vyměněna za dieselovou, protože v Jaroměři končí elektrifikovaná trať a poté vlak pokračuje dále na Trutnov. Lokomotiva se vyměňuje v Hradci i při cestě z Trutnova do Prahy.\n\nOd prosince 2018 dopadlo i na tento vlak sjednocení názvů podle dálkové železniční linky a nově je označován jako Hradečan.\n\nV srpnu 2019 bylo oznámeno, že přímé trutnovské rychlíky od prosince opět ponesou název Krakonoš.\n\nTrasa vlaku se se v minulosti několikrát měnila. V závorkách je celková ujetá vzdálenost v kilometrech od místa, odkud vlak vyjížděl.\n\nPraha Wilsonovo nádraží (0 km) → Lysá nad Labem (35 km) → Nymburk (50 km) → Kopidlno (79 km) → Jičín (95 km) → Libuň (107 km) → Lomnice nad Popelkou (119 km) → Stará Paka (128 km) → Martinice v Krkonoších (142 km) → Kunčice nad Labem (150 km)- zde se od/svěšovaly vozy do Vrchlabí (154km) → Hostinné (160 km) → Trutnov (178 km) a některé vozy pokračovaly až do stanice Svoboda nad Úpou-Janské Lázně (190 km) a zastavovaly ve všech stanicích.\n\nJeden motorový vůz, který se vždy odpojil a jezdil po původní trase, zatímco zbytek vlaku měl trasu změněnou a jel z Jičína (95 km) přes Ostroměř (112 km), Lázně Bělohrad (122 km), Novou Paku město (144 km) a Starou Paku (147 km) a poté se vrátil na původní trasu. Vůz se k původní soupravě připojoval ve Staré Pace, s připojováním se přestalo až v roce 1969 a oba vlaky jezdily po rozpojení samostatně.\n\nVlak začal vyjíždět z Masarykova nádraží. Vlak změnil i trasu a nově jezdil do Nymburka (55 km) přes Prahu Libeň (5 km) a Poříčany (40 km)(tam nestavěl), pak pokračoval po trase Křinec (70 km), Kopidlno (84 km), Jičín (100 km), Ostroměř (117 km), Lázně Bělohrad (127 km), Nová Paka město (139 km), Stará Paka (142 km), Martinice v Krkonoších (146 km), Kunčice nad Labem (154 km), Hostinné (164 km) a Trutnov (172 km).\n\nRakovník (0 km) → Lužná u Rakovníka (9 km) → Nové Strašecí (22 km) → Stochov (29 km) → Kladno (42 km) → Hostivice (46 km) → Praha-Zličín (60 km) → Praha hl. n. (79 km) → Lysá nad Labem (114 km) → Nymburk (129 km) → Poděbrady (136 km) → Velký Osek (144 km) → Chlumec nad Cidlinou (168 km) → Nový Bydžov (179 km) → Ostroměř (185 km) → Lázně Bělohrad (222 km) → Nová Paka (233 km) → Nová Paka město (224 km) → Stará Paka (227 km) → Martinice v Krkonoších (241 km) → Kunčice nad Labem (249 km) → Hostinné (259 km) → Trutnov (277 km)\n\nVlak ve směru na Prahu končil v Praze.\n\nV tomto období vlak jezdil jako express. Kompletně změněna byla i jeho trasa.\n\nPraha-Smíchov (0 km) → Praha hl. n. (4 km) → Hradec Králové (120 km) → Jaroměř (137 km) → Česká Skalice (149 km) → Starkoč (155 km) → Červený Kostelec (165 km) → Malé Svatoňovice (172 km) → Trutnov střed (186 km) → Trutnov (189 km)\n\nVlak byl opět zařazen do kategorie Rychlík a přibyly nové stanice. Ve směru na Trutnov v prvních letech vyjížděl ze stanice Praha-Smíchov, ale v opačném směru končil vždy ve stanici Praha hlavní nádraží.\n\nPraha hl. n. (0 km) → Praha-Vysočany (6 km) → Lysá nad Labem (35 km) → Nymburk (50 km) → Poděbrady (57 km) → Chlumec nad Cidlinou (89 km) → Hradec Králové (116 km) → Jaroměř (133 km) → Česká Skalice (145 km) → Starkoč (151 km) → Červený Kostelec (161 km)→ Rtyně v Podkrkonoší (166 km) → Malé Svatoňovice (168 km) → Trutnov střed (182 km) – Trutnov (185 km)\n\nMinisterstvem dopravy je provoz tohoto vlaku objednáván v rámci rychlíkové linky, která ve smlouvě o závazku veřejné služby na rok 2007 nesla označení 4D, ve smlouvě na rok 2008 číslo 7, ve smlouvě na rok 2009 a ve smlouvě na období od 1. ledna 2010 do konce platnosti JŘ 2018/2019 nese již stabilní označení R10, v kapesních jízdních řádech Českých drah od roku 2010 označení D07. Od roku 2009 se stal Krakonoš jedním párem z pojmenovaných vlaků taktové dopravy s dvouhodinovým intervalem, proložené do hodinového intervalu s druhou větví linky. Mezi těmito vlaky už není výjimečný ani trasou, ani řazením soupravy. Krakonoš jezdil pod čísly R 859/858 jako poslední přímý rychlík, předcházely ho R 849/848 Úpa, R 851/850 Sněžka, R 853/852 Rozkoš, R 855/854 Cidlina a R 857/856 Metuje. V prosinci 2013 byl Krakonoš přečíslován na R 931/920.\n\nOd prosince 2018 je Krakonoš označován spolu s dalšími vlaky provozovanými na lince R10 jako Hradečan číslo 920 a 921.\n\nVozy M274.0\n\nM262.0 – Calm – Calm – M262.0\n\nV Jičíně se vlak rozpůlil a obě půlky pokračovaly každá jinou trasou a vlak se spojoval až ve Staré Pace.\n\nMotorový vůz 854 – Bnp – Bnp – Motorový vůz 854\n\nBp – Bp – B – Aee\n\nAee – Bee – Bee – Bee\n\nmezi Prahou a Hradcem Králové navíc Bee a Bp\n\nZe začátku byl vlak řazen hlavně z vozů B, A a BDs450. Postupně však byly vozy B vyměňovány za Bp, až byl nakonec téměř celý vlak řazen z vozů Bp a jednoho A a ještě jednoho BDs450. V úseku Praha – Hradec Králové (jen ve směru na Hradec Králové) byl ve vlaku v období mezi 14. červnem 2009 až 12. prosincem 2009 řazen i jídelní vůz Vůz WR851 ČD.\n\nAB349 (kompletně zrekonstruovaný) – BDs449 – Bp – Bp – Bp\n\nMezi Prahou a Hradcem Králové navíc 2× B a jeden A, které jsou řazeny jen ve všední dny.\n\n"}
{"id": "1014923", "url": "https://cs.wikipedia.org/wiki?curid=1014923", "title": "Hynek Prokeš", "text": "Hynek Prokeš\n\nHynek Prokeš (* 3. prosinci 1986, v Čeladné) je český fotbalový útočník.\n\nSvoji fotbalovou kariéru začal v Baníku Ostrava, odkud později přestoupil do FC Hlučín a následně do MFK Frýdek-Místek. V sezoně 2011/12 nastřílel 18 branek a stal se druhým nejlepším střelcem MSFL - třetí nejvyšší soutěže. V létě 2012 se o hráčovy služby zajímaly dva prvoligové kluby a to Baník Ostrava a 1. FC Slovácko. Hráč nakonec podepsal smlouvu s SFC Opava. V průběhu podzimní části ročníku 2012/13 odešel na hostování do Třince. Před jarem se vrátil do Opavy. V červenci 2013 zamířil zpět do Frýdku-Místku, kde prožil úspěšný ročník. Po roce přestoupil za nespecifikovanou částku do mužstva prvoligového nováčka z Hradce Králové.\n\nV únoru 2015 byl na testech v polském klubu MKP Pogoń Siedlce.\n\n"}
{"id": "1014926", "url": "https://cs.wikipedia.org/wiki?curid=1014926", "title": "Vyučovací hodina", "text": "Vyučovací hodina\n\nVyučovací hodina je časový úsek trvající 45 minut, během něhož učitelé žákům vysvětlují nové poznatky, opakují je s nimi nebo je z nich zkouší. V rámci vyučovacího dne mají žáci zpravidla několik vyučovacích hodin za sebou, které jsou oddělené přestávkou o délce obvykle 10 minut a přibližně v polovině dopoledne přestávkou trvající 20 minut. Zahájení a ukončení vyučovací hodiny obvykle oznamuje školní zvonek.\n"}
{"id": "1014927", "url": "https://cs.wikipedia.org/wiki?curid=1014927", "title": "Josef Mifek", "text": "Josef Mifek\n\nJosef Mifek (* 20. května 1958) je bývalý československý fotbalista. Od roku 2006 je starostou městyse Veverská Bítýška.\n\nV sezoně 1976/77 se stal se Zbrojovkou Brno dorosteneckým mistrem ČSSR pod vedením Františka Harašty. Po návratu z vojny debutoval v československé lize, kde odehrál 2 zápasy, neskóroval. Je držitelem trenérské licence UEFA \"B\".\n\nOd 3. listopadu 2006 je starostou městyse/města Veverská Bítýška.\n\n\n"}
{"id": "1014931", "url": "https://cs.wikipedia.org/wiki?curid=1014931", "title": "Backbone.js", "text": "Backbone.js\n\nBackbone.js je aplikační framework pro jazyk JavaScript, který komunikuje skrze RESTful rozhraní a využívá návrhové paradigma model–view–presenter (MVP). Backbone je znám pro čitelný a úsporný kód, sám závisí jen na jedné JavaScriptové knihovně , Underscore.js. Je navržen pro vývoj Single-page webových aplikací a pro živou synchronizaci různých částí aplikace. Backbone vytvořil Jeremy Ashkenas, který je znám tvorbu nástroje CoffeeScript.\n\nNásledující webové projekty používají Backbone.js:\n\n"}
{"id": "1014932", "url": "https://cs.wikipedia.org/wiki?curid=1014932", "title": "Lenakel", "text": "Lenakel\n\nLenakel (občas, především frankofonní komunitou ostrova, psáno jako Lénakel) je vesnice na ostrově Tanna, v provincii Tafea, v ostrovním státě státě Vanuatu. Nachází se asi kilometr severozápadně od hlavní vesnice ostrova, Lenakel. Je to největší vesnice ostrova i celé provincie Tafea. Sídli zde mimo jiné Bank of Vanuatu, pobočka Vanuatské pošty, presbyteriánská střední škola a mnoho malých obchůdků. Na kopci nad vesnicí se nachází jediná nemocnice celé provincie. Lenakel je nejdůležitější přístav ostrova Tanna i celé provincie, pravidelně zásobovaný z Port Vila. V centru Lenakelu se také nachází trh, kde se v pondělí a pátky schází velký počet obyvatel celého ostrova. Výtěžek z prodeje plodin na trhu je důležitá součást příjmu rodin z vesnic ve zbytku ostrova. Lenakel leží na jedné z mála slušně udržovaných cest ostrova, která jej spojuje s letištěm Whitegrass. Spojení mezi letištěm a vesnicí zajišťují nepravidelně jezdící dodávky.\n"}
{"id": "1014942", "url": "https://cs.wikipedia.org/wiki?curid=1014942", "title": "Reinhard Nicklas", "text": "Reinhard Nicklas\n\nReinhard Nicklas (* 27. srpna 1965) je bývalý český fotbalista. Po skončení aktivní kariéry působil jako trenér v Německu. Pracuje jako dělník v německém Agrotelu.\n\nV československé lize hrál za Škodu Plzeň. Nastoupil v 16 ligových utkáních.\n\n"}
{"id": "1014946", "url": "https://cs.wikipedia.org/wiki?curid=1014946", "title": "Václav Hybš (fotbalista)", "text": "Václav Hybš (fotbalista)\n\nVáclav Hybš (* 20. ledna 1961) je bývalý český fotbalista.\n\nV československé lize hrál za TJ Bohemians ČKD Praha a Slavii Praha. Ve druhé nejvyšší soutěži hrál za DP Xaverov Horní Počernice, nastoupil ve 122 utkáních a dal 2 góly.\n\n"}
{"id": "1014948", "url": "https://cs.wikipedia.org/wiki?curid=1014948", "title": "City of Angels", "text": "City of Angels\n\nCity of Angels je jedenáctá epizoda páté série amerického hudebního televizního seriálu \"Glee\" a v celkovém pořadí devadesátá devátá epizoda tohoto seriálu. Napsala ji Jessica Meyer, režírovala Elodie Keene, poprvé se vysílala ve Spojených státech dne 11. března 2014 na televizním kanálu Fox a ukazuje New Directions bojující o titul na národní soutěži sborů v Los Angeles. Tato epizoda obsahuje několik flashbacků s Finnem Hudsonem (Cory Monteith).\n\nVedoucí sboru Will Schuester (Matthew Morrison) se během cesty na národní kolo soutěže sborů v Los Angeles ptá Sama Evanse (Chord Overstreet) jestli je připravený jednat jako vedoucí sboru New Directions. Carole Hudson-Hummel (Romy Rosemont) a Burt Hummel (Mike O'Malley), matka a nevlastní otec bývalého vedoucího New Directions Finna Hudsona (Cory Monteith) jedou s New Directions do Los Angeles jako podpora a připomínají jim, jak moc na nich Finnovi záleželo.\n\nNew Directions se v Los Angeles setkávají s bývalou členkou Mercedes Jones (Amber Riley), která získala nahrávací smlouvu u společnosti Sony. Poté jsou konfrontováni konkurenčním sborem Throat Explosion a jeho zastrašujícím vůdcem Jeanem-Baptistem (Skylar Astin). Později Ryder Lynn (Blake Jenner) si jde promluvit s Marley Rose (Melissa Benoist), která nedávno vzdala svůj sen stát se zpěvačkou a skladatelkou, protože nedostala žádnou odpověď na písně, které zaslala do různých soutěží. Marley mu také řekne, že po národním kole plánuje opustit sbor. Ryder a Jake Puckerman (Jacob Artist) bydlí ve stejném pokoji a poté, co se ujistí, že jsou přátelé navzdory jejich rivalitě pro Marley, tak předají Mercedes kopie Marleyiných písní. Mercedes později řekne Marley, že její písně jsou dobré, aby to nevzdávala a pokračovala ve svých hudebních snech.\n\nTina Cohen-Chang (Jenna Ushkowitz) a Sam si povídají s Carole a Burtem ohledně uplynulých soutěží a Tina je smutná, že tohle bude jejich poslední. Carole řekne, že Tina alespoň tady na tu poslední bude (vyjádřila, že Finn tu už být nemůže) ale pak se ihned za svůj výrok omlouvá. Nicméně později řekne Burtovi, že nezvládne sledovat soutěž a místo toho jdou oba dva na Laguna Beach.\n\nTu noc se New Directions vplíží do vystupujícího sálu a Sam prozradí, že vzal s sebou Finnův obraz ze sborové místnosti, čímž splní Finnův slib, že s nimi bude na národním kole. Do sálu vstupuje Jean-Baptiste s tvrzením, že sál bude celou noc využívat Throat Explosion ke zkoušení a New Directions vyhazuje. Příští den v autobuse na národní kolo Sam nemůže najít Finův obraz a obviní Jeana-Baptista z toho, že ho ukradl. Sam se vrátí do autobusu a řekne, že s nimi stejně Finn stále je.\n\nNárodní kolo začíná se sborem Amazonians, dále sbor Throat Explosion předvádí mashup písní \"Mr. Roboto\" a \"Counting Stars\", který zanechá porotce ohromené a Sama a Blaina Andersona (Darren Criss) zděšené. V zákulisí těsně před vystoupením New Directions je Will podporuje a přichází Carole a Burt, kteří si uvědomí, že by Finn chtěl, aby je viděli a vzkážou jim ať se soutěží \"vytřou podlahu\".\n\nNew Directions začínají s \"More Than a Feeling\" s hlavními hlasy Blainem a Tinou, dále s Artiem v písni \"America\" a nakonec Sam zpívá sólo v \"I Still Haven't Found What I'm Looking For\". V tomto bodě si Carole uvědomí, že seznam písní je vytvořen z Finnových oblíbených písní. Poté celý sbor oslavuje, ale Sam je vyčerpaný a řekne Willovi, že do toho vystoupení dal vše. Ve výsledcích ovšem vyhrávají Throat Explosion a New Directions skončí na druhém místě.\n\nPři příjezdu do Ohia Jean-Baptiste vrací Finnův obraz, zjistil totiž, že jeden ze členů (nyní již bývalý člen) Throat Explosion ho ukradl a omlouvá se za něj. Carole a Burt přijdou do sborové místnosti a řeknou, že když je slyšeli vystupovat, bylo to jako vyléčení a vědí, že Finn v nich bude dál žít. Slavnostní dávání poháru za druhé místo do vitríny přeruší Becky Jackson (Lauren Potter), která předvolá Willa před ředitelku Sue Sylvester (Jane Lynch).\n\nSue gratuluje trenérce roztleskávaček Roz Washington (NeNe Leakes) za výhru v národním kole, ale její zprávy pro Willa jsou špatné. I když má k němu náklonnost, tak protože nevyhrál, tak její povinnost jakožto ředitelky vyžaduje zrušit sbor společně s dalšími několika školními aktivitami kvůli malému rozpočtu. Tato špatná zpráva ohledně trvalého zrušení sboru putuje rychle, Kurt Hummel (Chris Colfer) řekne svým kamarádkám a bývalým členkám sboru Rachel Berry (Lea Michele) a Santaně Lopez (Naya Rivera) během jejich směny v restauraci Spotlight Diner v New Yorku.\n\n"}
{"id": "1014949", "url": "https://cs.wikipedia.org/wiki?curid=1014949", "title": "Duck Sauce", "text": "Duck Sauce\n\nDuck Sauce je americko-kanadské duo DJů (Armand Van Helden a A-Trak), kteří se v roce 2010 celosvětově proslavili svojí skladbou „Barbra Streisand“.\n\n\n"}
{"id": "1014950", "url": "https://cs.wikipedia.org/wiki?curid=1014950", "title": "Death/doom", "text": "Death/doom\n\nDeath/doom (jinak také death-doom nebo deathdoom) je subžánr extrémního heavy metalu. Kombinuje pomalé tempo a pesimistické nebo depresivní nálady doom metalu s hlubokým growlingem a deathmetalovými bicími s dvojitými basovými bubny. Žánr vznikl uprostřed 80. let a popularitu si získal během 90. let, ale stal se méně známým po přelomu 21. století. Death/doom má společné prvky s funeral doomem, stejně jako s více melodickým gotického metalu.\n\n"}
{"id": "1014954", "url": "https://cs.wikipedia.org/wiki?curid=1014954", "title": "John Bull", "text": "John Bull\n\nJohn Bull je vymyšlená postava, která znázorňuje povahu typického Angličana. Byla vymyšlena roku 1712 doktorem Johnem Arbuthnotem. Americká verze této postavy je Strýček Sam. Během První světové války nahradila tuto postavu představa typického britského vojáka jménem Tommy Atkins.\n\nJohn Arbuthnot, přítel spisovatele Jonathana Swifta nebo satiristy Alexandra Popa, postavu poprvé vykreslil ve svém díle \"Law is a Bottomless Pit\" (v překladu \"Zákon je bezedná jáma\"). Proslavena byla později zejména britskými karikaturisty. Volba příjmení není zřejmě náhodná a vyjadřuje britskou chuť po hovězím mase (\"bull\" znamená v českém překladu \"býk\"). Později ji proslavil roku 1904 irský držitel Nobelovy ceny za literaturu George Bernard Shaw v komedii Druhý ostrov Johna Bulla. Johnu Bullovi se v dramatu podaří mnohého dosáhnout pomocí typicky britské racionality a vůbec díky britskému původu. Hra měla velký ohlas, anglický král Eduard VII. se prý hře tak smál, až pod ním spadlo křeslo, na němž seděl.\n\nJohn Bull je obtloustlý muž středního věku. Bývá líčen jako vstřícný a věcný vlastenec. Tato jednoduchá politická figurka je tradičně zobrazována na mnoha satirických plakátech a podařilo se ji proslavit po celém světě. Je nezávislý, poctivý, ale dopřeje si také často sklenku tvrdého alkoholu. Na karikaturách bývá oděn ve fraku a vestě s britskou vlajkou \"(Union Jack)\".\n\n"}
{"id": "1014956", "url": "https://cs.wikipedia.org/wiki?curid=1014956", "title": "Jaroslav Galko", "text": "Jaroslav Galko\n\nJaroslav Galko (* 7. ledna 1961) je bývalý slovenský fotbalista, záložník. Po skončení aktivní kariéry působí jako trenér.\n\nV československé lize hrál za Tatran Prešov. Nastoupil v 30 ligových utkáních a dal 2 góly. Ve druhé nejvyšší soutěži hrál i za Chemlon Humenné.\n\n"}
{"id": "1014958", "url": "https://cs.wikipedia.org/wiki?curid=1014958", "title": "Střelec v ohrožení", "text": "Střelec v ohrožení\n\nStřelec v ohrožení (v americkém originále: The Contractor) je americký akční film z roku 2007. Režisérem filmu je Josef Rusnak. Hlavní role ve filmu ztvárnili Wesley Snipes, Eliza Bennett, Lena Headey, Ralph Brown a Charles Dance.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014959", "url": "https://cs.wikipedia.org/wiki?curid=1014959", "title": "Ivan Závracký", "text": "Ivan Závracký\n\nIvan Závracký (* 24. ledna 1961) je bývalý slovenský fotbalový brankář. Po skončení aktivní kariéry působí jako trenér.\n\nV československé lize hrál za ZVL Žilina. Nastoupil v 1 ligovém utkání. Ve druhé nejvyšší soutěži hrál za TTS Trenčín a VTJ Tábor.\n\n"}
{"id": "1014960", "url": "https://cs.wikipedia.org/wiki?curid=1014960", "title": "Post-punk revival", "text": "Post-punk revival\n\nPost-punk revival (také New Wave revival, garage rock revival či new rock revolution)byla vývojová větev alternativního rocku z přelomu 20. a 21. století, ve které skupiny braly inspiraci z původního zvuku a estetiky garage rocku 60. let, post-punku a New Wave konce 70. let. Skupiny, které se dostaly do mainstreamové popularity z místních scén po celém světě začátkem 1. dekády 21. století byly The Strokes, The White Stripes, The Hives a The Vines. Ty byly následovány komerčním úspěchem mnoha existujících a nových skupin.\n\n"}
{"id": "1014963", "url": "https://cs.wikipedia.org/wiki?curid=1014963", "title": "Střelený", "text": "Střelený\n\nStřelený (v americkém originále: Bulletproof) je americký akční film z roku 1996. Režisérem filmu je Ernest R. Dickerson. Hlavní role ve filmu ztvárnili Damon Wayans, Adam Sandler, James Caan, Jeep Swenson a James Farentino.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014964", "url": "https://cs.wikipedia.org/wiki?curid=1014964", "title": "Attila Mokos", "text": "Attila Mokos\n\nAttila Mokos (* 13. prosinec 1964, Želiezovce) je slovenský divadelní a filmový herec maďarské národnosti, a svého času umělecký šéf Jókaiho divadla v Komárně.\n\nS divadlem začínal již v roce 1984 v Divadle Thália, kde nastoupil po skončení gymnázia, tehdy ještě bez hereckého vzdělání. V roce 1993 absolvoval studium na VŠMU obor herectví. Po absolvování studia nastoupil do Jókaiho divadla. \n\nMezi jeho nejznámější filmy patří snímek Martina Šulíka Krajinka, kde filmově debutoval. Dále filmy Kruté radosti, Pokoj v duši, Meruňkový ostrov. Hraje také v televizním seriálu Bouřlivé víno.\n\n\n\n"}
{"id": "1014965", "url": "https://cs.wikipedia.org/wiki?curid=1014965", "title": "Andrej Mojžiš", "text": "Andrej Mojžiš\n\nAndrej Mojžíš (* 16. října 1925, Kremnica – 4. února 2020) byl slovenský herec.\n\nHercem zvolenského divadla se stal v roce 1953. Tomuto divadlu zůstal dodnes věrný, i když nabídky měl z téměř všech důležitých slovenských divadel. Na jevišti vytvořil přes 160 postav a často účinkoval i ve zpěvohře v Banské Bystrici. Kromě toho pracoval v rozhlase a dabingu. Kromě toho ztvárnil desítky postav ve filmu i v televizi. Andrej Mojžíš byl mnohostranný herec, který ztvárnil množství žánrově různorodých postav ze světového i domácího repertoáru.\n\nHerectví Andreje Mojžíše bylo odměněno několika vyznamenáními a cenami:\n\n"}
{"id": "1014966", "url": "https://cs.wikipedia.org/wiki?curid=1014966", "title": "Stůj, nebo maminka vystřelí!", "text": "Stůj, nebo maminka vystřelí!\n\nStůj, nebo maminka vystřelí! (v americkém originále: Stop! Or My Mom Will Shoot) je americký akční film z roku 1992. Režisérem filmu je Roger Spottiswoode. Hlavní role ve filmu ztvárnili Sylvester Stallone, Estelle Getty, JoBeth Williams, John Wesley a Ving Rhames.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014967", "url": "https://cs.wikipedia.org/wiki?curid=1014967", "title": "Odryské království", "text": "Odryské království\n\nOdryské království (starořecky Βασίλειον Ὀδρυσῶν) byla státní unie thráckých kmenů, která existovala v letech 460 před naším letopočtem až do roku 46 našeho letopočtu. Království existovalo především na území dnešního Bulharska. Král Seuthes III. si později zvolil za hlavní město Seuthopolis.\n\nThrácké území bylo od roku 516 př.n.l nominální součástí Perské říše a bylo znovu podmaněno Mardoniem v roce 492 př. n. l.l. Odryské království bylo první thrácké království v oblasti a vzniklo spojením mnoha thráckých kmenů pod jedním vládcem, kterým se stal Teres I. Odrysae nebo také Odrusai bylo jméno jednoho z nejsilnějších kmenů.\n\nI přes pokusy odryských králů posílit svou centrální moc byly separatistické tendence v království silné. Na konci pátého a začátku čtvrtého století př.n.l se království v důsledku konfliktů rozdělilo na tři části.\n\nV roce 46 našeho letopočtu byla Thrákie anektována jako římská provincie.\n"}
{"id": "1014969", "url": "https://cs.wikipedia.org/wiki?curid=1014969", "title": "Tomáš Měcháček", "text": "Tomáš Měcháček\n\nTomáš Měcháček (* 22. února 1979, Ústí nad Labem) je český herec, komik a režisér. Proslavil se především moderováním pořadu \"Vylomeniny\" po boku Martina Dejdara, rolí Petra ve filmu \"Protektor\" a Vojty Nesnídala v seriálu \"Gympl s (r)učením omezeným\". Od léta 2018 hraje v seriálu Modrý kód lékaře Adama Brejchu.\n\nVystudoval alternativní a loutkové herectví na DAMU. Když mu bylo dvacet let, založil hnutí mysli pro divadelní výzkum MATAPA, se kterým odehrál několik pouličních představení a některé hry i sám režíroval. Poté deset let cestoval po světě s norsko-anglickým divadlem NIE . Vystupoval jako stand-up komik v pořadu \"Na stojáka\" a objevil se v reklamách pro společnost Air Bank. V roce 2006 ztvárnil malou roli ve filmu \"Poslední prázdniny\" a 2009 se objevil ve vedlejší roli promítače Petra ve snímku \"Protektor\". Také se věnuje divadelní režii a vyučuje herectví pomocí workshopů.\n\nV roce 2013 moderoval společně s Martinem Dejdarem zábavný pořad \"Vylomeniny\" a ve stejném roce ztvárnil roli Vojty Nesnídala, soka Adama Kábrta, v seriálu \"Gympl s (r)učením omezeným\", kde i zpíval. V roce 2014 ztvárnil roli Věry Čáslavské v grotesce \"Jak se Husákovi zdálo, že je Věra Čáslavská\".\n\n\n"}
{"id": "1014970", "url": "https://cs.wikipedia.org/wiki?curid=1014970", "title": "Sugar Hill", "text": "Sugar Hill\n\nSugar Hill (v americkém originále: Sugar Hill) je americký dramatický film z roku 1994. Režisérem filmu je Leon Ichaso. Hlavní role ve filmu ztvárnili Wesley Snipes, Michael Wright, Clarence Williams III, Theresa Randle a Abe Vigoda.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1014972", "url": "https://cs.wikipedia.org/wiki?curid=1014972", "title": "Léčitel (divadelní hra)", "text": "Léčitel (divadelní hra)\n\nLéčitel (orig. \"Faith Healer\", 1979) je drama známého irského autora Briana Friela.\n\nFascinující hra o hledání jistot, ztrátě i o naději napsaná formou čtyř po sobě jdoucích monologů hlavních postav vypráví příběh Francise (Franka) Hardyho, potulného léčitele, který se poté, co absolvoval úmorné štace ve Skotsku a Walesu, vrací do rodného Irska, aby zde načerpal nové síly. Doprovází jej manželka Grace, která jeho géniovi obětovala zázemí rodiny z vyšších vrstev a své společenské postavení, a šupácký, ošuntělý agent showbyznysu Teddy, který tuto dvojici na cestách nikdy neopouští, aniž by sám věděl proč. Prostřednictvím těchto postav divák poznává rezonující metaforu vzájemných lidských pout a ochoty přijmout zodpovědnost za vlastní konání.\n\nDo češtiny hru přeložila Ester Žantovská a v roce 2012 ji v české premiéře v ojedinělé trojprodukci uvedla divadla Divadelní spolek Kašpar, Činoherní studio Ústí nad Labem a Divadlo Petra Bezruče s Jakubem Špalkem v hlavní roli potulného léčitele Franka Hardyho, Markétou Harokovou jako jeho nešťastnou ženou Grace a Matúšem Bukovčanem jako Frankovým agentem Teddym. Hra si v roce 2014 našla cestu i na česká amatérská jeviště díky souboru Divadlo SoLiTEAter.\n\n"}
{"id": "1014976", "url": "https://cs.wikipedia.org/wiki?curid=1014976", "title": "Superpolda", "text": "Superpolda\n\nSuperpolda (v italském originále: Poliziotto superpiú) je italsko-americká filmová komedie z roku 1981. Režisérem filmu je Sergio Corbucci. Hlavní role ve filmu ztvárnili Terence Hill, Ernest Borgnine, Joanne Dru, Marc Lawrence a Julie Gordon.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1014977", "url": "https://cs.wikipedia.org/wiki?curid=1014977", "title": "Soupisky mužstev české hokejové extraligy 2014/2015", "text": "Soupisky mužstev české hokejové extraligy 2014/2015\n\nToto jsou soupisky mužstev české hokejové extraligy v sezóně 2014/2015\n"}
{"id": "1014980", "url": "https://cs.wikipedia.org/wiki?curid=1014980", "title": "Donaukanal", "text": "Donaukanal\n\nDonaukanal ( Dunajský kanál) je 17,3 km dlouhé regulované boční rameno Dunaje, které protéká nejblíž centra Vídně, kde tvoří přirozenou hranici 1. a 3. okresu. Dříve se mu říkalo také \"Wiener Wasser\" či \"Wiener Arm\". Od počátku systematického osídlení zdejší oblasti bylo topografickým východiskem pro založení sídla. Vídeň, v římských dobách \"Vindobona\", stála na vyvýšené terase jeho pravého břehu.\n\nToto rameno Dunaje se od hlavního toku odděluje ve čtvrti Nussdorf, v oblasti Nussdorfského systému stavidel, v 19. okresu a opět se do něj vrací v 11. okrese, na konci parku Prátr v oblasti zvané \"Praterspitz\". Na ostrově, který tak Dunajský kanál vytváří, se nacházejí 2 z 23 vídeňských obvodů – Brigittenau (20. okres) a Leopoldstadt (2. okres). Přes kanál vede 15 silničních a 5 železničních mostů. \n\nKromě již zmíněných obvodů Vnitřní Město a Landstraße tvoří kanál přirozenou hranici ještě části obvodů Döbling, Brigittenau, Leopoldstadt, Alsergrund a Simmering.\n\nNábřeží Donaukanalu je součástí vídeňské Ringstraße.\n\nPrůtok vody v kanálu je regulován soustavou zdymadel a stavidel vybudovaných na začátku ramene ve čtvrti Nussdorf. Projektantem tohoto díla byl architekt Otto Wagner.\n\nVe středověku tvořil tok dnešního Dunajského kanálu hlavní rameno Dunaje. Nánosy, které s sebou přinášely záplavy, často měnily říční koryto, čímž docházelo i ke změnám hlavního toku řeky. Asi kolem roku 1700 se hlavní proud Dunaje posunul východním směrem.\n\nV letech 1598–1600 bylo toto rameno poprvé regulováno zásluhou barona von Hoyos.\n\nJméno \"Donaukanal\" se pro jižní větev Dunaje začalo používat od roku 1686. Jelikož v němčině vyvolává výraz kanál stejně jako v češtině představu stoky, objevily se pokusy Dunajský kanál přejmenovat. Jedním z návrhů byl i \"Kleine Donau\" (Malý Dunaj), ale neprosadil se.\n\nV 19. století byla poblíž začátku ramene zbudována takzvaná plovoucí vrata (\"Schwimmtor\"), pohyblivá plovoucí bariéra, jejímž úkolem bylo chránit kanál před záplavami a ledovými krami. Do provozu byla uvedena roku 1873. V letech 1894–1899 byl vybudován Nussdorfský systém stavidel a zdymadel, který poskytl oblastem okolo kanálu větší míru protipovodňové ochrany, než nabízela plovoucí vrata. Schwimmtor se však používal až do 1. světové války a rozebrán byl až po roce 1945.\n\nAdolph Stiller (vyd.): \"Theophil Hansen\". Wien/Salzburg 2013\n"}
{"id": "1014981", "url": "https://cs.wikipedia.org/wiki?curid=1014981", "title": "Ronse", "text": "Ronse\n\nRonse (nizozemsky ', francouzsky ') je město v belgické provincii Východní Flandry, ležící asi 60 km západně od Bruselu. Žije v něm necelých 25 000 obyvatel.\n\nMěsto vzniklo okolo kláštera, který založil v 7. století svatý Amandes. Ronse je tradičním centrem textilního průmyslu, sídlí zde firma Associated Weavers a také velké muzeum textilu. Konají se zde tradiční lidové slavnosti \"Bommels\" (masopust) a \"Fiertel\" (Slavnost Nejsvětější Trojice). Nádražní budova z roku 1861 patří k nejstarším v Evropě.\nMístní kostel je pojmenován podle svatého Hermese, jehož ostatky jsou uloženy v románské kryptě. Tomuto světci se přičítá schopnost uzdravovat duševně nemocné, odtud pochází posměšná říkanka: „Saint Hermès guérit les fous des environs et laisse les habitants de Renaix tels qu’ils sont“ („Svatý Hermes bláznům rozum navracel, jenom na lidi z Ronse při tom zapomněl.“)\n\nMístními rodáky jsou hudební skladatel Cipriano de Rore, zpěvačka Nathalie Lafebvreová (Melody) a princezna Stéphanie Lucemburská.\n\nV roce 1963 a 1988 pořádalo Ronse mistrovství světa v silniční cyklistice.\n\nPartnerským městem je Jablonec nad Nisou.\n\n"}
{"id": "1014983", "url": "https://cs.wikipedia.org/wiki?curid=1014983", "title": "Castel Rigone Calcio", "text": "Castel Rigone Calcio\n\nCastel Rigone Calcio byl italský fotbalový klub sídlící ve vesnici Castel Rigone. Klub byl založen v roce 1998, zanikl v roce 2014.\n\n"}
{"id": "1014984", "url": "https://cs.wikipedia.org/wiki?curid=1014984", "title": "Juraj Weincziller", "text": "Juraj Weincziller\n\nJuraj Weincziller (16. ledna 1937, Poprad, Slovensko – 7. prosince 1995, Bratislava) byl slovenský horolezec, horský vůdce, záchranář, učitel lyžování a kameraman.\n\nPopradský rodák byl zaměstnancem Slovenské akademie věd na Lomnickém štítě a později pracoval na Kontrolním měřícím středisku Zprávy radiokomunikací. Bydlel v Dolním Smokovci - Pod lesem. Od roku 1971 byl kameramanem a redaktorem Slovenské televize. Orientoval se zejména na zpravodajství z Vysokých Tater a jejich okolí. Zaznamenával na filmový pás záchranné akce Horské služby TANAPu a věnoval se zejména dokumentárnímu filmu. Byl vynikajícím a uznávaným horolezcem. Ve Vysokých Tatrách uskutečnil více než 500 výstupů, z toho 45 prvovýstupů, mezi nimi mnohé v zimě. Působil v Alpách, na Kavkaze, v horách Jižní Ameriky, na Pamíru, v Atlase, na Aljašce, v Himálaji. Byl dobrovolný člen Horské služby TANAPu.\n\n\n\n\n\n\n\nZa záchranu života mexickému horolezci při výstupu na Aconcaquu mu UNESCO udělilo v roce 1983 Cenu fair play (spolu s Ivanem Fialou a Vincentem Dubeňem).\n\n\n\n"}
{"id": "1014985", "url": "https://cs.wikipedia.org/wiki?curid=1014985", "title": "ASD Chiavari Calcio Caperana", "text": "ASD Chiavari Calcio Caperana\n\nAssociazione Sportiva Dilettantistica Chiavari Calcio Caperana byl italský fotbalový klub sídlící ve městě Chiavari. Klub byl založen v roce 1972 jako \"Associazione Sportiva Dilettantistica Caperanese\", zanikl v roce 2014.\n\n"}
{"id": "1014991", "url": "https://cs.wikipedia.org/wiki?curid=1014991", "title": "CD Ourense", "text": "CD Ourense\n\nClub Deportivo Ourense byl španělský fotbalový klub sídlící ve městě Ourense. Klub byl založen v roce 1952, zanikl v roce 2014.\n\n"}
{"id": "1015003", "url": "https://cs.wikipedia.org/wiki?curid=1015003", "title": "Jon Schaffer", "text": "Jon Schaffer\n\nJon Ryan Schaffer (* 5. březen 1968 Franklin, Indiana) je americký heavy metalový kytarista, který založil v roce 1985 metalovou kapelu Iced Earth, dříve známou pod jménem Purgatory (v překladu \"Očistec\"). Dodnes je jediným členem Iced Earth, který v ní stále účinkuje. Už od vzniku kapely je hlavním textařem a skládá většinu hudby. Působí také v metalové skupině Demons & Wizards.\n"}
{"id": "1015004", "url": "https://cs.wikipedia.org/wiki?curid=1015004", "title": "Svádění (film)", "text": "Svádění (film)\n\nSvádění (v americkém originále: Pretty Persuasion) je americká filmová komedie z roku 2005. Režisérem filmu je Marcos Siega. Hlavní role ve filmu ztvárnili Evan Rachel Wood, James Woods, Ron Livingston, Elisabeth Harnois a Adi Schnall.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015037", "url": "https://cs.wikipedia.org/wiki?curid=1015037", "title": "Suzuki RF 600", "text": "Suzuki RF 600\n\nSuzuki RF 600 je sportovně cestovní motocykl, vyvinutý firmou Suzuki, vyráběný v letech 1993-1998.\n\nPůvodem je Suzuki RF 600 typický superbike z poloviny devadesátých let 20. století. Jízdní vlastnosti jsou dostatečné a popere se dobře i s nerovnostmi vozovky.\n\nStroj vyráběný v devadesátých letech patří mezi cestovně-sportovní motocykly. Kultivovaný řadový čtyřválec dosahuje slušného výkonu a brzdy jsou poměrně výkonné. Brzdy jsou poměrně výkonné, podvozek je pevný. Spolujezdec má poměrně dost místa a sedlo je v rámci možností pohodlné.\n\n\n\n"}
{"id": "1015038", "url": "https://cs.wikipedia.org/wiki?curid=1015038", "title": "Svět podle Prota", "text": "Svět podle Prota\n\nSvět podle Prota (v americkém originále: \"K-PAX\") je americko-německý dramatický film z roku 2001. Režisérem filmu je Iain Softley. Scénář filmu napsali \nGene Brewer a Charles Leavitt podle Brewerovy novely \"K-PAX\". Hlavní role ve filmu ztvárnili Kevin Spacey, Jeff Bridges, Mary McCormack, Alfre Woodardová a David Patrick Kelly. Kromě režiséra Iaina Softleye se na filmu podílel např. kameraman John Mathieson nebo střihač Craig McKay.\n\nPacient psychiatrické léčebny (Kevin Spacey) tvrdí, že je na Zemi na návštěvě a pochází z planety K-PAX. Jeho lékař Dr. Marc Powell (Jeff Bridges), přepracovaný psychiatr ze státní nemocnice, nachází u svého vesmírného pacienta řadu nezvyklých projevů a navíc naprostou odolnost vůči běžným léčebným prostředkům. Co když je podivný pacient skutečně mimozemšťan?\n\nFilm získal mezi diváky na největších filmových databázích spíše velmi dobré hodnocení. \n\n\n"}
{"id": "1015039", "url": "https://cs.wikipedia.org/wiki?curid=1015039", "title": "Švédská Východoindická společnost", "text": "Švédská Východoindická společnost\n\nŠvédská Východoindická společnost (, zkr. SOIC) byla obchodní společnost, která v letech 1731 až 1813 měla ve Švédsku monopol na obchod s východní Asií. Byla to soukromá společnost s výrazným vlivem státu na své podnikání. Patřila k podobným společnostem ostatních evropských zemí, které bojovaly o podíl na obchodu s Asií.\n\nRoku 1731 skotský obchodník Colin Campbell se svými švédskými obchodními společníky dostal od švédské vlády povolení založit obchodní společnost, jejíž hlavní obchodní činností by bylo obchodování s Asií. Podle znění dohody měla společnost oprávnění obchodovat se zeměmi na východ od Mysu Dobré naděje s výjimkou obchodních stanic jiných evropských zemí nacházejících se v těchto místech.\n\nŠvédská Východoindická společnost v následujících letech vyvinula čilou obchodní aktivitu, přestože na rozdíl od Východoindických společností ostatních zemí nesměla zakládat v oblasti východní Asie vlastní obchodní stanice a faktorie a tak celý obchod probíhal přímo přes švédské přístavy, především přístav Göteborg. Švédská vláda měla podle dohody nárok na velkou část zisku z každého prodaného lodního zboží, které dorazil do Švédska. Švédská Východoindická společnost směla využívat na svou obchodní aktivitu tolik lodí, kolik potřebovala na nerušené vedení obchodních cest, ale všechny lodě používané v obchodě musely být navrženy a postaveny ve švédských loděnicích. Lodě musely nést vyvěšenou švédskou zástavu a švédské lodní identifikační dokumenty. Důstojníkům a hodnostářům společnosti byly švédskou vládou uděleny stejné pravomoci a autorita rozhodovat o poměrech na lodi, jakou měli námořní důstojníci švédského loďstva.\n\nSpolečnost od vlády dostala povolení vydávat své vlastní finanční papírové akcie, jejichž prostřednictvím měla od akcionářů získat dostatečný kapitál na vedení své obchodní činnosti. Kapitál, který společnost získala od akcionářů, se z počátku směl použít pouze na financování jednotlivých konkrétních plaveb s jasným cílem plavby, časovým plánem a s vypracovaným předpokládaným plánem finančního výnosu z prodeje zboží, netýkal se investování do akcií společnosti jako celku. Teprve po roce 1753 se začaly vydávat akcie společnosti bez zvláštních omezení a společnost mohla peníze dle vlastního uvážení rozdělit na jednotlivé obchodní projekty. Akcionáři měli od té doby podle velikosti investovaného kapitálu i právo na odměnu z celoročního zisku společnosti. Obchodní stanovy a privilegia společnosti byly po vyhotovení přeloženy do latiny a francouzštiny a odeslány všem východindickým společnostem.\n\nRoku 1732 se uskutečnila první obchodní výprava nově založené společnosti v čele s lodí Friedericus Rex Sueciae, na jejíž palubě byl přítomen i Colin Campbell. Cílem výpravy byla Čína a tamní bohaté přístavy. Campell byl z tohoto důvodu ještě před vyplutím prohlášen za oficiálního velvyslance švédského krále v Číně pověřeného vést obchodní jednání. Po vyplutí se výprava bez větších potíží po 181 dnech dostala do Kantonu, jednoho z hlavních obchodních přístavů Číny a hned se započalo s obchodováním. Žádanými druhy zboží byly koření, porcelán a čaj.\n\nDne 27. srpna 1733 se plně naložené lodě vrátily do Göteborgu, téměř rok a půl od svého vyplutí. Výprava byla ve Švédsku vnímána jako obrovský ekonomický úspěch, akcionáři společnosti na výpravě zbohatli. Celkově výprava vynesla přes 900 tisíc riksdalerů (švédská měna), z nich 25% bylo rozděleno mezi akcionáře ve formě dividend.\n\nObrovský ekonomický úspěch první výpravy podnítil výpravy další. Jen v prvních 15 letech existence východoindické společnosti bylo vysláno 25 dalších obchodních výprav, z toho 3 výpravy do Indie a zbylé do Číny. Čtyři obchodní výpravy skončily potopením lodí a obchodním nezdarem.\n\nMezi lety 1766 až 1786 se uskutečnilo dalších 36 výprav, z toho tři do Indie, zbytek do Kantonu v Číně a jedna výprava skončila potopením lodí. Během celé své existence vyslala společnost v letech 1731 až 1813 celkově 132 obchodních expedic, z nichž 8 skončilo potopením lodí. Podle dobových záznamů výpravy přinášely akcionářům obrovské zisky a množství z nich významně zbohatlo.\n\nSpolečnost nabízela na obchodní výměnu za exotické zboží švédské železo v syrovém, ušlechtilém stavu ve formě mečů, zbraní, oceli, opasků atd. Vyvážena byla i měď a dřevěné dubové trámy. Hlavním dovozním artiklem z čínských přístavů byl čaj, který v roce 1774 představoval 90% veškerého dovezeného zboží. Většina dovezeného čaje byla po příjezdu do Švédska znovu exportována do jiných evropských zemí, zejména do Anglie. Druhým nejdůležitějším dovozním artiklem byl porcelán, který se podílel na obchodě 5%. Současný badatelé odhadují, že za celou existenci Švédské Východoindické společnosti bylo prostřednictvím jejích lodí dovezeno do Evropy 50 milionů kusů různých druhů čínského porcelánu. Návrat vložené investice představoval pro akcionáře a majitele společnosti 20 až 30%.\n\nKoncem 18. století se začala projevovat rostoucí konkurence Angličanů a Holanďanů při obchodování s Čínou a Švédská Východoindická společnost postupně začala ztrácet své obchodní pozice ve vzájemném konkurenčním boji. Obchod postupně upadal. Poslední obchodní výprava pod vedením společnosti se uskutečnila v roce 1806. V roce 1813 společnost oficiálně zanikla.\n\n\n"}
{"id": "1015040", "url": "https://cs.wikipedia.org/wiki?curid=1015040", "title": "Rudimental", "text": "Rudimental\n\nRudimental je anglická elektronická hudební skupina vydávající pod Asylum Records a pod nezávislým hudebním vydavatelstvím Black Butter. Členové kvarteta jsou Piers Aggett, Amir Amor, Kesi Dryden a DJ Locksmith (Leon Rolle).\n\nSkupina byla za své album „Home“ nominována na cenu Mercury Prize v roce 2013 a v minulosti již obdržela několik ocenění včetně BRIT Award a MOBO Awards za nejlepší album. Rudimental byli také nominováni na MTV Europe Music Awards v kategoriích „Best New Act“ a „Best UK and Ireland act“. Získali několik platinových ocenění rekordní prodej v několika zemích včetně Spojeného království a Austrálie.\n\nSkupina vznikla v roce 2010, přičemž její popularita prudce vzrostla v roce 2012, kdy ve spolupráci se zpěvákem Johnem Newmanem vyšel jejich singl „Feel the Love“, který okupoval přední příčku v UK Singles Chart, a za který byli v roce 2013 nominováni na BRIT Award.\n\nSkupina vydala řadu dalších singlů, včetně „Not Giving In“ (featuring John Newman and Alex Clare) a „Waiting All Night“ (featuring Ella Eyre) z roku 2013, který se také vyhoupl do čela britské hitparády. V těsné minulosti skupina vydala singl „Right Here“ (featuring Foxes), „Free“ (featuring Emeli Sandé) a „Powerless“ (featuring Becky Hill). BBC vyhlásila Rudimental jako festivalovou skupinu léta.\n\n"}
{"id": "1015045", "url": "https://cs.wikipedia.org/wiki?curid=1015045", "title": "Svůdníci žen", "text": "Svůdníci žen\n\nSvůdníci žen (v americkém originále: Let the Game Begin) je americká filmová komedie z roku 2010. Režisérem filmu je Amit Gupta. Hlavní role ve filmu ztvárnili Adam Rodriguez, Stephen Baldwin, Lisa Ray, Michael Madsen a Diora Baird.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015046", "url": "https://cs.wikipedia.org/wiki?curid=1015046", "title": "Marek Boháč", "text": "Marek Boháč\n\nMarek Boháč (* 31. října 1988 v Praze) je český fotbalový brankář, od března 2014 působící v 1. FK Příbram.\n\nSvoji fotbalovou kariéru začal ve Slavii Praha. V roce 2009 přestoupil do Viktorie Žižkov, kde kromě hostování v Graffinu Vlašimi působil do konce podzimní části ročníku 2013/14. Následně přestoupil do Příbrami, odkud odešel obratem na hostování do Vlašimi. V létě 2014 se vrátil zpět do Příbrami.\n\n"}
{"id": "1015049", "url": "https://cs.wikipedia.org/wiki?curid=1015049", "title": "Šakal (film, 1997)", "text": "Šakal (film, 1997)\n\nŠakal (v americkém originále: The Jackal) je koprodukční akční film z roku 1997. Režisérem filmu je Michael Caton-Jones. Hlavní role ve filmu ztvárnili Bruce Willis, Richard Gere, Sidney Poitier, Diane Venora a Mathilda May.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015059", "url": "https://cs.wikipedia.org/wiki?curid=1015059", "title": "SSD Calcio Marano", "text": "SSD Calcio Marano\n\nSocietà Sportiva Dilettantistica Calcio Marano byl italský fotbalový klub sídlící ve městě Marano Vicentino. Klub byl založen v roce 1951 jako \"US Juventina\", zanikl v roce 2014 sloučením s ACD Trissino-Valdagno do nově vytvořeného klubu FCD Altovicentino.\n\n"}
{"id": "1015061", "url": "https://cs.wikipedia.org/wiki?curid=1015061", "title": "Šest pohřbů a jedna svatba", "text": "Šest pohřbů a jedna svatba\n\nŠest pohřbů a jedna svatba (v americkém originále: Very Bad Things) je americká filmová komedie z roku 1998. Režisérem filmu je Peter Berg. Hlavní role ve filmu ztvárnili Christian Slater, Jon Favreau, Cameron Diaz, Daniel Stern a Jeremy Piven.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015063", "url": "https://cs.wikipedia.org/wiki?curid=1015063", "title": "ACD Trissino-Valdagno", "text": "ACD Trissino-Valdagno\n\nAssociazione Calcio Dilettantistica Trissino-Valdagno byl italský fotbalový klub sídlící ve městě Valdagno. Klub byl založen v roce 2012 sloučením klubů \"ACD Trissino\" a \"AC Nuova Valdagno\", zanikl v roce 2014 sloučením s SSD Calcio Marano do nově vytvořeného klubu FCD Altovicentino.\n\n"}
{"id": "1015066", "url": "https://cs.wikipedia.org/wiki?curid=1015066", "title": "Šup sem, šup tam", "text": "Šup sem, šup tam\n\nŠup sem, šup tam (v dánském originále: 2 ryk og 1 aflevering) je dánská filmová komedie z roku 2003. Režisérem filmu je Aage Rais-Nordentoft. Hlavní role ve filmu ztvárnili Jacob Oliver Krarup, Marie Bach Hansen, Cyron Björn Melville, Esben Smed a Niells Ellegaard.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015073", "url": "https://cs.wikipedia.org/wiki?curid=1015073", "title": "Švédská trojka (film, 2006)", "text": "Švédská trojka (film, 2006)\n\nŠvédská trojka (v americkém originále: Kiss Me Again) je americký romantický film z roku 2006. Režisérem filmu je William Tyler Smith. Hlavní role ve filmu ztvárnili Jeremy London, Katheryn Winnick, Elisa Donovan, Mirelly Taylor a Siri Baruc.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015086", "url": "https://cs.wikipedia.org/wiki?curid=1015086", "title": "Maria Anna Sala", "text": "Maria Anna Sala\n\nMaria Anna Sala (21. dubna 1829, Brivio - 24. listopadu 1891, Milán) byla italská řeholnice z kongregace Sester Svaté Marcelíny.\n\nNarodila se 21. dubna 1829 v Briviu, jako pátá z osmi dětí ve velmi zbožné rodině. Vzdělání získala na institutu Svaté Marcelín ve Vimercate. Chtěla se přídat k Sestrám Svaté Marcelíny ale, Marie se potřebovala vrátit domů. Roku 1848 se vrátila k Sestrám a stala se postulantkou a roku 1852 složila své věčné sliby.\n\nSvůj život hlavně věnovala výuce na různých školách kongregace (Cernusco sul Naviglio, Janov a Miláno), prvně na základních školách a poté na středních školách. Mezi předměty které učila patřila i hudba. Její výuku přerušila Druhá italská válka za nezávislost kdy během ní pomáhala zraněným (1859). Poté pokračovala ve své výuce.\n\nKdyž jí bylo 60 let onemocněla bolestivým karcinomem krku, který vedl k její smrti dne 24. listopadu 1891.\n\nDne 14. dubna 1977 jej papež Pavel VI. prohlásil za Ctihodnou. Blahořečena byla 26. října 1980 papežem Janem Pavlem II..\n\n"}
{"id": "1015088", "url": "https://cs.wikipedia.org/wiki?curid=1015088", "title": "Wire &amp; Glass", "text": "Wire &amp; Glass\n\nWire & Glass je jediné EP vydané z alba \"Endless Wire\" (2006) od The Who. Bylo vydané 17. července 2006 jako mini-opera skládající se ze šesti písní.\n\nAutorem všech skladeb je Pete Townshend.\n"}
{"id": "1015091", "url": "https://cs.wikipedia.org/wiki?curid=1015091", "title": "Liou Tung", "text": "Liou Tung\n\nLiou Tung, (* 24. prosince 1973 Liao-ning) je bývalá čínská atletka, běžkyně na střední tratě, mistryně světa v běhu na 1500 metrů z roku 1993.\n\nV 19 letech zvítězila na juniorském mistrovství světa v roce 1992 v běhu na 1500 metrů. O rok později se stala ve Stuttgartu mistryní světa na této trati mezi dospělými. Osobní rekord v běhu na 800 metrů 1:55,54 vytvořila v roce 1993, její nejlepší čas na 1500 metrů 3:56,31 pochází z roku 1997.\n\n"}
{"id": "1015096", "url": "https://cs.wikipedia.org/wiki?curid=1015096", "title": "Andrej Jurjevič Okuňkov", "text": "Andrej Jurjevič Okuňkov\n\nAndrej Jurjevič Okuňkov (; * 26. července 1969 Moskva, Ruská SSR, SSSR) je ruský matematik. Zabývá se především teorií reprezentace a jejími aplikacemi v oblastech algebraické geometrie, matematické fyziky, teorie pravděpodobnosti a teorie speciálních funkcí. Je nositelem Fieldsovy medaile za rok 2006.\n"}
{"id": "1015099", "url": "https://cs.wikipedia.org/wiki?curid=1015099", "title": "Sergej Petrovič Novikov", "text": "Sergej Petrovič Novikov\n\nSergej Petrovič Novikov (rus. Сергей Петрович Новиков; * 20. března 1938 Gorkij, Ruská SFSR, SSSR) je ruský matematik. Je znám především díky své práci v oblastech algebraické topologie a teorie solitonů. Je nositelem Fieldsovy medaile (1970) a Wolfovy ceny za matematiku (2005).\n\nV letech 1985–1996 byl předsedou Moskevské matematické společnosti.\n"}
{"id": "1015100", "url": "https://cs.wikipedia.org/wiki?curid=1015100", "title": "Welsh Premier League", "text": "Welsh Premier League\n\nWelsh Premier League (velšsky Uwch Gynghrair Cymru, oficiálním názvem dle sponzora Corbett Sports Welsh Premier League) je nejvyšší fotbalovou ligovou soutěží ve Walesu založenou v roce 1992. Účastní se jí profesionální i poloprofesionální kluby (některé velšské kluby působí v anglických ligových soutěžích). Nižšími fotbalovými soutěžemi jsou Welsh Football League Division One (jižní Wales) a Cymru Alliance (střední a severní Wales).\n\nDo jejího zformování v roce 1992 existovaly ve Walesu různé regionální ligy (povětšinou s dobou vzniku po druhé světové válce).\n\nZdroj:\n\n\n"}
{"id": "1015101", "url": "https://cs.wikipedia.org/wiki?curid=1015101", "title": "David Mumford", "text": "David Mumford\n\nDavid Bryant Mumford (* 11. června 1937 Worth, Sussex, Anglie, Spojené království) je anglický matematik. Je známý zejména díky své práci v oblasti algebraické geometrie. Je nositelem několika vědeckých ocenění, v roce 1974 obdržel Fieldsovu medaili, v roce 2008 pak získal Wolfovu cenu za matematiku.\n"}
{"id": "1015103", "url": "https://cs.wikipedia.org/wiki?curid=1015103", "title": "Josef Matějka (podnikatel)", "text": "Josef Matějka (podnikatel)\n\nJosef Matějka (* 28. dubna 1977, Příbram) je český podnikatel.\n\nV roce 1997, při studiu na ČVUT, založil obchod s počítači a elektronikou Czech Computer (dnes CZC.cz). Na přelomu let 1998 a 1999 stál u zrodu elektronického obchodování v Čechách, když spustil první verzi svého vlastního internetového obchodu.\nVedle CZC.cz se Matějka věnoval také dalším podnikatelským aktivitám – svůj podíl má v brněnské softwarové firmě oXy Online, která pro CZC.cz vyvíjí a spravuje systém e-shopu. Společnost působí na trhu již od roku 2001 a patří mezi největší tvůrce kompletních e-shopových řešení na českém trhu.\n\nSvého času Matějka vlastnil také rozhlasovou stanici Dance Radio. V roce 2012 projekt tanečního rádia prodal skupině Lagardère, pod kterou spadá celá síť rádií včetně stanice Evropa 2.\n\nMatějka vystudoval Střední průmyslovou školu v Příbrami a následně začal studovat na Fakultě elektrotechnické na pražském ČVUT. Po dvou letech studium ukončil a začal se naplno věnovat podnikání. Své první profesní zkušenosti nasbíral ve firmě malého distributora grafických karet.\nSe svou manželkou Ivonou, se kterou společně zakládali CZC.cz, žije v malé vesnici na Rožmitálsku a mají spolu tři děti.\n\n"}
{"id": "1015107", "url": "https://cs.wikipedia.org/wiki?curid=1015107", "title": "Grigorij Alexandrovič Margulis", "text": "Grigorij Alexandrovič Margulis\n\nGrigorij Alexandrovič Margulis (; * 24. února 1946 Moskva, Ruská SFSR, SSSR) je ruský matematik. Je znám především díky práci v oblasti Lieových grup a jako průkopník využití metod ergodické teorie v diofantickém sbližování. Zabýval se také teorií grafů. Je nositelem Fieldsovy medaile (1978) a Wolfovy ceny za matematiku (2005).\n"}
{"id": "1015110", "url": "https://cs.wikipedia.org/wiki?curid=1015110", "title": "Státní znak Mexika", "text": "Státní znak Mexika\n\nStátní znak Mexika je tvořen hnědě zbarveným orlem, vyobrazeným z profilu, v bojovém postavení, hledícím heraldicky doprava a držícím v zobáku a pravém pařátu zeleného hada. Orel stojí levou nohou na nopálovém kaktusu (opuncii) s červenými květy. Kaktus roste ze světle hnědé (stylizované) skály, vyrůstající ze světle modrých (stylizovaných) vod jezera. Pod výjevem jsou do půlkruhu prohnuté ratolesti dubu a vavřínu, svázané stužkou v národních (zeleno-bílo-červených) barvách.\n\nVýjev orla s hadem se vyskytoval už v aztécké (mixtécké) mytologii a zpodobňuje legendu o vzniku Aztécké říše. Podle ní měli Aztékové (na příkaz boha slunce Huitzilopochtla) postavit svůj domov na ostrově u jezera, kde uvidí tuto scénu, v těchto místech u jezera Texcoco byl pak roku 1325 založen Tenochtitlán, dnešní hlavní město Mexiko.\n\nPo složité historii přijal 6. listopadu 1813 národní kongres \"Deklaraci o suverenitě a nezávislosti\" a 3. července 1815 byly přijaty symboly \"Mexické Ameriky\", na modro-bílé šachovnicové vlajce byl v bílém obdélníku uprostřed umístěn nový státní znak. Ten byl na vlajce tvořen stříbrným, zlatě lemovaným štítem, ve kterém sedí orel s hadem v zobáku na nopálovém kaktusu, vyrůstajícím z jezera. Nad štítem byla vavřínová koruna a stříbrná stuha a heslem INDEPENDENCIA MEXICANA. AŇO DE MIL OCHOCIENTOS DIEZ. () Kolem štítu byly válečné trofeje. Znak pro samostatné užití (mimo vlajku) měl štít orámovaný zdobenou zlatou kartuší a byl obklopen větším množstvím trofejí. Celý výjev spočíval na zeleném pažitu.\n\n28. září 1821 byla vyhlášena nezávislost Místokrálovství Nové Španělsko pod názvem Mexické císařství. 2. listopadu přijala provizorní Nejvyšší junta dekret s popisem první statní vlajky a zřejmě i znaku. Hlavní motiv vycházel ze znaku předchozího (1815): oválný stříbrný štít, orel sedící na kaktusu vyrůstajícím ze skály v jezeře. Nově byl orel korunován císařskou korunou, chyběl had. Štít byl položen na hnědém pažitu, ovinutém zelenými rostlinami, na něm vojenské trofeje. Po stranách štítu byly čtyři skloněné prapory (nahoře dva zelené se zlatými třásněmi, pod nimi bílý, dole červený).\n\n18. května 1822 se prohlásil prvním mexickým císařem Agustín de Iturbide (pod jménem Augustín I.) a k zemi připojil celou Střední Ameriku. Ke změně státních symbolů (tedy i znaku) došlo až po jeho svržení 29. března 1823. Císař byl po krátké emigraci v Evropě v roce 1824 popraven. 14. dubna 1823 byla z vlajky i znaku odstraněna císařská koruna, opět přibyl had v zobáku orla a v dolní části emblému zkřížené dubové a vavřínové ratolesti převázané červenou stuhou. Název státu byl změněn na Mexiko.\n\n4. října 1824 se z Mexika stala federativní republika, ale státní symboly zůstaly zachovány i po několika změnách názvu státu:\n\n\nPo občanské válce bylo obnoveno tzv. Druhé Mexické císařství s císařem Maxmiliánem Habsburským. 18. června 1864 byl zaveden nový státní znak, který se projevil i na vlajce. Oficiálně byl potvrzen dekretem z 1. listopadu 1965. Znak byl tvořen oválným, stříbrným štítem se zlatým lemem a se světle modrou patou (symbolizující vody jezera), ze které vyrůstala šedá skála se zeleným kaktusem, na kterém seděl hnědý orel (z profilu) s tmavě zeleným hadem v zobáku. Štít byl zdoben zkříženými vavřínovými ratolestmi, nad ním byla zlatá, červeným sametem podšitá císařská koruna s červenou, zlatě lemovanou stuhou, za ním byly zkřížené zlaté žezlo a stříbrný meč a pod ním stuha v mexických barvách s černým španělským heslem EQUIDAD EN LA JUSTICIA (). Obtočen byl Řádem mexického orla. Štítonoši byli dva gryfové s horní částí černou a dolní zlatou.\n\n15. května 1867 byl císař Maxmilián svržen a 19. června popraven. Republika se vrátila k názvu Spojené státy mexické a zároveň došlo k obnovení symbolů z let 1823–1864.\n\n30. prosince 1880 byly mexické státní symboly nahrazeny novými, jejichž autorem byl z pověření prezidenta Porfiria Díaze malíř Tomás de la Peña. Orel na novém znaku měl oproti předchozímu méně roztažená křídla, ratolesti si vyměnily pozice (dubová byla nově heraldicky vpravo, vavřínová vlevo) a převázány byly stříbrnou stuhou.\n\n1.ledna 1899 došlo k další drobné úpravě znaku (a tím i vlajky). Znak vytvořil sochař Juan de Dios Fernández. Orel měl plnější tvary, měl světlejší (hnědou) barvu, ratolesti byly zmenšeny a ohraničovaly modré vody jezera.\n\n1. října 1916 byl znak opět změněn. Autorem výtvarné stylizace znaku byl malíř mexického Národního muzea pro archeologii, historii a etnografii Antonio Goméz R. Orel na znaku byl zobrazen z profilu, se skloněnou hlavou hledící heraldicky doprava. Pod orlem byly umístěny do půlkruhu prohnuté dubové a vavřínové ratolesti svázané stříbrnou stuhou. Nopálový kaktus měl osm výhonků s červenými květy. Znak byl potvrzen 22. srpna 1918.\n\n5. února 1934 byl znak opět změněn, výtvarný návrh vyhotovil Jorge Enciso. Ratolesti (dubové a vavřínové) byly uzavřeny do kruhu a svázány byly zeleno-bílo-červenou stuhou. Výhonky kaktusu byly zredukovány z osmi na pět, skála byla značně stylizována.\n\nVyobrazené znaky v galerii občas neodpovídají vyobrazení ve zdroji:\n\nK poslední úpravě státního znaku (a tím i vlajky) došlo 17. srpna 1968, kdy nabyl účinnosti nový zákon, který stanovil současnou podobu státního znaku. Tento zákon byl doplněn zákony z:\nkteré však státní znak vždy potvrdily.\n\nStátní znak je vyobrazen na státní vlajce, na rubové straně vlajky je znak převrácen tak, aby orlí hlava směřovala také k žerdi.\n\nMexiko je federativní stát, který se skládá z 1 hlavního města (Ciudad de México) a 31 států.\n\n"}
{"id": "1015111", "url": "https://cs.wikipedia.org/wiki?curid=1015111", "title": "Čchiou Čcheng-tung", "text": "Čchiou Čcheng-tung\n\nČchiou Čcheng-tung (čín. 丘成桐; pinyin \"Qiu Chéngtóng\"; ang. \"Shing-Tung Yau\"; * 4. dubna 1949, Šan-tchou, provincie Kuang-tung, Čína) je čínský matematik žijící a působící v USA. V současnosti působí jako profesor na Harvardově univerzitě. Je známý zejména díky své práci v oblasti diferenciální geometrie. Jeho práce vedla k objevu tzv. Calabiho-Čhiouovy variety, která hraje důležitou roli zejména ve fyzikálně-kosmologické teorii superstrun. Zabývá se i diferenciálními rovnicemi, topologií a obecnou teorií relativity. Je nositelem velkého množství vědeckých ocenění, v roce 1982 získal Fieldsovu medaili, v roce 2010 pak Wolfovu cenu za matematiku.\n"}
{"id": "1015113", "url": "https://cs.wikipedia.org/wiki?curid=1015113", "title": "Vladimir Alexandrovič Vojevodskij", "text": "Vladimir Alexandrovič Vojevodskij\n\nVladimir Alexandrovič Vojevodskij (; * 4. června 1966 Moskva, Ruská SFSR, SSSR – 30. září 2017) byl ruský matematik. Byl znám především díky práci v oborech algebraické geometrie a algebraické topologie a také díky vypracování teorie homotopií pro algebraické variety. V roce 2002 získal Fieldsovu medaili.\n"}
{"id": "1015116", "url": "https://cs.wikipedia.org/wiki?curid=1015116", "title": "Calum Chambers", "text": "Calum Chambers\n\nCalum Chambers (* 20. ledna 1995, Petersfield, Anglie) je anglický fotbalový obránce, který v současnosti hraje v klubu Arsenal FC.\n\n\nAktualizováno k 22.6. 2015\n\n"}
{"id": "1015121", "url": "https://cs.wikipedia.org/wiki?curid=1015121", "title": "Maxim Lvovič Koncevič", "text": "Maxim Lvovič Koncevič\n\nMaxim Lvovič Koncevič (; * 25. srpna 1964 Chimki, Moskevská oblast, Ruská SFSR, SSSR) je rusko-francouzský matematik známý především pro své výsledky v teorii strun, nositel řady vědeckých ocenění včetně Fieldsovy medaile.\n\nV letech 1980 až 1985 studoval matematiku na Lomonosovově univerzitě v Moskvě, studium zakončil doktorátem a ziskem titulu Ph.D. na Univerzitě v Bonnu v roce 1992.\n\nJeho výzkum je inspirován prácemi Richarda Feynmana a Edwarda Wittena. Zaměřuje se především na problémy algebraické geometrie, algebraické topologie a některé geometrické aspekty matematické fyziky, například teorii uzlů, kvantování, nebo zrcadlovou symetrii. Několika významných výsledků dosáhl při řešení problémů souvisejících s teorii strun, čímž přispěl k současné snaze matematiků a fyziků o nalezení tzv. teorie všeho.\n\nPůsobil jako hostující profesor na Rutgersově univerzitě, dále na Harvardově univerzitě, Princetonské univerzitě a Kalifornské univerzitě v Berkeley. V současnosti je profesorem na francouzském institutu Institut des Hautes Études Scientifiques a na americké Univerzitě v Miami.\n\nZa své výsledky v matematice a teoretické fyzice obdržel několik významných vědeckých ocenění, včetně Fieldsovy medaile (1998) nebo Crafoordovy ceny (2008).\n\n"}
{"id": "1015123", "url": "https://cs.wikipedia.org/wiki?curid=1015123", "title": "Vladimir Geršonovič Drinfeld", "text": "Vladimir Geršonovič Drinfeld\n\nVladimir Geršonovič Drinfeld (, ; * 14. února 1954 Charkov, Ukrajinská SSR, SSSR) je ukrajinský matematik v současnosti působící v USA. Zabývá se především algebraickou geometrií a teorií čísel. Je také původcem konceptu kvantové grupy a je autorem několika důležitých výsledků v matematické fyzice. Je nositelem Fieldsovy medaile za rok 1990.\n"}
{"id": "1015124", "url": "https://cs.wikipedia.org/wiki?curid=1015124", "title": "Thiokyanatan sodný", "text": "Thiokyanatan sodný\n\nThiokyanatan sodný je sůl slabé kyseliny thiokyanaté a hydroxidu sodného. Používá se jako prekurzor léčiv a dalších látek.\n\nObvykle se připravuje reakcí kyanidu sodného se sírou:<br>\n8 NaCN + S → 8 NaSCN\n\nThiokyanatan sodný se používá k převádění alkylhalogenidů na odpovídající alkylthiokyanáty. Podobné účinky mají také thiokyanatan draselný a amonný, které mají dvakrát větší rozpustnost ve vodě. Lze také použít thiokyanatan stříbrný. Reakce isopropylbromidu s thiokyanatanem sodným v horkém ethanolovém roztoku vede ke vzniku isopropylthiokyanátu. protonací NaSCN vytváří kyselinu thiokyanatou.\n\n"}
{"id": "1015127", "url": "https://cs.wikipedia.org/wiki?curid=1015127", "title": "The Monkees (album)", "text": "The Monkees (album)\n\nThe Monkees je debutové album kapely The Monkees. Bylo vydáno v říjnu 1966.\n\nPíseň \"Last Train to Clarksville\" byla krátce před vydáním alba vydána jako singl a dosáhla na vrchol hitparády Billboard Hot 100. Byl to jediný singl z tohoto alba.\n\nAutory všech skladeb jsou Tommy Boyce a Bobby Hart, pokud není uvedeno jinak.\n\n"}
{"id": "1015128", "url": "https://cs.wikipedia.org/wiki?curid=1015128", "title": "Čch’-feng", "text": "Čch’-feng\n\nČch’-feng (, mongolsky ' – \"Улаанхад\" – Ulánchad) je městská prefektura v Čínské lidové republice. Leží v jihovýchodní části provincie Vnitřní Mongolsko na řece Si-liao-che. Má rozlohu 90 275 čtverečních kilometrů a při sčítání lidu v roce 2010 v ní žilo přes čtyři miliony obyvatel.\n\nČch’-feng leží na jihovýchodním okraji pohoří Velký Chingan, na severním okraji pohoří Jen, ve východní části Mongolské plošiny. Sousedí na jihu s městskou prefekturou Čcheng-te (v Che-peji), na západě s ajmagem Si-lin-kuo-le, na severovýchodě s městskou prefekturou Tchung-liao a na jihovýchodě s Čchao-jangem (v Liao-ningu).\n"}
{"id": "1015131", "url": "https://cs.wikipedia.org/wiki?curid=1015131", "title": "More of the Monkees", "text": "More of the Monkees\n\nMore of the Monkees je druhé studiové album The Monkees. Bylo nahráno na konci roku 1966 a vydáno 9. ledna 1967.\n\n\n"}
{"id": "1015134", "url": "https://cs.wikipedia.org/wiki?curid=1015134", "title": "Irving Kaplansky", "text": "Irving Kaplansky\n\nIrving Kaplansky (22. března 1917 Toronto, Ontario – 25. června 2006 Los Angeles, Kalifornie) byl kanadský matematik. Zabýval se především různými oblastmi algebry, zejména teorií grup, teorií okruhů a teorií polí. Ve funkcionální analýze se zabýval operátorovou algebrou. Pracoval však i v oblastech teorie čísel, teorie her, statistiky a kombinatoriky. Byl studentem Saunderse Mac Lana.\n\nPo Kaplanském je pojmenováno deset domněnek týkajících se Hopfových algeber, známých jako Kaplanského domněnky, i tzv. Kaplanského věta o hustotě v teorii ven Neumannových algeber. Jeho jméno také nese Kaplanského věta o kvadratických formách, která říká, že každé prvočíslo kongruentní s číslem 1 modulo 16 se dá zapsat ve tvaru buď žádné nebo obou kvadratických forem formula_1 a formula_2 a každé prvočíslo kongruentní s číslem 9 modulo 16 se dá zapsat ve tvaru právě jedné z těchto forem.\n\nIrving Kaplansky byl i výborným klavíristou. Byl také otcem známé folkové zpěvačky a písničkářky Lucy Kaplanské.\n"}
{"id": "1015135", "url": "https://cs.wikipedia.org/wiki?curid=1015135", "title": "Hinckley United FC", "text": "Hinckley United FC\n\nHinckley United FC (celým názvem: Hinckley United Football Club) byl anglický fotbalový klub, který sídlil ve městě Hinckley v nemetropolitním hrabství Leicestershire. Založen byl v roce 1997 po fúzi klubů Hinckley Athletic FC a Hinckley Town FC. V roce 2013 byl londýnským Vrchním soudem poslán do likvidace. Po jeho zániku byl ve městě založen klub Hinckley AFC. Klubové barvy byly modrá a červená.\n\nSvé domácí zápasy odehrával na stadionu De Montfort Park s kapacitou 4 329 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1015136", "url": "https://cs.wikipedia.org/wiki?curid=1015136", "title": "AS Gualdo Calcio", "text": "AS Gualdo Calcio\n\nAssociazione Sportiva Gualdo Calcio byl italský fotbalový klub sídlící ve městě Gualdo Tadino. Klub byl založen v roce 1920 jako \"Società Sportiva Gualdo\", zanikl v roce 2013 sloučením s \"ASD Casacastalda\" do AS Gualdo Casacastalda.\n\n"}
{"id": "1015137", "url": "https://cs.wikipedia.org/wiki?curid=1015137", "title": "ASD AVC Vogherese 1919", "text": "ASD AVC Vogherese 1919\n\nAssociazione Calcio Voghera byl italský fotbalový klub sídlící ve městě Voghera. Klub byl založen v roce 1919 jako \"Associazione Vogherese Calcio\". V létě 2013 klub nepodal přihlášku do dalšího ročníku Serie D a byl následně zlikvidován.\n"}
{"id": "1015138", "url": "https://cs.wikipedia.org/wiki?curid=1015138", "title": "Martin Sus (1990)", "text": "Martin Sus (1990)\n\nMartin Sus (* 15. března 1990, Benešov) je český fotbalový záložník či obránce, od července 2016 hráč klubu FC Baník Ostrava.\n\nSvoji fotbalovou kariéru začal v Říčanech, odkud odešel v sedmi letech do Slavie Praha, a později do konkurenční Sparty Praha.\n\nV létě 2007 se propracoval do seniorské kategorie mužstva, kde hrál za B-tým. V dresu prvního týmu neodehrál žádné ligové střetnutí.\n\nPřed jarní částí ročníku 2011/12 odešel na hostování na Kladno. V klubu působil půl roku.\n\nV červenci 2012 odešel hostovat do Graffinu Vlašimi, kam po roce přestoupil. Na podzim 2013 byl na testech ve Slavii Praha, kde neuspěl a do klubu se nevrátil. V létě 2014 zamířil hostovat do 1. FK Příbram. Celkem za tým nastoupil k 52 zápasům, ve kterých vsítil 5 branek.\n\nPřed ročníkem 2014/15 zamířil na hostování do Příbrami, kde se setkal s brankářem Markem Boháčem, se kterým působil v jarní části ročníku 2013/14 ve Vlašimi. V 1. české lize debutoval v prvním kole sezony 2014/15 proti týmu FC Viktoria Plzeň (remíza 2:2). V mužstvu strávil půl roku. Během této doby dal 1 gól v 16 utkáních\n\nV lednu 2015 posílil FC Slovan Liberec, po podzimní části sezóny 2014/15 15. tým ligové tabulky. Podepsal smlouvu na rok a půl s možností opce na prodloužení. Se Slovanem Liberec v sezóně 2014/15 podstoupil boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV červenci 2015 se vrátil do Příbrami, kam zamířil na půl roku hostovat.\n\nV červenci 2016 uspěl při testech a stal se tak posilou ostravského celku, který po padesáti letech hrál druhou ligu. Za celou sezónu 2016/2017 nastoupil celkem k 25 zápasům a nastřílel 6 gólů.\n\nSus nastupoval v českých mládežnických reprezentacích U-16, U-17, U-18 a U-19.\n\n"}
{"id": "1015139", "url": "https://cs.wikipedia.org/wiki?curid=1015139", "title": "Witney Town AFC", "text": "Witney Town AFC\n\nWitney Town FC (celým názvem: Witney Town Football Club) byl anglický fotbalový klub, který sídlil ve městě Witney v nemetropolitním hrabství Oxfordshire. Založen byl v roce 1885, zanikl v roce 2013. Nejznámějším hráčem klubu byl severoirský fotbalista Brendan Rodgers, který zde působil v letech 1994–1995.\n\nSvé domácí zápasy odehrával na The Polythene UK Stadium.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015140", "url": "https://cs.wikipedia.org/wiki?curid=1015140", "title": "Jeb Brovsky", "text": "Jeb Brovsky\n\nJohn Eli „Jeb“ Brovsky (* 3. prosince 1988) je americký fotbalista hrající za tým Strømsgodset IF v norské lize Tippeligaen, kde je na hostování z nově vzniklého klubu New York City FC. Hraje na pozici obránce.\n\n\n"}
{"id": "1015141", "url": "https://cs.wikipedia.org/wiki?curid=1015141", "title": "Zapomeňte na Mozarta", "text": "Zapomeňte na Mozarta\n\nZapomeňte na Mozarta je psychologicko-historický koprodukční film režiséra Miloslava Luthera z roku 1986. Námět a scénář napsal český spisovatel Zdeněk Mahler, který se věnuje osobnosti Wolfganga Amadea Mozarta (v roce 1984 se podílel jako odborný poradce i na přípravě filmu Amadeus od Miloše Formana).\nSnímek zachycuje fiktivní vyšetřování, ve kterém se prostřednictvím pátrání zjišťuje vina umělcova okolí na jeho smrti. Film je koprodukci Studie hraných filmů a německé společnosti OKO-Film München, kterou zastupoval německý producent českého původu, Karel Dirka.\n\nFilm je rámován Mozartovou smrtí a dialogy jsou útržkovité. Jednotlivé postavy se vracejí do minulosti a vzpomínají na zásadní okamžiky života s Mozartem, čímž se vytváří i obraz dané historické epochy. V tomto filmu je výrazná Lutherova inklinace k historickým látkám, jeho cit pro dobové reálie a věrné zobrazení atmosféry 18. století. Scénář se v mnohém drží faktů, ale režisér přibližuje divákovi zejména osobnost a povahu velkého skladatele, jeho vášnivost, samolibost, marnotratnost a časté konflikty s absolutistickou mocí. Mozart v tomto filmu nestojí jako umělec, ale v první řadě jako člověk. Miloslav Luther se tak dotkl i témata vztahu mezi umělcem a společností a ve filmu se dají najít sociálně-psychologické, ale i společensko-kritické motivy. Ve filmu se nachází Mozartova hudba v pojetí Petra Breiner, který v ní udělal netradiční posuny a hudba se tak stává součástí syžetu. Jedním z charakteristik Lutherova filmařského stylu je i jemná, tlumená výtvarná stylizace záběrů. Kameraman Jozef Šimončič komponuje záběry v pološeru, polostínu a nezaměřuje se na jasnou dynamickou hru barev a tvarů.\n\nPíše se rok 1791. Do skromného příbytku Wolfganga Amadea Mozarta, ve kterém leží natažená mrtvola geniálního hudebníka, přichází tajný cen - hrabě Pergen. Přivedli ho sem stopy vyšetřování brutální vraždy majitele vídeňského muzea voskových figurín - Franze Deml. Pergen postupně zjistí fakta, která naznačují, že obě úmrtí spolu nějak souvisí. \n\nAby osvětlil další okolnosti a souvislosti předčasného Mozartova skonu, svolává Pergen k nebohému přátel a známých ze skladatelova nejbližšího okolí. V jejich reminiscencích se vracíme k nejdůležitějším momentem Mozartovy závratné kariéry i její nečekaně trpkého konce. Jsme svědky skladatelova příjezdu do josefinské Vídně, koncertního duelu se Salierim, tajného zasvěcovacího obřadu v lóži zednářů i skladatelovy postupné společenské degradace a zhoršujícího se zdravotního stavu. Pergen u každého z vyslýchaných najde dostatek osobních motivů lhostejnosti, závisti, nepřejíctvím, nevraživosti i otevřené nenávisti vůči Mozartovi, které přímo vedou k jeho doslovné likvidaci. Přítomní odhaleným faktem neprotiřečí, brání se jinak. Slovy Salieriho společně osočovat Pergena, jako představitele neomezené absolutistické moci z tichého souhlasu s jejich \"vraždednými\" postoji vůči Mozartovi. Přestože od Pergenových indicií je jen krůček k tomu, aby kterýkoliv z přítomných byl před soudem veřejnosti a dějin označen za Mozartova vraha, jedno je jisté - morální vinu za jeho smrt nese především císařský dvůr a jeho přisluhovači, stojící anonymně v pozadí zločinu , kteří \"navěky\" umlčeli génia, proklamující v své tvorbě revoluční myšlenky rovnosti. \n\nTakto obviněný Pergen však neváhá využít svou represivní moc a v \"jménem budoucnosti\" paradoxně namísto odhalení Mozartova vraha, záměrně zamlžuje a zatajuje usvědčující okolnosti této záhadné smrti. Zapomeňte na Mozarta! - To je příkaz, který dává z titulu své všemocné funkce všem zasvěceným do tohoto nepříjemného kriminálního případu. A tak nejvýmluvnějším svědectvím o tragických okolnostech Mozartovy smrti je jeho anonymní hrob kdesi u zdi vídeňského hřbitova.\n\n\n\n\n\n"}
{"id": "1015143", "url": "https://cs.wikipedia.org/wiki?curid=1015143", "title": "Warajština", "text": "Warajština\n\nWarajština () je pátý nejrozšířenější jazyk na Filipínách. Mluví jím přes 2 miliony lidí na východě Filipín – především na ostrově Samar a ve východní části ostrova Leyte.\n\nJazyk patří do austronéské jazykové rodiny.\n"}
{"id": "1015144", "url": "https://cs.wikipedia.org/wiki?curid=1015144", "title": "Peter Koza", "text": "Peter Koza\n\nPeter Koza (* 3. červenec 1946) je svobodný šermířský mistr, kaskadér, považovaný za zakladatele historického šermu na Slovensku.\n\nVystudoval inženýrství na Slovenské technické univerzitě. Se sportovním šermem začal v oddíle TJ Lokomotiva Bratislava. Jeho mistrem byl krátce i Josef Benedik, spoluzakladatel československého sportovního šermu. Má za sebou více než 50 let šermu různých šermířských směrů a škol. Působil také i jako choreograf v SND, ale i v divadlech v Košicích, Nitře, Martině, Prešově a Českých Budějovicích.\n\n\n"}
{"id": "1015146", "url": "https://cs.wikipedia.org/wiki?curid=1015146", "title": "Dobyvatelé ledových moří", "text": "Dobyvatelé ledových moří\n\nDobyvatelé,ledových moří (1957, Покорители студеных морей) je dobrodružný historický román pro mládež, který napsal ruský sovětský spisovatel Konstantin Sergejevič Badigin.\n\nRomán, odehrávající se na sklonku středověku, začíná ve Velkém Novgorodu. Město se díky své výhodné poloze stává středem zájmu hanzy, spolku německých obchodních měst. Němci si v Novgorodu budují svou pobočku (dvůr sv. Petra) a zabraňují volnému průjezdu ruských lodí. K tomu se přidá nedostatek potravin zaviněný povodní a špatnou úrodou. Začne hlad, lidé jedí koně, psy a dokonce i krysy. S hladem přicházejí i nemoci, které se rychle šíří městem. Nakonec dojde ke vzpouře, kterou vyvolá zpráva o přepadení kupců, nastrojeném Němci.\n\nNa sněmu lidu vystoupí vážený dědičný kupec a mořeplavec Trufan Fjodorovič Amosov a vzbouřencům slíbí, že pro Novgorod opatří potraviny v Dánsku. Jeho záměrem je přivézt na námořních lodích z Dánska obilí. Nejprve je však nutno podstoupit svízelnou cestu po řekách severskými lesy k Ledovému moři.\n\nRomán líčí nesčetné svízele Amosovy výpravy, kterou kromě něho tvoří ještě tři další novgorodští kupci. Cestovatelé jsou přepadeni oddílem Švédů, musejí přemoci lesní požár, nástrahy mořských živlů a různé nepřátelské léčky hanzy. Doručí dánskému králi poselství, podepsané samotným novgorodským vladykou, ve kterém navrhují dánskému králi obchodovat přímo s Novgorodem a pominout hanzu a prosí o pomoc. Nakonec se Amosov se svými druhy vrátí šťastně domů a přiveze do města obilí a zásoby potravin.\n\n\n"}
{"id": "1015147", "url": "https://cs.wikipedia.org/wiki?curid=1015147", "title": "Vladimír Strnisko", "text": "Vladimír Strnisko\n\nVladimír Strnisko (* 19. květen 1938, Turčiansky Svatý Martin) je slovenský režisér, dramaturg a vysokoškolský pedagog. \n\nV roce 1964 absolvoval VŠMU v Bratislavě. Zpočátku působil jako dramaturg ve Slovenské televizi. Od 10. ledna do 11. ledna 1991 byl ředitelem STV. Od roku 1998 univerzitní profesor.\n"}
{"id": "1015150", "url": "https://cs.wikipedia.org/wiki?curid=1015150", "title": "Mary Deckerová", "text": "Mary Deckerová\n\nMary Teresa Decker, od roku 1985 Mary Slaney (* 4. srpna 1958 Bunnvale, New Jersey) je bývalá americká atletka, běžkyně na střední a dlouhé tratě, mistryně světa v bězích na 1500 a 3000 metrů z roku 1983.\n\nJejí běžecká kariéra trvala více než dvacet let. Z různých důvodů (zranění, americký bojkot moskevské olympiády v roce 1980, kolize během finálových závodů) se jí nepodařilo získat olympijskou medaili. V roce 1983 zvítězila při premiéře mistrovství světa v atletice v bězích na 1500 i 3000 metrů.\n\n"}
{"id": "1015151", "url": "https://cs.wikipedia.org/wiki?curid=1015151", "title": "Samar (ostrov)", "text": "Samar (ostrov)\n\nSamar je ostrov nacházející se na východě Filipínského souostroví. Rozlohou 12 849 km² to je 63. největší ostrov světa. Spolu s ostrovem Leyte, od kterého je oddělen jen 1 km širokým průlivem, a několika malými ostrovy tvoří Východní Visajské ostrovy.\n\nNa ostrově žije přes 1,7 miliónu obyvatel, kteří mluví převážně warajštinou – jedním z filipínských jazyků. Většina z nich vyznává jako v celých Filipínách křesťanství.\n\nOstrov je s přilehlými ostrůvky rozdělen do tří provincií:\n\nNejvětším městem na ostrově je Catbalogan, hlavní město provincie Samar, s 94 tisící obyvatel. Následuje Catarman (Severní Samar) s 85 tisíci a Borongan (Východní Samar) s 64 tisíci obyvateli.\n\nHospodářství ostrova je zaměřeno převážně na rybolov a zemědělství: pěstuje se kopra, rýže a zelenina. Těží se zde železná a měděná ruda. Několik oblastí je zaměřeno i na turistiku.\n\nPodél východního pobřeží ostrova je vedena Panfilipínská dálnice – 3500 km dlouhá silnice spojující severní a jižní oblasti Filipín.\n\n"}
{"id": "1015152", "url": "https://cs.wikipedia.org/wiki?curid=1015152", "title": "Anne Francisová", "text": "Anne Francisová\n\nAnne Francisová (16. září 1930, Ossining – 2. ledna 2011, Santa Barbara) byla americká herečka.\n\nJako dětská herečka účinkovala v reklamách, vystupovala na Broadwayi. Jejími nejznámějšími rolemi byla manželka hlavního hrdiny ve filmu \"Džungle před tabulí\", Altaira v klasickém sci-fi snímku \"Zakázaná planeta\" a soukromá detektivka \"Honey Westová\" ve stejnojmenném seriálu společnosti American Broadcasting Company, za který v roce 1966 dostala Zlatý glóbus za nejlepší ženský herecký výkon v seriálu (komedie / muzikál).\n\nV roce 1982 vydala vzpomínkovou knihu \"Voices from Home\". Zemřela ve věku osmdesáti let na rakovinu slinivky.\n\n\n"}
{"id": "1015154", "url": "https://cs.wikipedia.org/wiki?curid=1015154", "title": "Tomáš Maštalír", "text": "Tomáš Maštalír\n\nTomáš Maštalír (* 4. září 1977, Trnava) je slovenský herec. \n\nJako žák základní školy přednášel prózu. Studoval na Modřanském gymnáziu, kde hrával divadlo. Později odešel do Bratislavy na Vysokou školu múzických umění. Mezi jeho pedagogy patřili Emil Horváth, Juraj Slezáček a Peter Mikulík. Později se mu pedagogicky věnoval režisér Ľubomír Vajdička. V roce 2000 úspěšně skončil studium v ​​oboru divadelní herectví. Byl nějakou dobu elév v trnavském divadle. Od téhož roku je členem Činohry SND.\n\n\n\nV roce 2008 měla na Bratislavském hradě v rámci Letních shakesperovských slavností premiéru inscenace \"Antonius a Kleopatra\" v režii Michala Vajdička, ve které hrál Antónia. \n\nJe také dabingová hercem. V roce 2006 načetl komentář k seriálu \"Největší kriminální případy Slovenska\" a \"Největší tragédie Slovenska\". Spolupracoval i na relaci 112, ke které stahoval komentář. Svůj hlas propůjčil i postavě lorda Voldemorta v sérii o Harrym Potterovi. \n\n"}
{"id": "1015155", "url": "https://cs.wikipedia.org/wiki?curid=1015155", "title": "Bernhard Grueber", "text": "Bernhard Grueber\n\nBernhard (Bernard) Grueber (27. března 1807, Donauwörth − 12. října 1882, Schwabing) byl německý architekt působící v Čechách, první profesor architektury na Akademii výtvarných umění v Praze a historik umění.\n\nGrueber vystudoval malířství a architekturu na mnichovské Akademii výtvarných umění (Akademie der Bildenden Künste München). \n\nOd roku 1830 byl asistentem architekta Josepha Daniela Ohlmüllera při stavbě kostela v Au. Po studiích se jako architekt podílel na obnově katedrály v Řezně a v letech 1833-44 vyučoval na tamější Královské polytechnice (Königlichen Polytechnischen Schule Regensburg). V letech 1834 a 1837 podnikl studijní cesty do Itálie. Roku 1844 ho povolala Společnost vlasteneckých přátel umění, aby se stal profesorem architektury na nově zřízené stolici architektury pražské Akademie. Romantický styl architektury importovaný z Bavorska se měl stát alternativou k rakouskému státnímu utilitarismu.\nOd 30. let trpěl vážnou ztrátou sluchu, která mu ztěžovala kontakt s kolegy a své působení na pražské Akademii ukončil roku 1870. Po roce 1848 sílil odpor domácích historiků proti Grueberově nacionální německé předpojatosti v interpretaci historie. Grueber se proto roku 1874 vrátil do Schwabingu, kde roku 1882 zemřel.\n\n\nV článku byly použity některé údaje z hesla Bernard Grueber v německé Wikipedii a další zdroje uvedené v odkazech.\n\n"}
{"id": "1015156", "url": "https://cs.wikipedia.org/wiki?curid=1015156", "title": "Levon Hajrapetjan", "text": "Levon Hajrapetjan\n\nLevon Sosi Hajrapetjan (arménsky Լևոն Հայրապետյան; * 17. dubna 1989, Jerevan) je arménský fotbalový obránce a reprezentant, který od února 2014 působí v českém klubu 1. FK Příbram.\n\nHajrapetjan je odchovancem německých fotbalových škol. Hrál v amatérském klubu Bramfelder SV von 1945 a pak v mládežnických týmech Hamburku, v letech 2008–2010 nastupoval za rezervní tým. Od července do prosince 2010 působil v arménském klubu FC Pjunik, a vyhrál s ním ligový titul a domácí pohár. V lednu 2011 podepsal smlouvu s polským klubem Lechia Gdańsk. Od léta 2013 do konce roku působil v jiném polském klubu Widzew Łódź, zde odehrál 9 zápasů v Ekstraklase.\n\nDalší angažmá si sehnal až v únoru 2014, zamířil do českého celku 1. FK Příbram, kde podepsal smlouvu na dva a půl roku.\n\nLevon Hajrapetjan má za sebou starty za mládežnické výběry Arménie v kategoriích U19 a U21.\n\nV A-mužstvu Arménie debutoval 9. února 2011 v utkání proti Gruzii (porážka 1:2).\n\n"}
{"id": "1015158", "url": "https://cs.wikipedia.org/wiki?curid=1015158", "title": "Bohumil Kinský", "text": "Bohumil Kinský\n\nBohumil Kinský (1898 Krippen, Sasko – 1987 Turnov) byl učitel a ředitel Měšťanské školy v České Lípě, zakladatel a člen řady spolků na Českolipsku, muzejní pracovník, fotograf, autor turistických průvodců.\n\nVystudoval v Učitelském ústavu v Jičíně. Jako učitel působil v tehdy převážně německém prostředí České Lípy od roku 1924 a svou činností podporoval vše české. V březnu 1928 byl spoluzakladatelem místní pobočky Klubu československých turistů (dnes KČT Česká Lípa) a téhož roku spolu se školním inspektorem Josefem Maštálkem i Český muzejní spolek pro kraj Českolipský. České muzeum získalo své místo v české Tyršově škole, kde byl odborným učitelem. V roce 1935 se stal na rok správcem muzea, které se poté přestěhovalo na zámek Zákupy.\n\nPo skončení II. světové války (tu strávil v Turnově) se stal v roce 1945 ředitelem Tyršových škol v České Lípě a o rok později převzal do své správy i českolipské muzeum. V roce 1948 byl s funkce ředitele školy odvolán a vystřídal Josefa Maštálka na postu předsedy Muzejního spolku pro kraj českolipský. Spolek byl v roce 1951 zrušen. Českolipské muzeum (bylo i krajským), tehdy působící v Červeném domě vedle hradu Lipý, vedl do roku 1952. Poté jej vystřídal Břetislav Vojtíšek. \n\nPředsedou českolipské pobočky KČT (později odbor turistiky) zůstal do roku 1956 a pak se z České Lípy odstěhoval. Zemřel ve vysokém věku 89 let, hrob má v Turnově.\nV letech 1928 až 1936 napsal a vydal šest turistických průvodců, z nichž byl nejvíce ceněn turistický průvodce Dubské Švýcarsko z roku 1936. V roce 1945 byl jmenován prvním redaktorem sborníku Bezděz, do něhož přispíval řadou odborných článků.\n\nByl zařazen do krajské Síně slávy Ještědské oblasti KČT (nyní Liberecká oblast KČT), byl oceněn in memoriam v roce 2010.\n\n\n\n"}
{"id": "1015159", "url": "https://cs.wikipedia.org/wiki?curid=1015159", "title": "Sakai (Ósaka)", "text": "Sakai (Ósaka)\n\nSakai (japonsky: 堺市(\"Sakai-ši\") ) je město v prefektuře Ósaka v Japonsku. Od středověku je to jeden z nejvýznamnějších mořských přístavů v Japonsku. Dnes se jedná o město určené vládním nařízením. Má rozlohu 149,99 km ² a žije zde 833 414 obyvatel (2007).\n\nDaisen Kofun - jedna z největších hrobek na světě. Má tvar klíčové dírky, je 486 metrů dlouhá a ve spodní částí 305 metrů široká. Hrobka je považována za místo posledního odpočinku císaře Nintoku.\n"}
{"id": "1015160", "url": "https://cs.wikipedia.org/wiki?curid=1015160", "title": "Aras Özbiliz", "text": "Aras Özbiliz\n\nAras Özbiliz (arménsky Արազ Օզբիլիս; * 9. března 1990, Bakırköy, Istanbul, Turecko) je arménský fotbalista a reprezentant, který působí v ruském klubu FK Spartak Moskva. Hraje na pozici křídelního záložníka. Má arménské a nizozemské občanství.\n\nÖzbiliz se narodil v Turecku arménským rodičům. Jméno Aras má podle řeky Araks, Özbiliz znamená „ten, který si uchovává svou identitu“. Rodina emigrovala do Nizozemska, kde Aras začal s fotbalem v HVV Hollandia a poté působil v akademii Ajaxu. Propracoval se až do prvního týmu a s Ajaxem vyhrál dvakrát titul v Eredivisie.\n\nV srpnu 2012 přestoupil do FK Kubáň Krasnodar, kde podepsal čtyřletou smlouvu. V červenci 2013 se stal hráčem Spartaku Moskva.\n\nAčkoli by mohl reprezentovat Nizozemsko, rozhodl se pro Arménii, zemi svých předků.\nV A-mužstvu Arménie debutoval 29. února 2012 v přátelském utkání na turnaji na Kypru proti Kanadě. V utkání vstřelil gól a Arménie vyhrála 3:1.\n\nHrál v kvalifikaci na MS 2014, kde se gólem podílel na debaklu 4:0 domácích Dánů a na výhře 2:1 v Jerevanu proti Bulharsku. Ačkoli Arménie bojovala až do konce o účast v evropské baráži, do té se nakonec nedostala, skončila se ziskem 13 bodů na pátém místě.\n\n"}
{"id": "1015164", "url": "https://cs.wikipedia.org/wiki?curid=1015164", "title": "Stakčín", "text": "Stakčín\n\nStakčín (maďarsky \"Takcsány\") je obec na Slovensku v okrese Snina. V roce 2013 zde žilo 2452 obyvatel. Rozloha katastrálního území je 16 775 hektarů. První písemná zmínka o obci pochází z roku 1567.\n\nObec se nachází v údolí řeky Cirochy, mezi Sninou a Starinou, u soutoku potoků Ternovce a Oľchovce. Je obklopená na jihu jižním úpatím masivu Nastaz, který je součástí Bukovských a Vihorlatských vrchů.\n\n\nObec je dostupná ako autobusovou, tak i vlakovou dopravou. V obci je celkem 8 autobusových zastávek a jedna železniční stanice, která je nejvýchodnějším vlakovým nádražím na Slovensku. Železnice v obci existuje již od roku 1909, kdy byla dokončena trať mezi Humenným, Sninou a Stakčínem.\n\n"}
{"id": "1015165", "url": "https://cs.wikipedia.org/wiki?curid=1015165", "title": "Antonín Hardt", "text": "Antonín Hardt\n\nAntonín Hardt (* 5. srpna 1935 Praha) je český herec.\n\nNarodil se sice v Praze, ale mládí strávil v severočeském Liberci. Tam vystudoval gymnázium. Následně se vrátil zpět do hlavního města, kde studoval herectví na Divadelní fakultě Akademie múzických umění (DAMU). Vysokoškolská studia úspěšně zakončil roku 1957. Následně odešel do Jihočeského divadla v Českých Budějovicích, odkud se v roce 1971 vrátil zpět do Prahy a až do roku 1980 byl v angažmá ve Vinohradském divadle. Pak se stal ředitelem Hudebního divadla Karlín a vyučoval také na DAMU. V roce 2006 obdržel ocenění \"Senior Prix\" udělované nadací Život umělce. Je politicky angažovaný, byl členem Komunistické strany Československa (KSČ) a posléze podporuje též Komunistickou stranu Čech a Moravy (KSČM).\n\n\n\n\n"}
{"id": "1015166", "url": "https://cs.wikipedia.org/wiki?curid=1015166", "title": "Hoblík na sýr", "text": "Hoblík na sýr\n\nHoblík na sýr (\"ostehøvel\") neboli plátkovač, či kráječ sýra je nástroj, který vytváří pravidelné tenké plátky tvrdého sýra. Má podobu lopatky s držadlem a širokou lichoběžníkovou čepelí, která je opatřena úzkým příčným otvorem s ostrým okrajem. Nástrojem se přejíždí po cihle sýra a ukrajují se tenké hobliny. Nástroj vynalezl stolař z norského Lillehammeru Thor Bjørklund (1889–1975) a nechal si ho patentovat 27. února 1925. V roce 1927 pak založil firmu \"Thor Bjørklund & Sønner AS\", která vyrábí hoblíky sýra dosud. Na světě existuje padesát milionů kusů této kuchyňské pomůcky. Používá se na typický norský sýr brunost, ale dá se jím krájet také zelenina nebo brambory.\n\nDalším druhem hoblíku je Girolle, který si nechal patentovat Nicolas Crevoisier v roce 1982. Jeho pomocí se krájí sýr Tête de Moine.\n\n"}
{"id": "1015171", "url": "https://cs.wikipedia.org/wiki?curid=1015171", "title": "Dog Tags", "text": "Dog Tags\n\nDog Tags (plným názvem: Dog Tags: Don't Ask, Don't Tell, tj. \"Vojenské známky: Neptej se, nemluv\") je americký hraný film z roku 2008, který režíroval Damion Dietz podle vlastního scénáře. Film popisuje náhodné setkání vojáka a mladého gaye.\n\nNate žije se svou přítelkyní Trishou a chystá se kvůli penězům vstoupit do námořnictva. Snaží se rovněž zjistit, kdo byl jeho otec, protože vyrůstal pouze s matkou. Když se vrací stopem domů z Palm Springs, seznámí se s mladíkem Andym. Protože přijede o den dřív, najde svoji přítelkyní s milencem a tak odjede s Andym k němu domů. Andy bydlí se svou matkou, která se stará o Andyho malého syna. Potom jedou za Natovým otcem, ale ten mu oznámí, že on jeho otcem není. Nate stráví noc společně s Andym v motelu. Po návratu domů se dozví, kdo je jeho opravdovým otcem.\n"}
{"id": "1015173", "url": "https://cs.wikipedia.org/wiki?curid=1015173", "title": "Tori Black", "text": "Tori Black\n\nTori Black (* 26. srpna 1988 Seattle, Washington), vlastním jménem Michelle Chapman, je americká pornoherečka. Svou kariéru začala v roce 2007 a od té doby natočila přes 350 filmů. Zahrála si i v hororovém filmu \"Half Moon\" (2010), kde ztvárnila hlavní roli. Nyní se snaží psát sama vlastní scénáře. Měří 175 cm a má pět tetování a piercing v jazyku a pupíku. Má hnědé vlasy a hnědé oči. Získala několik ocenění a byla zvolena jako nejkrásnější žena v oboru. V roce 2011 vyhrála anketu časopisu COMPLEX v TOP 100 Největších pornohvězd současnosti. V říjnu 2011 se jí narodil syn. V lednu 2012 jí její snoubenec Lyndell Anderson napadl v hotelu v Las Vegas a poté byl zatčen.\n\n"}
{"id": "1015179", "url": "https://cs.wikipedia.org/wiki?curid=1015179", "title": "Kopeč (Středolabská tabule)", "text": "Kopeč (Středolabská tabule)\n\nKopeč (228 m n. m.) je vrch v okrese Mělník Středočeského kraje. Leží při severovýchodním okraji vsi Kopeč (část obce Úžice) na katastrálním území této vsi.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina, podokrsku Kozomínská pahorkatina a části Velkoveské vrchy.\n"}
{"id": "1015181", "url": "https://cs.wikipedia.org/wiki?curid=1015181", "title": "Vitamín K2", "text": "Vitamín K2\n\nVitamín K je vitamín rozpustný v tucích. Původně se mělo za to, že je to jen jedna z variant vitamínu K. Poslední výzkumy ukázaly, že plní vlastní funkci a tou je vychytávání vápníku z extracelulárního prostoru a vázání do kostí. Vitamín K je nezbytný v procesu mineralizace kostí, buněčného růstu a metabolismu proteinů cévní stěny.\n\nExistují dvě přirozeně se vyskytující formy vitamínu K. Vitamín K MK-4, menatetrenon. je zvířaty vytvářen z vitamínu K, který se nachází v zelené trávě, (vojtěška apod.). Vitamín K MK-7, menachinon, je produkován bakteriemi. Vitamín K se dále dělí podle počtu opakujících se izoprenových jednotek v bočním řetězci molekuly. Pro podtypy vitamínu K používáme zkratku MK a přidáváme specifikaci číslem n (MK-n), kde n označuje počet izoprenových jednotek. Běžné jsou podtypy MK-4, MK-7, MK-8, MK-9, MK-10. Lidský organizmus, resp. bakterie přítomné v lidském organizmu, vytvářejí MK-4. MK-4 ale není bakteriemi vyráběn v těle v dostatečném množství.\n\nExistuje ještě syntetický vitamín K, menadion, přidávaný do zvířecích krmiv, z něhož se v organizmu býložravců vytváří K ve formě MK-4 v mnohem menší míře než z vitamínu K. Menadion je v ČR zakázáno podávat lidem. Ukazuje se, že K a K jsou v organizmu využívány rozdílným způsobem. Zatímco K je využíván především pro srážení krve a jeho hlavním orgánem působení jsou játra, K hraje důležitou úlohu v nekoagulačních dějích, a to v metabolismu a mineralizaci kostí, v buněčném růstu a v metabolismu buněk cévní stěny. Vitamín K (ve formě MK-4) se vyskytuje především v jiných orgánech, než v játrech, a to ve vyšších koncentracích než fylochinon. Tato skutečnost, spolu s existencí unikátní cesty jeho syntézy, svědčí o tom, že K má jedinečnou biologickou funkci, která dosud nebyla popisována.\n\nVitamín K funguje jako kofaktor pro enzym, který katalyzuje karboxylaci kyseliny glutamové na gama-karboxyglutamovou (GLA). Přestože se vitamín K dependentní gama-karboxylace vyskytuje pouze u specifických reziduí kyseliny glutamové, je nezbytná k tomu, aby tato rezidua správně vázala vápník.\n\nV kostech byly izolovány tři vitamín K dependentní proteiny: osteokalcin, matrix GLA protein (MGP) a protein S. Osteokalcin (nazývaný také kostní GLA protein) je protein syntetizovaný osteoblasty (buňkami tvořícími kost). Syntéza osteokalcinu osteoblasty je regulována aktivní formu vitamínu D, tzv. 1,25 (OH) D, neboli kalcitriolem. Schopnost osteokalcinu vázat minerály je podmíněna vitamín K dependentní gama-karboxylací tří zbytků (reziduí) kyseliny glutamové. Funkce osteokalcinu souvisí s kostní mineralizací. MGP byl nalezen v kostech, chrupavkách a měkkých tkáních včetně cév. Výsledky studií na zvířatech naznačují, že MGP zabraňuje kalcifikaci měkkých tkání a chrupavek, a zároveň usnadňuje normální růst a zrání kostí. Vitamín K dependentní antikoagulační protein S je syntetizován osteoblasty, ale jeho role v kostním metabolismu je nejasná. Děti se zděděnou deficiencí proteinu S trpí komplikacemi souvisejícími se zvýšenou krevní srážlivostí, stejně jako se sníženou hustotou kostního minerálu.\n\nGas6 je vitamín K dependentní protein objevený v roce 1993. Byl nalezen v nervovém systému, v srdci, plicích, žaludku, ledvinách a chrupavkách. Ačkoliv přesný mechanismus jeho účinku nebyl stanoven, Gas6 se jeví jako regulační faktor buněčného růstu s buněčně-signálními aktivitami. Gas6 se zdá být důležitý u různých buněčných funkcí, jako při buněčné adhezi, proliferaci buněk a ochraně proti apoptóze.6 Může hrát důležitou roli ve vývoji a stárnutí nervového systému, při regulaci krevních destiček a při cévní homeostáze.\n\nNedostatek vitamínu K souvisí s řídnutím kostí (osteoporózou) u žen po menopauze a mužů po antropauze. Nedostatek vitamínu K způsobuje špatnou karboxylaci osteokalcinu a sníženou aktivitu osteoblastů (kostních buněk obnovujících kost). Dochází k pomalejší obnově kostí a k nedostatečnému zabudování vápníku do kostí. Kosti pak nejsou dostatečně pevné a odolné, snadno se lámou. Nedostatek vitamínu K zvyšuje riziko osteoporotické zlomeniny. \n\n\nOstatní příznaky shodné s hyperkalcémií: \n\nVitamín K je novinka, která se začíná rozšiřovat od roku 2013. Nabízí se ve dvou formách\" jako menatetrenon a menachinon (manaquinone). Menatetrenon upadl u zákazníků v nemilost, protože v doporučeném dávkování 1 tbl (5 mg) denně je neúčinný. Je nutné jej užívat v minimálně pětinásobném množství a třikrát denně, tj. 2-3 tbl 3x denně. Zato nabídka menachinonu se rozmnožila a výrobci zvýšili obsah na 120 µg v kapsli. \n\nObjev tzv. vitamín K dependentních bílkovin v kostech vedl k výzkumu úlohy vitamínu K při zachovávání zdravých kostí.\n\nEpidemiologické studie prokázaly souvislost mezi vitamínem K a řídnutím kostí v souvislosti s věkem (tzv. osteoporózou). The Nurses' Health Study se účastnilo více než 72 000 žen po dobu deseti let. Ženy, jejichž příjem vitamínu K byl v nejnižším kvintilu (pětině), měly o 30% vyšší riziko zlomeniny krčku kosti stehenní než ženy s příjmem vitamínu K ve čtyřech vyšších kvintilech. Studie s více než 800 starších mužů a žen v sedmileté Framinghamské studii zjistila, že muži a ženy s příjmem vitamínu K v nejvyšším kvartilu (čtvrtině), měli o 65% nižší riziko zlomeniny krčku kosti stehenní, než ti s příjmem vitamínu K v nejnižším kvartilu (přibližně 250 ug/den oproti 50 ug/den). Další studie prokázaly zvýšení hustoty kostního minerálu (BMD) díky podávání vitamínu K spolu s vitamínem D, nebo snížený výskyt zlomenin obratlů v kombinaci s léčbou bisfosfonáty.\n\nOsteokalcin, bílkovina cirkulující v krvi, se ukázala být citlivým ukazatelem stavu kostní novotvorby. Vitamín K je nutný pro gama-karboxylaci osteokalcinu. Podkarboxylovaný osteokalcin (ucOC) má nižší schopnost vázat kostní minerál. Stupeň gama-karboxylace osteokalcinu se ukazuje jako citlivý ukazatel hladiny vitamínu K2 v organizmu. Bylo zjištěno, že hladiny ucOC jsou vyšší u žen po menopauze než před ní a výrazně vyšší u žen starších 70 let. Ve studii se 195 staršími ženami bylo relativní riziko fraktury krčku kosti stehenní 6x vyšší u těch, které měly zvýšené hladiny ucOC na počátku studie. U většího vzorku 7 500 samostatně žijících starších žen hladina ucOC také predikovala riziko zlomeniny.\n\nO některých orálních antikoagulanciích, např. warfarinu, je známo, že jsou tzv. antagonisté vitamínu K. Studie zkoumající chronické užívání warfarinu a riziko fraktur u starších žen zjistila výrazně vyšší riziko zlomenin obratlů a žeber u uživatelek warfarinu ve srovnání s pacientkami bez warfarinu.\n\nMenachinon se vyskytuje především v živočišných tucích (máslo, sádlo, lůj, smetana) zatímco v rostlinných olejích (sojový, olivový, v bavlníkovém semenu, řepce) se nacházejí 3-5 x nižší koncentrace. Hydrogenace rostlinných olejů snižuje obsah vitamínu K. \n\nBakterie, které normálně kolonizují tlusté střevo, syntetizují menachinon (vitamín K). Až donedávna bylo uváděno, že až 50% potřebného vitamínu K může být pokryto bakteriální syntézou. Nyní výzkum ukazuje, že podíl bakteriální syntézy je mnohem menší, než se uvažovalo.\n\nV České republice je v některých doplňcích stravy možno získat vitamíny K a K i bez lékařského předpisu. Jelikož je zájem o vitamín K v Česku v plenkách, je také velmi drahý, a proto se vyplatí jej kupovat na větším trhu v USA.\nNěkteré přípravky označované full spectrum obsahují všechny vitamíny K, K MK4 i K MK7, avšak v poskytnutých dávkách účinkuje jen MK 7. Poločas vylučování stoupá s délkou řetězce. Vitamín MK4 má poločas několik hodin MK7 trojnásobně delší, MK9 obsažený ve zrajících sýrech koluje v organismu ještě déle. \n\nPřestože alergická reakce je možná, neexistuje žádná známá toxicita spojená s vysokými dávkami při podávání vitamínu K nebo K. To neplatí pro syntetický menadion (vitamín K) a jeho deriváty. Menadion může narušovat funkci glutathionu, jednoho z přirozených antioxidantů v lidském organizmu, což má za následek oxidační poškození buněčných membrán. Menadion podávaný injekčně indukoval jaterní toxicitu, žloutenku a hemolytickou anémii u dětí. Proto menadion již není používán k léčbě deficience vitamínu K. \n\nVelké dávky vitamínu A a vitamínu E fungují jako antagonisté vitamínu K. Přebytek vitamínu A pravděpodobně ovlivňuje vstřebávání vitamínu K. Vitamín E může inhibovat vitamín K dependentní karboxylázy. Studie u dospělých s normálním koagulačním stavem shledala, že při podání 1000 IU vitamínu E po dobu 12 týdnů klesla gama-karboxylace protrombinu, vitamín K dependentního proteinu. Hlášeno bylo také nadměrné krvácení u lidí užívajících 5 mg warfarinu a 1200 IU vitamínu E denně.\n\nAntikoagulační účinek antagonistů vitamínu K (např. warfarinu), může být inhibován vysokým příjmem vitamínu K. Jiné léky mohou interferovat s endogenní syntézou vitamínu K nebo ovlivňovat regeneraci vitamínu K. Delší používání širokospektrých antibiotik může snižovat syntézu vitamínu K střevními bakteriemi. Cefalosporiny a salicyláty mohou snižovat regeneraci vitamínu K inhibicí enzymu vitamín K epoxid reduktázy. Dále cholestyramin, cholestipol, orlistat, minerální oleje a tuky mohou snížit vstřebávání vitamínu K.\n\n"}
{"id": "1015186", "url": "https://cs.wikipedia.org/wiki?curid=1015186", "title": "Hidetada Tokugawa", "text": "Hidetada Tokugawa\n\nHidetada Tokugawa se narodil Iejasuovi Tokugawovi a jedné z jeho mnoha konkubín v roce 1579. Bylo to krátce poté, co byli popraveni jeho nevlastní matka (Iejasuova oficiální manželka) a jeho nevlastní bratr Nobujasu Tokugawa za přípravu spiknutí s Singenem Takedou, jehož účelem bylo zavraždit Iejasua. Zabitím své manželky a těch, kteří ji v tom podporovali, Iejasu deklaroval svou pozici v konfliktu mezi klanem Oda vedeným Nobunaganem Odem a klanem Takeda, pod vedením Singena Takedy. \n\nTradiční silnou základnou klanu Tokugawa byla provincie Mikawa. V roce 1590 nový vládce Japonska Hidejoši Tojotomi vedl Iejasua Tokugawu do útoku proti oblastem klanu Hódžó, který se stal známým jako Obléhání Odawary. Hidejoši odměnil Iejasua za toto tažení tím, že mu dovolil vyměnit pět provincií, které měl Iejasu pod svou vládou za osm provincií Kantó včetně města Edo. Aby bylo pojištěno, že Iejasu zradí spojenectví s klanem Hódžó (předtím měly klany Hódžó a Tokugawa přátelské vztahy), Hidejoši vzal jeho jedenáctiletého syna Nagamaru jako rukojmí. V roce 1592 ho Hidejoši během ceremonie, kdy byl Iejasuho syn Nagamaru prohlášen za dospělého, přejmenoval na Hidetada. Byl jmenován následníkem Tokugawů, byl nejstarším žijícím synem Iejasua a zároveň i jeho nejoblíbenějším synem (Iejasuův nejstarší syn byl popraven a druhý byl adoptován Hidejošim ještě dokud byl dítě). V roce 1593 se Hidetada vrátil ke svému otci.\n\nHidejoši si jako prozíravý státník uvědomoval, že zemře dříve, než jeho syn Hidejori Tojotomi dospěje a jmenoval proto pět regentů, aby vládli v zemi během nedospělosti jeho syna. Jedním z nich byl Hidetadův otec Iejasu. Hidejoši doufal, že vzájemná rivalita mezi regenty nedovolí, aby se jeden z nich chopil úplné moci. Po Hidejošiho smrti v roce 1598 byl Hidejori oficiálním následníkem na post hlavy státu, ale regenti ignorovali všechny přísahy věrnosti dané Hidejošimu a začali soupeřit o vládu krajinou. \n\nIejasu Tokugawa, nejsilnější z pěti regentů, začal kolem sebe budovat společenství věrných vazalů tzv. Východní frakci. Západní frakce se seskupila kolem Micunariho Išidy. Tyto dvě frakce se střetly v bitvě u Sekigahary, která nastolila vládu klanu Tokugawa.\n\nV roce 1600 Hidetada vedl na 16 000 otcových mužů v tažení proti Západní alianci vedené klanem Uesugi v provincii Šinano. Iejasu rozkázal Hidetadovi vést jeho oddíly na Sekigaharu v očekávání rozhodující bitvy proti Západní alianci. Ale klan Sanada zajistil navázání Hidetadových sil tak, aby přišly co nejpozději na pomoc jeho otci. Iejasu dosáhl sice těsného, ale rozhodujícího vítězství. Vztah Hidetady a Iejasua už nebyl nikdy obnoven.\n\nV roce 1603 Císař Go-Jozei udělil Iejasuovi titul šógun. Tak se Hidetada stal dědicem šógunátu. V roce 1605 Iejasu abdikoval jako šógun ve prospěch Hidetada.\n\nAby Iejasu předešel chybě svého předchůdce Hidejošiho, vytvořil pevný základ své dynastie tím, že zanedlouho po tom, co se stal šógunem abdikoval ve prospěch svého syna Hidetady v roce 1605. Iejasu si nadále udržel významný vliv na chod státu až do své smrti v roce 1616; ale Hidetada převzal roli formální hlavy státu v systému bakufu \n\nHidetada se oženil s Oejo, s níž zplodil dva syny, Iemicua Tokugawu a Tadanagu Tokugawu. Měli také dvě dcery, jedna z nich, Sen \"hime\" byla dvakrát vdaná. Druhá dcera, Kazuko \"hime\", se provdala za císaře Go-Mizunooa.\n\nPro vládu rodu Tokugawa však stále představovaly problém nároky Hidejošiho syna Hidejoriho Tojotomiho, který si mohl po smrti Iejasua nárokovat titul šóguna. Hidejoriho mocenskou oporu představovalo město Ósaka a Ósacký hrad. Iejasu nemohl respektovat ohrožení moci svého rodu a proto vyvolal s Hidejorim přímý vojenský konflikt, z něhož měl vzejít budoucí vládce Japonska. \n\nIejasu a jeho syn šógun Hidetada táhli se statisícovou armádou na Ósaku. Otec a syn se v průběhu výpravy neshodli v postupu v tomto tažení proti vzdorujícím Tojotomiho silám v Ósace. Iejasu preferoval konzervativní přístup vedení boje, avšak Hidetada preferoval přímý, brutální útok. Hidejori, který se mohl spoléhat na pomoc Ósaky byl osamocený a jeho vojenské zdroje omezené; po tvrdých útocích na hrad byli Hidejori a jeho matka přinuceni spáchat sebevraždu. Dokonce ani Hidejoriho malý syn (Kunimacu), vnouče Hidetady, nebyl ušetřen. \n\nPo Iejasuově smrti v roce 1616, Hidetada převzal úplnou kontrolu nad \"bakufu.\" Posílil prestiž klanu Tokugawa zlepšením a prohloubením vztahů s císařským dvorem. Provdal i svou dceru Kazuko \"hime\" za císaře Go-Mizunooa. Jejich společná dcera pak v dospělosti nastoupila na trůn a stala se císařovnou Meišó. \n\nV \"Genna\" 9 (1623) se Hidetada vzdal vlády ve prospěch svého nejstaršího syna a dědice, Iemacua Tokugawy. Jako jeho otec před ním, i Hidetada se stal \"Ogošo\" neboli odstoupivším šógunem a využíval svou moc. Uvedl do praxe přísná protikřesťanská opatření, o kterých Iejasu pouze uvažoval: zakázal křesťanské knihy, přinutil křesťanského daimjóa spáchat sebevraždu, přikázal všem ostatním křesťanům vzdát se víry a popravil 55 křesťanů (Japonců i cizinců), kteří se odmítli vzdát Krista.\n\n\"Ogošo\" Hidetada zemřel v \"Kan'ei\" 9 ve 24. dni 1. měsíce (1632).\n\n\n"}
{"id": "1015187", "url": "https://cs.wikipedia.org/wiki?curid=1015187", "title": "Jošinobu Tokugawa", "text": "Jošinobu Tokugawa\n\nJošinobu Tokugawa se narodil v Mito, v provincii Hitači, jako sedmý syn Nariakiho Tokugawy, který zastával funkci daimjóa v Mitu. Mito bylo jedno z \"gosanke\", ze tří větví rodinného klanu Tokugawa, z nichž mohl být vybrán šógun.\n\nNarodil se jako Šičiróma Macudaira a dostal striktní spartánskou výchovu a péči. Byl vzdělaný v literatuře a bojových uměních a také dosáhl kompletního vzdělání o principech politiky a vládnutí.\n\nNa podnět svého otce, Šičiróma, byl adoptován rodinou Hitocubaši-Tokugawa, aby získal lepší šance stát se následníkem šóguna. V roce 1847 se stal hlavou rodiny, získal hodnost, titul a přijal jméno Jošinobu. Po smrti třináctého šóguna Iesady, byl Jošinobu v roce 1858 nominován jako jeho potenciální nástupce. Jeho přívrženci vychvalovali jeho zkušenosti a zdatnost v řízení rodinných záležitostí. Vyhrála však druhá frakce vedená Naosukem Ii. Byl vybrán jejich kandidát, mladý Jošitomi Tokugawa, který se stal čtrnáctým šógunem Iemočim. Hned nato, během Očisty Ansei, bylo na Jošinobu a jeho podpůrce uvaleno domácí vězení. Jošinobu byl sesazen z vedení Hitocubaši.\n\nObdobí Iiho dominance v tokugawské vládě bylo poznamenáno špatným vládnutím a nesouhlasem s vládou. Po zavraždění Iiho v roce 1860 se Jošinobu znovu stal hlavu rodiny Hitocubaši a v roce 1862 byl nominován na post \"Šógunova poručníka\" (将軍後見職; šógun atomi-šoku) a později i tento post dosáhl. Ve stejnou dobu byli jeho dva blízcí spojenci Jošinaga Macudaira a Katamori Macudaira jmenováni do vysokých pozic: Jošinaga se stal \"Hlavním pro politické záležitosti\" (政治総裁職; seidži sósai šoku) a Katamori získal postavení \"Ochrance Kjóta\" (京都守護職; Kjoto Šugošoku). Tito tři muži posléze podnikli několik kroků, které směřovaly k potlačení politických nepokojů v oblasti Kjóta a sbírali spojence, aby čelili aktivitám rebelů v léně Čóšú. Byly významnými postavami v politické straně \"kóbu-gattai\", která hledala soulad mezi šógunem a císařským dvorem.\n\nJošinobu v roce 1864 jako velitel obrany císařského paláce úspěšně porazil síly z Čóšú při jejich pokusu obsadit bránu císařského paláce - Hamaguri. Toho bylo dosaženo s využitím sil z koalice Aizu-Sacuma.\n\nPo smrti Iemočiho Tokugawy v roce 1866 byl Jošinobu vybrán za jeho nástupce a stal se tak patnáctým šógunem. Byl jediným šógunem, který strávil celé své funkční období mimo Edo; nikdy nevstoupil do hradu Edo jako šógun .\nIhned po nástupu Jošinobuho za šóguna, byly iniciovány velké změny. Byla provedena důkladná generálka vlády, které měly posílit vládu Tokugawy. Především to byla podpora od Druhé francouzské republiky při organizaci budování zbrojovky v Jokosuce pod vedením Leoncea Vernyho a přidělení francouzské vojenské mise na modernizaci armády \"bakufu\".\n\nNárodní armáda a loďstvo, které již byly zformovány pod velením Tokugawy, byly posíleny podporou Francie a vojenská výzbroj byla zakoupena ze Spojených států.\n\nProtože se obávali nového posílení šógunátu Tokugawa pod silným a rozumným vládcem, vytvořili samurajové z Sacumy, Čóšú a Tosy proti tomuto alianci. Pod heslem \"sonnó džói\" (\"ctěte císaře, vypuďte barbary!\") a spojení strachem z nového šóguna jako \"Znovuzrození Iejasua\", který by pokračoval v převzetí moci Císaře, začali pracovat na ukončení šógunátu, i když každý k tomu použil svůj vlastní přístup. Především Tosa byla mírnější; navrhovala kompromis, aby Jošinobu rezignoval jako šógun ale předsedal by nové národní vládní radě složené z různých daimjó. Za tímto účelem Tojonori Jamauči, pan Tosa, spolu se svým rádcem Šódžiró Goto, požádali Jošinobu, zda by byla rezignace možná.\n\nJošinobu odstoupil jako šógun koncem roku 1867, formálně vrátil vládní moc císaři. Potom odešel z Kjóta do Ósaky. Ale Sacuma a Čóšú byli proti tomu, aby Jošinobu vládl národní vládní radě. Tajně získali císařské nařízení vyzývající k využití síly proti Jošinobuovi (později se ukázalo, že to byl padělek) a přesunuli velký počet vojsk ze Sacumy a Čóšú do Kjóta. Zde bylo svoláno setkání na císařském dvoře, na kterém byl Jošinobu zbaven všech titulů a pozemků, nebyly však podniknuty žádné kroky, které by bylo možné pokládat za agresivní nebo kriminální. Nikdo, kdo byl proti tomuto postupu, nebyl na toto setkání pozván. Jošinobu proti tomu sepsal protest, který měl být doručen na císařský dvůr; na naléhání Aizu, Kuwana a jiných oblastí a vzhledem k obrovskému počtu vojsk ze Sacumy a Čóšú v Kjótu, posílá velké vojsko, které by doručilo poselství na císařský dvůr.\n\nKdyž vojska Tokugawy dorazila ke Kjótu, nebylo jim dovoleno vstoupit a byla napadena vojsky ze Sacumy a Čóšú. Začala Bitva u Toba-Fušimi, první střet války Bošin. Ačkoli vojska Tokugawy měla jednoznačnou převahu v počtu, Jošinobu opustil svou armádu uprostřed boje a ujel do Eda. Uvalil na sebe dobrovolné vězení a oznámil své podřízení se na císařskému dvoru. Mír však byl dosažen až když byl adoptován mladý vůdce vedlejší větve rodiny Tokugawa Kamenosuke Tajasu, byl adoptován a stal se hlavou rodiny Tokugawa. Hrad Edo byl předán císařské armádě a město ušetřeno totální války.\n\nSpolu s Kamenosukem, který přijal jméno Iesato Tokugawa, se Jošinobu přesunul do Šizuoky. Sem se o několik staletí dříve na důchod uchýlil i Iejasu Tokugawa, zakladatel šógunátu Tokugawa. Iesato se stal \"daimjóem\" v novém lénu Šizuoka, ale tento titul ztratil o několik let později, když bylo členění na léna (han) zrušeno.\n\nMnozí \"hatamoto\" se také přestěhovali do Šizuoky, ale velká část z nich si nenašla adekvátní prostředky na existenci. Výsledkem toho bylo, že mnozí z nich byli pohoršeni z Jošinobua a někteří si z tohoto důvodu přáli jeho smrt. Jošinobu si toho byl vědom a v obavě z atentátu změnil svůj spánkový režim tak, aby zmátl potenciálního vraha.\n\nNa klidném důchodu Jošinobu provozoval mnoho koníčků včetně olejomalby, lukostřelby, lovu, fotografování a dokonce i cyklistiky. Některé z Jošinobuových fotografií zveřejnil v posledních letech je pravnuk Jošitomo.\n\nV roce 1902 mu císař Meidži dovolil obnovit svůj dům jako větev Tokugawa (\"bekke\") s nejvyšší hodností možnou pro šlechtice, princ (\"kóšaku\"), za jeho věrné služby Japonsku. Princ Jošinobu Tokugawa [peer] zemřel 21. listopadu 1913 v 16:10 místního času.\n\nRoky, mezi kterými byl Jošinobu šógunem, jsou specificky identifikovány více než jedním názvem éry \"(nengó)\".\n\n\n"}
{"id": "1015188", "url": "https://cs.wikipedia.org/wiki?curid=1015188", "title": "Stratfor", "text": "Stratfor\n\nStrategic Forecasting, Inc. (známější jako Stratfor) je americká soukromá konzultační zpravodajská agentura. \n\nJe průkopníkem na poli soukromého zpravodajství. Bývá nazývána také jako stínová CIA. Byla založena v roce 1996 americkým zpravodajským expertem a odborníkem na národní bezpečnost George Friedmanem, který také doposud zastává funkci předsedy.\n\nStratfor sídlí v Austinu v Texasu, má úřady ve Washingtonu D.C. a má globální síť zpravodajských zdrojů. Poskytuje geopolitické analýzy a prognózy korporacím, vládám, finančním institucím i jednotlivcům. Zaměřuje se na geopolitické zpravodajství, obchodní zpravodajství a problémové zpravodajství.\n\nStratfor zveřejňuje každých pět let prognózy na příští desetiletí. Prognózy jsou přístupné pouze klientům Stratforu a jsou na rozdíl od podobných prognóz CIA prodávány. Hlavní závěry těchto prognóz bývají ve stručné podobě uveřejněny v médiích.\nStratfor dosud vypracovala tři desetileté prognózy:\n\nStratfor zveřejnila 14. února 2005 prognózu geopolitického vývoje světa do roku 2015 nazvanou Stratfor 2005–2015 Decade Forecast. Tato prognóza předpovídá úpadek Číny a Ruska, vzestup Japonska a dezintegraci Evropské unie.\n\n"}
{"id": "1015189", "url": "https://cs.wikipedia.org/wiki?curid=1015189", "title": "George Friedman", "text": "George Friedman\n\nGeorge Friedman (* 1. února 1949 Budapešť, Maďarsko) je americký zpravodajský expert a odborník na národní bezpečnost. Je zakladatelem a šéfem přední americké soukromé konzultační zpravodajské agentury Stratfor (Strategic Forecasting), kterou založil v roce 1996. Vydal sám nebo se spoluautory několik knih, které se staly bestsellery.\n\n\n"}
{"id": "1015195", "url": "https://cs.wikipedia.org/wiki?curid=1015195", "title": "Skupina 22", "text": "Skupina 22\n\nSkupina 22 byla českobudějovická umělecká skupina, založená v roce 1999. Rozsah její působnosti byl za dvacet let existence velmi široký od psaní poezie v češtině, němčině a angličtině přes hraní divadelních her až po hudební tvorbu. Vytvořila a razila vlastní umělecký směr \"novotruhnismus\", jehož základní teze shrnula do Manifestu Skupiny 22. V hudbě kombinovala elektronické zvuky s recitací vlastní poezie a její styl by se dal označit jako „electronic poetry music“. Od roku 2008 držela oficiální rekord v nepřetržité recitaci autorské poezie v délce 24 hodin, který vytvořila na festivalu Pelhřimov – město rekordů. Tento rekord dosud nikdo nepřekonal. Na německém festivalu Pfingst Open Air v Hauzenbergu vystoupil soubor v květnu roku 2010 před půldruhou tisícovkou diváků se speciálním setem v němčině.\n\nZa dobu své existence Skupina 22 vystoupila v těchto městech a obcích: Bratislava (Café Exit, Slovensko), České Budějovice (Bazilika, Bobík, Buskers fest, Na Dvorku, Pansofie, Pod kamennou žábou, Pohodová čajovna, Rubicon, Solnice, SUD, Tyché, Tylovo divadlo), Český Krumlov (NZDM Bouda, Divadelní kavárna), Hauzenberg (festival Pfingst Open Air, Bavorsko), Chlum u Křemže (festival Cihelna vystupovat), Chvalšiny (festival Červenání), Libušín u Kladna (Freeze fest), Milovice (Freeze fest), Pelhřimov (náměstí, vyhlídková věž - festival rekordů), Písek (náměstí - slavnosti Dotkni se Písku), Plzeň (kavárna Jabloň), Praha (Čajírna Nad Vokem, Čajovna Jedna báseň), Strakonice (Čajovna Inspirace, Čajovna Na Půdě, Čajovna Pod stolem), Tábor (Dobrá čajovna, UMAUMA), Třebíč (Měsíční čajovna), Týn nad Vltavou (náměstí - městské slavnosti) a Vodňany (Městská galerie).\nNaposledy veřejně vystupovala v sestavě Ivan Bartoš (zakládající člen) a Luboš Rákosník. Na novotruhnistické tvorbě tohoto souboru se v minulosti podíleli: Jiří Kabele (tragicky zahynul v roce 2017), Marek Vendl, Radek Šafařík (tragicky zahynul v roce 2019), Oto Bárta, Edwin Otta a Milan Souček.\n\nSkupina 22 naposledy působila ve složení:\n\n\n\n"}
{"id": "1015198", "url": "https://cs.wikipedia.org/wiki?curid=1015198", "title": "Mihails Miholaps", "text": "Mihails Miholaps\n\nMihails Miholaps (* 24. srpna 1974, Kaliningrad, RSFSR, SSSR) je bývalý lotyšský fotbalový útočník a současný trenér. Šlo o velice potentního kanonýra, se Skonto FC vyhrál osmkrát Virslīgu a pětkrát lotyšský fotbalový pohár. Účastník EURA 2004 v Portugalsku.\n\n21. července 1999 ve druhém zápase prvního předkola Ligy mistrů UEFA 1999/00 proti lucemburskému Jeunesse Esch se mu v dresu Skonto Riga povedl husarský kousek, nasázel soupeři celkem pět gólů a Skonto zvítězilo vysoko 8:0.\n\nV A-mužstvu reprezentace Lotyšska debutoval 14. října 1998 v kvalifikačním zápase proti Slovinsku (prohra 0:1). Dostal se na hřiště v průběhu druhého poločasu.\n\nZúčastnil se EURA 2004 v Portugalsku, kde bylo Lotyšsko nalosováno do „skupiny smrti“ s Českou republikou, Německem a Nizozemskem a skončilo s jedním bodem za remízu s Německem na posledním čtvrtém místě. Miholaps nezasáhl ani do jednoho zápasu, byl náhradníkem.\n\nCelkem odehrál za lotyšský národní tým v letech 1998–2005 32 zápasů a vstřelil dva góly.\n\nPo skončení hráčské kariéry se dal na dráhu trenérskou. Působil jako asistent i hlavní trenér lotyšského celku JFK Olimps. Od roku 2013 je asistentem trenéra ve Skontu Riga.\n\n"}
{"id": "1015200", "url": "https://cs.wikipedia.org/wiki?curid=1015200", "title": "Zdeněk Botek", "text": "Zdeněk Botek\n\nZdeněk Botek (* 9. dubna 1951 Uherské Hradiště) je český pedagog, od roku 1996 ředitel Gymnázia Uherské Hradiště, v letech 2007 až 2011 předseda České asociace stolního tenisu.\n\nVystudoval matematiku na Přírodovědecké fakultě Univerzity Jana Evangelisty Purkyně v Brně (dnes Masarykova univerzita), promoval v roce 1974. O dva roky později úspěšně absolvoval na téže fakultě rigorózní řízení v oboru matematická informatika (získal titul RNDr.). V roce 1986 se stal docentem v oboru teoretická kybernetika a matematická informatika.\n\nV letech 1974 až 1996 působil postupně jako asistent, odborný asistent a docent na Katedře aplikované matematiky Přírodovědecké fakulty UJEP v Brně, kterou také několik let vedl. Pracoval také jako vedoucí Katedry informačních systémů na Fakultě informatiky Masarykovy univerzity.\n\nOd roku 1996 stojí v čele Gymnázia Uherské Hradiště a od roku 2012 působí i jako docent na Fakultě logistiky a krizového řízení Univerzity Tomáše Bati ve Zlíně (fakulta sídlí v Uherském Hradišti).\n\nAngažoval se v letech 1988 až 2012 jako předseda TJ Spartak Hluk. Mezi lety 2007 až 2011 byl předsedou České asociace stolního tenisu.\n\nZdeněk Botek je ženatý, žije ve městě Hluk na Uherskohradišťsku. S manželkou Vladislavou spolu mají tři děti, dcery Andreu a Vladislavu a syna Zdeňka.\n\nDo roku 1989 byl členem KSČ. Má negativní lustrační osvědčení.\n\nVe volbách do Senátu PČR v roce 2014 kandidoval jako nestraník za hnutí KRUH (Koalice pro rozvoj Uherského Hradiště) a hnutí ANO 2011 v obvodu č. 81 – Uherské Hradiště. Se ziskem 11,90 % hlasů skončil na 3. místě a nepostoupil tak ani do kola druhého.\n"}
{"id": "1015203", "url": "https://cs.wikipedia.org/wiki?curid=1015203", "title": "Martin Sus", "text": "Martin Sus\n\nJméno a příjmení Martin Sus má více nositelů:\n"}
{"id": "1015204", "url": "https://cs.wikipedia.org/wiki?curid=1015204", "title": "Václav Feřtek", "text": "Václav Feřtek\n\nVáclav Feřtek (* 27. března 1967) je bývalý český fotbalista.\n\nV československé lize hrál za Slavii Praha. Nastoupil v 1 ligovém utkání. Ve druhé nejvyšší soutěži hrál za VTJ Tábor, nastoupil ve 18 utkáních a dal 1 gól.\n\n"}
{"id": "1015205", "url": "https://cs.wikipedia.org/wiki?curid=1015205", "title": "Soupisky mužstev české hokejové extraligy 2014/2015 (2.část)", "text": "Soupisky mužstev české hokejové extraligy 2014/2015 (2.část)\n\nToto jsou soupisky mužstev české hokejové extraligy v sezóně 2014/2015\n"}
{"id": "1015207", "url": "https://cs.wikipedia.org/wiki?curid=1015207", "title": "Tah jezdcem", "text": "Tah jezdcem\n\nTah jezdcem (v americkém originále: Knight Moves) je americký mysteriózní film z roku 1992. Režisérem filmu je Carl Schenkel. Hlavní role ve filmu ztvárnili Christopher Lambert, Diane Lane, Tom Skerritt, Daniel Baldwin a Katharine Isabelle.\n\n"}
{"id": "1015208", "url": "https://cs.wikipedia.org/wiki?curid=1015208", "title": "Marián Skalka", "text": "Marián Skalka\n\nMarián Skalka (* 15. ledna 1968) je bývalý slovenský fotbalista, záložník.\n\nV československé lize hrál za Tatran Prešov. Nastoupil v 71 ligových utkáních a dal 5 gólů. Ve slovenské lize hrál i za FC Nitra a BSC JAS Bardejov, nastoupil v 84 utkáních a dal 16 gólů. V Poháru vítězů pohárů nastoupil ve 4 utkáních a dal 1 gól.\n\nS Tatranem Prešov se stal v sezoně 1985/86 dorosteneckým mistrem Československa.\n\n\n"}
{"id": "1015209", "url": "https://cs.wikipedia.org/wiki?curid=1015209", "title": "Táta na plný úvazek", "text": "Táta na plný úvazek\n\nTáta na plný úvazek (v americkém originále: Jersey Girl) je americká filmová komedie z roku 2004. Režisérem filmu je Kevin Smith. Hlavní role ve filmu ztvárnili Ben Affleck, Liv Tyler, Raquel Castro, George Carlin a Jennifer Lopez.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015211", "url": "https://cs.wikipedia.org/wiki?curid=1015211", "title": "Erich Hecke", "text": "Erich Hecke\n\nErich Hecke (20. září 1887 Buk, Polsko, t.č. Německé císařství – 13. února 1947 Kodaň, Dánsko) byl německý matematik. Zabýval se především teorií čísel. Je známý především díky tzv. Heckeho L-funkcím. Byl studentem Davida Hilberta a mezi jeho studenty patřili například Kurt Reidemeister či Heinrich Behnke.\n\n"}
{"id": "1015212", "url": "https://cs.wikipedia.org/wiki?curid=1015212", "title": "Téměř dokonalý zločin", "text": "Téměř dokonalý zločin\n\nTéměř dokonalý zločin (v americkém originále: The Gift) je americký dramatický film z roku 2000. Režisérem filmu je Sam Raimi. Hlavní role ve filmu ztvárnili Cate Blanchett, Giovanni Ribisi, Keanu Reeves, Katie Holmes a Greg Kinnear.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1015213", "url": "https://cs.wikipedia.org/wiki?curid=1015213", "title": "Tsatthoggua", "text": "Tsatthoggua\n\nTsatthoggua byla německá black metalová kapela založená roku 1989 ve městě Marl pod názvem Dissection (nezaměňovat se švédskou death/black metalovou kapelou Dissection). V roce 1993 se přejmenovala. \nNázev pochází od mystické nadpřirozené stvůry jménem Tsathoggua z mýtů Cthulhu amerických spisovatelů Clarka Ashtona Smitha a H. P. Lovecrafta, která je popisována jako obrovská černá ropucha s křídly. \n\nKapela se orientovala na anti-křesťanství, dalšími tématy v tvorbě byly sadomasochismus a bondage. Vydala 4 dema a v roce 1996 první studiové album s názvem \"Hosanna Bizarre\" (pod francouzskou firmou Osmose Productions). V roce 1998 spatřila světlo světa druhá dlouhohrající deska nazvaná \"Trans Cunt Whip\", o rok později singl \"German Black Metal\" a v roce 2000 se kapela rozpadla.\n\nSkladba „Status Stürmer“ vyšla na CD kompilaci \"World Domination II\" z roku 1997 francouzského hudebního vydavatelství Osmose Productions.\n\n\n\n\n"}
{"id": "1015214", "url": "https://cs.wikipedia.org/wiki?curid=1015214", "title": "Carl Runge", "text": "Carl Runge\n\nCarl David Tolmé Runge (30. srpna 1856 Brémy, Německo – 3. ledna 1927 Göttingen, Německo) byl německý matematik a fyzik. Je znám především díky práci v oboru numerické matematiky, kde je objevitelem tzv. Rungeho jevu a spoluobjevitelem Rungeových-Kutteových metod numerického řešení obyčejných diferenciálních rovnic. Zabýval se také spektroskopií, geodézií a astrofyzikou. Je po něm pojmenován lunární kráter Runge.\n"}
{"id": "1015216", "url": "https://cs.wikipedia.org/wiki?curid=1015216", "title": "Spisy (rozcestník)", "text": "Spisy (rozcestník)\n\nSpisy mohou být:\n\n\n"}
{"id": "1015217", "url": "https://cs.wikipedia.org/wiki?curid=1015217", "title": "Ti druzí", "text": "Ti druzí\n\nTi druzí () je koprodukční hororový film z roku 2001. Režisérem filmu je Alejandro Amenábar. Hlavní role ve filmu ztvárnili Nicole Kidman, Alakina Mann, James Bentley, Fionnula Flanagan a Eric Sykes.\n\nNicole Kidman byla za svou roli v tomto filmu nominována na Zlatý glóbus a cenu BAFTA. Alejandro Amenábar získal nominaci na cenu BAFTA v kategorii nejlepší scénář.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1015218", "url": "https://cs.wikipedia.org/wiki?curid=1015218", "title": "Jan Šabršula", "text": "Jan Šabršula\n\nJan Šabršula (31. března 1918, Bojkovice – 14. února 2015, Roztoky u Prahy) byl přední český romanista. \nNarodil se v Bojkovicích, když měl čtyři roky, přestěhovala se jeho rodina do Třebíče. Jeho otec tam učil na gymnáziu a byl náčelníkem sokolské župy. Před 2. světovou válkou se stal ředitelem obchodní školy v tehdejším Německém Brodě.\n\nV říjnu 1937 vstoupil Jan Šabršula dobrovolně do armády. Od té doby, co v Německu převzal moc Adolf Hitler, měl totiž jasno v tom, co bude dělat po škole. V květnu 1938 byl v rámci mobilizace převelen do Dačic a pak Slavonic. Od března 1939 byl opět civilistou. \n\nDne 16. listopadu 1939, den poté, co se zúčastnil pohřbu Jana Opletala, byl zatčen. Posléze byl převezen do koncentračního tábora Sachsenhausen. Propuštěn byl před Vánocemi roku 1940. Pracoval pak bez nároku na mzdu v záložně v Havlíčkově Brodě, později ve strojnické pojišťovně v Praze. Oženil se, před koncem války se mu narodila dcera.\n\nPo válce učil na středních školách, zejména filozofii a francouzštinu, ale i další cizí jazyky. Po roce 1948 začal učit na Vysoké škole politických a hospodářských věd, později na katedře romanistiky Filozofické fakulty Karlovy univerzity. Nikdy nevstoupil do KSČ.\n\nV roce 1961 byl jmenován docentem. Později získal titul doktora filologických věd, v roce 1966 byl jmenován profesorem francouzského jazyka a románské lingvistiky. Přednášel v ČR i na zahraničních univerzitách. Na UK pracoval do roku 1983, kdy byl penzionován. I poté však dál zasedal v odborných komisích, věnoval se posudkům vědeckých prací, přednášel a publikoval. Na podzim 1989 podporoval demokratizační hnutí na fakultě. V roce 1993 přijal místo profesora francouzské a románské lingvistiky na nově založené Ostravské univerzitě.\n\n\n"}
{"id": "1015220", "url": "https://cs.wikipedia.org/wiki?curid=1015220", "title": "Spis", "text": "Spis\n\nSpis (také akt, pl. akta, anglicky \"file\", německy \"Akte\", francouzsky \"dossier\") je soubor dokumentů týkajících se jedné věci (případně obecněji tématu). Nově může být spis veden také jen elektronicky (tzv. elektronický spis). V případě analogových dokumentů je spis jejich fyzické spojení, u elektronického se spojení děje pomocí metadat.\n\nExistují dva základní způsoby vzniku spisu. Starší je spojování novějších dokumentů se staršími v téže věci (tzv. priorace). Takový spis je identifikován číslem jednacím nejnovějšího spisu. V justici se (od konce 19. století) prosadila praxe zakládat nový spis prvním dokumentem (tedy otevřením věci) a tento spis se označuje spisovou značkou. Druhý (justiční) způsob je vhodnější po složitá jednání, proto i ve správě byly pokusy zakládat spisy obdobně jako v justici (dnes jakousi alternativu k prioraci představuje sběrný arch, do kterého se vloží iniciační dokument a podle něho je i spis identifikován – zároveň se priorace užívá i dnes, protože jednoduchou věc lze vyřešit i jedním dokumentem).\n\nV některých správních úřadech se pracuje také s tzv. typovým spisem, tedy předem strukturovaný spis pro ustálená správní řízení (stavební spis apod.).\n\n"}
{"id": "1015226", "url": "https://cs.wikipedia.org/wiki?curid=1015226", "title": "Spis Odessa", "text": "Spis Odessa\n\nSpis Odessa může být:\n\n"}
{"id": "1015227", "url": "https://cs.wikipedia.org/wiki?curid=1015227", "title": "Spis (rozcestník)", "text": "Spis (rozcestník)\n\nSpis může být:\n\n\n"}
{"id": "1015228", "url": "https://cs.wikipedia.org/wiki?curid=1015228", "title": "Ľuboš Kostelný", "text": "Ľuboš Kostelný\n\nĽuboš Kostelný (* 5. červenec 1981, Martin) je slovenský herec.\n\nAbsolvoval studium herectví na konzervatoři a VŠMU v Bratislavě. Od roku 2003 byl členem činohry SND. Z SND odešel v roce 2010, ale nadále v něm hostuje. Nastudoval množství divadelních, televizních a filmových postav, působí ve Slovenském rozhlase a dabingu.\n\n24. ledna 2011 utrpěl spolu s herečkou Zuzanou Fialovou zranění při sebevražedném teroristickém útoku na moskevském letišti Domodědovo, v důsledku nichž oba strávili týden v moskevské nemocnici. \n\n\n\n\n\n\n"}
{"id": "1015229", "url": "https://cs.wikipedia.org/wiki?curid=1015229", "title": "Vladimír Kobielsky", "text": "Vladimír Kobielsky\n\nVladimír Kobielsky, původním jménem Vladimír Kobielský (* 26. červenec 1975, Vranov nad Topľou) je slovenský divadelní, dabingový a filmový herec. Je hlasem v upoutávkách na TV Doma. V uměleckém směru vystupuje pod příjmením \"Kobielsky\" bez háčků.\n\nAbsolvoval Konzervatoř v Košicích a studium herectví na VŠMU v Bratislavě. V roce 2003 se stal členem činohry SND.\n\n\n"}
{"id": "1015235", "url": "https://cs.wikipedia.org/wiki?curid=1015235", "title": "Mariánský sloup (Uherský Brod)", "text": "Mariánský sloup (Uherský Brod)\n\nMariánský sloup v Uherském Brodě je barokní mariánský sloup (nikoliv však morový) nacházející se na Mariánském náměstí v Uherském Brodě. Sloup je vyroben z pískovce a mušlového vápence, nepolychromovaný. Od roku 1968 je chráněn jako nemovitá kulturní památka.\n\nSloup existoval zřejmě již v roce 1692 (podle chronogramu na rámu podstavce). V roce 1704 byl zachycen na obraze, tehdy se ale ještě nacházel na dolním náměstí (dnes Masarykovo).\n\nK obnově a přesunu do středu horního náměstí (Mariánského) došlo v roce 1711. Z této doby pochází i současná socha Panny Marie. Obnovitelem sloupu byl Jan Ondřej Schwarzl z Röttenbergu, který na horním náměstí vlastnil dům. Jeho záměrem byla oslava Panny Marie jako bezposkrvny počaté Bohorodičky, na rozdíl od většiny mariánských sloupů tedy nemá účel děkovný.\n\nV roce 1930 byl sloup přesunut na své současné místo na okraji náměstí, při dnešním domu kultury. Při večerní bouři 27. července 2014 sloup srazila větrem zlomená vzrostlá lípa, škoda se odhaduje na milión korun. Náklady na restaurování sloupu akademickým sochařem Tomášem Martinákem, které dosáhly výše 387 274 Kč, byly uhrazeny z prostředků města Uherský Brod, příspěvku Ministerstva kultury České republiky a z výnosu veřejné sbírky realizované prostřednictvím transparentního bankovního účtu. Rekonstruovaný sloup byl navrácen na původní místo a znovu vysvěcen koncem srpna 2015.\n"}
{"id": "1015236", "url": "https://cs.wikipedia.org/wiki?curid=1015236", "title": "Max Abraham", "text": "Max Abraham\n\nMax Abraham (26. března 1875 Gdaňsk – 16. listopadu 1922 Mnichov) byl německý fyzik, který se zabýval teorií elektromagnetického pole. Zkoumal závislost hmotnosti elektronu na jeho rychlosti a zavedl pojem elektromagnetická hmotnost. Je autorem vlastní obecné teorie gravitace (1912), která byla v rozporu s principem ekvivalence.\n"}
{"id": "1015237", "url": "https://cs.wikipedia.org/wiki?curid=1015237", "title": "Tonoucí se stébla chytá", "text": "Tonoucí se stébla chytá\n\nTonoucí se stébla chytá (ve francouzském originále: Le Petit Baigneur) je francouzsko-italská filmová komedie z roku 1968. Režisérem filmu je Robert Dhéry. Hlavní role ve filmu ztvárnili Louis de Funès, Robert Dhéry, Andréa Parisy, Colette Brosset a Franco Fabrizi.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1015239", "url": "https://cs.wikipedia.org/wiki?curid=1015239", "title": "Keby bolo keby", "text": "Keby bolo keby\n\nKeby bolo keby (\"Nikdy neříkej nikdy\") je slovenský televizní seriál, který vysílala TV JOJ. Seriál měl premiéru 19. října 2009. Od 22. března 2011 se začala vysílat 2. série. \"Keby bolo keby\" je zároveň i nejdražší slovenský seriál (k začátku roku 2012). Při natáčení byly použity digitální kamery RED. \n\nSeriál je situován do prostředí tří rodin z různých sociálních vrstev. Igor žije s Adélou, nemají děti a žijí si idylický život v domě s výhledem na celou Bratislavu. Peníze, které si užívají, však nejsou vždy vydělané poctivým způsobem. Tomáš a Inge představují střední vrstvu, mají krásný byt, Tomáš pracuje jako realitní makléř a Inge jako taxikářka. Mají 16letou dceru Mirku. Monika a Honza mají malý byt, 3 děti a mezi sebou neustále hádky. Navíc Jan je Tomášův bratr, Monika je s Inge skvělá kamarádka už od střední školy, Igor zároveň spolupracuje s Tomášem, který má tajný vztah s Monikou.\n"}
{"id": "1015240", "url": "https://cs.wikipedia.org/wiki?curid=1015240", "title": "Diana Mórová", "text": "Diana Mórová\n\nDiana Mórová (* 18. února 1970 Bratislava) je slovenská herečka.\n\nV letech 1988–1992 studovala herectví na VŠMU v Bratislavě. Od roku 1992 členka činohry SND v Bratislavě. Hrála v televizním seriálu \"Štúrovci\" (1992), \"Silvánovci\" (1996–1997), \"Sborovna\" (1999), \"O ztracené lásce\" (2001) a \"Panelák\" (2008).\n\nV roce 2006 se svým krasobruslařským partnerem vyhrála televizní soutěž TV JOJ \"Hvězdy na ledě\".\n\n"}
{"id": "1015241", "url": "https://cs.wikipedia.org/wiki?curid=1015241", "title": "Matěj Hanousek", "text": "Matěj Hanousek\n\nMatěj Hanousek (* 2. června 1993) je český fotbalový obránce. V současnosti působí v klubu AC Sparta Praha. Do Sparty přišel v roce 2019 z klubu FK Jablonec.\nJeho bývalý spoluhráč z Dukly Praha Marek Hanousek není jeho příbuzným. Dne 9. června 2018 se po 68 měsíčním vztahu oženil s Barborou Trnkovou, dnes již Hanouskovou.\n\nS fotbalem začínal v Sokole Řepy, poté přes Bohemians 1905 a Slavii Praha přestoupil do Dukly Praha, kde se v roce 2013 dostal do A-mužstva. V 1. české lize debutoval 26. 5. 2013 v utkání s FK Mladá Boleslav (výhra 2:1).\nV ročníku 2013/14 se propracoval do základní sestavy.\n\nV září 2015 přestoupil z Dukly do FK Jablonec. V lednu 2019 přestoupil z Jablonce do AC Sparta Praha.\nMatěj Hanousek nastupoval za české mládežnické výběry U20 a U21.\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "1015242", "url": "https://cs.wikipedia.org/wiki?curid=1015242", "title": "Traffic – nadvláda gangů", "text": "Traffic – nadvláda gangů\n\nTraffic – nadvláda gangů (v americkém originále: Traffic) je americký kriminální film z roku 2000. Režisérem filmu je Steven Soderbergh. Hlavní role ve filmu ztvárnili Benicio del Toro, Jacob Vargas, Marisol Padilla Sánchez, Tomás Milián a Michael Douglas.\n\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1015243", "url": "https://cs.wikipedia.org/wiki?curid=1015243", "title": "Emil Wiechert", "text": "Emil Wiechert\n\nEmil Wiechert nebo Johann Emil Wiechert (26. prosince 1861 Tilsit, Ruské impérium – 19. března 1928 Göttingen, Výmarská republika) byl německý fyzik a seismolog, vynálezce seismografu.\n\nStudoval v Kaliningradu, kde v roce 1898 promoval a o rok později získal habilitaci. Tehdy se zabýval stavbou hmoty, experimenty s katodovými proudy a elektřinou. V roce 1891 Wiechert odešel do Göttingenu a v roce 1898 se stal profesorem geofyziky. V roce 1902 zhotovil nejstarší seismograf na světě, který je dodnes v provozu.\n\nV roce 1903 byl Emil Wiechert jedním ze zakládajících členů \"Association Internationale de Séismologie\", předchůdce dnešní Mezinárodní asociace seismologie a fyziky zemského nitra (IASPEI), člena Mezinárodní unie pro geodézii a geofyziku. Ve stejném roce se stal řádným členem göttingenské akademie věd. V roce 1911 se stal členem-korespondentem Bavorské a v roce 1912 Ruské akademie věd v Sankt Petěrburgu.\n\nJméno Emila Wiecherta nese kráter o průměru 41 kilometrů na odvrácené straně Měsíce (84° 30′ 0″ S, 165° 0′ 0″ E).\n\nNěmecká geofyzikální společnost uděluje od roku 1955 medaili nesoucí jeho jméno. Deutsche Post vydala 10. listopadu 2011 zvláštní poštovní známku v hodnotě 90 centů ke 150. výročí jeho narození.\n\n\n"}
{"id": "1015247", "url": "https://cs.wikipedia.org/wiki?curid=1015247", "title": "Tomáš Pospíšil", "text": "Tomáš Pospíšil\n\nJméno a příjmení Tomáš Pospíšil má více nositelů:\n\n"}
{"id": "1015249", "url": "https://cs.wikipedia.org/wiki?curid=1015249", "title": "Carla Sacramentová", "text": "Carla Sacramentová\n\nCarla Sacramento (přechýleně Carla Sacramentová) (* 10. prosince 1971 Lisabon) je bývalá portugalská atletka, běžkyně na střední tratě, mistryně světa v běhu na 1500 metrů z roku 1997.\nJejím prvním velkým úspěchem byla bronzová medaile v běhu na 800 metrů na halovém mistrovství Evropy v Paříži v roce 1994. Další medaile získala na trati 1500 metrů – stříbro na halovém mistrovství světa v roce 1995 a bronzová medaile v témže roce na světovém šampionátu pod širým nebem. O rok později zvítězila v závodě na 1500 metrů na halovém mistrovství Evropy ve Stockholmu. Jejím životním úspěchem se stal titul mistryně světa v běhu na 1500 metrů v roce 1997 v Athénách. Poslední medailí ze závodu na 1500 metrů byla stříbro z evropského šampionátu v Budapešti v roce 1998. Poté se věnovala především běhu na 3000 metrů, na evropském halovém šampionátu v roce 2002 vybojovala v této disciplíně stříbrnou medaili.\n"}
{"id": "1015250", "url": "https://cs.wikipedia.org/wiki?curid=1015250", "title": "Training Day", "text": "Training Day\n\nTraining Day (v americkém originále: Training Day) je americký dramatický film z roku 2001. Režisérem filmu je Antoine Fuqua. Hlavní role ve filmu ztvárnili Denzel Washington, Ethan Hawke, Scott Glenn, Tom Berenger a Harris Yulin.\n\nDenzel Washington získal za roli v tomto filmu Oscara. Nominován byl i na Zlatý glóbus a SAG Award. Na Oscara a SAG Award byl za svou roli nominován také Ethan Hawke.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1015252", "url": "https://cs.wikipedia.org/wiki?curid=1015252", "title": "Protosinajské písmo", "text": "Protosinajské písmo\n\nProtosinajské písmo (také \"prasinajské\", \"starosinajské\" nebo jen \"sinajské\") je písmo střední doby bronzové zachované na velmi malém počtu vzorků v Serabit el-Khadimu na Sinajském poloostrově. Kvůli mimořádné nouzi o protosinajské zápisy víme velice málo jistého o tomto písmu. Protože existovalo současně s egyptskými hieroglyfy, patrně spíše představuje skutečné psaní. Jistá písmena jsou ale převzata z hieroglyfů. Je považováno za předchůdce fénického písma, z něhož pochází prakticky všechny moderní abecedy, respektive písma.\n\nObjevy protosinajského písma jsou dva:\n\nProtosinajské nápisy jsou známé především z řezaných kreseb a votivních textů ze sinajské hory Serabit el-Khadim a tamního chrámu egyptské bohyně Hathor. Hora obsahovala tyrkysové doly navštěvované expedicemi přes 800 let. Mnoho dělníků a úředníků bylo z nilské delty a zahrnovali i četné Asijce, hovořící kanánským jazykem, ze kterého se vyvinula féničtina a hebrejština, kterým bylo dovoleno usídlit se na východě delty.\n\nVětšina z přibližně třiceti nápisů byla nalezena mezi spoustami hieratickými a hieroglyfickými nápisy, vyškrábané na kamenech poblíž dolů nebo přímo v nich a podél cest k chrámu. Čtyři nápisy byly nalezeny v chrámu na dvou lidských soškách a na spodní straně malé kamenné sfingy. Jsou provedené hrubě, patrně dělníky, kteří je dělali nebyli písma znalí. V roce 1916 Alan Gardiner s využitím hláskových zvukových hodnot podle abecední hypotézy přeložil soubor znaků jako לבעלת \"l bʿlt\" (s významem: pro paní): \"baʿlat\" (Paní) jako titul Hathor a femininum titulu \"Baʿal, (tj. Pán)\" příslušnému semitskému bohu. Egyptolog Orly Goldwasser věří, že písmo bylo patrně vyvinuto během vlády faraona Amenemheta III. z 12. dynastie.\n\nPísmo má grafické podobnosti s hieratickým písmem, méně propracovanou verzí hieroglyfického písma. V padesátých a šedesátých letech se všeobecně poukazovalo na odvozenost kanánské abecedy z hieratiky s odkazem na výklad protosinajského písma Williamem Albrightem jako klíče. Obecně se přijalo, že jazyk nápisů byl semitský a písmo mělo hieratický původ. Za podmínky správnosti překladu slova \"baʿlat\" (Paní) je věrohodná identifikace jazyka jako semitského. Ale protože pokrok v dešifrování je nepatrný, zpochybňuje to další vývody a teorie hieratického přechůdce tak zůstává jen dohadem.\n\nPouhých pár nápisů bylo nalezeno v Kanaánu samém, datováno od 17. století př. n. l. Všechny jsou velice kraťoučké, většinou sestávají z několika málo písmen a jsou snad psané kanánskými kočovníky nebo vojáky z Egypta. Pojem \"protokanánské nápisy\" bývá někdy používán i pro rané fénické nebo hebrejské nápisy.\n\nNápisy z Vádí al-Hól (arabsky وادي الهول \"Wādī al-Hawl\", Rokle utrpení (Ravine of Terror) ) byly vyryté na kamenných stranách starověké opuštěné vojenské a obchodní silnice spojující města Théby a Abydos v srdci vzdělaného Egypta. Byly ve vádí mezi tucty nápisů hieratických a hieroglyfických. Nápisy jsou graficky velice podobné serabitským nápisům, ale vykazují větší vliv hieroglyfů, jako znak pro muže, který nebyl zřejmě čtený abecedně jako:\nNěkteří badatelé (Darnell a další) si myslí, že רב \"rb\" na začátku prvního nápisu asi je \"rebbe\" (náčelník; viz \"rabín\"); a že אל \"’l\" na konci druhého nápisu by mělo být \"El\", ve významu „bůh“. \n\nBrian Colless publikoval překlad textu, ve kterém některé znaky považuje za logogramy, tedy značí celá slova, nejen souhlásku [Antiguo Oriente 8 (2010) 91]\n\nTato interpretace odpovídá vzorům některých obklopujících egyptských nápisů o oslavě bohyně Hathor včetně opíjení se.\n"}
{"id": "1015259", "url": "https://cs.wikipedia.org/wiki?curid=1015259", "title": "Meir (album)", "text": "Meir (album)\n\nMeir je druhé studiové album norské hudební skupiny Kvelertak, bylo vydáno 25. března 2013 (v USA 26. března) vydavatelstvími Sony Music Scandinavia ve Skandinávii a Roadrunner Records ve zbytku světa, vinylovou verzi zajistilo vydavatelství Indie Recordings.\n\nObal alba navrhl John Dyer Baizley ze skupiny Baroness. Ke třem písním alba – Bruane Brenn, Månelyst a Kvelertak – vydala skupina videoklipy.\n\n\n\n"}
{"id": "1015281", "url": "https://cs.wikipedia.org/wiki?curid=1015281", "title": "Trhák pana Bowfingera", "text": "Trhák pana Bowfingera\n\nTrhák pana Bowfingera (v americkém originále: Bowfinger) je americká filmová komedie z roku 1999. Režisérem filmu je Frank Oz. Hlavní role ve filmu ztvárnili Steve Martin, Eddie Murphy, Heather Graham, Christine Baranski a Terence Stamp.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015284", "url": "https://cs.wikipedia.org/wiki?curid=1015284", "title": "BFC Viktoria 1889", "text": "BFC Viktoria 1889\n\nBFC Viktoria 1889 (celým názvem: Berliner Fußball-Club Viktoria 1889) byl německý fotbalový klub, který sídlil v berlínském městském obvodu Tempelhof-Schöneberg. Klub byl založen v roce 1889 jako BTuFC Viktoria 89, zanikl v roce 2013 po fúzi s Lichterfelder FC Berlin do nově založeného FC Viktoria 1889 Berlin. Klub se stal za svoji existenci dvojnásobným německým mistrem (v letech 1908 a 1911).\n\nSvé domácí zápasy odehrával na stadionu Friedrich-Ebert-Stadion s kapacitou 5 000 diváků.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1015287", "url": "https://cs.wikipedia.org/wiki?curid=1015287", "title": "Bob Fitzsimmons", "text": "Bob Fitzsimmons\n\nRobert James \"Bob\" Fitzsimmons (26. května 1863 – 22. října 1917) byl cornwallský rodák a boxer, který se jako malý chlapec odstěhoval s rodiči na Nový Zéland, který reprezentoval a vstoupil do boxerské historie jako boxer, jenž první dobyl tituly tří váhových kategorií. Také dosáhl slávy, když porazil \"Gentlemana\" Jima Corbetta, muže, který vyhrál nad famózním Johnem Lawrencem Sullivanem.\n\nFitzsimmons byl nejmladším z 12 dětí. Jeho otcem byl James Fitzsimmons, narozen v County Armagh v Irsku a jeho matkou byla Jane Strongman, narozena v St. Clement v Cornwallu.\n\nFitzsimmons, narozený v Helstonu v Cornwallu ve Velké Británii, emigroval na Nový Zéland ve věku devíti let spolu s jeho rodiči, bratry a sestrami. Jeho rodina se usadila v Timaru a Bob se stal kovářem v kovárně jeho bratra Jarretta. Mezi roky 1880 a 1881, Fitzsimmons vládl jako šampion v turnaji Jem Mace na Novém Zélandu. Někteří říkají, že oficiálně začal jeho kariéru profesionálního boxera na Novém Zélandu později v roce 1881. Záznamy o zápase, ve kterém porazil Herberta Sladea ve druhém kole, zůstávají nejasné. Fitzsimmons tam měl šest zápasů, dva z nich byly urputné. Vyhrál jich pět a jeden prohrál, ale zůstane nejasné, zda nějaké z těch zápasů nebyly podplacené. Boxerské záznamy ukázaly, že Fitzsimmons oficiálně začal boxovat profesionálně v roce 1883 v Austrálii. Porazil tam Jima Crawforda technickým KO v třetím kole. Fitzsimmons boxoval svých prvních 28 konečných profesionálních zápasů v Austrálii, kde ztratil australský titul střední váhy (pověsti mluvily o fixlovaném zápasu) a kde také vyhrál zápas knockoutem, ačkoliv byl sám na zemi, když Edward „Starlight“ Robins srazil Fitzsimmonse k zemi v devátém kole, ale při tom si poranil ruku a nemohl dále pokračovat, proto rozhodčí prohlásil Fitzsimmonse vítězem výsledkem KO. V tomto období Fitzsimmons stanovil jeho vlastní styl. Okoukal jisté pohyby a vypočítavost od největších a nejurputnějších boxerů Jem Mace. Mace podporoval Boba, aby rozvíjel svoji boxerskou techniku, a on v tom udělal v podstatě revoluci, kde vycházel z obrovské síly, kterou získal jako kovář. Fitzsimmons rozdával krátké, přesné a obvykle rozhodující údery. Brzy si vybudoval pověst daleko nejtvrdějšího bijce v boxu.\n\nKdyž Fitzsimmons přišel do Spojených států, boxoval více jak čtyřikrát v roce 1890, vyhrál tři zápasy a jeden remizoval. Pak, 14. ledna, 1891, v New Orleans vyhrál svůj první světový titul od Jacka \"Nonpareil\" Dempseyho. Fitzsimmons knockoutoval Dempseyho (od kterého později Jack Dempsey převzal jméno) ve 13. kole a stal se tak světovým šampionem ve střední váze. Fitzsimmons knockdownoval Dempseyho přinejmenším 13krát a na konci jej požádal o ukončení zápasu, neboť byl Dempsey ve velmi žalostném stavu. Dempsey to ale tak nechtěl udělat, tak ho Fitzsimmons omráčil a pak ho odnesl do jeho rohu. 22. července policie ukončila jeho zápas s Jimem Hallem, poté co srazil Halla několikrát na zem.\n\nFitzsimmons strávil další dva roky boxováním netitulových zápasů a exhibicí do doby, než dal Hallovi šanci boxovat o titul v roce 1893. Titul obhájil knockoutem ve čtvrtém kole. Poté trávil zbytek toho roku pořádáním exhibicí, a 2. června naplánoval dvojí exhibici, kde by demonstroval na veřejnosti jak udeřit do boxovacího pytle a pak jak boxovat proti skutečnému soupeři. Údajně se ten den staly dvě podivné nehody: Fitzsimmons udeřil do pytle tak tvrdě, že se rozbil, a pak jeho soupeř toho dne po úderu do hlavy údajně uklouzl a exhibice byla zrušena. Poté, co Fitzsimmons uvolnil titul střední váhy, nastartoval kampaň mezi těžkými vahami, které ho obvykle o hodně převážiliy. Wyatt Earp, slavný muž zákona, soudcoval jeden z jeho zápasů proti Tomu Sharkeymu. Fitzsimmons bil Sharkeyho a vítězil, stačil jen rozhodující úder, ale když přišel s kombinací na tělo a hlavu, Earp diskvalifikoval Fitzsimmonse, protože udeřil do Sharkeyho, zatímco byl Sharkey téměř na zemi. Earp, podle všeho, byl zapleten s hazardními hráči, kteří vsadili na Sharkeyho.\n\nV roce 1897 Fitzsimmons vyzval šampiona v těžké váze. 17. března z toho roku se stal světovým šampionem v těžké váze, když porazil Jima Corbetta ve 14. kole KO. To představovalo významný úspěch, neboť Corbett byl zkušený boxer a vážil o 14 liber víc než Fitzsimmons. Corbett přeboxovával Fitzsimmonse několik kol a vážně poškodil jeho tvář krátkými údery, levým hákem a pravou rukou, ale Fitzsimmons nepřestával dorážet a Corbett začínal být unavený. V 14. kole Fitzsimmons vyhrál titul kombinací na solar. Corbett se zhroutil v utrpení. Fitzsimmonsova \"Solar Plexus\" (anglický originál - pozn. překladatele) se stalo legendární, ačkoli on sám ten výraz nikdy nepoužíval. Fitzsimmons trávil zbytek roku 1897 exhibičními zápasy. V roce 1899, Fitzsimmons a James J. Jeffries dosáhli zápasu v New Yorku bez přítomnosti policie, pravděpodobně v podzemním klubu. Hodně lidí dávalo Jeffriesovi malé šance, i když vážil 95 kg a tím pozoruhodně převážil svého soupeře, ale Jeffries zvítězil v 11. kole KO a získal tak od Fitzsimmonse titul těžké váhy. V červnu 1901 se Fitzsimmons zúčastnil wrestlingového zápasu proti Gusu Ruhlinovi. Prohrál a vrátil se k boxu. Pak si užil legitimního knockoutu jak Ruhlina tak i Sharkeyho. V roce 1902 on a Jeffries měli odvetný zápas, znovu byl v sázce titul. Rozhodnutý pokusit se stát prvním boxerem, který získal zpět titul šampiona těžké váhy, Fitzsimmons bil Jefferiese, který snášel hrozný trest. S rozbitým nosem a lícními kostmi vzbuzoval Jeffries u většiny soucit a ti spekulovali, že by měl skončit, ale on nepřestával, dokud se neprojevila jeho obrovská váhová výhoda a Bob utrpěl v 8. kole drtivý knockout.\n\nZáří 1903 se ukázalo jako tragický měsíc pro Fitzsimmonse, protože jeho soupeř Con Coughlin zemřel den poté co utrpěl KO v 1. kole z rukou Fitzsimmonse. Ale o méně než dva měsíce později, Fitzsimmons udělal průlom v historii tím, že porazil světového šampiona v polotěžké váze George Gardnera ve 20. kolech na body a stal se tak prvním boxerem, který vyhrál tituly ve třech váhových kategoriích. Brzy po tom se vrátil k těžké váze, kde boxoval do roku 1914 s různými výsledky. Boxoval s Jackem Johnsonem a filmoví historici věří tomu, že jeho zápas s Bobem \"KO\" Sweeneyem se stal prvním boxerským zápasem zachyceným na filmu.\n\nAčkoli se Fitzsimmons stal světovým šampionem napříč střední, polotěžkou a těžkou váhou, historici jej nepovažují za prvního šampiona polotěžké váhy, který se stal později vítězem těžké váhy, protože získal titul v těžké váze ještě před titulem v polotěžké. Michal Spinks se počítá jako první polotěžký šampion, který vyhrál i pás v těžké váze. V roce 2003 Roy Jones Jr. označil Fitzsimmonse, Michaela Moorera a Spinkse za jediné muže, kteří vyhráli světové šampionáty u obou váhových kategorií. Fitzsimmonsův přesný záznam zůstává neznámý, jak boxerský svět za jeho éry často uložené záznamy uboze chránil a pečoval o ně, ale sám Fitzsimmons řekl, že měl více než 350 zápasů, (bylo to spíše přehnané z jeho strany). Zemřel v Chicagu na zápal plic v roce 1917. Mezinárodní boxerská Síň slávy udělala Boba Fitzsimmonse členem v její kategorii \"veteránů\". V roce 2003 jmenoval časopis Ring Magazine Fitzsimmonse osmým nejlepším boxerem všech dob. Bob Fitzsimmons je prapradědeček fotbalisty Manchesteru Waynea Rooneyho.\n\n\n"}
{"id": "1015299", "url": "https://cs.wikipedia.org/wiki?curid=1015299", "title": "The Trip", "text": "The Trip\n\nThe Trip je americká filmová komedie z roku 2002. Režisérem filmu je Miles Swain. Hlavní role ve filmu ztvárnili Larry Sullivan, Steve Braun, Ray Baker, James Handy a Faith Salie.\n\nFilm získal mezi diváky na největších filmových databázích spíše dobré hodnocení (aktuální k 29. červenci 2014):\n\n"}
{"id": "1015300", "url": "https://cs.wikipedia.org/wiki?curid=1015300", "title": "Lichterfelder FC Berlin", "text": "Lichterfelder FC Berlin\n\nLichterfelder FC Berlin (celým názvem: Lichterfelder Fußball Club Berlin) byl německý fotbalový klub, který sídlil v berlínském městském obvodu Steglitz-Zehlendorf. Založen byl v roce 1892 jako FV Brandenburg 1892. Svůj poslední název obdržel v roce 2004. Zanikl v roce 2013 po fúzi s BFC Viktoria 1889 do nově založeného klubu FC Viktoria 1889 Berlin. Klubové barvy byly červená a bílá.\n\nSvé domácí zápasy odehrával na stadionu Lichterfelde s kapacitou 4 300 diváků.\n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1015301", "url": "https://cs.wikipedia.org/wiki?curid=1015301", "title": "Aprilia SL 1000 Falco", "text": "Aprilia SL 1000 Falco\n\nAprilia SL 1000 Falco je sportovně cestovní motocykl, vyvinutý firmou Aprilia, vyráběný v letech 1999-2004 v továrně společnosti v Noale.\n\nMotor je Rotax montovaný do Aprilia RSV Mille v letech 1998-2000, mírně upravený pro srovnání průběhu ve středních otáčkách za cenu omezení špičky. Nejlépe se cítí mezi 4500-1000 otáčkami. Motocykl je výrazně kapotovaný.\n\nKonkurenci představují Suzuki TL 1000, Ducati ST3 nebo Honda VTR 1000F.\n\n\n\n\n"}
{"id": "1015304", "url": "https://cs.wikipedia.org/wiki?curid=1015304", "title": "Národní kavárna", "text": "Národní kavárna\n\nNárodní kavárna byla v letech 1896–1948 literární kavárna na Národní třídě 11 v Praze. Roku 2007 byla obnovena a 2013 zrestaurována.\nByla založena v roce 1896 jako kavárna Imperial v klasicistní stavbě z let 1843–45. Zakladatelem kavárny byl Zdeněk Kolman, který ji vedl až do roku 1938. V letech 1933–1935 proběhla nákladná rekonstrukce celého objektu. Kavárna se zapsala i do kulturních dějin jako místo vzniku spolku Devětsil, levicově orientovaného sdružení české kulturní avantgardy, který ovlivnil kulturní a literární vývoj tehdejšího Československa.\n\nObdobím největší slávy Národní kavárny bylo pět let mezi roky 1923–1928, kdy se zde u kavárenských stolků scházela česká kulturní obec. Pravidelnými hosty kavárny bývali Karel Čapek, Jan Masaryk, Jiří Voskovec, Jan Werich, Vítězslav Nezval, František Halas, František Hrubín, S. K. Neumann, Viktor Dyk, Eduard Bass, Ferdinand Peroutka, Jaroslav Seifert, Konstantin Biebl, Vladislav Vančura a řada dalších významných osobností.\n\nV roce 1947 byla nemovitost i podnik Národní kavárna prodána ministru Jaroslavu Stránskému. V roce 1948 však existence kavárny skončila, neboť po únorovém komunistickém puči dům obsadil Svaz československých spisovatelů. Místnosti kavárny byla změněny na galerii uměleckého skla a dekorativního umění. V roce 1990 získal nemovitost zpět v restituci vnuk bývalého majitele MUDr. Martin Jan Stránský. Kavárna byla obnovena v roce 2007 a v roce 2013 byla kompletně zrekonstruována.\n\n\n"}
{"id": "1015305", "url": "https://cs.wikipedia.org/wiki?curid=1015305", "title": "Galway United FC", "text": "Galway United FC\n\nGalway United Football Club (irsky: Cumann Peile Ghaillimh Aontaithe) byl irský fotbalový klub sídlící ve městě Galway. Klub byl založen v roce 1937 jako \"Galway Rovers Football Club\", zanikl v roce 2011 díky kolapsu hlavního sponzora.\n\n"}
{"id": "1015306", "url": "https://cs.wikipedia.org/wiki?curid=1015306", "title": "Július Weibel", "text": "Július Weibel\n\nJúlius Weibel (* 21. září 1957) je bývalý slovenský fotbalista. Po skončení aktivní kariéry působí jako trenér.\n\nV československé lize hrál za ZVL Žilina. Nastoupil v 1 ligovém utkání. Ve druhé nejvyšší soutěži hrál za ZVL Považská Bystrica a Slovan Duslo Šaľa, nastoupil v 69 utkáních a dal 7 gólů.\n\n"}
{"id": "1015307", "url": "https://cs.wikipedia.org/wiki?curid=1015307", "title": "Kadeření tvarovaných přízí", "text": "Kadeření tvarovaných přízí\n\nKadeření (angl.: \"crimp\", něm.: \"Kräuselung\") je zvlnění tvarovaných filamentových přízí .\nÚčinky kadeření se posuzují nejčastěji tzv. kontrakcí a stabilitou zkadeření. Ke zjišťování se používají (vedle jiných, podobných procedur) následující metody (viz \"Pospíšil\"):\nKontrakce kadeření (KK) neboli stupeň kadeření se vyjadřuje \"procentem srážení\" podle vzorce\n\nKK = formula_1\n\na - délka napjatého filamentu (98 N/tex) \n\nb – délka napjatého filamentu po 30 minutách namáčení ve vodě s teplotou 60°C\n\nU přízí \"tvarovaných nepravým zákrutem\" se hodnotí kontrakce tj. roztažnost příze následovně:\n\n35 – 50 % vysoká\n\n25 – 35 % střední\n\npod 25 % nízká\n\nStabilita zkadeření se vyjadřuje poměrem stupňů zkadeření před a po určitém standardizovaném zatížení příze podle vzorce\n\nS = formula_2\n\nlp – délka napjatého filamentu před zatížením\n\nln – délka filamentu po zatížení\n\nStandardní zatížení: 30 min. vyvářka, 20 hodin sušení a 1 min. napařování.\n\nStabilita zkadeření se pohybuje např. u polyesterových přízí tvarovaných nepravým zákrutem v rozmezí 80 a 90 % \n\n"}
{"id": "1015308", "url": "https://cs.wikipedia.org/wiki?curid=1015308", "title": "FK Linköping", "text": "FK Linköping\n\nFotbollklubb Linköping byl švédský fotbalový klub sídlící ve městě Linköping. Klub byl založen v roce 2009 jako nástupce Linköpings FF, zanikl v roce 2013 sloučením s \"FC Syrianska\" do FC Linköping City.\n\n"}
{"id": "1015311", "url": "https://cs.wikipedia.org/wiki?curid=1015311", "title": "Tichá říčka (přítok Kamenice)", "text": "Tichá říčka (přítok Kamenice)\n\nTichá říčka je název vodního toku v Jizerských horách, který je pravostranným přítokem řeky Kamenice. Pramení v mokřadech poblíž vesnice Hrabětice, jež náleží do katastru obce Janov nad Nisou v okrese Jablonec nad Nisou. Část jejího údolí je chráněna jako přírodní památka Tichá říčka. Dále protéká částí obce Josefův důl – Karlov. Do řeky Kamenice se vlévá na území obce Josefův důl. Plocha povodí, včetně pravostranného bezejmenného přítoku na Karlově, je přibližně 2,92 km². \n"}
{"id": "1015313", "url": "https://cs.wikipedia.org/wiki?curid=1015313", "title": "Dalibor Pleva", "text": "Dalibor Pleva\n\nDalibor Pleva (* 2. dubna 1984, Trenčín, Československo) je slovenský fotbalový obránce a bývalý mládežnický reprezentant, od léta 2017 hráč polského klubu GKS Katowice.\n\nS fotbalem začínal v FK Ozeta Dukla Trenčín, odkud přešel do MFK Dubnica. V dresu Dubnice debutoval v profesionálním fotbale. V letech 2009–2011 hrál za FK Dukla Banská Bystrica.\n\nV červenci 2011 přestoupil do polského klubu Termalica Bruk-Bet Nieciecza, přestup se zrealizoval za iniciativy agentury HMP-Sport Management. V sezóně 2014/15 zažil historický postup klubu do Ekstraklasy (polské nejvyšší fotbalové ligy).<br>\nV srpnu 2017 přestoupil do polského druholigového mužstva GKS Katowice.\n\nPleva oblékal reprezentační dres Slovenska v kategorii U21.\n\n"}
{"id": "1015314", "url": "https://cs.wikipedia.org/wiki?curid=1015314", "title": "AS Viterbese Castrense", "text": "AS Viterbese Castrense\n\nAssociazione Sportiva Viterbese Calcio byl italský fotbalový klub sídlící ve městě Viterbo. Klub byl založen v roce 1909. V létě 2013 klub nepodal přihlášku do dalšího ročníku Serie D a byl následně zlikvidován.\n\n"}
{"id": "1015315", "url": "https://cs.wikipedia.org/wiki?curid=1015315", "title": "Bruk-Bet Termalica Nieciecza", "text": "Bruk-Bet Termalica Nieciecza\n\nBruk-Bet Termalica Nieciecza (celým názvem Bruk-Bet Termalica Nieciecza Klub Sportowy) je polský fotbalový klub z obce Nieciecza založený v roce 1922. Datum založení je i v klubovém emblému. Domácím hřištěm je stadion Niecieczy s kapacitou 2 093 míst. Ve znaku klubu ve tvaru erbu je slon.\n\nOd sezony 2010/11 hrál v polské druhé lize, která se jmenuje I liga. V sezóně 2014/15 poprvé v historii postoupil do Ekstraklasy, obec se 750 obyvateli se tak stala nejmenším účastníkem polské nejvyšší fotbalové ligy v historii.\n\n\n\nZde je seznam českých hráčů, kteří působili v klubu Bruk-Bet Nieciecza:\n\n\n"}
{"id": "1015318", "url": "https://cs.wikipedia.org/wiki?curid=1015318", "title": "Bloxwich United AFC", "text": "Bloxwich United AFC\n\nBloxwich United AFC (celým názvem: Bloxwich United Association Football Club) byl anglický fotbalový klub, který sídlil ve vesnici Bloxwich v metropolitním hrabství West Midlands. Založen byl v roce 2006 pod názvem Birchills United FC, zanikl v roce 2012. Klubové barvy byly červená a černá.\n\nSvé domácí zápasy odehrával na stadionu Old Red Lion Ground.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015319", "url": "https://cs.wikipedia.org/wiki?curid=1015319", "title": "Friedrich-Wilhelm Möller", "text": "Friedrich-Wilhelm Möller\n\nFriedrich-Wilhelm Möller (14. dubna 1931, Lemgo, Německo – 23. června 1996) byl německý designér nábytku a bytový architekt. Je známý především jako autor sedací soupravy \"Conseta\", která je v současnosti považována za jeden z archetypálních designů nábytku.\n\nPůvodně se vyučil jako truhlář. Posléze vystudoval obor interiérový design. Na začátku 60. let působil jako obchodní zástupce pro německé nábytkářské firmy COR a Interlübke. V roce 1963 založil vlastní návrhářskou kancelář bytového nábytku.\n\nVe stejném roce navrhl pro společnost COR sedací soupravu \"Conseta\" (z latinského \"con Sedere\" – \"sednout si spolu\" nebo \"napojit\"). Jednotlivé moduly soupravy \"Conseta\" nejsou k sobě napevno připojeny – jednotlivé komponenty (polštáře, sedáky, opěry apod.) se dají odejmout a přeskládat do různých podob – například do podoby gauče, křesel nebo pohovky. Möller tuto soupravu nábytku v následujících letech zdokonaloval. Sedací souprava \"Conseta\" je považována za vzor, ze kterého vychází evropská produkce čalouněného nábytku. Moderní úpravy této sedačky se vyrábí dodnes.\n\nV roce 1987 založil firmu Möller Design, která se soustředí na výrobu čalouněného nábytku. Po Möllerově smrti převzal vedení firmy jeho syn.\n"}
{"id": "1015320", "url": "https://cs.wikipedia.org/wiki?curid=1015320", "title": "Truman Show", "text": "Truman Show\n\nTruman Show (v americkém originále: The Truman Show) je americký dramatický film z roku 1998. Režisérem filmu je Peter Weir. Hlavní role ve filmu ztvárnili Jim Carrey, Laura Linney, Ed Harris, Noah Emmerich a Natascha McElhone.\n\nJim Carrey a Ed Harris získali za své role v tomto filmu Zlatý glóbus. Ed Harris byl za svou roli dále nominován na Oscara a cenu BAFTA. Zlatý glóbus získali také Burkhard Dallwitz a Philip Glass za hudbu k tomuto filmu. Cenu BAFTA získali Andrew Niccol za nejlepší scénář, Dennis Gassner za nejlepší výpravu a Peter Weir za nejlepší režii. Film byl dále nominován na další 3 Zlaté glóby a čtyři ceny BAFTA.\n\nDěj filmu pojednává o moci médií a stále menší hranicí mezi realitou a mediálním obrazem reálného života. Truman Burbank (v hlavní roli Jim Carrey) byl jako dítě prvním člověkem, kterého adoptovala filmová společnost a vůbec netuší, že jeho život je předem naplánovaný tvůrcem veleúspěšného seriálu Christof (hraje Ed Harris), jehož je hlavní postavou. Truman totiž žije v obrovských filmových ateliérech a všichni lidé kolem jsou herci. Hlavní děj filmu se odehrává v době, kdy je Trumanovi asi 30 let a pracuje v pojišťovně. Postupně si začne všímat zvláštností, které se kolem něj dějí, přesně naplánovat stereotypy a jeho zvědavost ho nutí sledovat tyto zvláštnosti. Zjišťuje, že vždy, když se pokusí dostat z města, mu něco zkříží cestu, až se nakonec dozvídá pravdu. Seriál, jehož je Truman hlavní postavou, je vysílán nonstop a není nikdy přerušovaný reklamami, proto jsou reklamy na výrobky či služby nepřímé, tvořené herci přímo v samotném ději.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1015321", "url": "https://cs.wikipedia.org/wiki?curid=1015321", "title": "Tváří v tvář", "text": "Tváří v tvář\n\nTváří v tvář (v americkém originále: Face/Off) je americký akční film z roku 1997. Režisérem filmu je John Woo. Hlavní role ve filmu ztvárnili John Travolta, Nicolas Cage, Joan Allen, Alessandro Nivola a Gina Gershon.\n\nFilm byl nominován na Oscara v kategorii nejlepší efekty a střih zvukových efektů.\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1015323", "url": "https://cs.wikipedia.org/wiki?curid=1015323", "title": "Úder svobody", "text": "Úder svobody\n\nÚder svobody (v americkém originále: Freedom Strike) je americký dramatický film z roku 1998. Režisérem filmu je Jerry P. Jacobs. Hlavní role ve filmu ztvárnili Michael Dudikoff, Tone Loc, Felicity Waterman, Jay Anthony a James Karen.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1015324", "url": "https://cs.wikipedia.org/wiki?curid=1015324", "title": "Příze tvarované nepravým zákrutem", "text": "Příze tvarované nepravým zákrutem\n\nPříze tvarované nepravým zákrutem jsou \"nízkoroztažné\" výrobky s tepelně stabilizovaným zkadeřením (viz \"Pospíšil\").\n\nPříze z termoplastického materiálu se dlouží, zakrucuje a tepelně stabilizuje. \n\nPopsaná metoda se používá od 90. let jen ojediněle, např. ke tvarování polyamidových efektních přízí. \n\n(simultánně) dodlužování (na cca 25 %), zakrucování, zahřívání a chlazení – odkrucování – 2. stabilizace zahříváním a chlazením – maštění (1,5-2,5% emulze) – navinování příze.\n\nMagnetické vřeteno je zde nahrazeno soustavou frikčních kotoučů, které se otáčejí na třech vřetenech seřazených do tvaru trojúhelníku. Vřetena se otáčejí rychlostí do 16 000/min (\"Hearle/Hollick/Wilson\" str. 16-50).\nPodmínka: termoplastické polymery, nejvhodnější jsou dosud multifilamenty z polyesteru, polyamidu a polypropylenu v jemnostech 5-30 tex.\nV roce 2010 se odhadovala světová produkce přízí tvarovaných nepravým zákrutem:\n(Nepatrné, neevidované množství bylo tvarováno z polypropylenových filamentů).\n\nAsi 90 % přízí bylo vyrobeno v Číně a v Indii (\"Atkinson\" str. 191-193). \nPrincip konstrukce strojů na začátku 21. století se zakládá na patentu Angličanů \"Finlaysona\" a \"Happeye\" z roku 1933.\n\nPrvní stroje přišly na trh v 50. letech s odváděcí rychlostí 200 m/min., moderní zařízení dosahují rychlosti 1500 m/min., v praktickém provoze se používá\n900 m/min pro polyester a\n\n1100 m/min pro polyamid (\"Atkinson\" str. 28-29)\n\nStroje se staví až s 240 vývody .\nK pracovním ústrojím těchto tzv. tandemových strojů patří zejména:\n\nZakrucovací ústrojí s 4-8 frikčními kotouči (ø cca 50 mm, tloušťka 6-9 mm) upevněnými nad sebou na 3 vřetenech rozmístěných do trojúhelníku. Středem trojúhelníku prochází zpracovaná příze, třením o povrch kotoučů dostává příze cca 5000 zákrutů na metr. Počet udělených zákrutů je závislý především na vlastnostech povrchu kotoučů (keramika nebo polyuretan) a na počtu frikčních kotoučů (\"Atkinson\" str. 59-76).\n\nTopnou komorou (cca 2 m dlouhou) prochází příze během zakrucování. Komora je naplněna tekutinou, vyhřívá se nejčastěji párou na 190-230°C, za ní následuje asi 1 m dlouhá chladicí trubice. Polyester se chladí na 70-90°C, polyamid na 50°C. \n\nKe 2. stabilizaci se používají trubice (3-5 mm, 1-1,5 m dlouhé), vyhřívané až na 240°C. Při průchodu se příze nesmí dotýkat obalu topného tělesa (\"Atkinson\" str. 30-47). \n\nPříze tvarované nepravým zákrutem mají roztažnost maximálně 50 %, jsou odolné proti oděru, pevné, mají dobré izolační vlastnosti a dostatečně absorbují vlhkost.\n\nVyrábějí se z nich tkaniny a zátažné i osnovní pleteniny s použitím zejména na sportovní oděvy, spodní prádlo a bytové textilie (\"Atkinson\" str. 172-190).\n\nZ vyráběného množství na začátku 21.století se dá odvodit, že se tyto příze nacházejí nejméně v 15 % všech textilií. \n\n"}
{"id": "1015325", "url": "https://cs.wikipedia.org/wiki?curid=1015325", "title": "Taťjana Tomašovová", "text": "Taťjana Tomašovová\n\nTaťjana Tomašovová ( ); (* 1. července 1975 Perm) je ruská atletka, běžkyně na středních tratích, dvojnásobná mistryně světa v běhu na 1500 metrů z let 2003 a 2005.\n\nSpecializovala se na běh na 1500 metrů. V roce 2002 získala na mistrovství Evropy bronzovou medaili v této disciplíně, v roce 2006 se na této trati stala mistryní Evropy. V letech 2003 a 2005 zvítězila ve finále na 1500 metrů na mistrovství světa. Startovala dvakrát na olympijských hrách – v roce 2004 získala stříbrnou medaili v běhu na 1500 metrů. Na olympiádě v Pekingu startovat nemohla kvůli manipulaci s dopingovými vzorky. Po vypršení dvouletého trestu závodních startů (v dubnu 2011) začala opět závodit. Kvalifikovala se na olympiádu v Londýně, kde v závodě na 1500 metrů obsadila čtvrté místo.\n"}
{"id": "1015326", "url": "https://cs.wikipedia.org/wiki?curid=1015326", "title": "Planalto Serrano", "text": "Planalto Serrano\n\nPlanalto Serrano (také Serra Santa Catarina) je oblast, která zahrnuje mezoregiony v západní a severní části brazilského státu Santa Catarina.\n\nOblast je vzdálená asi 100 km od pobřeží státu, s horami vysokými několik tisíc metrů a má mírné subtropické podnebí. Byla zde naměřena nejnižší teplota v Brazílii - v Morro da Igreja bylo v roce 1996 neoficiálně naměřeno -17,8 °C. \n\n18 obcí, které tvoří Serra Santa Catarina, zaujímá plochu více než 16 000 km², což odpovídá 17% území Santa Catariny. Region má asi 280 000 obyvatel, což představuje 5% z celkového počtu obyvatel Santa Catariny. \n\nVrstvy čediče (vyvřelé lávy) se střídají s vrstvami pískovců, povrch plošiny mírně klesá směrem k západu. Řeky, které ústí do Paraná, zde vytvořily hluboká údolí.\n\nHospodářské činnosti jsou spojeny s chovem dobytka, zemědělstvím a zejména s cestovním ruchem, který je spojován s nádhernými scenériemi a sněhem, který padá v některých místech.\n\nDvě významná města jsou:\n"}
{"id": "1015328", "url": "https://cs.wikipedia.org/wiki?curid=1015328", "title": "Melanismus", "text": "Melanismus\n\nMelanismus je termín používaný pro výrazné rozvinutí tmavého pigmentu melaninu na kůži a srsti živočichů. Jedná se v podstatě o opak albinismu. Svůj původ má ve starořeckém slovu melas/melanos – černý.\n\nNa rozdíl od albínů jsou melaničtí jedinci obvykle lépe přijímaní ostatními zástupci svého druhu. Mají i podstatně větší šanci na přežití, neboť tmavé zbarvení je lépe kamufluje ve tmě a nijak zvlášť je nehendikepuje za světla (kromě rozsáhlých otevřených prostor). Tmavá mutace je tudíž běžnější u lesních forem a druhů, než u živočichů žijících v otevřené krajině. Melaničtí jedinci jsou odolnější vůči nepříznivým vlivům slunečního záření (UV záření). Má se zato, že jsou rovněž odolnější vůči některým chorobám. Negativem je nižší schopnost zisku vitamínu D ze slunečního záření.\n\nNěkteří jedinci mají jen částečný melanismus. V tom případě jde dobře vidět jak tmavá srst (kůže) tak i kresba a barva obvyklá.\n\nZvláštní formou melanismu je tzv. industriální nebo průmyslový melanismus. Ten vznikl přizpůsobením některých druhů živočichů (můr, motýlů) na silně znečištěné prostředí v průmyslových oblastech. Došlo u nich ke genové mutaci, která zajišťovala tmavší zbarvení.\n"}
{"id": "1015330", "url": "https://cs.wikipedia.org/wiki?curid=1015330", "title": "Richard Lowenstein", "text": "Richard Lowenstein\n\nRichard Lowenstein (* 1. března 1959, Melbourne, Austrálie) je australský filmař. Napsal, produkoval a režíroval celovečerní filmy \"Strikebound\" (1984), \"Dogs in Space\" (1986) nebo \"He Died with a Felafel in His Hand\" (2001). Dále se podílel na hudebním videu pro kapely jako INXS nebo U2, koncertní filmy \"Australian Made: The Movie\" (1987), \"U2: LoveTown\" (1989) a televizní reklamy.\n\n\n"}
{"id": "1015331", "url": "https://cs.wikipedia.org/wiki?curid=1015331", "title": "Skalní kaple u Kunratic", "text": "Skalní kaple u Kunratic\n\nSkalní kaple u Kunratic je v pískovci vytesaný objekt kaple v lesích nedaleko Cvikova na Českolipsku. Pro turisty je dobře přístupný z vyznačené turistické trasy mezi Kunraticemi u Cvikova a Drnovcem, který je částí města Cvikov v Libereckém kraji.\n\nKaple byla vytesána kunratickým rodákem Franzem Hüllem v pískovci z jednoho kusu ve tvaru antického chrámku. V tympanonu jsou vytesány letopočty 1834 a 1934, tím druhým byl rok slavnostního vysvěcení renovované kaple místním Horským spolkem. V kapli stávala dřevěná soška Panny Marie a obraz patronky s motivem ztroskotané lodě v pozadí, obíjí sem dal místní obchodník z vděčnosti za záchranu svého života.\nZalesněná krajina kolem kaple náleží do Cvikovské pahorkatiny, katastr náleží do Kunratic. Jedna ze značených tras Klubem českých turistů je zelená od Cvikova přes Drnovec a Kunratice u Cvikova. Kaple je od Cvikova 3,5 km, od Kunratic 1,5 km, v nadmořské výšce 347 metrů.\n\nNedaleko od kaple jsou další pískovcové útvary, skála nazvaná Karlův odpočinek a přírodní památka Dutý kámen. Krajině se dříve říkalo Kunratické Švýcarsko.\n\n\n"}
{"id": "1015332", "url": "https://cs.wikipedia.org/wiki?curid=1015332", "title": "Údolí stínů", "text": "Údolí stínů\n\nÚdolí stínů (v americkém originále: We Were Soldiers) je americký válečný film z roku 2002. Režisérem filmu je Randall Wallace. Hlavní role ve filmu ztvárnili Mel Gibson, Madeleine Stowe, Greg Kinnear, Sam Elliott a Chris Klein.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1015333", "url": "https://cs.wikipedia.org/wiki?curid=1015333", "title": "Cena BAFTA za nejlepší režii", "text": "Cena BAFTA za nejlepší režii\n\nCena BAFTA za nejlepší režii je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1969 (první kategorie vznikly už v roce 1948).\n\n"}
{"id": "1015335", "url": "https://cs.wikipedia.org/wiki?curid=1015335", "title": "Ponte Juscelino Kubitschek", "text": "Ponte Juscelino Kubitschek\n\nPonte Juscelino Kubitschek je most v Brazílii přes umělé jezero Paranoá blízko hlavního města Brasília. Typologicky patří most mezi asymetrické ocelové obloukové mosty se zavěšenou mostovkou. Na stavbě se podíleli architekt Alexander Chan a inženýr Mario Vila Verde. Most je pojmenován po bývalém prezidentovi Brazílie Juscelino Kubitschekovi de Oliveira, který se v 50. letech 20. století rozhodl vybudovat nové hlavní město země ve vnitrozemí.\n\nVýstavba začala v roce 2000 a most byl dokončen o dva roky později. Celková délka mostu je 1,2 km, největší rozpětí mostního pole je 240 m. Most je vysoký 60 a široký 24 m. Mostovka je 18 metrů nad hladinou jezera a její celková plocha činí 28 800 m².\n\nMost se po dokončení, navzdory vysokým realizačním nákladům a náročnému konstrukčnímu řešení, stal vyhledávaným architektonickým dílem. V noci je atraktivně osvětlen. Alexander Chan dostal za most ocenění brazilského sdružení ocelových konstruktérů \"Premio Abcem 2003\".\n"}
{"id": "1015336", "url": "https://cs.wikipedia.org/wiki?curid=1015336", "title": "Snoezelen", "text": "Snoezelen\n\nCleland a Clark, psychologové, kteří pracovali v USA, vyvinuli „smyslovou samoobsluhu“ (sensory cafeteria) pro lidi s intelektuálním postižením, kteří žili v ústavu, kde se odborníci snažili mírnit jejich nenormální chování.\nO několik let později, počátkem 70. let 20. stol. Hulsegge a Verheul sestavili podobný smyslový přístup, s jehož pomocí se snažili aktivizovat klienty s několikanásobným postižením v centru De Hartenberg v Nizozemsku. Hulsegge a Verheul nazvali své prostory určené ke smyslové stimulaci Snoezelen, což je slovo vytvořené spojením dvou holandských slov: „snuffelen“= čichat a „doezelen“ = dřímat.\nPoté dochází k rozvoji konceptu v Holandsku, Velké Británii, Německu a dalších zemích. K rozvoji konceptu Snoezelen na profesionální vědecké úrovni přispěla profesorka Krista Mertens z Humboldtovy univerzity v Berlíně.\nV roce 2002 byla založena ISNA – International Snoezelen Association, s cílem spojit odborníky z celého světa, poukázat na možnosti využití Snoezelenu v různých zařízeních a zveřejňovat vědecké důkazy o účinnosti tohoto konceptu. V roce 2012 došlo k rozdělení ISNA na dvě samostatné organizace ISNA-MSE (International Snoezelen Association – Multisensory Environment) – Mezinárodní Snoezelen Asociace – Multismyslové prostředí, jejíž rada je tvořena odborníky z oblasti neurověd, psychologie, psychiatrie a speciální pedagogiky, kteří sledují současný vývoj v jednotlivých vědách a implementují nejnovější znalosti do konceptu Snoezelen-MSE. Druhou organizací je ISNA-Snoezelen professional.\nPrvní Snoezelen místnosti se začaly v zařízeních v České republice objevovat již v devadesátých letech 20. století i díky práci psycholožky PhDr. Hany Stachové. V té době spolupracovala s Bc. Renátou Filatovou, speciálním pedagogem, která je dnes certifikovaným lektorem konceptu Snoezelen-MSE a jeho garantem v České republice. \n\nVýznamným průlomem bylo v roce 2009 založení snoezelen centra v Uherském Hradišti v centru Akropolis, které umožnilo využívat přínosů snoezelenu také lidem z řad veřejnosti. Pod vedením lektorky Mgr. Dagmar Mega zde probíhaly vzdělávací semináře a od roku 2011 také mezinárodní školící kurzy. Vzhledem v velkému zájmu a zajištění kvality práce v multisenzorického konceptu Mgr. Dagmar Mega zajišťovala a vedla zahraniční odborné stáže pro pracovníky rodinných center, sociální pracovníky i pedagogy zaštítěné ČNA mládež, dále NAEP, DZS při MŠMT ČR. To mimo jiné vedlo k významnému rozšíření konceptu snoezelen a vzniku dalších snoezelen místností jak ve školách a domovech pro osoby se zdravotním postižením, seniory ad. ale také v komunitních a rodinných centrech, kde jsou programy i pro veřejnost, např. RC Kamarád Nenuda,z.s. ve Zlíně, RC Kaštánek Valašské Klobouky, Povzbuzení,z.s. v Olomouci a další.\n\nV roce 2011 vzniklo také Vzdělávací centrum Snoezelen-MSE konceptu v České republice, jehož zakladatelkou je paní Filatová stejně jako ASNOEZ® - Asociace Snoezelen konceptu České republiky, s cílem podpory a rozvoje konceptu. První Snoezelen-MSE místnost na akademické půdě vznikla díky podpoře doc. Jarmily Pipekové z Masarykovy univerzity v Brně na katedře speciální pedagogiky. V roce 2014 se paní Filatova stala členem odborné rady v rámci mezinárodní organizace ISNA-MSE, asociace ASNOEZ® byla změněna na ISNA-MSE z.s. působící v rámci České republiky a Slovenska.\n\nKe zkvalitnění konceptu snoezelen výrazně přispěl také portál sdružení 3lobit,o.s., kde jsou dostupné články o historii, přístupech, technikách práce, výtahy ze stěžejních děl ke snoezelenu, aktivní blog a vede i registr zařízení, které pracují s touto metodou v České a Slovenské republice.\nDnes je Snoezelen-MSE koncept rozšířen po celém světě a jeho účinky poznávají nejen tělesně a duševně postižení lidé, ale slouží celé řadě potřebných jako metoda vícesmyslové stimulace v prostředí důvěry, radosti a setkávání ke zlepšení zdravotního stavu a ke zkvalitnění jejich života. Snoezelen je rovněž nazýván pojmem Multisensorické prostředí (MSE). \n\nJe speciálně upravená místnost, ve které lze využít technického vybavení k multismyslové stimulaci, jako jsou bublinkové vodní sloupy, hvězdné nebe, projektory s olejovými nebo tematickými kotoučky, optická vlákna, aroma lampa, zrcadlová koule, speciální pohodlný měkký nábytek a další. Pomůcky slouží ke stimulaci smyslů nebo k relaxaci. Důležitým prvkem Snoezelen-MSE prosředí je jeho variabilita, je využíváno pro všechny věkové skupiny.\nSnoezelen-MSE koncept je „považován jednak za původní volnočasovou aktivitu, také je propracována jako podpůrná edukační metoda s primárním důrazem na vzdělávání formou zkušeností a v neposlední řadě je již pojímána jako právoplatná terapeutická metoda, která má svůj řád, systém i pravidla.“\nSnoezelen-MSE je místem setkání v atmosféře důvěry a uvolnění. Jedná se o stimulaci a relaxaci. Je vědecky dokázáno, že působí na zlepšení zdraví – u psychických nemocí jako je stres, u fyzických onemocnění v rámci paliativní péče, při emocionálních potížích (deprese, agresivita), při poruchách koncentrace – ADHD a dalších. Snoezelen-MSE vede k uvolnění, ale může také aktivizovat, probouzet zájem, přinášet radost a pocit vzájemného sdílení.\nPodmínkou úspěšné terapie ve Snoezelen-MSE prostředí je vybudování vhodného prostředí, osobní nasazení, adekvátní znalosti o konceptu, individuální, empatický přístup, znalost anamnézy a diagnózy, průběžné a trvalé vzdělávání průvodce nebo terapeuta a týmová práce.\nSnoezelen-MSE koncept je určen pro všechny věkové skupiny a typy zařízení. V ČR se uplatňuje především v zařízeních škol, nemocnic, ústavů, domovů pro seniory a dětských domovů.\n"}
{"id": "1015337", "url": "https://cs.wikipedia.org/wiki?curid=1015337", "title": "Werribee Park", "text": "Werribee Park\n\nWerribee Park je nemovitost s historickou budovou ve Werribee, státě Victoria, v Austrálii. Zahrnuje Werribee Park Mansion, rozárium Victoria State Rose Garden, zahrady, Werribee Park National Equestrian Centre, Werribee Open Range Zoo, procházkovou trasu s moderními sochami a přírodním říčním tokem. V okolí řeky jsou pěstovány rostliny Kurung Jang Balluk klanu, který žil na řece Werribee. V místě je také Mansion Hotel a konferenční centrum. Park byl odkoupen vládou státu Victoria v roce 1973. Byl otevřen jako turistická atrakce v roce 1977. \n\nWerribee Park je prezentován pod jménem \"Parks Victoria\". \"Parks Victoria\" je také název parku v Britské Kolumbii, oblasti v Severní Americe. Havním městem území Britská Kolumbie je město Victoria.\n\nWerribee Park Heritage Orchard je krásný starý ovocný sad zmiňovaný v období okolo roku 1870. Byl proslulý pro své broskve, hrozny, jablka, kdoule, hrušky, odrůdy švestek a několik dalších druhů ovoce, stejně jako vlašské ořechy a olivy. Během několika posledních desetiletí byl však sad zapomenut a – z nedbalosti – zchátral. Na počátku 21. století byla tomuto historickému park opět věnována pozornost. Některé ze starých odrůd přežily – především kdouloně, hrušně a jabloně. S Parks Victoria spolupracuje i místní komunita, která pečuje o sad a park.\n\nCílem Werribee Park Heritage Orchard je:\n\n\n"}
{"id": "1015339", "url": "https://cs.wikipedia.org/wiki?curid=1015339", "title": "Britský filmový institut", "text": "Britský filmový institut\n\nBritský filmový institut (, zkr. BFI) je veřejnoprávní nezisková instituce Spojeného království, vrcholná organizace zabývající se britskou kinematografií. Byla založena v roce 1933 a od té doby spravuje národní filmový archiv. Finančně podporuje vznik nových filmů z loterijních fondů, pořádá festivaly (Londýnský filmový festival a Londýnský LGBT filmový festival), zajišťuje restauraci starších filmů, jejich kinodistribuci a vydávání na DVD.\n\n"}
{"id": "1015341", "url": "https://cs.wikipedia.org/wiki?curid=1015341", "title": "BFI", "text": "BFI\n\nZkratka (značka) BFI může znamenat: \n\n"}
{"id": "1015355", "url": "https://cs.wikipedia.org/wiki?curid=1015355", "title": "Čching-jang", "text": "Čching-jang\n\nČching-jang může být jedno z míst v Čínské lidové republice:\n\n"}
{"id": "1015356", "url": "https://cs.wikipedia.org/wiki?curid=1015356", "title": "Čching-jang (Kan-su)", "text": "Čching-jang (Kan-su)\n\nČching-jang () je městská prefektura v Čínské lidové republice. Leží na východě provincie Kan-su, má rozlohu 27 119 čtverečních kilometrů a při sčítání lidu v roce 2010 v ní žilo přes dva miliony obyvatel.\n\nČching-jang tvoří severovýchodní výběžek provincie Kan-su, v rámci provincie sousedí pouze na jihu s Pching-liangem. Na jihovýchodě sousedí se Sien-jangem, na severovýchodě s Jen-anem a na severu s Jü-linem (vše provincie Šen-si), dále pak na severozápadě s Wu-čungem a na západě s Ku-jüanem (obojí provincie Ning-sia).\n"}
{"id": "1015359", "url": "https://cs.wikipedia.org/wiki?curid=1015359", "title": "SSD Castel San Pietro Terme Calcio", "text": "SSD Castel San Pietro Terme Calcio\n\nSocietà Sportiva Dilettantistica Castel San Pietro Terme Calcio byl italský fotbalový klub sídlící ve městě Castel San Pietro Terme. Klub byl založen v roce 1932, zanikl v roce 2012.\n\n"}
{"id": "1015360", "url": "https://cs.wikipedia.org/wiki?curid=1015360", "title": "True Blue", "text": "True Blue\n\nSpojení slov True Blue má více významů:\n\n"}
{"id": "1015362", "url": "https://cs.wikipedia.org/wiki?curid=1015362", "title": "Darlington FC", "text": "Darlington FC\n\nDarlington FC (celým názvem: Darlington Football Club) je anglický fotbalový klub, který sídlí ve městě Darlington v nemetropolitním hrabství Durham. Založen byl v roce 1883. Od sezóny 2016/17 hraje v National League North (6. nejvyšší soutěž). Klubové barvy jsou černá a bílá.\n\nV roce 2012 se klub dostal na pokraj bankrotu, což v konečném důsledku znamenalo ukončení všech dosavadních sportovních činností. Football Association (FA) následně ohlásil vznikl nového klubu, který obdržel název Darlington 1883. V roce 2017 nové sdružení uspělo u FA se změnou jména na původní Darlington FC, čímž klubu připadla historie a úspěchy dřívějšího mužstva.\n\nSvé domácí zápasy odehrává na stadionu Blackwell Meadows s kapacitou 3 300 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1015363", "url": "https://cs.wikipedia.org/wiki?curid=1015363", "title": "Definitely Maybe", "text": "Definitely Maybe\n\nDefinitely Maybe je debutové album anglické rockové kapely Oasis. Bylo vydáno v srpnu 1994. Ve Spojeném království okamžitě zaznamenalo komerční úspěch a velmi dobře bylo přijato také od kritiků.\n\n\"Definitely Maybe\" se okamžitě po svém původním vydání dostalo na vrchol hitparády UK Albums Chart. Stalo se tak nejrychleji prodávaným debutovým albem všech dob ve Spojeném království. Toto album také znamenalo začátek úspěchu Oasis v Americe, kde se ho prodalo více než jeden milion kopií a v hitparádě Billboard 200 se umístilo na 58. místě. Na celém světě se tohoto alba prodalo více než osm milionů kopií.\n\nAutorem všech skladeb je Noel Gallagher.\n\n"}
{"id": "1015364", "url": "https://cs.wikipedia.org/wiki?curid=1015364", "title": "Cauchy-à-la-Tour", "text": "Cauchy-à-la-Tour\n\nCauchy-à-la-Tour je francouzská obec v departementu Pas-de-Calais v regionu Nord-Pas-de-Calais. V roce 2011 zde žilo 2 954 obyvatel.\n\nAuchel, Calonne-Ricouart, Camblain-Châtelain, Ferfay, Floringhem\n\n\"Počet obyvatel\" \n\n"}
{"id": "1015365", "url": "https://cs.wikipedia.org/wiki?curid=1015365", "title": "Bedřich Adolf Kinský", "text": "Bedřich Adolf Kinský\n\nHrabě Bedřich Adolf Kinský z Vchynic a Tetova (5. říjen 1885 Spálov – 5. února 1956 Vídeň) byl člen rodu Kinských a pocházel ze sloupské větve. Jeho rodiči byli Filip Arnošt Kinský (1861–1939) a Marie rozená Dubská z Třebomyslic (1864–1926).\n\nZa 1. světové války byl císařským důstojníkem. Po rozpadu Rakousko-Uherska si ponechal rakouské občanství a v roce 1939 automaticky získal německé občanství. Za 2. světové války žil na zámku v Lešné, který zdědil po svém otci. Byl majorem ve wehrmachtu a za války se postavil proti masakru, který na místním obyvatelstvu chtěly uskutečnit oddíly SS. V roce 1945 byli s manželkou v internaci ve Valašském Meziříčí a museli pracovat u místního zvěrolékaře. Po propuštění z internace se nastěhovali do budovy v hospodářském dvoře. Nesměli nikam chodit a museli se pravidelně hlásit. V těchto podmínkách žili dva roky a pak si zažádali o vystěhování do Rakouska, což jim bylo umožněno.\n\nOženil se v Lysicích 6. dubna 1910 s Margaretou hraběnkou Dubskou z Třebomyslic (5. květen 1885 Lysice – 12. duben 1968 Vídeň). Měli spolu šest dětí:\n\n"}
{"id": "1015366", "url": "https://cs.wikipedia.org/wiki?curid=1015366", "title": "Tomáš Pospíšil (1991)", "text": "Tomáš Pospíšil (1991)\n\nTomáš Pospíšil (* 30. ledna 1991, Pardubice) je český fotbalový obránce, od února 2015 působící v FK Pardubice.\n\nSvoji fotbalovou kariéru začal v Aritmě Praha, odkud v průběhu mládeže přestoupil do Sparty Praha. Později zamířil do Meteoru Praha VIII, Slavie Praha a Dukly Praha. V roce 2009 se propracoval do prvního týmu. V sezoně 2010/11 postoupil s týmem do nejvyšší soutěže. V létě 2012 odešel na hostování do Baníku Most. V letech 2013–14 hostoval v Pardubicích a na podzim 2014 byl na hostování v Sokolu Nové Strašecí. V únoru 2015 Duklu definitivně opustil a vrátil se na přestup do Pardubic.\n\nTomáš Pospíšil nastupoval v letech 2008–2009 za český mládežnický výběr U18. Za jedenadvacítku byl v srpnu 2011 jednou v nominaci na kvalifikační utkání s Andorrou, ale příležitost v zápase nedostal.\n\n"}
{"id": "1015367", "url": "https://cs.wikipedia.org/wiki?curid=1015367", "title": "Fričovce", "text": "Fričovce\n\nFričovce (, ) jsou obec na Slovensku v okrese Prešov. V roce 2013 zde žilo 1 112 obyvatel. První písemná zmínka o obci pochází z roku 1320. Obec leží v Šarišské vrchovině a protéká jí řeka Svinka.\n\n"}
{"id": "1015368", "url": "https://cs.wikipedia.org/wiki?curid=1015368", "title": "True Blue (album, Madonna)", "text": "True Blue (album, Madonna)\n\nTrue Blue je třetí studiové album americké zpěvačky-skladatelky Madonny, vydané 30. června 1986 labelem Sire Records. Na desce spolupracovala se Stephenem Brayem a Patrickem Leonardem, s nimiž se podílela na napsání všech skladeb a jejich produkci. Album považované za nejvíce „holčičí“ nahrávku zpěvačky obsahuje její představy lásky, práce, snů a také zklamání. Inspirováno bylo jejím tehdejším manželem Seanem Pennem, kterému byla deska věnována. Z hudebního hlediska měly písně různé směřování, které navazovalo na její předchozí činnost, když také obsahovaly prvky klasické hudby s cílem přilákat starší publikum, jež do té doby vyjadřovalo k její tvorbě odměřený postoj.\n\nNa instrumentaci skladeb se podílely kytary, bicí nástroje, syntezátory a kubánské hudební nástroje. Texty se tematicky zabývají láskou, svobodou, a v případě singlu „Papa Don't Preach“ sociálním tématem, jakým je těhotenství adolescentek. Recenze hudebních kritiků byly všeobecně kladné, když album oceňovali za úžasný dance-pop a přiřkli mu nálepku archetypálního vzoru desek produkovaných na přelomu 80. a 90. let. Kritici také kvitovali hlasový projev Madonny, jenž zněl silněji než dříve a její nadání celistvé umělkyně, spojující v sobě roli zpěvačky a autorky skladeb.\n\nPo vydání zaznamenala deska okamžitý světový úspěch poté, co vystoupala na 1. místo hitparád ve 28 státech, čímž překonala stávající rekord. Na čele žebříčků figurovala mimo jiné v Austrálii, Kanadě, Francii, Německu, Spojeném království i Spojených státech. Evropské albové hitparádě European Top 100 vévodila nepřetržitě 34 týdnů, déle než jakákoli jiná deska v historii před ní. Stala se nejprodávanějším albem roku 1986 a vůbec nejprodávanější deskou 80. let 20. století od ženy, čímž se zařadila na seznam nejprodávanějších světových alb všech dob s více než 25 milióny nosiči. Všech pět singlů vzešlých z nahrávky \"True Blue\" se dostalo do první pětky \"Billboard\" Hot 100 a třem z nich – „Live to Tell“, „Papa Don't Preach“ a „Open Your Heart“, patřila první pozice.\n\nMadonna album představila na svém druhém světovém turné nazvaném Who's That Girl World Tour, které v roce 1987 zavítalo na koncertní pódia Severní Ameriky, Evropy a Asie. \"True Blue\" je považováno za album, jež definitivně přetvořilo Madonnu z mladé zpěvačky, u níž hrál větší roli vzhled než talent, na hotovou hudební ikonu 80. let. Zařadila se tak po bok Michaela Jacksona a Prince. Stala se vůbec první ženou, která obdržela ocenění Video Vanguard na udílení MTV Video Music Awards 1986 za uznání jejího dopadu na popkulturu.\n\nS albem \"True blue\" je také spojen první rekordní zápis Madonny do Guinnessovy knihy rekordů, když byla ve vydání knihy z roku 1988 uvedena jako nejúspěšnější světový zpěvák za rok 1986. Do edice z roku 1991 pak bylo toto studiové album zapsáno jako nejprodávanější deska dosavadní historie hudby nazpívaná ženskou interpretkou, s celkovou prodejností 17 milionů kopií (k říjnu 1990).\n\n\n"}
{"id": "1015371", "url": "https://cs.wikipedia.org/wiki?curid=1015371", "title": "Paulus Hochgatterer", "text": "Paulus Hochgatterer\n\nPaulus Hochgatterer (* 16. července 1961, Amstetten, Dolní Rakousy) je rakouský spisovatel a psychiatr pro děti a mládež.\n\nHochgatterer vyrůstal jako syn učitele v dolnorakouském Amstettenu a blízkém Blindenmarktu. Po složení maturity roku 1979 odešel studovat do Vídně medicínu a psychologii. Roku 1985 studium na Univerzitě ve Vídni úspěšně zakončil.\n\nOd roku 2007 je Hochgatterer primářem oddělení psychiatrie a psychoterapie pro děti a mládež na zemské klinice v Tullnu.\n\nHochgatterer žije se svou rodinou ve Vídni.\n\nRoku 2007 navštívil Hochgatterer na pozvání Rakouského kulturního fóra Prahu. Na veletrhu Svět knihy četl v rámci programu Das Buch ze svého později do češtiny přeloženého detektivního románu \"Sladkost života\". Roku 2009 se Hochgatterer představil v České republice znovu, konkrétně na festivalu Měsíc autorského čtení v Brně.\n\n\n\n\n\n\n\n\nUkázky\n\nRecenze\n\nVědecké práce\n"}
{"id": "1015372", "url": "https://cs.wikipedia.org/wiki?curid=1015372", "title": "(What's the Story) Morning Glory?", "text": "(What's the Story) Morning Glory?\n\n(What's the Story) Morning Glory? je druhé studiové album anglické rockové kapely Oasis. Bylo vydáno 2. října 1995. Produkce se ujal Owen Morris a kytarista kapely Noel Gallagher. Na rozdíl od předchozího alba \"Definitely Maybe\" se zde Noel Gallagher více zaměřil na balady a kladl větší důraz na výrazné refrény. Také smyčcové aranže a rozmanitější instrumentace zde kontrastují se syrovostí debutového alba.\n\nAutorem všech skladeb je Noel Gallagher, pokud není uvedeno jinak.\n\n"}
{"id": "1015373", "url": "https://cs.wikipedia.org/wiki?curid=1015373", "title": "Fintice", "text": "Fintice\n\nFintice (do roku 1927 \"Finčice\", , ) jsou obec na Slovensku v okrese Prešov. V roce 2013 zde žilo 1 908 obyvatel. První písemná zmínka o obci pochází z roku 1271. Obec leží na severovýchodním okraji Šarišské vrchoviny na pravém břehu řeky Sekčov.\n\n"}
{"id": "1015375", "url": "https://cs.wikipedia.org/wiki?curid=1015375", "title": "Chojniczanka Chojnice", "text": "Chojniczanka Chojnice\n\nChojniczanka Chojnice (celým názvem Miejski Klub Sportowy Chojniczanka 1930 Chojnice) je fotbalový klub z města Chojnice v severním Polsku založený 10. března 1930. Rok založení je i v klubovém emblému. Domácím hřištěm je Stadion Miejski Chojniczanka 1930 s kapacitou 3 000 míst. Klubové barvy jsou bílá, žlutá a červená.\n\nHraje v polské druhé lize, která se jmenuje I liga.\n\n\n\"K srpnu 2013\n\n"}
{"id": "1015376", "url": "https://cs.wikipedia.org/wiki?curid=1015376", "title": "Hermanovce", "text": "Hermanovce\n\nHermanovce jsou obec na Slovensku v okrese Prešov. V roce 2013 zde žilo 1 883 obyvatel. První písemná zmínka o obci pochází z roku 1320. Obec leží v úzkém údolí potoka Hermanky.\n\n"}
{"id": "1015378", "url": "https://cs.wikipedia.org/wiki?curid=1015378", "title": "Tomomi Iwakura", "text": "Tomomi Iwakura\n\nTomomi Iwakura (岩倉 具視) (26. října 1825, Kjóto – 20. července 1883) byl japonský státník období bakumacu (poslední roky období Edo a Meidži.\n\nTomomi Iwakura se narodil v Kjótu jako druhorozený syn nižšího dvořana a šlechtice Jasučika Horikawy (堀川 康親). V roce 1836 byl adoptován do rodiny jiného šlechtice, Tomojasu Iwakury, od kterého pak převzal rodové jméno. Cvičil ho kampaku (regent) Masamiči Takacukasa. V roce 1854 se stal komorníkem císaře Kómeie.\n\nStejně jako mnoho dalších dvořanů, také Iwakura nesouhlasil s plánem šógunátu Tokugawa na ukončení politiky japonské nárdní izolace a otevřít zemi cizincům. Když do Kjóta dorazil ródžu (rádce) tokugawského šógunátu, Masajoši Hotta, aby získal císařské povolení podepsat Harrisovu smlouvu o přátelství a obchodu se Spojenými státy americkými, shromaždil Iwakura dvořany a pokusil se zabránit jednání.\n\nPo zavraždění taira Naosuke Iiho v roce 1860 Iwakura podporoval hnutí Kobugattai, alianci mezi dvorem a šógunátem. Hlavním bodem tohoto spojenectví byla svatba mezi šógunem Iemoči Tokugawou a princeznou Kazu-no-Mija Čikako, mladší sestrou císaře Kómeie. Samurajové a šlechta, která podporovala radikálnější hnutí Sonnó džói, viděli Iwakuru jako zastánce šógunátu a vyvíjeli tlak na dvůr, aby ho vyhnali. Výsledkem tohoto snažení Iwakura v roce 1862 dvůr opustil a přestěhoval se do Iwakury, severně od Kjóta.\n\nKdyž v roce 1866 šógun Iemoči zemřel, snažil se Iwakura převzít u dvora politickou iniciativu. Pokusil se shromáždit pod dvůr všechny daimjó, ale neuspěl. Když v následujícím roce zemřel císař Kómei, proslýchalo se, že Iwakura naplánoval jeho otrávení. Zatčení však unikl.\n\n3. ledna 1868 společně s Tošimičim Ókubou a Takamori Sajgem připravil Iwakura obsazení císařského paláce v Kjótu. Pomohli jim k tomu vojáci loajálních panství Sacuma a Čóšú. Po této revoluci byly zahájeny reformy Meidži.\n\nPo ustavení vlády hrál Iwakura, díky vlivu a důvěře s císařem Meidžim důležitou roli. Byl z velké části zodpovědný za vyhlášení Přísahy o pěti článcích a zrušení dosavadního administrativního dělení na domény (\"hany\").\n\nBrzy po jeho dosazení na místo ministra práva (\"udaidžin\") v roce 1871 s vydal na takzvanou Iwakurovu misi, dvou letou cestu kolem světa s cílem opětovného uzavírání smluv, které dosud byly pro Japonsko nevýhodné, a shromažďováním poznatků, které měly pomoci s modernizací země.\n\nIwakura zemřel 20. července 1883 na rakovinu krku.\n\n"}
{"id": "1015380", "url": "https://cs.wikipedia.org/wiki?curid=1015380", "title": "Vilém I. Burgundský", "text": "Vilém I. Burgundský\n\nVilém I. Burgundský zvaný \"Velký\" či také \"Tvrdohlavý\" ( \"Guillaume le Grand\" či \"Tête Hardie\", 1020 - 1087) byl burgundský hrabě a hrabě z Mâconu.\n\nNarodil se jako syn Renauda I. a Adély, dcery normandského vévody Richarda II. a roku 1057 převzal otcův titul a panství. V roce 1078 získal od svého bratrance, který opustil světský život a vstoupil do kláštera v Cluny, hrabství Mâcon. Zemřel v pokročilém věku a byl pohřben v katedrále sv. Štěpána v Besançonu.\n"}
{"id": "1015382", "url": "https://cs.wikipedia.org/wiki?curid=1015382", "title": "Jan Mikuláš Hampel", "text": "Jan Mikuláš Hampel\n\nJan Mikuláš Hampel, též Hampl (??? - 1694) byl pražský tiskař barokní doby. V knihtiskařském řemeslu se zdkonalil jako faktor pražské jezuitské tiskárny v letech 1675-1677. Jeho samostatná tiskařská činnost je doložena v letech 1684 až 1694 a svou oficínu (dílnu) měl \"poblíž Panny Marie Sněžné\", tedy dnešního Jungmannova náměstí v Praze-Novém Městě. \n\nPo smrti Jana Mikuláše v roce 1694 jeho tiskárnu vedla vdova po něm - Anna Voršila Hamplová (činná v letech 1706-1710) a pod jménem svého zakladatele tiskárna fungovala až do roku 1713, lidově zvána Hampelička. Měli spolu dceru Annu Zuzanu († po 1713).\n\n"}
{"id": "1015388", "url": "https://cs.wikipedia.org/wiki?curid=1015388", "title": "Soňa Křítková", "text": "Soňa Křítková\n\nMgr. Bc. Soňa Křítková, Ph.D. (* 12. července 1972) je česká manažerka. Vystudovala Přírodovědeckou fakultu Univerzity Karlovy, obor životní prostředí. Na ČVUT absolvovala dvouleté certifikované studium. Absolvovala doktorské studium na Fakultě chemicko-technologické Univerzity Pardubice. Další vzdělání získala na německé universitě v Lipsku. Je auditorkou životního prostředí – EIA. Od roku 1995 do roku 2000 byla společníkem a zároveň jednatelkou společnosti Green Guard spol. s r.o. Během stejného období byla společnicí filmy Royal DATA.\n\nV letech 2004–2009 byla členkou Nadace ČEZ, stejnou funkci zastávala i v roce 2007 ve společnosti České švýcarsko o.p.s. a 4 – Volnočasová, o.o.s.\n\nDo roku 2013 pracovala jako proděkan pro rozvoj a PR Národohospodářské fakulty Vysoké školy ekonomické.\n\nV roce 2009 byla kandidátkou do Poslanecké sněmovny Parlamentu České republiky. V roce 2013 se stala ředitelkou komunikace Agrofertu. Od 3. dubna 2014 byla ředitelkou Úseku správního Ředitelství silnic a dálnic ČR. Z této pozice byla 1. srpna 2014 dočasně pověřena řízením této organizace po odvolání generálního ředitele ŘSD Jana Kubiše (její pověření skončilo dne 10. prosince 2014). Od 1. června 2015 nastoupila do Všeobecné zdravotní pojišťovny VZP jako poradce s veřejnými zakázkami a to po dobu dvou měsíců. Je vdaná a má syna.\n\n"}
{"id": "1015389", "url": "https://cs.wikipedia.org/wiki?curid=1015389", "title": "MZKS Chrobry Głogów", "text": "MZKS Chrobry Głogów\n\nMZKS Chrobry Głogów (celým názvem Międzyzakładowy Klub Sportowy Chrobry Głogów) je fotbalový klub z města Hlohov v jihozápadním Polsku založený v roce 1946 jako GKS Energia Głogów. Domácím hřištěm je stadion Chrobry s kapacitou 2 817 míst. Klubové barvy jsou modrá, oranžová, černá a zelená.\n\nHraje v polské druhé lize, která se jmenuje I Liga.\n\n\n\"K srpnu 2013\n\n"}
{"id": "1015393", "url": "https://cs.wikipedia.org/wiki?curid=1015393", "title": "100 (Glee)", "text": "100 (Glee)\n\n100 je dvanáctá epizoda páté série amerického hudebního televizního seriálu Glee a speciální stá epizoda seriálu. Napsali ji Ryan Murphy, Brad Falchuk a Ian Brennan, režíroval ji Paris Barclay a poprvé se vysílal ve Spojených státech na televizní stanici Fox dne 18. března 2014. Jedná se o první část z dvou slavnostních epizod a obsahuje očekávané ukončení sboru. Vrací se mnoho absolventů a členů sboru a také speciální hostující hvězdy Kristin Chenoweth jako April Rhodes a Gwyneth Paltrow jako Holly Holliday.\n\nRachel Berry (Lea Michele), Kurt Hummel (Chris Colfer), Santana Lopez (Naya Rivera), Mercedes Jones (Amber Riley), Quinn Fabray (Dianna Agron), Noah „Puck“ Puckerman (Mark Salling), Brittany S. Pierce (Heather Morris) a Mike Chang (Harry Shum mladší) se vrací do Limy na poslední týden sboru. Pro jejich sté zadávání vedoucí sboru Will Schuester (Matthew Morrison) požádá staré i nové členy sboru, aby ztvárnili novým způsobem písně, které ve sboru již zpívali a také jim představí speciálního hosta, April Rhodes (Kristin Chenoweth). Will a April poté vedou studenty v písni „Raise Your Glass“.\n\nPuck plánuje obnovit svůj vztah s Quinn, ale zjistí, že ona nyní chodí s arogantním milionářem Biffem McIntoshem (Chace Crawford) a skrývá před ním veškerou svou minulost. Quinn, Santana a Brittany později zpívají „Toxic“, ale Brittany cítí, že se jí tančení moc nepovedlo a cítí se, že ztrácí svou kreativitu od té doby, co je matematickým géniem. Mezitím se Rachel a Mercedes začnou hádat ohledně toho, kdo je úspěšnější a rozhodnou se udělat pěvecký souboj s písní „Defying Gravity“ a nechaly ostatní hlasovat o vítězce.\n\nWill a April připomenou ředitelce Sue Sylvester (Jane Lynch), že Aprilina charitativní společnost vlastní školní sál, což znamená, že sbor by se mohl přesunout tam a finančně by je podporovala organizace, ale Sue Willovi prozrazuje, že veškeré peníze již utratil na kostýmy a scénu pro vystoupení sboru a Aprilin účet je zmrazený, tudíž sbor nemůže být zachráněn.\n\nSantana se snaží Brittany zvednout náladu písní „Valerie“, kde ji doprovází Mike a Jake Puckerman (Jacob Artist). Puck poté vyznává Quinn lásku písní „Keep Holding On“ a řekne jí, aby se nestyděla za svou minulost. Quinn řekne Biffovi pravdu včetně toho, že s Puckem má dceru. Biff je rozzlobený a začne ji nadávat, což uvidí Puck, a tak ho zbije a hodí do kontejneru. Biff se poté s Quinn rozejde a vrací se na Yale.\n\nBěhem hlasování o větší divu Santana ztrapňuje Rachel, kterou později uklidňuje Mercedes. Mercedes a Rachel se znovu spřátelí a zjistí, že hlasování skončilo nerozhodně. Později se k nim připojí Holly Holliday (Gwyneth Paltrow), kterou pozvala April a přesvědčí sbor, aby zazpívali něco nového, tudíž všichni zpívají „Happy“. Puck a Quinn obnoví svůj vztah a Brittany vyzná Santaně lásku, i když Santana má obavy ohledně jejich vztahu díky předchozímu bolestivému rozchodu.\n\nWill se setkává v sále s Rachel, Kurtem, Santanou, Mercedes, Artiem, Tinou, Puckem, Quinn, Brittany a Mikem a děkuje jim za to, že jsou součástí jeho života. April a Holly, které je sledují ze skrýše, si uvědomí, jak je pro Willa sbor důležitý a rozhodnou se spojit se a zachránit ho.\n\n"}
{"id": "1015402", "url": "https://cs.wikipedia.org/wiki?curid=1015402", "title": "Blaník (kino)", "text": "Blaník (kino)\n\nBlaník bylo kino, které se nacházelo v paláci Fénix na pražském Václavském náměstí (dům čp. 802). Samotná budova paláce pochází z roku 1929. V objektu se vedle kinosálu, který zahájil svůj provoz 18. září 1929, nachází též divadelní prostory, dále obchody, restaurace a kanceláře. V kině se konaly premiéry československých a posléze českých filmů (dne 15. května 1996 například český film \"Kolja\"). Od 15. června 2007 však již kino nepromítá. Jeho prostory od roku 2013 využívá ke svým představením divadlo Studio DVA.\n"}
{"id": "1015403", "url": "https://cs.wikipedia.org/wiki?curid=1015403", "title": "Meriem Jusuf Džamalová", "text": "Meriem Jusuf Džamalová\n\nMeriem Jusuf Džamalová, dřívějším jménem Zenebech Tola (* 16. září 1984 Oromie, Etiopie) je bahrajnská atletka, běžkyně (do roku 2004 startující za Etiopii), která se specializuje na střední a dlouhé tratě, dvojnásobná mistryně světa v běhu na 1500 metrů.\n\nV roce 2006 získala bronzovou medaili v běhu na 1500 metrů na halovém mistrovství světa v Moskvě. O rok později zvítězila na této trati na světovém šampionátu v Ósace. Ze světového halového šampionátu ve Valencii v roce 2008 si odvezla stříbrnou medaili ze závodu na 1500 metrů. V olympijském finále na 1500 metrů v Pekingu ve stejné sezóně skončila pátá. Na světovém šampionátu v roce 2009 obhájila svůj titul v běhu na 1500 metrů. První olympoijskou medaili – bronzovou – získala v Londýně za třetí místo v běhu na 1500 metrů. Postupně se přeorientovala na trať 3000 metrů. Na ní získala bronzovou medaili na světovém halovém šampionátu v Sopotech v roce 2014.\n\n"}
{"id": "1015405", "url": "https://cs.wikipedia.org/wiki?curid=1015405", "title": "NGC 6934", "text": "NGC 6934\n\nNGC 6934 (také známá jako Caldwell 47) je kulová hvězdokupa v souhvězdí Delfína. Hvězdokupa je od Země vzdálená přibližně 52 000 světelných let. Objevil ji britský astronom William Herschel 24. září 1785. Její odhadované stáří je 11,14 miliard let\n\na hmotnost 2,95 × 10 formula_1\n\nNGC 6934 je přiřazován stupeň VIII v Shapleyho–Sawyerové třídě koncentrace hvězd.\n\n\n"}
{"id": "1015409", "url": "https://cs.wikipedia.org/wiki?curid=1015409", "title": "Elektrikář", "text": "Elektrikář\n\nElektrikář je odborník provádějící práce související s elektrickým vedením a též provozem slaboproudých i silnoproudých elektrických přístrojů. Ve své pracovní činnosti tato vedení či přístroje montuje, opravuje a seřizuje. Věnuje se též bezdrátovým přenosovým systémům. Aby mohl tyto činnosti vykonávat, musí absolvovat střední odborné vzdělání zakončené ziskem výučního listu. \n\nK veřejně známým vyučeným elektrikářům v České republice patřil zpěvák Karel Gott nebo fotbalista Petr Švancara.\n\nOdbornou způsobilost v elektrotechnické oblasti zajišťuje \"vyhláška číslo 50/1978 Sb.\" vydaná Českým úřadem bezpečnosti práce a Českým báňským úřadem roku 1978 (aktualizována byla v roce 1982). K nabytí kvalifikace je podle jejího stupně potřebná praxe, která závisí na odborném vzdělání v oboru elektrotechniky. Podle této vyhlášky je třeba absolvovat odborné vzdělání. Podle stupně své kvalifikace může pracovník vykonávat odpovídající činnosti. Kvalifikaci pro činnosti na elektrickém zařízení lze rozdělelit na dvě kategorie, na kategorii pracovníků bez elektrotechnického vzdělání. Ty lze rozdělit na pracovníky \"seznámené\" (§ 3) a ti, kteří byli důkladněji proškoleny na pracovníky \"poučené\" (§ 4). \n\nKategorie pracovníků jež elektrotechnické vzdělání získali mohou dále býti proškoleni se závěrečnou zkouškou na další stupně kvalifikace. Jedná se o \"pracovníky znalé\" (§ 5), \"pracovníky pro samostatnou činnost\" (§ 6), \"pracovníci pro řízení\" (§ 7 a 8), \"pracovníci pro provádění reviz\"í (§ 9), \"pracovníci pro samostatné projektování\" \"a pro řízení projektů\" (§ 10) a \"zvláštní případy\" (§ 11).\n"}
{"id": "1015410", "url": "https://cs.wikipedia.org/wiki?curid=1015410", "title": "Fridrich Kazimír Frýštatský", "text": "Fridrich Kazimír Frýštatský\n\nFridrich Kazimír Frýštatský (prosinec 1541/leden 1542 Pardubice – 4. května 1571 Přelouč) byl těšínský kníže z rodu Piastovců. Od roku 1560 působil jako spoluvladař svého otce Václava III. Adama Těšínského nejprve na Fryštátě a Skočově a od roku 1565 také v Bílsku. \n\nNarodil se jako druhé dítě těšínského knížete Václava III. Adama Těšínského a Marie Těšínské z Pernštejna, dcery Jana IV. z Pernštejna. Po uznání plnoletosti v roce 1560 získal od otce do správy několik pozemků. Přestože jeho příjem nebyl vysoký, vedl Fridrich Kazimír přepychový životní styl, a zahájil výstavbu svého nového, přepychového sídla Ráj, čímž v krátké době přivedl své pozemky k bankrotu. Hodnota jeho dluhů se vyšplhala na částku 244 tisíc tolarů. \n\n28. prosince 1563 si vzal za ženu Kateřinu, dceru lehnického knížete Fridricha III. Lehnického. S ní ve Fryštátě založil svou vlastní rodovou větev se sídlem na tamním hradě. Měli jednu dceru, Kateřinu (6. srpna 1565 – prosinec 1571).\n\nFridrich Kazimír zemřel v roce 1571 na cestě do Prahy v Přelouči a byl pochován v po boku své matky Marie Těšínské z Pernštejna, v kostele svatého Bartoloměje v Pardubicích. Jeho smrtí vymřeli Piastovci ve Fryštátě, který jako léno českých králů přešel na císaře Maxmiliána II. Habsburského.\n\n"}
{"id": "1015411", "url": "https://cs.wikipedia.org/wiki?curid=1015411", "title": "Tolar (historická měna)", "text": "Tolar (historická měna)\n\nTolar (německy v současnosti \"Taler\", původně německy \"Thaler\") byla velká stříbrná mince hmotnosti kolem 30 gramů, tedy přibližně dnešní jednotka drahých kovů – troyská unce. Ražen byl v různých obměnách v různých státech (včetně Uherska). První tolar byl ražen koncem 15. století v Tyrolsku ještě jako guldiner.\n\nMěla nahradit a také pro běžné potřeby nahradila zlaté mince, protože nebyl dostatek zlata. Původní název mincí tohoto typu zněl Guldiner nebo Guldengroschen (gulden) , název Thaler (dnes česky tolar) se začal používat až v 16. století podle tolaru z Jáchymova, německy \"Joachimsthaler\" (z Joachimsthal, Jáchymov, doslova Jáchymův důl (údolí) – jáchymovský, jáchymovec).\n\nOznačení \"tolar\" se velmi rychle rozšířilo po celé německy mluvící oblasti a odtud dále jako dolar i do Ameriky a podobně.\n\n\n"}
{"id": "1015414", "url": "https://cs.wikipedia.org/wiki?curid=1015414", "title": "Mediální cena GLAAD", "text": "Mediální cena GLAAD\n\nMediální cena GLAAD () je ocenění, které každoročně uděluje americké nestátní neziskové sdružení Gay and Lesbian Alliance Against Defamation (GLAAD). Sama organizace vznikla v roce 1985 a roku 1990 poprvé ocenila počiny ve prospěch gayů a leseb v různých oblastech mediální práce (za předchozí rok). Zpočátku organizace vyhlašovala jen oceněné, od roku 1996 se začaly vyhlašovat i nominace. V roce 2005 byl vyhlašovací ceremoniál poprvé přenášen v televizi.\n\nV roce 2014 byla cena udílena v těchto oficiálních kategoriích:\n\n\n\nKromě těchto soutěžních kategorií se předávají také různá čestná ocenění (Honorary Awards).\n\n"}
{"id": "1015418", "url": "https://cs.wikipedia.org/wiki?curid=1015418", "title": "Válka v Gaze", "text": "Válka v Gaze\n\nVálka v Gaze může být jeden z následujících konfliktů:\n"}
{"id": "1015420", "url": "https://cs.wikipedia.org/wiki?curid=1015420", "title": "Martin Altrichter", "text": "Martin Altrichter\n\nMartin Altrichter (* 16. listopad 1972, Jihlava) je hokejový brankář. \n\nV necelých 21 letech se dostal na post brankářské jedničky týmu HC Slavia Praha. V roce 1994 pomohl k postupu pražské Slavie do Extraligy. V necelých 22 letech chytal 1. kolo nové sezóny na ledě Pardubic. Tam inkasoval sice 6 gólů, ale nakonec dovedl tým do Play off, kde ve čtvrtfinále Slavia nestačila na Kladno. Ve vršovickém klubu odchytal ještě jednu sezónu a pak zamířil do Plzně. \n\n"}
{"id": "1015422", "url": "https://cs.wikipedia.org/wiki?curid=1015422", "title": "Katedrála Zjevení Panny Marie", "text": "Katedrála Zjevení Panny Marie\n\nŘímskokatolická katedrála Zjevení Panny Marie v brazilském hlavním městě Brasília (port. \"Catedral Metropolitana de Nossa Senhora Aparecida\") je dílem architekta Oscara Niemeyera. Dokončena byla v květnu 1970. V červenci 1990 byla prohlášena národní historickou a uměleckou památkou. \n\nZákladní kámen stavby byl položen 12. září 1958. Stavba se rozběhla, ale poté, co skončil prezidentský mandát Juscelina Kubitscheka, se postup prací zpomalil. Ačkoli je pravděpodobné, že Kubitschek zamýšlel katedrálu jako ekumenickou, kterou zaplatí stát, vláda na její stavbu posléze odmítla poskytnout finance. Byla tak předána k dokončení katolické církvi. Vysvěcena byla 12. října 1968, když ještě neměla střechu, oficiálně otevřena byla 31. května 1970. \n\nKatedrála má půdorys kruhu s průměrem 70 m a je zapuštěna do země, takže zvenčí je vidět jen její 42 m vysoká střecha. Opěrnou konstrukci tvoří 16 betonových sloupů ve tvaru hyperboloidu, z nichž každý váží 90 tun. Vnější střecha sestává z 16 plátů sklolaminátu, 30 metrů dlouhých a u paty 10 metrů širokých. Pod nimi je zavěšena vitráž vytvořená v roce 1990 Mariannou Peretti. \n\nPřístupovou cestu ke katedrále lemují třímetrové bronzové sochy 4 evangelistů (Matouš, Marek, Lukáš vlevo, Jan vpravo), které vytvořil sochař Dante Croce v roce 1968. Samostatně stojí 20 metrů vysoká zvonice se čtyřmi zvony. \n\nKolem katedrály je mělká vodní nádrž, široká 12 m, která působí i jako přirozená klimatizace. Vstup je tmavým podzemním tunelem. Ve vnitřním prostoru katedrály se vznášejí sochy tří andělů o váze 100 až 300 kilogramů. Ve spolupráci s Dantem Croce je vytvořil Alfredo Ceschiatti. Oltář chrámu věnoval papež Pavel VI.\n\nZa projekt katedrály získal Niemeyer v roce 1988 prestižní Pritzkerovu cenu.\n\n"}
{"id": "1015425", "url": "https://cs.wikipedia.org/wiki?curid=1015425", "title": "Kosmas (rozcestník)", "text": "Kosmas (rozcestník)\n\nKosmas je jméno řeckého původu, které nosilo více osob:\n\n"}
{"id": "1015428", "url": "https://cs.wikipedia.org/wiki?curid=1015428", "title": "Ján Baloga", "text": "Ján Baloga\n\nJán Baloga (* 15. srpna 1964) je bývalý slovenský fotbalista.\n\nV československé lize hrál za Tatran Prešov. Nastoupil ve 14 ligových utkáních.\n\n"}
{"id": "1015429", "url": "https://cs.wikipedia.org/wiki?curid=1015429", "title": "Vojtech Horváth", "text": "Vojtech Horváth\n\nVojtech Horváth (* 28. června 1984, Dunajská Streda) je slovenský fotbalový záložník a bývalý mládežnický reprezentant, který působí v klubu DAC 1904 Dunajská Streda.\n\nPochází z maďarské menšiny na Slovensku. Jeho starším bratrem je fotbalista Csaba Horváth.\n\nS fotbalem začínal v FC ŠTK 1914 Šamorín, odkud přešel do FK Inter Bratislava. V sezoně 2006/07 hostoval v celku ŠK Eldus Močenok. V únoru 2009 přešel do jiného bratislavského týmu FC Petržalka 1898, kde však působil jen do léta, poté odešel do FK AS Trenčín.\n\nV červenci 2012 přestoupil do polského klubu Termalica Bruk-Bet Nieciecza, přestup se zrealizoval za iniciativy agentury HMP-Sport Management.\n\nV létě 2014 se vrátil na Slovensko do klubu DAC 1904 Dunajská Streda.\n\nHorváth reprezentoval Slovensko v mládežnických kategoriích.\n\n"}
{"id": "1015430", "url": "https://cs.wikipedia.org/wiki?curid=1015430", "title": "Stanislav Poláček", "text": "Stanislav Poláček\n\nStanislav Poláček (* 4. září 1965) je bývalý slovenský fotbalista.\n\nV československé lize hrál za Tatran Prešov. Nastoupil v 7 ligových utkáních.\n\n"}
{"id": "1015431", "url": "https://cs.wikipedia.org/wiki?curid=1015431", "title": "Kubačka", "text": "Kubačka\n\nKubačka je jedním ze zalesněných kopců Českého středohoří. Dosahuje nadmořské výšky 524,5 metrů a nachází se západně od Prackovic nad Labem v geomorfologickém podcelku Milešovské středohoří a okrsku Kostomlatské středohoří. Na vrchol nevede žádná turisticky značená cesta, pouze podél západního úbočí prochází žlutě značená trasa z Litochovic nad Labem na hrad Střekov.\n\nNachází se pod ním ložiska čediče, který je v nedalekém lomu Dobkovičky, založeném roku 1910 a rozšířeném v roce 1970 poté, co byl kvůli mohutným sesuvům uzavřen sousední lom na Debusu, těžen pro stavební materiál. Při plánování výstavby dálnice D8 bylo zvažováno vést pod tímto vrcholem tunel. To bylo nakonec zamítnuto, což se v současné době ukazuje jako negativum (větší míra zásahu do krajiny, silné riziko sesuvů celého tělesa dálnice v plovoucích svazích hory, velká finanční zátěž pro státní rozpočet apod.) Podle oficiálních plánů má být těžba čediče ukončena k roku 2085, poté, kdy se lom kolem roku 2025 rozšíří o litochovickou část a bude mít finální délku 1600 metrů a šířku cca 400 metrů. Vrcholové partie nad 470 m n. m. budou podle plánů zachovány.\n"}
{"id": "1015433", "url": "https://cs.wikipedia.org/wiki?curid=1015433", "title": "Petr Hošek", "text": "Petr Hošek\n\nJméno a příjmení Petr Hošek má více nositelů:\n"}
{"id": "1015434", "url": "https://cs.wikipedia.org/wiki?curid=1015434", "title": "Chotiměřský potok", "text": "Chotiměřský potok\n\nChotiměřský potok se nachází v Českém středohoří jako levostranný přítok Milešovského potoka. Pramení východně od vsi Hrušovka a u Opárenského mlýna se vlévá do Milešovského potoka. Své jméno nese po obci Chotiměř, kterou na svém toku protéká.\n\nChotiměřský potok začíná v rybníce západně od vsi Hrušovka. Teče směrem jihovýchodním. Pod Hrušovkou je do něj svedena voda z pramene Hrušovka a protéká dvěma rybníky. Dále pokračuje pod železniční trať 097 do Chotiměře. Zde se do něho zleva vlévá potok pramenící východně od osady Dobkovice, který má na svém toku jeden větší rybník. \nChotiměřský potok pokračuje do požární nádrže a pod domy v Chotiměři a dále je sveden do potrubí, které vede do rybníka u sinice. Pod Chotiměří se do něj zleva vlévá Dobkovičský potok, který pramení ve dvou ramenech jihovýchodně pod Kletečnou.\n\nDále se jeho koryto zařezává do hlubokého údolí obklopeného lesy. Nedaleko dálnice D8, v místě kde stojí Opárenský mlýn se vlévá do Milešovského potoka.\n"}
{"id": "1015435", "url": "https://cs.wikipedia.org/wiki?curid=1015435", "title": "Patrick Leonard", "text": "Patrick Leonard\n\nPatrick Raymond Leonard (* 1955 Chicago, Illinois) je americký skladatel, klávesista a hudební producent francouzsko-kanadského původu. Do hudebního světa vstoupil na konci 70. let založením chicagské pomp rockové kapely Trillion, v níž také zpíval Dennis Frederiksen. \n\nZnámým se stal dlouhodobou spoluprací se zpěvačkou-skladatelkou Madonnou, když se podílel na jejích albech \"True Blue\" (1986), \"Who's That Girl\" (1987), \"Like a Prayer\" (1989), \"I'm Breathless\" (1990) a \"Ray of Light\" (1998). Složil také hudbu k Madonnině dokumentu z roku 2008 \"I Am Because We Are\" a působil v roli hudebního ředitele světových koncertních turné The Virgin Tour (1985) a Who's That Girl World Tour (1987).\n\nKooperoval na projektech řady dalších umělců a kapel, jakými byli Pink Floyd, Roger Waters, Boz Scaggs, Deborah Blando, Peter Cetera, Bryan Ferry, Michael W. Smith, Julian Lennon, Elton John, Anna Vissi, Jody Watley, Rod Stewart, Leonard Cohen, Bryan Adams, Jewel a Blue October. \n\nTvořil polovinu krátce trvající rock-popové skupiny Toy Matinee po boku Kevina Gilberta a navazujícího projektu Third Matinee s basistou Richardem Pagem. V roce 1997 vydal ve vlastním labelu Unitone new ageové album \"Rivers\". \n\nMá tři děti, dceru Jesse a syny Seana a Jordana. V letech 2002–2012 udržoval bezdětné manželství s anglicko-americkou herečkou a zpěvačkou-skladatelkou Olivií d'Abo (nar. 1969). \n\n\n"}
{"id": "1015436", "url": "https://cs.wikipedia.org/wiki?curid=1015436", "title": "Maďarský ohař", "text": "Maďarský ohař\n\nMaďarský ohař je označení pro více typů psů - pro maďarského ohaře drátosrstého a krátkosrstého. Všichni mají společný původ, i velikost a tělesná stavba je velmi podobná, ovšem, hlavním rozdílem zde je jejich srst.\n\nMaďarský ohař drátosrstý: Má sice také krátkou srst, ta je ale na dotek velmi hrubá. Je výsledkem křížení maďarského ohaře krátkosrstého a jiných plemen. Rozdíl je také v povaze; je mnohem méně temperamentní a netrpělivý než maďarský ohař krátkosrstý. Více o něm se dozvíte na maďarský ohař drátosrstý na Wikipedii.\n\nMaďarský ohař krátkosrstý: Má krátkou a na dotek jemnou srst, která nepotřebuje žádnou speciální péči. Má menší lovecké pudy, oproti maďarskému ohaři drátosrstému. Lépe také vychází se zvířaty a s dětmi. Výškově i váhově je stejný a toto plemeno je starší než maďarský ohař drátosrstý. Více o něm se dozvíte na maďarský ohař krátkosrstý na Wikipedii.\n\n"}
{"id": "1015439", "url": "https://cs.wikipedia.org/wiki?curid=1015439", "title": "Flota Świnoujście", "text": "Flota Świnoujście\n\nFlota Świnoujście [flota švino'ujšťje] (celým názvem Miejski Klub Sportowy Flota Świnoujście) je polský fotbalový klub z přímořského města Svinoústí založený 17. dubna 1957. Domácím hřištěm je stadion OSiR Wyspiarz s kapacitou 4 500 míst (3 070 na sezení). Klubové barvy jsou modrá a bílá. Od sezony 2008/09 hraje v polské druhé lize, která se jmenuje I liga.\n\nV roce 2014 se klub potýkal s finančními obtížemi.\n\nLogo ve tvaru erbu obsahuje svislé modrobílé pruhy, uprostřed je velké písmeno F. V horní části emblému je velkými písmeny nápis Świnoujście.\n\n\n\nZde je seznam českých hráčů, kteří působili v klubu Flota Świnoujście:\n\n"}
{"id": "1015441", "url": "https://cs.wikipedia.org/wiki?curid=1015441", "title": "Rio Branco (Acre)", "text": "Rio Branco (Acre)\n\nRio Branco (doslova \"bílá řeka\") je hlavní a největší město brazilského státu Acre. Je pojmenované podle stejnojmenné řeky, která se zde vlévá do řeky Acre. Město bylo založeno v roce 1882. Je nejdůležitějším výchozím bodem pro turisty, kteří Acre navštěvují. Řeka Rio Acre ho rozděluje na dvě části, první a druhý okres.\n\nV roce 2006 bylo ve městě přihlášeno 58531 automobilů, vycházely zde tři deníky.\nPodle sčítání v roce 2011 zde žilo 319 825 obyvatel, což je téměř polovina obyvatel celého státu.\n\nRio Branco bylo jedním z prvních obydlených míst na březích Rio Acre. V roce 1913 se stalo okresním městem. V roce 1920 se stalo hlavním městem oblasti Acre a v roce 1962 hlavním městem tohoto západobrazilského státu.\n\n\n"}
{"id": "1015444", "url": "https://cs.wikipedia.org/wiki?curid=1015444", "title": "Schodnice", "text": "Schodnice\n\nSchodnice je část schodiště, tvořící šikmý nosník, který podepírá schodišťové rameno nebo schodišťové stupně. \nNe všechny konstrukce schodišť používají schodnici, jako konstrukční prvek je využita u schodišť s oboustranně podporovanými stupni.\n\nSchodiště využívající schodnici (schodnicová schodiště) tvoří nejčastější typ dřevěných a kovových schodišť. Schodnice je tady nosnou částí, která přenáší zatížení do podpor. Schodnice ve schodišti může být jedna nebo víc. Podepření schodnicemi má varianty:\n\nSchodnice možno rozdělit:\n\n\n"}
{"id": "1015450", "url": "https://cs.wikipedia.org/wiki?curid=1015450", "title": "Sandecja Nowy Sącz", "text": "Sandecja Nowy Sącz\n\nSandecja Nowy Sącz (celým názvem Miejski Klub Sportowy Sandecja w Nowym Sączu) je polský fotbalový klub z města Nowy Sącz založený roku 1910. Rok založení je i v klubovém emblému. Domácím hřištěm je stadion im. Ojca Władysława Augustynka s kapacitou 5 000 míst (3 000 na sezení). Klubové barvy jsou černá a bílá. Od sezony 2009/10 hraje v polské druhé lize, která se jmenuje I liga.\n\nV klubu působilo nebo dosud působí nemálo slovenských hráčů, v červenci 2014 byl navíc hlavním trenérem jmenován Slovák Jozef Kostelník.\n\nPojmenování Sandecja Nowy Sącz pochází od latinského názvu města: Nova Civitas Sandecz.\n\n\n\n\"K srpnu 2013\"\n\nZde je seznam českých hráčů, kteří působili v klubu Sandecja Nowy Sącz:\n\n"}
{"id": "1015454", "url": "https://cs.wikipedia.org/wiki?curid=1015454", "title": "New York Film Critics Circle Award", "text": "New York Film Critics Circle Award\n\nNew York Film Critics Circle Award (zkr. NYFCC Award či NYFCCA), česky Cena Kruhu newyorských filmových kritiků, případně Cena Sdružení newyorských filmových kritiků nebo též zkráceně cena newyorských kritiků je ocenění udělované organizací filmových kritiků od jejího založení v roce 1935. Sdružení nazvané New York Film Critics Circle (zkr. NYFCC) sdružuje filmové recenzenty z denního tisku, tištěných periodik i online publikací. V prosinci každého roku vybírá k ocenění kinematografickou produkci z uplynulého roku. Cena je často chápána jako předzvěst filmových Oscarů vyhlašovaných vždy v lednu následujícího roku.\n\nCena se udílí v těchto kategoriích:\n\n"}
{"id": "1015459", "url": "https://cs.wikipedia.org/wiki?curid=1015459", "title": "Mount Wittenberg Orca", "text": "Mount Wittenberg Orca\n\nMount Wittenberg Orca je kolaborační EP americké rockové skupiny Dirty Projectors a islandské hudebnice Björk. Původně album vyšlo vlastním nákladem dne 30. června 2010 a to pouze v digitální formě (stahování z internetu). Vydělané peníze dostala instituce National Geographic Society. Dne 24. října 2011 album vyšlo na kompaktním disku a gramofonové desce prostřednictvím hudebního vydavatelství Domino Records. Hora Wittenberg, podle které toto album dostalo svůj název, se nachází v národní pobřežní oblasti Point Reyes v Kalifornii.\n\nAutorem všech skladeb je David Longstreth.\n"}
{"id": "1015462", "url": "https://cs.wikipedia.org/wiki?curid=1015462", "title": "Kaple Panny Marie Bolestné (Semechnice)", "text": "Kaple Panny Marie Bolestné (Semechnice)\n\nKaple Panny Marie Bolestné, někdy uváděná jako Kaple Nanabevzetí Panny Marie, nebo i jako Kostel Panny Marie Bolestné je římskokatolická kaple v Semechnicích. Patří do farnosti Opočno.\n\nKaple ke cti Panny Marie byla v Semechnicích postavena v roce 1892 z milodarů, které sbírkami mezi občany obce shromáždil V. Rathouský z č. p. 90. Značnou část svého jmění na postavení kaple odkázala paní Alžběta Chmelíková z Podchlumí. Kaple byla běžně opravována a udržována zpravidla obyvateli obce. Poslední generální oprava byla provedena v roce 1992. Po generální opravě, při příležitostí 100. výročí od postavení, byla kaple dne 6. září 1992 znovuvysvěcena kanovníkem Javůrkem z Farního úřadu Opočno.\n\n"}
{"id": "1015464", "url": "https://cs.wikipedia.org/wiki?curid=1015464", "title": "Yellow House (album)", "text": "Yellow House (album)\n\nYellow House je druhé studiové album americké rockové skupiny Grizzly Bear, vydané v září roku 2006 prostřednictvím hudebního vydavatelství Warp Records. Album produkoval baskytarista Chris Taylor a název alba odkazuje na dům matky Eda Drosta, ve kterém probíhalo nahrávání tohoto alba. Jde o první řadové album této skupiny, na kterém se podílela její kompletní sestava; první album \"Horn of Plenty\" vydané v roce 2004 nahrál sám Droste s několika příspěvky bubeníka Christophera Beara.\n\n\n"}
{"id": "1015465", "url": "https://cs.wikipedia.org/wiki?curid=1015465", "title": "Yellow House", "text": "Yellow House\n\nYellow House může být:\n\n"}
{"id": "1015469", "url": "https://cs.wikipedia.org/wiki?curid=1015469", "title": "Waterloo (železniční stanice)", "text": "Waterloo (železniční stanice)\n\nWaterloo je komplex ústřední železniční stanice spolu se stanicí metra v centrálním Londýně, poblíž Jižního nábřeží (South Bank) řeky Temže.\n\n"}
{"id": "1015470", "url": "https://cs.wikipedia.org/wiki?curid=1015470", "title": "Daventry United FC", "text": "Daventry United FC\n\nDaventry United FC (celým názvem: Daventry United Football Club) byl anglický fotbalový klub, který sídlil ve městě Daventry v nemetropolitním hrabství Northamptonshire. Jednalo se o tovární klub americké společnosti Ford Motor Company. Založen byl v roce 1968 pod názvem Ford Sports Daventry FC. Zanikl v roce 2012 krátce po odchodu hlavního sponzora a zakladatele klubu v jednom. Po celou dobu své existence hrával v poloprofesionální soutěži United Counties League.\n\nSvé domácí zápasy odehrával na stadionu Royal Oak Way s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015473", "url": "https://cs.wikipedia.org/wiki?curid=1015473", "title": "FC Dunărea Giurgiu", "text": "FC Dunărea Giurgiu\n\nFotbal Club Dunărea Giurgiu byl rumunský fotbalový klub sídlící ve městě Giurgiu. Byl založen v roce 1963, zanikl v roce 2012.\n\n"}
{"id": "1015477", "url": "https://cs.wikipedia.org/wiki?curid=1015477", "title": "Pavel Besta (fotbalista)", "text": "Pavel Besta (fotbalista)\n\nPavel Besta (* 2. září 1982, Ostrava) je český fotbalový záložník, momentálně hráč českého klubu SK Rakovník\n\nJe odchovancem FC Baník Ostrava, se kterým vyhrál v sezoně 2003/04 ligový titul a o rok později český fotbalový pohár. V letech 2007–2009 a 2012–2013 hrál v pražské Viktorce. V roce 2010 působil ve slovenském Ružomberoku a v letech 2010–2011 v anglickém Luton Town FC.\n\nV srpnu 2013 odešel do druholigového polského klubu Sandecja Nowy Sącz.\n\nV roce 2016 hraje v Pražském přeboru za tým Sportovní klub Třeboradice.\n\nBesta nastupoval za mládežnické výběry České republiky od kategorie do 15 let. Zúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\n"}
{"id": "1015478", "url": "https://cs.wikipedia.org/wiki?curid=1015478", "title": "Běh pro Paraple", "text": "Běh pro Paraple\n\nBěh pro Paraple je sportovní zápolení pořádané Centrem Paraple a jeho první ročník se konal v roce 2000. Závod je reakcí na výzvu Michala Horáčka, který se v roce 1999 vsadil o 100 tisíc korun, že vyhraje pětikilometrový běh. Zvítězil a získanou částku věnoval na konto centra Paraple a vyzval k následování.\n\nV běhu soupeří dvojice na trati o délce 100 nebo 800 metrů. Soupeři se před závodem dohodnou na finanční částce, kterou po závodě uhradí pomalejší a věnuje ji na Centru Paraple. Na vítěze běhu si mohou vsadit i diváci a také ti pak své výhry přenechávají Centru Paraple. Během prvního ročníku závodu v roce 2000 se takto vybralo téměř 170 tisíc korun.\n\nKlání se účastní také veřejně známé osobnosti. V roce 2000 to například byli Petr Novotný, Jan Vančura, Jan Kašpar, Jan Ruml nebo Zdeněk Svěrák, jenž je současně spolupořadatelem závodů. V dalších letech pak také Jan Tříska (2002), Martin Doktor (2004), Zora Jandová (2004), Jiří Menzel (2004), Karel Schwarzenberg (2010) či Jiřina Bohdalová (2010).\n\n"}
{"id": "1015479", "url": "https://cs.wikipedia.org/wiki?curid=1015479", "title": "FK Dorostol 2003 Silistra", "text": "FK Dorostol 2003 Silistra\n\nFC Dorostol 2003 Silistra (bulharsky: Футболен клуб Доростол 2003) byl bulharský fotbalový klub sídlící ve městě Silistra. Klub byl založen v roce 1945, zanikl v roce 2012.\n\n"}
{"id": "1015481", "url": "https://cs.wikipedia.org/wiki?curid=1015481", "title": "Rostislav Kiša", "text": "Rostislav Kiša\n\nRostislav Kiša (* 24. prosince 1978) je český fotbalový záložník, vítěz 1. české ligy ze sezony 2003/04 (v dresu FC Baník Ostrava).\n\nJe odchovancem FC Baník Ostrava, se kterým vyhrál v sezoně 2003/04 ligový titul. V sezoně 2004/05 hostoval v Opavě. V létě 2005 přestoupil do Jablonce, ale za rok už byl zpátky v Opavě. V roce 2011 odešel do Německa, kde působil v nižších soutěžích v klubu SV Blau Weiss 90 Neustadt/Orla.\n\nPoté hrál za Nový Jičín a v září 2013 přešel do krajského přeboru do klubu Pustá Polom.\n\n"}
{"id": "1015484", "url": "https://cs.wikipedia.org/wiki?curid=1015484", "title": "Na dosah", "text": "Na dosah\n\nSpojení slov na dosah má více encyklopedických významů:\n\n"}
{"id": "1015485", "url": "https://cs.wikipedia.org/wiki?curid=1015485", "title": "Na dosah (film)", "text": "Na dosah (film)\n\nNa dosah ( , v češtině také \"Tváří v tvář smrti\") je americké kriminální drama, natočené roku 1986 režisérem Jamesem Foleym. Scénář na motivy skutečné události napsal Nicholas Kazan a hudbu zkomponoval Patrick Leonard, včetně titulní skladby „Live to Tell“ nazpívané Madonnou.\n\nPříběh zachycuje osudy členů zločinecké rodiny, žijících na pensylvánském venkově. Předlohou hlavní postavy se stal vrah a zloděj Bruce Johnston starší, který se svým gangem páchal trestnou činnost v průběhu šedesátých a sedmdesátých let 20. století. Na plátně jej ztvárnil Christopher Walken. Ústředním motivem děje se stal jeho vztah k synovi Bruceovi mladšímu, v podání Seana Penna. V dalších rolích se představili Mary Stuart Mastersonová a Crispin Glover.\n\nBrad Whitewood starší (Christopher Walken) je hlavou organizovaného rodinného klanu. Po noční rozepři s otčímem se jej rozhodne vyhledat starší syn na prahu dospělosti Brad mladší (Sean Penn). Přesidluje tak do jeho domu v pensylvánské osadě Hulmeville. Bez práce a perspektivy, s novou 16letou láskou Terry (Mary Stuart Mastersonová), se stává členem gangu, který krade traktory a zaměřuje se na loupeže. Poté, co je přítomen chladnokrevné vraždě místního donašeče a bývalého člena skupiny, rozhoduje se dále nepokračovat a opouští ji.\n\nAby získal finanční prostředky, naplánuje s polovičním bratrem Tommym (Chris Penn) a kamarády krádež zemědělských strojů. Při odjezdu jsou však zatčeni a uvězněni. Členové party se vyjma Brada dostávají na svobodu díky kauci. Kriminalisté očekávají, že by mohla cela mladíka přimět svědčit proti otci, což odmítá. Brad starší si ovšem není spolehlivostí syna jistý a jako varování znásilňuje mladou Terry. Rozhoduje se také umlčet Bradovi souputníky, kteří by mohli začít povídat a spojit letitý gang s trestnou činností. Neváhá proto zastřelit mladšího syna Tommyho a odklizeni jsou i další mladíci. Když se uvězněný Brad dovídá o znásilnění, rozhoduje se svědčit proti otci. Výměnou za to je propuštěn.\n\nSpolečně s Terry mají v plánu natrvalo přesídlit k jejím příbuzným a začít nový život. Při odjezdu se však ocitají pod palbou. Mladá dívka umírá a postřelený Brad míří do otcova domu. Nejdříve rozhodnut vraha zastřelit změní názor a po hádce jej na kraji zhroucení předává policii. Uvědomuje si, že je jiný než on a touží, aby otec za vězeňskou branou umíral každý den zbytku svého života.\n\nV soudní síni usedá mladý Brad před porotu a začíná svědčit…\n\nFilm zachycuje události, které se odehrály v pensylvánských okresech Chester County a Lancaster County. Natáčení však probíhalo na lokacích okresů Franklin County and Spring Hill v Tennessee.\n\nNámětem se stala trestná činnost pensylvánského gangu vedeného Brucem Alfredem Johnstonem (1939–2002), která započala v šedesátých letech a skončila uvězněním jeho členů v roce 1978 poté, co podal svědectví Bruce Johnston mladší. Skupina vyjma Pensylvánie působila také v unijních státech Maryland a Delaware. Zaměřovala se na širokou škálu loupeží, včetně starožitností a léků.\n\nSoučástí gangu byla také skupina mladistvých (Kiddie Gang), která se zaměřovala především na krádeže zemědělské techniky. Její tři členové Jimmy Johnston, Dwayne Lincoln a Wayne Sampson byli 16. srpna 1978 zastřeleni staršími členy na poli v Chester County a uloženi do společného hrobu, a to z obavy před jejich svědectvími. Dne 21. srpna 1978 byl zavražděn i mladík Wayne Sampson pohřešující svého bratra. Čtyři dny poté došlo k propuštění syna šéfa gangu Bruce Johnstona mladšího. Dne 30. srpna byl spolu s přítelkyní Robin Millerovou napaden u auta jejího domova, když se chystali odjet. Patnáctiletá Millerová, s níž udržoval vztah od jara 1978, zemřela okamžitě na střelné zranění krku. Mladík přežil s devíti střelnými zraněními a v kritickém stavu byl transportován. Následně svědčil proti gangu. Dostal se do programu na ochranu svědků, jenž opustil a dále používal původní jméno.\n\nV roce 1981 byl Bruce Johnston starší odsouzen za šest vražd a jeden pokus o vraždu k šesti doživotním trestům. Další rodinní členové, David Johnston a Norman Johnston, pak za čtyři vraždy obdrželi čtyři rozsudky trestu na doživotí.\n\n"}
{"id": "1015488", "url": "https://cs.wikipedia.org/wiki?curid=1015488", "title": "Nat Baldwin", "text": "Nat Baldwin\n\nNat Baldwin (* 1980, Portsmouth) je americký kontrabasista, baskytarista a zpěvák. Své první album nazvané \"Solo Contrabass\" vydal v roce 2003; jde o experimentální album, na kterém hrál pouze na kontrabas. V následujících letech vydal ještě několik experimentálních a později také rockových alb. Vedle své sólové kariéry byl také členem skupiny Dirty Projectors a spolupracoval s mnoha dalšími skupinami, mezi které patří například Vampire Weekend, Department of Eagles, Tiger Saw a Grizzly Bear.\n\n\n"}
{"id": "1015489", "url": "https://cs.wikipedia.org/wiki?curid=1015489", "title": "Přemysl Krpec", "text": "Přemysl Krpec\n\nPřemysl Krpec (* 2. června 1981 Kozlovice - 15. listopadu 2018) byl český fotbalový útočník, vítěz 1. české ligy ze sezony 2003/04 (v dresu FC Baník Ostrava).\n\nDo Baníku a profesionálnější sféry fotbalu se dostal až v dorosteneckém věku. I přes tento pozdější start se dokázal probojovat až do A-týmu FC Baník Ostrava.\n\nJe odchovancem FC Baník Ostrava, se kterým vyhrál v sezoně 2003/04 ligový titul. V této sezóně odehrál s mistrovským Baníkem 10 minut v celkem třech zápasech. \n\nV sezoně 2004/05 hostoval ve Vítkovicích. poté působil v MFK Frýdek-Místek a rakouském Wieselburgu.\n\nV listopadu roku 2018 spáchal z blíže nespecifikovaných důvodů sebevraždu.\n\n"}
{"id": "1015490", "url": "https://cs.wikipedia.org/wiki?curid=1015490", "title": "Chhang Dawa Šerpa", "text": "Chhang Dawa Šerpa\n\nChang Dawa Šerpa (* 30. července 1982) je nepálský horolezec. V roce 2013 se stal 30. horolezcem, kterému se podařilo dosáhnout vrcholů všech 14 osmitisícovek. První úspěšný výstup uskutečnil v roce 2000 na Čo Oju,poslední o 13 let později na Šiša Pangmu. Jeho starším bratrem je Mingma Šerpa, který výstupy na 14 hor vyšších než 8000 metrů dokončil v roce 2011. Vzhledem k tomu, že Felix Iñurrategi, bratr Alberta Iñurrategiho, zahynul při sestupu z Gašerbrumu II, stali se tak Migma a Chang Dawa první bratrskou dvojicí, která vystoupila na všech 14 osmitisícovek. \n\n"}
{"id": "1015498", "url": "https://cs.wikipedia.org/wiki?curid=1015498", "title": "Kim Čchang-ho", "text": "Kim Čchang-ho\n\nKim Čchang-ho (, anglický přepis: \"Kim Chang-ho\"; 15. září 1970 Severní Kjongsang – 13. října 2018 Himálaj, Nepál) byl jihokorejský horolezec.\n\nV roce 2013 se stal 14. horolezcem, který dosáhl vrcholů všech osmitisícovek bez použití kyslíkových přístrojů a 31. horolezcem celkově. Přestože před ním již 4 jihokorejští horolezci vylezli na vrcholy všech osmitisícovek, Kim Čchang-ho je prvním horolezcem své země, jemuž se to povedlo bez umělého kyslíku. Současně vylezl na všech 14 osmitisícových vrcholů za 7 let, 11 měsíců a 6 dnů, čímž o 8 dní překonal rekord v rychlosti vylezení všech osmitisícovek, který dlouhých 26 let držel polský horolezec Jerzy Kukuczka.\n\nPo sněhové bouři byl 13. října 2018 nalezen mrtev v základním táboře ve výši 3 500 m v masívu Dhaulágirí. Spolu s ním zahynuli čtyři jihokorejští horolezci a čtyři nepálští průvodci.\n"}
{"id": "1015517", "url": "https://cs.wikipedia.org/wiki?curid=1015517", "title": "Josef Hoffmann (fotbalista)", "text": "Josef Hoffmann (fotbalista)\n\nJosef Hoffmann (* 19. listopadu 1978) je český fotbalový obránce, vítěz 1. české ligy ze sezony 2003/04 (v dresu FC Baník Ostrava).\n\nS fotbalem začínal v SK Hranice, poté hrál za Sigmu Olomouc, Duklu Hranice, FC Baník Ostrava, se kterým vyhrál v sezoně 2003/04 ligový titul. Z Ostravy hostoval postupně v Mladé Boleslavi, ve Viktorii Žižkov a v Kladně. V létě 2007 přestoupil do Kladna, po půl roce byl přeřazen do rezervy. V červenci 2008 odešel do Karviné.\n"}
{"id": "1015518", "url": "https://cs.wikipedia.org/wiki?curid=1015518", "title": "FK Balkan Skopje", "text": "FK Balkan Skopje\n\nFudbalski klub Balkan Skopje (makedonsky: ФК Балкан Скопје) byl severomakedonský fotbalový klub sídlící v hlavním městě Skopje. Klub byl založen v roce 1921. V roce 1990 klub vyhrál předposlední makedonské mistrovství. Klub zanikl v roce 2012.\n\n\n"}
{"id": "1015520", "url": "https://cs.wikipedia.org/wiki?curid=1015520", "title": "Gap Hautes-Alpes FC", "text": "Gap Hautes-Alpes FC\n\nGap Hautes-Alpes Football Club byl francouzský fotbalový klub sídlící ve městě Gap. Klub byl založen v roce 1970, zanikl v roce 2012 díky dluhům ve výši 700 000 €.\n\n"}
{"id": "1015525", "url": "https://cs.wikipedia.org/wiki?curid=1015525", "title": "Oscar Cadiach", "text": "Oscar Cadiach\n\nOscar Cadiach (* 1952) je španělský horolezec, který má vylezeno 13 ze 14 osmitisícovek. V červnu roku 2016 mu tak chybí pouze Broad Peak k tomu, aby se stal dalším horolezcem, ze Španělska již čtvrtým, který má vylezeno všech 14 vrcholů vyšších než 8000 metrů. \n\nCadiach se narodil v Barceloně, už od 14 let se věnuje horolezectví. Ve 22 letech se stal lezeckým instruktorem. Později začal jezdit do Himálaje, první úspěšný výstup nad 8000 metrů si připsal v roce 1984, když vystoupil na Nanga Parbat. Hned o rok později vystoupil i na nejvyšší horu světa Mount Everest, na který vystoupil ještě jednou v roce 1993. Dvakrát vystoupil rovněž na Čo Oju. Roku 2013 zdolal svůj 13. vrchol Gašerbrum I. \n\n\n"}
{"id": "1015526", "url": "https://cs.wikipedia.org/wiki?curid=1015526", "title": "Jihlavan", "text": "Jihlavan\n\nJihlavan je akciová společnost, která působí ve strojírenství. Vyrábí leteckou hydrauliku. Dodává hydraulické přístroje, komponenty a systémy pro letectví či náhradní díly pro letadla. Doplňkově firma vyrábí hydrauliku pro traktory a díly do zdravotnictví. Sídlí v Jihlavě.\n\nPodnik vznikl jako Jihlavan, n. p. roku 1952 vyčleněním z Motorpalu a vyráběl hydraulická zařízení do letadel. Zpočátku sídlil pod znojemským mostem. Od roku 1964 sídlí v novém areálu na Znojemské ulici. V roce 1989 zaměstnával 1572 pracovníků, po roce 1989 došlo k transformaci na akciovou společnost a k výraznému propadu výroby, roku 2004 pro ni pracovalo 250 zaměstnanců a 180 pracovníků v roce 2013 . V roce 2013 společnost uzavřela smlouvu se španělskou firmou CESA (Compaňía Espaňola de Sistemas Aeronáuticos) na dodávku hydraulických systémů do dopravních letadel Airbus A350 XWB, transportních speciálů CASA C-295 či stíhacích letounů Eurofighter 2000 Typhoon.\n\nV areálu na Znojemské ulici sídlí i společnost Jihlavan airplanes, již vlastní akciová společnost Skyleader. Firma se zabývá vývojem sportovních ultralightů s označením Skyleader.\n\n"}
{"id": "1015527", "url": "https://cs.wikipedia.org/wiki?curid=1015527", "title": "Příští správná věc", "text": "Příští správná věc\n\nPříští správná věc (v anglickém originále \"The Next Best Thing\") je americký film britského režiséra Johna Schlesingera z roku 2000, jeho poslední dílo. Ústřední dvojici představují učitelka jógy Abbie Reynoldsová (Madonna) a její gay kamarád, zahradník Robert Whittaker (Rupert Everett). Film byl uveden do amerických kin 3. března 2000\n\nFilm byl v ČR uveden distribuční společností Intersonic asi čtvrt roku po americké premiéře, 1. června 2000. České znění připravilo studio AW Praha s překladem Milady Martínkové a v režii Soni Bubníkové. Madonnu v roli Abbie namluvila Ilona Svobodová a Ruperta Everetta v roli Roberta Jan Šťastný.\n\nMadonna si vysloužila Zlatou malinu za rok 2000 za nejhorší herečku v hlavní roli a film byl na tuto anticenu nominován i v několika dalších kategoriích. Byl však také nominován na Mediální cenu GLAAD jako mimořádný film v široké distribuci (cenu nakonec získal \"Billy Elliot\").\n"}
{"id": "1015528", "url": "https://cs.wikipedia.org/wiki?curid=1015528", "title": "Grand-Lancy FC", "text": "Grand-Lancy FC\n\nGrand-Lancy Football Club byl švýcarský fotbalový klub sídlící ve městě Lancy. Klub byl založen v roce 1943, zanikl v roce 2012 po vyhlášení bankrotu.\n\n"}
{"id": "1015531", "url": "https://cs.wikipedia.org/wiki?curid=1015531", "title": "Viktor Grošelj", "text": "Viktor Grošelj\n\nViktor Grošelj (* 3. června 1952, Lublaň) je slovinský horolezec. Grošelj má na svém kontě 10 ze 14 vrcholů nad 8000 metrů a stal se prvním slovincem, který vylezl na nejvyšší vrcholy všech kontinentů.\n\nGrošelj se narodil v roce 1952 v hlavním městě Slovinska Ljublani. Horolezectví se věnuje od svých 15 let, v 18 ztratil v Alpách bratra. Roku 1975 vystoupil úspěšně na svou první osmitisícovku Makalu, kde vytvořil s dalšími členy Jugoslávské expedice obtížnou trasu v jižní stěně. Mezi lety 1984 a 1993 vystoupil na 9 osmitisícových vrcholů. Čo Oju zdolal Grošelj dvakrát, stal se prvním Slovincem na osmi osmitisícovkách, včetně K2. Při výstupech na Makalu, Mount Everest a Kančendžengu použil umělý kyslík. Kromě horolezectví se věnuje i psaní knih, vzdělávání nebo přednášení. Působil i jako horský vůdce a člen sdružení za ochranu horské přírody.\n\n\n"}
{"id": "1015533", "url": "https://cs.wikipedia.org/wiki?curid=1015533", "title": "Bazilika Seslání Ducha svatého", "text": "Bazilika Seslání Ducha svatého\n\nBazilika Seslání Ducha svatého (starší název Chrám svatého Ducha) je řeckokatolický chrám při klášteře redemptoristů v Michalovcích na Slovensku. Má hodnost baziliky minor.\n\nChrám byl postaven v neobyzantském slohu v letech 1934-1935. Po dokončení ho 29. září 1935 posvětil mukačevský biskup Alexander Stojka spolu s vladykou Nikolajem Čarneckým, CSsR (1884-1959) z Kovelu. Architektonický návrh interiéru pochází od Volodymyra Sičynského. Ikony pro chrám vytvořil Josef Bokšay.\n\nV letech 1950-1990, během pronásledování řeckokatolické církve, chrám získala do užívání pravoslavná církev. Stal se katedrálou nově vytvořené michalovské pravoslavné eparchie. Po roce 1990 byl vrácen zpět řeckokatolíkům.\n\nV chrámu se nacházejí pozůstatky blahoslaveného Metoděje Dominika Trčky. Hlavní poutě se zde konají na svátek sestoupení Ducha svatého a 25. srpna, na svátek redemptoristy mučedníka Metoděje D. Trčky.\n\nNa začátku března 2012 bylo oznámeno, že chrámu bude udělen titul bazilika minor. Veřejné prohlášení baziliky se uskutečnilo 27. května 2012.\n\nChrám není farním chrámem, protože ve městě je i farní chrám Chrám Narození Přesvaté Bohorodičky.\n"}
{"id": "1015535", "url": "https://cs.wikipedia.org/wiki?curid=1015535", "title": "Karel Maxmilián Kinský", "text": "Karel Maxmilián Kinský\n\nKarel Maxmilián Filip Ivan XII. kníže Kinský ze Vchynic a Tetova (* 10. ledna 1967 Buenos Aires) je členem rodu Kinských.\n\nPracoval tři roky ve finančním sektoru v Praze a v současné době žije s rodinou v Londýně.\n\nDne 29. dubna 2000 se oženil v Buenos Aires s Marií de las Dolores Beccar Varela (* 8. 6. 1971 Buenos Aires). Spolu mají tři syny:\n\n"}
{"id": "1015536", "url": "https://cs.wikipedia.org/wiki?curid=1015536", "title": "Motorpal", "text": "Motorpal\n\nMotorpal je akciová společnost se sídlem v Jihlavě. Vyrábí vstřikovací zařízení.\n\nV září 1946 byl v Jihlavě zřízen pobočný závod národního podniku PAL České Budějovice. Vyráběla se zde vstřikovací zařízení pro motory. Sídlila ve Starých Horách v budovách továrny, kde se během druhé světové války vyráběly letecké motory BMW. Jihlavská pobočka se roku 1949 osamostatnila a od 1. ledna 1950 změnila název na MOTORPAL JIHLAVA, národní podnik. Do roku 1989 to byla největší jihlavská firma, která zaměstnávala 2676 pracovníků.\n\nBěhem kupónové privatizace ji získala investiční společnost Rex Invest Davida Tumpacha. V roce 2007 zde pracovalo 1850 lidí. Přes 80 % produkce jde na export. Kromě jihlavské továrny na ulici Humpolecká má ještě další tři závody – Batelov (300 zaměstnanců), Jemnice (400 zaměstnanců) a Velké Meziříčí, kde výroba probíhá v pronajatých prostorech a tryskový sortiment zde vyrábí 80 pracovníků.\n\nKrajský soud v Brně dne 9. února 2016 rozhodl o úpadku firmy Motorpal, která na sebe sama podala insolvenční návrh kvůli dluhům přes 800 milionů korun. Soud nepřijal reorganizační plán, který firma připravila a o způsobu řešení úpadku má rozhodne během 3 měsíců.\n\nÚstavní soud dne 14. dubna 2016 rozhodl ve prospěch firmy Motorpal, jejíž úpadek v lednu vyhlásil brněnský krajský soud. Tím, že nepovolil navrhovanou reorganizaci podniku, šel nejen proti názoru většiny věřitelů výrobce dílů pro automobilky, kteří s ní souhlasí, ale také proti zákonu. Poté měla firma Motorpal naději, že soud reorganizaci schválí. V roce 2016 získal společnost Motorpal nový vlastník, stala se jím společnost Moto Capital Grzegorze Hóty, ta pomohla vyrovnat provozní finance Motorpalu. V roce 2017, kdy společnost byla zakoupena novým vlastníkem, začala práce na vývoji vstřikovacích zařízení do nových motorů automobilky Tatra. Nové stroje, které jsou pro tento vývoj a výrobu potřebné budou společnost stát celkem 160 milionů korun, od roku 2018 tak bude společnost schopna vyrábět až 2 miliony vstřikovacích jednotek za rok, tj. se jedná o navýšení výrobní kapacity o třicet procent.\n\nMotorpal roku 2018 uzavřel smlouvu se společností Ashok Leyland, kdy tak výrobní závod v Jihlavě bude dodávat v průběhu následujících let vstřikovací zařízení pro indické vozy. Společnost musí rozšířit výrobu a přijmout nové pracovníky.\n\n"}
{"id": "1015537", "url": "https://cs.wikipedia.org/wiki?curid=1015537", "title": "Zsolt Erőss", "text": "Zsolt Erőss\n\nZsolt Erőss (* 7. března 1968 – 21. května 2013) byl maďarský horolezec. Erőss měl vylezeno 10 ze 14 osmitisícových vrcholů, byl tak nejúspěšnějším maďarským vysokohorským lezcem. Stal se rovněž prvním maďarským horolezcem, který úspěšně vystoupil na Mount Everest. Zahynul při sestupu ze své desáté vylezené osmitisícovky Kančendžengy. \n\nErőss se narodil ve městě Miercurea Ciuc v Rumunsku. S horolezectvím začal v roce 1981, ve věku 13 let. Od roku 1988 žil v Maďarsku a o čtyři roky později získal i maďarské občanství. V roce 1990 začal jezdit do vysokých hor a roku 1999 vystoupil na Nanga Parbat, svou první osmitíscovku. O tři roky později vystoupil jako první maďarský horolezec na nejvyšší horu světa Mount Everest. Za tento výstup získal Maďarský záslužný kříž. V roce 2003 se neúspěšně pokoušel o novou cestu na Gašerbrumu I, kde se vrátil jen asi 70 metrů pod vrcholem a za dva roky následoval také neúspěšný pokus na K2. Roku 2010 se v Tatrách dostal pod lavinu. Přežil, ale přišel o nohu. Přesto dál lezl s protézou, neúspěšně se pokoušel o osmitisícovky Čo Oju a Annapurnu a další dvě, Lhoce a Kančendžengu, s ní dokonce zdolal. Při sestupu z Kančendžengy ovšem Erőss i jeho spolulezec Peter Kiss zahynuli. \n\n\n"}
{"id": "1015538", "url": "https://cs.wikipedia.org/wiki?curid=1015538", "title": "Maďarský ohař drátosrstý", "text": "Maďarský ohař drátosrstý\n\nMaďarský ohař drátosrstý (maďarsky: Drotzörü Magyar Vizsla, anglicky: Wirehaired Vizsla) je všestranně využitelný lovecký pes s hrubou srstí, kterou se liší od svého příbuzného – maďarského ohaře krátkosrstého, který je jeho přímým předkem.\n\nMaďarský ohař drátosrstý je úzce spjat s maďarským ohařem krátkosrstým – z něj se totiž vyšlechtil, a to právě v Maďarsku. Mezi jeho další předky patří i německý drátosrstý ohař. Byl vyšlechtěn ve třicátých letech 20. století. Přesné zápisy o chovu a šlechtění nejsou, včetně autora. Patří mezi maďarská národní plemena a je méně oblíbený než maďarský ohař krátkosrstý. Vzhledově je velmi podobný maďarskému krátkosrstému ohaři, ale je mírnější, přátelštější a lovecké pudy jsou silnější.\n\nV současné době se maďarští ohaři obou typů vyskytují v České republice zcela běžné. Stejně oblíbená jsou tato plemena i ve zbytku Evropy.\nJe střední velikosti, robustnější stavby těla (oproti maďarskému ohaři krátkosrstému). Jemné konstrukce. Srst je hrubá, tvrdá a krátká s hustou podsadou odpuzující vodu. Hlava je přiměřeně široká, z profilu je vidět, že je i mírně klenutá. Uši přiléhají k lícím a jsou trojúhelníkovitého tvaru, středně dlouhé. Krk je dlouhý, dobře osvalený a rovný. Trup kompaktní. Ocas se většinou nekupíruje, je tedy dlouhý, ale původně z pracovních důvodů krácen na čtvrtinu délky. Nohy jsou dlouhé a dobře osvalené, připravené na dlouhé běhy. Tlapky kulaté.\n\nVýška v kohoutku je v rozmezí od 58 do 64 cm u psa a 54 až 60 cm u feny. Váha okolo 25 kg.\n\nOddaný, bystrý a lehce cvičitelný pes – takto by se plemeno maďarský ohař drátosrstý dalo v jedné větě popsat. Krom toho je to ale velmi dobrý hlídač se silným hlasem a beze sklonu k agresivitě. Děti mu nevadí, ale s ostatními zvířaty moc nevychází. Je to dobrý hlídač ale i myslivecký pes. Své rodinně je naprosto oddán a je popisován jako neúplatný. Rodinu dokáže i velmi dobře bránit a špatně přilne k jiné. U většiny jedinců se objevuje závislost na svém páníčkovi. Při samotě trpí, ale nedává to najevo a je schopný se přizpůsobit tomu, že musíte chodit do práce. I pro začínajícího psovoda, který mu ale musí dopřát dostatek volného pohybu.\n\nSrst nevyžaduje žádnou zvláštní péči a navíc se na ní nedrží špína. Časté mytí šamponem se ale nedoporučuje, protože by pak mohla přijít o svoji přirozenou mastnotu a to by způsobilo problémy s kůží. Není to pes, kterému by stačila jedna krátká procházka denně – potřebuje hodně volného pohybu a hodně aktivit, ať už v podobě procházek nebo běhání u kola. Nejlépe mu bude u domu se zahradou a s trvalým pobytem venku. Do uší není potřeba příliš zasahovat, ale pokud zde vyroste hustá srst, je nutné ji vytrhávat. Drápky občas zastřihnout.\n\n"}
{"id": "1015539", "url": "https://cs.wikipedia.org/wiki?curid=1015539", "title": "Seznam dílů seriálu Angel", "text": "Seznam dílů seriálu Angel\n\nSeznam dílů seriálu \"Angel\" uvádí přehled všech 110 dílů amerického televizního seriálu \"Angel\", který byl poprvé vysílán v letech 1999–2004. Pořad se dočkal pěti řad, které měly premiéru na stanici The WB. Série 1–3 byly vydány na VHS v letech 2000–2002, k vydání všech řad na DVD došlo poprvé postupně mezi lety 2001 a 2005. V Česku byl celý seriál premiérově vysílán na stanici Prima Cool v roce 2009.\n\n<onlyinclude></onlyinclude>\n\n"}
{"id": "1015542", "url": "https://cs.wikipedia.org/wiki?curid=1015542", "title": "Martin Leština", "text": "Martin Leština\n\nMartin Leština (* 25. dubna 1981) je český fotbalový obránce a bývalý mládežnický reprezentant. Velkou část kariéry strávil v klubu SK Dynamo České Budějovice.\n\nJe odchovancem Dynama Č. Budějovice, kde byl v lednu 2000 zařazen do A-týmu. Na podzim 2006 hostoval v Příbrami.\n\nLeština nastupoval za mládežnické výběry České republiky od kategorie do 15 let. Zúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\n"}
{"id": "1015544", "url": "https://cs.wikipedia.org/wiki?curid=1015544", "title": "Tunç Fındık", "text": "Tunç Fındık\n\nTunç Fındık (* 1972) je turecký horolezec. S počtem 11 úspěšných výstupů na osmitisícovky je nejúspěšnějším tureckým vysokohorským lezcem. K dosažení Koruny Himálaje mu chybí už jen Annapurna, Gašerbrum I a Nanga Parbat. Findik má titul z Ankarské univerzity v oboru Anglický jazyk a literatura, kromě horolezectví se živí i jako horský vůdce.\n\n"}
{"id": "1015550", "url": "https://cs.wikipedia.org/wiki?curid=1015550", "title": "Jaroslav Šedivec", "text": "Jaroslav Šedivec\n\nJaroslav Šedivec (* 16. února 1981, Plzeň, Československo) je český fotbalový záložník a bývalý mládežnický reprezentant, který momentálně působí v italském klubu Maccarese Calcio. Hraje na postu ofensivního záložníka či útočníka. V roce 2002 odešel z FC Viktoria Plzeň do Itálie, kde prošel řadou klubů.\n\nFotbalista z Plzně hrál od jedenácti let za místní Viktorii, v A-mužstvu působil v letech 1999–2002. V červenci 2002 odešel do Itálie, kde hrál za Catanii, Perugii, FC Crotone, Triestinu, Mantova FC, Salernitanu, FeralpiSalò, A.C. Bastia 1924, Maccarese Calcio.\n\nŠedivec působil v mládežnických reprezentačních výběrech České republiky od kategorie do 15 let. \nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\nV roce 2003 nastoupil k jednomu utkání za českou reprezentaci do 21 let, šlo o přátelské střetnutí s Francií (prohra 0:1). \n\n"}
{"id": "1015551", "url": "https://cs.wikipedia.org/wiki?curid=1015551", "title": "Azim Geychisah", "text": "Azim Geychisah\n\nAzim Geychisah (* 1981) je íránský horolezec. Narodil se ve městě Tabríz, je absolventem střední školy v oblasti strojírenství, v současné době studuje tělesnou výchovu na univerzitě v Tabrízu. Je členem íránské horolezecké reprezentace. První úspěšný výstup na osmitisícovku zaznamenal v roce 2003, když vystoupil na Gašerbrum I, roku 2010 se stal prvním Íráncem, který vystoupil na vrchol Dhaulágirí. V roce 2014 úspěšně vystoupil na Šiša Pangmu, svou 13. osmitisícovku. Je tak nejúspěšnějším íránským vysokohorským lezcem a k dosažení Koruny Himálaje mu chybí už jen 4. nejvyšší hora světa Lhoce. \n\n\n"}
{"id": "1015554", "url": "https://cs.wikipedia.org/wiki?curid=1015554", "title": "Jan Hofmann", "text": "Jan Hofmann\n\nJan Hofmann je jméno více známých osob:\n\n\n"}
{"id": "1015561", "url": "https://cs.wikipedia.org/wiki?curid=1015561", "title": "Hatfield Main FC", "text": "Hatfield Main FC\n\nHatfield Main FC (celým názvem: Hatfield Main Football Club) byl anglický fotbalový klub, který sídlil ve městě Hatfield v metropolitním hrabství South Yorkshire. Založen byl v roce 1936, zanikl v roce 2012.\n\nSvé domácí zápasy odehrával na stadionu Welfare Ground.\n\nZdroj: \n\n\n\nZdroj: \n\n\n\nZdroj: \n\n"}
{"id": "1015562", "url": "https://cs.wikipedia.org/wiki?curid=1015562", "title": "Anton Heinrich Springer", "text": "Anton Heinrich Springer\n\nAnton Heinrich Springer (13. července 1825, Praha − 31. května 1891, Lipsko) byl německý historik umění a publicista činný v Praze, Tübingenu, Bonnu, Štrasburku a Lipsku.\n\nSpringer absolvoval gymnasium na Strahově, kde byl jeho učitelem A. V. Svoboda, žák B. Bolzana a J. Dobrovského. Vystudoval filosofii na Karlově Univerzitě (F. Exner, A. Smetana) a na Universitě v Tübingenu. Po získání doktorátu se jako vědec věnoval historii umění. Pro jeho další směřování bylo významné setkání s okruhem pražských hegeliánů a zejména kontakty a přátelství s profesorem Augustinem Smetanou. Kromě toho měl řadu osobních svazků s českým prostředím - byl vychovatelem Jana a Jaroslava Čermákových a oženil se s dcerou Adolfa Pinkase Isabelou. Její bratr, malíř Soběslav Pinkas, portrétoval Springera kolem roku 1858.\n\nPodnikl řadu studijních cest do Mnichova, Drážďan a Berlína, několik měsíců pobýval v Itálii. \nNa základě dříve publikovaných článků dostal nabídku přednášet na pražské Akademii v letech 1846-47 kurs o umění Orientu. Poté na Univerzitě v Tübingenu napsal další doktorskou disertaci o Hegelově filosofii dějin a zapojil se zde do revolučního dění roku 1848. \n\nNa pražské Univerzitě od roku 1848 přednášel nejnovější obecné dějiny, ale neuspěl zde s žádostí o docenturu. Od roku 1849 proto postupně pobýval v Anglii, Francii a Holandsku a roku 1852 se usadil v Bonnu. Roku 1872 mu byla nabídnuta profesura ve Štrasburku a následujícího roku se definitivně přestěhoval do Lipska, kde působil jako profesor středověkého a moderního umění na nově založené katedře dějin umění až do své smrti.\n\nJako publicista byl Springer zastáncem myšlenky federace států pod vládou Rakouského císařství a prosazoval vedoucí roli Pruska v Německu. Během Krymské války podporoval emancipaci malých jihoevropských států podléhajících Turecku.\n\nSpringer měl významnou roli při ustavení historie umění jako vědecké disciplíny. Odmítal literárně-romantické a subjektivní pojetí dějin umění svých současníků Hermanna Grimma a Hermanna Knackfuße i interpretaci dějin umění v díle Jacoba Burckhardta. \n\nSpringer postavil na nové základy výklad středověkého uměleckého zobrazování. Jako první vystoupil s názorem, že umění klasického starověku (helénské období) nepřestalo mít vliv na raný a vrcholný středověk a tvořilo podstatnou část okruhu představ, v jejichž rámci pracoval středověký umělec a mezi oběma etapami existuje kontinuita.\n\n\nČlánek byl sestaven z překladů anglické a německé Wikipedie za použití zdrojů uvedených v odkazech.\n\n"}
{"id": "1015564", "url": "https://cs.wikipedia.org/wiki?curid=1015564", "title": "USD Irsinese Calcio Matera", "text": "USD Irsinese Calcio Matera\n\nUnione Sportiva Dilettantistica Irsinese Calcio Matera byl italský fotbalový klub sídlící ve městě Irsina. Klub byl založen v roce 2009 jako \"Fortis Murgia Irsina\". V létě 2011 byl do klubu sloučen klub \"Real Irsina\". Klub zanikl v roce 2012 po prodeji sportovní licence klubu ASD Matera Calcio.\n\n"}
{"id": "1015566", "url": "https://cs.wikipedia.org/wiki?curid=1015566", "title": "Olimpia Grudziądz", "text": "Olimpia Grudziądz\n\nGKS Olimpia Grudziądz [olimpija gruďžjondz] (celým názvem Grudziądzki Klub Sportowy Olimpia Grudziądz) je polský fotbalový klub z města Grudziądz založený 30. června 1923. Domácím hřištěm je Stadion Miejski w Grudziądzu im. Bronisława Malinowskiego s kapacitou 5 250 míst. Klubové barvy jsou zelená a bílá.\n\nOd sezony 2011/12 hraje v polské druhé lize, která se jmenuje I liga.\n\nLogo ve tvaru erbu obsahuje svislé bílozelené pruhy. V horní části emblému je velkými zlatými písmeny nápis GKS „Olimpia“ Grudziądz.\n\n\n\n\"K 10. 8. 2013\"\n\n"}
{"id": "1015568", "url": "https://cs.wikipedia.org/wiki?curid=1015568", "title": "Kimberley Town FC", "text": "Kimberley Town FC\n\nKimberley Town FC (celým názvem: Kimberley Town Football Club) byl anglický fotbalový klub, který sídlil ve městě Kimberley v nemetropolitním hrabství Nottinghamshire. Založen byl v roce 1886, zanikl v roce 2012.\n\nSvé domácí zápasy odehrával na stadionu The Stag Ground.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015570", "url": "https://cs.wikipedia.org/wiki?curid=1015570", "title": "King Delux FC", "text": "King Delux FC\n\nKing Delux Football Club byl arménský fotbalový klub sídlící ve městě Abovjan. Klub byl založen v roce 2011, zanikl v roce 2012 kvůli finančním problémům.\n\nZdroj:\n"}
{"id": "1015572", "url": "https://cs.wikipedia.org/wiki?curid=1015572", "title": "Stal Rzeszów", "text": "Stal Rzeszów\n\nZKS Stal Rzeszów [stal řešov] (celým názvem Zakładowy Klub Sportowy Stal Rzeszów) je polský sportovní a fotbalový klub z města Řešov založený roku 1944. Domácím hřištěm fotbalového a plochodrážního oddílu je Stadion Miejski w Rzeszowie s kapacitou 12 700 míst. Klubové barvy jsou modrá a bílá.\n\nProvozované sporty:\n\nOd sezony 2009/10 hraje fotbalový oddíl v polské třetí lize, která se jmenuje II liga.\n\n\n\n"}
{"id": "1015575", "url": "https://cs.wikipedia.org/wiki?curid=1015575", "title": "Błękitni Stargard", "text": "Błękitni Stargard\n\nKP Błękitni Stargard (celým názvem Klub Piłkarski Błękitni Stargard) je polský fotbalový klub z města Stargard založený 18. května 1945. Domácím hřištěm je Stadion Miejski w Stargardzie Szczecińskim s kapacitou 6 000 míst. Klubové barvy jsou modrá a bílá.\n\nHraje v polské třetí lize, která se jmenuje II liga.\n\n"}
{"id": "1015578", "url": "https://cs.wikipedia.org/wiki?curid=1015578", "title": "Východoevropský ovčák", "text": "Východoevropský ovčák\n\nVýchodoevropský ovčák (anglicky: East European Shepherd) je plemeno ovčáckého psa vytvořené křížením německých ovčáků dovezených z Německa do Sovětského svazu v roce 1924. Je velmi odolný proti extrémnímu chladu a choval se pro vojenské použití. V jeho DNA jsou stopy po sibiřské lajce a německém ovčákovi, zděděné od vstupu Rudé armády v Německu během konce druhé světové války. Východoevropský ovčák je málo známé plemeno v západních zemích, ale naopak v zemích bývalého Sovětského svazu je toto psí plemeno velmi oblíbené. Pes je inteligentní, hravý a pracovitý. V kohoutku měří okolo 60 cm, hmotnost se pohybuje v různých rozmezích, ale většinou nepřesáhne 42 kg.\n\nJe lehko zaměnitelný s německým ovčákem, rozdíl je především v tom, že východoevropský ovčák je větší a také ve zdraví obou plemen — velkou problematikou chovu německých ovčáků je v poslední době zkosená záď a křivé nohy, čemuž se chovatelé východoevropských ovčáků snaží předejít pečlivou selekcí chovných jedinců.\n\nHodí se jako pracovní psi, v Rusku jsou dokonce využívání jako slepečtí. Společenským psem může východoevropský ovčák být jen v případě, že jej majitel umí dobře vycvičit a zaměstnat.\n"}
{"id": "1015581", "url": "https://cs.wikipedia.org/wiki?curid=1015581", "title": "DinoPark Košice", "text": "DinoPark Košice\n\nDinoPark Košice je zábavní a vzdělávací atrakce vhodná pro rodiny s dětmi všech věkových kategorií a školní exkurze. Nachází se v lesním údolí s potokem na ploše o velikosti 6 ha. Modely prehistorických zvířat v životních velikostech instalovaných ve více než 20 scénách jsou zde k vidění v prostředí, ve kterém pravděpodobně obývala naši planetu před více než 65 miliony let. Modely jsou vyráběny speciální patentovanou technologií na základě aktuálních vědeckých poznatků a nalezených fosílií.\nVedle paleontologicky věrných modelů dinosaurů (statických i robotických) se návštěvníci mohou seznámit s informacemi o jednotlivých druzích, o vývoji života na Zemi, pohybu kontinentů apod., vše zábavnou a atraktivní formou. \n\nV pavilonu Cesta do minulosti Země se nachází artefakty datované již od starohor. K vidění jsou zde např. drápy Tyrannosaura, zuby Deinonycha, roh Triceratopse, otisk křídel pravěkých vážek, fosilie přesliček nalezených v blízkém okolí i jinde ve světě atd. Pavilon vznikl ve spolupráci se Západočeským muzeem v Plzni a vedoucím jeho paleontologického oddělení, RNDr. Josefem Pšeničkou, PhD. Unikátem světového významu je v DinoParku umístěná živá druhohorní rostlina Wollemia nobilis, která na Zemi rostla před 175 miliony let. \n\nV DinoAquariu, 3D kině, je v celodenní smyčce promítán speciálně natočený panoramatický film. Ve stylu druhohor je upravena také prodejna suvenýrů DinoShop, občerstvení DinoCafé i DinoGril. \n\nDinoPark Košice je propojený se Zoo Košice, při návštěvě lze využít zvýhodněné společné vstupné do obou zařízení, ale DinoPark nelze navštívit samostatně. DinoPark Košice patří mezi nejvýznamnější turistické atrakce východního Slovenska.\n\n\n\n"}
{"id": "1015582", "url": "https://cs.wikipedia.org/wiki?curid=1015582", "title": "DinoPark Bratislava", "text": "DinoPark Bratislava\n\nDinoPark Bratislava je zábavní a vzdělávací atrakce vhodná pro rodiny s dětmi všech věkových kategorií a školní exkurze. Nachází se v lesním údolí s potokem na ploše o velikosti 5 ha. Přibližně 50 modelů prehistorických zvířat v životních velikostech instalovaných v 25 scénách je zde k vidění v prostředí, ve kterém pravděpodobně obývala naši planetu před více než 65 miliony let. Modely jsou vyráběny speciální patentovanou technologií na základě aktuálních vědeckých poznatků a nalezených fosílií.\nVedle paleontologicky věrných modelů dinosaurů (statických i robotických) se návštěvníci mohou seznámit s informacemi o jednotlivých druzích, o vývoji života na Zemi, pohybu kontinentů apod., vše zábavnou a atraktivní formou. \n\nSoučástí DinoParku Bratislava je i Dětské paleontologické hřiště, naučná stezka a další atrakce. Unikátem světového významu je v DinoParku umístěná živá druhohorní rostlina Wollemia nobilis, která na Zemi rostla před 175 miliony let. \n\nV DinoAquariu, 3D kině, je v celodenní smyčce promítán speciálně natočený panoramatický film. \nVe stylu druhohor je upravena také prodejna suvenýrů DinoShop, občerstvení DinoCafé i DinoGril. \n\nDinoPark Bratislava je propojený s Bratislavskou zoologickou zahradou, obě zařízení mají společné vstupné a patří mezi nejvýznamnější slovenské turistické cíle.\n\n\n\n"}
{"id": "1015583", "url": "https://cs.wikipedia.org/wiki?curid=1015583", "title": "Ambrolauri", "text": "Ambrolauri\n\nAmbrolauri (), je administrativním střediskem okresu Ambrolauri v kraji Rača-Lečchumi a Dolní Svanetie.\n\nAmbrolauri leží ve střední části Gruzie, asi 40 km jižně od hlavního kavkazského hřebene, převážně na levém břehu řeky Rioni, při ústí říčky Krichuly. Proti proudu Rioni a ve směru na Oni se údolí zužuje, zatímco po proudu rozšiřuje, přičemž se v důsledku chráněného klimatu využívá k pěstování vína. Vyrábí se zde v postsovětském prostoru oblíbené víno Chvančkara (angl. Khvanchkara), které je zobrazeno i v erbu. Stejnojmenná obec Chvančkara leží 12 km západně (po proudu) od Ambrolauri.\n\nSídlo nacházející se v historické oblasti Rača od 17. století, kde se nacházela jedna z rezidencí Imeretských králů. V roce 1769 věnoval imeretský král Solomon I. ((1735–1784)) sídlo vévodovi Surabu Mačabelimu.\n\nZa sovětské éry získalo status sídla městského typu a roku 1966 statut města. 29. dubna 1991 bylo Ambrolauri zatím v nejsilnějším zemětřesením v této části Kavkazu (síla 7,0 Richterovy stupnice) částečně zničeno.\n\nZ bývalé královské rezidence se dochovala zřícenina kostela a věže. Město má muzeum umění a divadlo.\n\nVe městě jsou výrobny potravin (víno, konzervy, šťávy).\n\nV jižním směru vede silnice směrem na Tkibuli a dále do střední Gruzie. Silnice přechází Račinský hřbet 1218 m vysokým sedlem průsmyku Nakerala. Ve 42 km vzdáleném Tkibuli je nejbližší železniční stanice.\n\nV Ambrolauri silnice křižuje Rioni a napojuje se na silnici přicházející po pravém břehu od ruské strany přes Oni do Kutaisi pokračující silnici z Osetské vojenské cesty.\n"}
{"id": "1015584", "url": "https://cs.wikipedia.org/wiki?curid=1015584", "title": "Čtyřicet zlodějek", "text": "Čtyřicet zlodějek\n\nČtyřicet zlodějek (, v anličtině známý i pod názvem \"Forty Elephants\") byl londýnský zločinecký gang, který tvořily pouze ženy. Organizovaně kradl v obchodních domech, a to zejména oblečení a šperky. Vznikl zřejmě nejpozději na konci 18. století a existoval až do začátku druhé poloviny 20. století. Vrcholu své činnosti dosáhl za vedení Alice Diamondové (1886–1952).\n\n"}
{"id": "1015587", "url": "https://cs.wikipedia.org/wiki?curid=1015587", "title": "Matthäus Gundelach", "text": "Matthäus Gundelach\n\nMatthäus Gundelach (též 'Matouš \"Gondolach\", \"Gundlach\"; 1566 Kassel – 1653 Augsburg) byl německý malíř a grafik renesančního manýrismu a raného baroka, mj. dvorní malíř císaře Rudolfa II.\n\nPocházel ze šlechtického rodu, vyučil se pravděpodobně v Německu. Roku 1593 se v Praze připomíná jako samostatně činný mistr. Po smrti Josefa Heintze staršího, jehož obrazy rád kopíroval, se oženil s jeho ženou Reginou a svého nevlastního syna Josefa Heintze mladčího (1600–1678) přijal do učení malířství. V letech 1609–1612 stal dvorním (komorním) malířem císaře Rudolfa II.. Po jeho smrti zůstal v Čechách a pracoval v Praze pro strahovské premonstráty a ve službách Fürstenberků, přejal nový barokní styl. Roku 1617 byl přijat do malířského cechu v Augsburgu, kde pracoval až do smrti.\n\nSvými náboženskými či mytologickými obrazy je zastoupen v Národní galerii v Praze, v Obrazárně Pražského hradu, ve Strahovské obrazárně, v Uměleckohistorickém muzeu v Kroměříži, v Pinakotéce v Mnichově, ale také v českých chrámech, např. v kostele sv. Vavřince v Žebráku.\n\n\n"}
{"id": "1015591", "url": "https://cs.wikipedia.org/wiki?curid=1015591", "title": "Dušan Lukášik", "text": "Dušan Lukášik\n\nJUDr. Dušan Lukášik (16. května 1932 – 3. září 2010) byl československý basketbalista, vicemistr Evropy a účastník OH 1960. Maturoval na gymnáziu Š. Moyzesa v Ružomberoku a absolvoval právnickou fakultu Univerzity Komenského Bratislava. Je zařazen na čestné listině mistrů sportu.\n\nBasketbal hrál za kluby Iskra Ružomberok, Slávia Bratislava, Dukla České Budějovice, Dukla Mariánské Lázně a Iskra Svit. V československé basketbalové lize jako hráč získal v roce 1961 titul mistra Československa, v roce 1962 titul vicemistra, třikrát třetí místo (1955, 1956, 1963) a jako trenér dvakrát 3. místo v letech 1963 a 1965. V letech 1966-197 byl trenérem družstva Baník Handlová, s nímž startoval ve 4 sezónách 1. ligy.\n\nS týmem Iskra Svit startoval v Poháru evropských mistrů 1961–1962, ve čtvrtfinále byli vyřazeni od CSKA Moskva.\n\nZa Československo hrál třikrát na Mistrovství Evropy v basketbale mužů, získal na nich dvě druhá místa a to v roce 1955 v Budapešti a v roce 1959 v Istanbulu a jedno třetí místo v roce 1957 v Sofii. V roce 1960 s reprezentačním týmem Československa vyhrál předolympijskou kvalifikaci v Itálii a na Olympijských hrách 1960 v Římě skončil na pátém místě.\n\nNa konci hráčské kariéry vedl 4 sezóny ligové družstvo Chemosvit Svit (z toho dva roky jako hrající trenér), dále trénoval družstva Baník Handlová (1966–1974), junioři Československa (ME 1970) a ženy Ružomberoku.,\n\nV roce 1992 byl zvolen za člena rady Olympijského klubu Liptova. V roce 2002 obdržel vyznamenání Slovenského olympijského výboru \"Bronzové kruhy SOV\" a je členem Síně slávy města Ružomberok.\n\n\n\n\n\n\n\n"}
{"id": "1015592", "url": "https://cs.wikipedia.org/wiki?curid=1015592", "title": "Boris Lukášik", "text": "Boris Lukášik\n\nIng. Boris Lukášik (*24. února 1935) je československý basketbalista, vicemistr Evropy a účastník OH 1960. Maturoval na gymnáziu Š. Moyzesa v Ružomberoku a absolvoval Slovenskou technickou univerzitu v Bratislavě. Je zařazen na čestné listině mistrů sportu.\n\nBasketbal hrál za kluby Iskra Ružomberok, Slávia Bratislava, Dukla Dejvice, Iskra Svit a Baník Handlová. V československé basketbalové lize získal v roce 1961 titul mistra Československa, v roce 1962 titul vicemistra a 6× 3. místo (4× s týmem Slavia Bratislava, 2× Iskra Svit).\n\nS týmem Iskra Svit startoval v Poháru evropských mistrů 1961–1962, ve čtvrtfinále byli vyřazeni od CSKA Moskva.\n\nZa Československo hrál dvakrát na Mistrovství Evropy v basketbale mužů, získal na nich druhé místo v roce 1959 v Istanbulu a desáté místo v roce 1963 ve Wroclavi. V roce 1960 s reprezentačním týmem Československa vyhrál předolympijskou kvalifikaci v Itálii a na Olympijských hrách 1960 v Římě skončil na pátém místě.\n\nV roce 2011 obdržel vyznamenání Slovenského olympijského výboru \"Medaile SOV\".\n\n\n\n\n\nanglicky\n"}
{"id": "1015593", "url": "https://cs.wikipedia.org/wiki?curid=1015593", "title": "Eldar Hadžimehmedović", "text": "Eldar Hadžimehmedović\n\nEldar Hadžimehmedović (* 10. září 1984, Tuzla, Jugoslávie) je bosenský fotbalový útočník a bývalý mládežnický reprezentant. Je aktuálním držitelem rekordu v počtu vstřelených branek za zápas jedním fotbalistou ve všech evropských pohárových soutěžích – v utkání předkola Poháru UEFA 2003/04 28. srpna 2003 vstřelil 6 gólů do sítě faerského klubu NSÍ Runavík.\n\nRodák z jugoslávské Tuzly (dnešní Bosna a Hercegovina) se dostal do Norska ve svých dvanácti letech. Zde hrál za kluby Bærum SK, FK Lyn, Strømsgodset IF, Pors Grenland, Modum FK, Lørenskog IF, Raufoss IL a Brumunddal.\n\nV dresu norského FK Lyn se mu povedl mimořádný počin, v utkání předkola Poháru UEFA 2003/04 28. srpna 2003 nasázel šest gólů do sítě faerského klubu NSÍ Runavík, což je aktuálně rekord v počtu vstřelených branek jedním fotbalistou v jednom utkání ve všech evropských pohárových soutěžích. Zápas skončil výsledkem 6:0 pro domácí Lyn, Hadžimehmedović skóroval třikrát v prvním a třikrát ve druhém poločase. Další góly nepřidal, neboť byl v 70. minutě střídán.\n\nEldar Hadžimehmedović hrál za bosenské reprezentační výběry U19 a U21.\n\n"}
{"id": "1015595", "url": "https://cs.wikipedia.org/wiki?curid=1015595", "title": "Martin Krb", "text": "Martin Krb\n\nMartin Krb (* 20. února 1969, Praha) je bývalý dětský herec a dabér. Jeho sestra je česká herečka Ljuba Krbová.\nStudoval na gymnáziu na Praze 4, kde maturoval v roce 1987. Poté studoval na Vysoké škole ekonomické v Praze. Věnuje se podnikání.\n\n\n\n\n"}
{"id": "1015596", "url": "https://cs.wikipedia.org/wiki?curid=1015596", "title": "Opatovický klášter", "text": "Opatovický klášter\n\nOpatovický klášter, či klášter Opatovice nad Labem ( \"Kloster Opatowitz\", \"Cella Opathovicensis\"), je bývalý benediktinský klášter v Opatovicích nad Labem. Svůj původní účel přestal plnit v roce 1421, kdy byl vypálen husity.\n\nOpatovický klášter byl založen šlechticem Mikulcem v roce 1073, jako dceřiný klášter Břevnovského kláštera. Zřejmě v roce 1086 jej král Vratislav II. povýšil na opatství sv. Vavřince. Klášter zpočátku držel obce Opatovice, Osice, Vysoká a Přelouč a roku 1129 přibyly ještě Stolany, Lohenice, Březhrad, Dolany a Stěžery.\n\nPrvním známým představeným kláštera byl v letech 1148–1163 opat Mysloch. Ten byl vysvěcen na kněze pražským biskupem Danielem I. V polovině 12. století se pak měl pohybovat v Cluny. Po svém návratu zřídil novou kamennou klášterní budovu a kostel.\n\nKlášter patřil k nejvýznamnějším církevním institucím, vznikly zde významné písemné památky. Zdejší opat Jan Neplach v době Karla IV. sepsal svou kroniku. Po usazení premonstrátů v klášteře Hradisko u Olomouce se sem uchýlili vyhnaní benediktini a pokračovali zde ve svých análech, nazvaných proto letopisy hradišťsko-opatovické.\n\nRoku 1227 zde byl pohřben Vladislav, markrabí moravský, syn Přemysla Otakara I.\n\nKlášter existoval až do dubna 1421, kdy ho vypálili husité. Mniši odešli do Slezska, titul opatovického opata pak byl ještě v letech 1436–1535 spojen s hodností probošta ve Středě.\n\nNa jeho místě vznikl mlýn zvaný Morávkův, v dnešní podobě z roku 1804.\n\n\n"}
{"id": "1015597", "url": "https://cs.wikipedia.org/wiki?curid=1015597", "title": "Petr Seiiči Širajanagi", "text": "Petr Seiiči Širajanagi\n\nPetr Seiiči Širajanagi (japonsky ペテロ 白柳 誠一 \"Petero Širajanagi Seiiči\", 17. června 1928 Hačiódži – 30. prosince 2009 Tokio) byl japonský římskokatolický kněz, arcibiskup arcidiecéze Tokio, kardinál.\n\nStudoval filozofii na Univerzitě Sophia v Tokiu, poté (v letech 1957 až 1960) na Papežské univerzitě Urbaniana, kde získal doktorát z kanonického práva. Kněžské svěcení přijal 21. prosince 1954 v Tokiu. Působil v tokijské arcidiecézi, dne 15. března 1966 byl jmenován pomocným biskupem Tokia, biskupské svěcení mu udělil internuncius v Japonsku Mario Cagay 8. května téhož roku.\n\nV listopadu 1969 byl jmenován arcibiskupem-koadjutorem Tokia. Po smrti kardinála Petra Doi (21. února 1970) převzal řízení arcidiecéze. V letech 1982 až 1993 byl předsedou Biskupské konference Japonska.\nNa konzistoři v listopadu 1994 ho papež Jan Pavel II. jmenoval kardinálem. V únoru 2000 rezignoval na vedení arcidiecéze, jeho nástupcem se stal Peter Takeo Okade. Účastnil se konkláve v roce 2005.\n\n\n"}
{"id": "1015603", "url": "https://cs.wikipedia.org/wiki?curid=1015603", "title": "FIA GT", "text": "FIA GT\n\nFIA GT je název seriálu závodů sportovních GT vozů, jehož kořeny sahají do roku 1994. První ročník seriálu označovaného jako FIA GT Championship se konal v roce 1997, ale již v letech 1994–1996 byl pořádán šampionát zvaný BPR Global GT Series, který byl přímým předchůdcem \"FIA GT\". Promotérem a pořadatelem seriálu je společnost SRO Group, kterou založil francouzský bývalý automobilový závodník Stéphane Ratel. Závody se konají pod záštitou Mezinárodní automobilové federace (FIA).\n\nV češtině se těmto závodům běžně slangově říká „gétéčka“, i když toto označení se používá i pro jakýkoli jiný vůz typu gran turismo.\n\nJednotlivé fáze vývoje seriálu:\n\nV roce 2001 byly jednotlivé závodní víkendy z reklamních důvodů také známy jako \"Eurosport Super Racing Weekend\", v letech 2002–2004 pak jako \"LG Super Racing Weekend\".\n\n\nBodování pilotů/posádek a týmů je na sobě nezávislé – jedná se o oddělené klasifikace. Vítěz bodování pilotů tedy může pocházet ze zcela jiného týmu než je vítěz bodování týmů a naopak.\n\nCelkové výsledky vyhlašovány jen pro nejvyšší kategorii vozů – GT1.\n\nV některých sezonách byla též vyhlášena klasifikace jednotlivých značek:\nStatus mistrovství světa, tzn. vítězové zároveň získali titul mistra světa.\n\nV roce 2010 byla též vyhlášena klasifikace značek, kde zvítězil Aston Martin. Klasifikace značek však nebyla oficiálně uznána FIA, jednalo se o cenu udílenou promotérem šampionátu SRO Group.\n\nV kalendáři seriálu se v průběhu let objevilo několik významných tradičních závodů s vlastní dlouhou historií. Je to zejm. vytrvalostní závod 24 hodin Spa, který se v rámci seriálu FIA GT Championship jel nepřetržitě od r. 2001 do r. 2009. Dále je to např. závod 1000 km Suzuky. Vítězům závodů FIA GT na Silverstonu byly též v průběhu let udíleny prestižní britské trofeje \"British Empire Trophy\" a \"RAC Tourist Trophy\" (neplést s motocyklovou Tourist Trophy na ostrově Man).\n\nToto je přehled všech okruhů, které kdy byly součástí seriálu závodů FIA GT. Tabulku lze řadit podle několika kritérií. Číslo za názvem okruhu značí počet závodů FIA GT, které se kdy na daném okruhu konaly. Svislé sloupce značí jednotlivé sezony, zeleně zbarvené políčko znamená, že okruh byl v daný rok součástí seriálu. Číslo v zeleném políčku pak udává pořadí okruhu v závodním kalendáři daného roku. Každou sezonu lze seřadit podle pořadí jednotlivých okruhů v kalendáři.\n\n\n\n"}
{"id": "1015605", "url": "https://cs.wikipedia.org/wiki?curid=1015605", "title": "Stezka GR", "text": "Stezka GR\n\nGrande Randonnée (francouzsky), Grote Routepaden nebo Lange-afstand-wandelpaden (nizozemsky), Grande Rota (portugalsky) nebo Gran Recorrido (španělsky) je síť dálkových pěších tras v Evropě, především ve Francii, v Belgii, Nizozemí a ve Španělsku. V samotné Francii stezky měří přibližně 60 000 km. Stezky jsou vyznačeny charakteristickou značkou tvořenou bílým pruhem nad červeným. Značky jsou pravidelně umístěny podél trasy, a to zejména na místech jako jsou odbočky nebo křižovatky.\n\nVe Francii síť udržuje \"Fédération Française de la Randonnée Pédestre\" (Francouzská federace pěší turistiky a ve Španělsku \"Federación Española de Deportes de Montaña y Escalad\" a (Španělská horská sportovní federace).\n\nMnoho tras GR tvoří součást delších evropských dálkových tras, které vedou přes většinu zemí Evropy.\n\nGR stezky jsou označeny speciálním způsobem:\n\n\n"}
{"id": "1015608", "url": "https://cs.wikipedia.org/wiki?curid=1015608", "title": "Stezka poznání", "text": "Stezka poznání\n\nStezka poznání je 130 km dlouhá naučná stezka vedoucí z Chotěboře do Humpolce. Za jejím vznikem stojí trojice místních akčních skupin, jejichž územím prochází – Královská stezka o.p.s., Podhůří Železných hor o.p.s. a Společnost pro rozvoj Humpolecka o.s. K otevření došlo v roce 2012 a celkově obsahuje 52 zastavení, přičemž informační tabulí je označeno 42.\n\nJednotlivá zastavení na trase představují nejen obce, ale také zajímavá místa v jejich okolí.\n\n\n"}
{"id": "1015610", "url": "https://cs.wikipedia.org/wiki?curid=1015610", "title": "Stínohry", "text": "Stínohry\n\nStínohry je první studiové album české punk-rockové kapely Totální nasazení, které bylo vydané v roce 1996 pod značkou Střílek records a Swabian records. Většinu textů napsal bubeník kapely Pavel Pospíšil, naproti tomu hudbu složili baskytarista Svatopluk Šváb a kytarista Pavel Pešata. Na albu se nachází 10 písní.\n\n\n"}
{"id": "1015613", "url": "https://cs.wikipedia.org/wiki?curid=1015613", "title": "Chotule", "text": "Chotule\n\nChotule (206 m n. m.) je vrch v okrese Kolín Středočeského kraje. Leží asi 1–1,5 km východně a jihovýchodně od obce Veltruby, na jejím katastrálním území.\n\nGeomorfologicky vrch náleží do celku Středolabská tabule, podcelku Nymburská kotlina a okrsku Poděbradská rovina. Podle členění Balatky a Kalvody, které okrsek Poděbradská rovina nezná, náleží vrch do okrsku Sadská rovina.\n"}
{"id": "1015615", "url": "https://cs.wikipedia.org/wiki?curid=1015615", "title": "James Foley", "text": "James Foley\n\nJames Foley (* 28. prosince 1953 New York) je americký filmový režisér, jehož drama \"Na dosah\" bylo nominováno na Zlatého medvěda, hlavní cenu 36. ročníku Berlinale.\n\nJames Foley se narodil roku 1953 v Bay Ridge, ležícím v newyorském Brooklynu, do rodiny právníka. V roce 1978 absolvoval State University of New York v Buffalu.\n\nRežijním debutem se v roce 1984 stalo kriminální drama \"Lehkomyslní\", v němž se objevili Aidan Quinn a Daryl Hannah. V roce 1992 natočil podle Mametovy předlohy snímek \"Konkurenti\" z prostředí realitních makléřů v podání Jacka Lemmona, Al Pacina a Eda Harrise. Výkon přinesl Al Pacinovi nominaci na Oscara. Na thriller \"Cela\" (1996), v titulních rolích s Chrisem O'Donnellem, Genem Hackmanem a Faye Dunawayovou, navázal akční kus \"Valká gangů\" (1999), do něhož režisér obsadil Chow Yun-Fata a Marka Wahlberga.\n\nRoku 2003 natočil kriminální drama \"Chladnokrevně\", s titulními postavami herců Edwarda Burnse, Dustina Hoffmana, Andyho Garcíi a Rachel Weiszé. Další thriller \"Neznámý svůdce\", tentokrát s bývalou Bond girl Halle Berryovou, zrealizoval v roce 2007. V roce 2013 se stal jedním z režisérů seriálu Hannibal navazujícího na sérii filmů o kanibalistickém sériovém vrahu a psychiatrovi Hannibalu Lecterovi.\n\nV 80. letech spolupracoval s americkou zpěvačkou Madonnou, která ztvárnila hlavní roli v jeho romantické komedii \"Kdo je ta holka\" (1987). Madonna vydala k filmu soundtrack \"Who's That Girl\" a na jeho podporu podnikla své druhé světové turné Who's That Girl Tour. V tomto období pro ni režisér natočil tři videoklipy z třetího studiového alba \"True Blue\". Jednalo se o eponymní singl, „Papa Don't Preach“ a „Live to Tell“, která se stala ústřední skladbou jeho dramatu \"Na dosah\", premiérovaného roku 1986. V kriminálním filmu na motivy skutečných událostí si konfliktní vztah otce a syna zahráli Christopher Walken a Sean Penn.\n\n\n\nVideoklipy k singlům Madonny režisér natočil pod pseudonymem Peter Percher.\n\n"}
{"id": "1015623", "url": "https://cs.wikipedia.org/wiki?curid=1015623", "title": "Veit", "text": "Veit\n\nVeit je německá podoba podoba českého rodného jména \"Vít\", latinsky \"Vitus\".\n\nNositelem příjmení \"Veit\" nebo jeho pravopisné varianty \"Veith\" je více význačnějších osobností:\n\nDo šlechtického stavu byl v 19. století povýšen rod \"Veithů\", od 18. století majitelů liběchovského panství. \n"}
{"id": "1015643", "url": "https://cs.wikipedia.org/wiki?curid=1015643", "title": "Bohumil Kučera (1894–1980)", "text": "Bohumil Kučera (1894–1980)\n\nBohumil Kučera (16. října 1894 Zvíkovec – 2. dubna 1980) byl profesorem mezinárodního práva na Právnické fakultě Masarykovy univerzity.\n\nV roce 1919 absolvoval Právnickou fakultu Univerzity Karlovy, po krátké praxi advokátního koncipienta nastoupil na ministerstvo zahraničních věcí, a to jej přivedlo k celoživotnímu vědeckému zájmu o mezinárodní právo. Publikoval v odborných časopisech, přičemž jeho pozornost se více zaměřovala na mezinárodní právo soukromé. Roku 1929 se habilitoval na Právnické fakultě Masarykovy univerzity a odborně se vrátil k mezinárodnímu právu veřejnému. O rok později byl jako zaměstnanec ministerstva zahraničních věcí, jímž zůstal až do jeho zrušení v roce 1939, přidělen k československému velvyslanectví v Nizozemsku, aby monitoroval Stálý dvůr mezinárodní spravedlnosti, což jej vedlo ke zvýšenému zájmu o soudní prostředky řešení mezinárodních sporů. Při té příležitosti se také účastnil i činnosti společností Institut Juridique International v Haagu a International Law Association v Londýně.\n\nTěsně před uzavřením českých vysokých škol 17. listopadu 1939 byl na brněnské právnické fakultě jmenován mimořádným profesorem mezinárodního práva. Vzhledem k nastalé situaci ale nakonec přešel do odboru sociálního pojištění protektorátního ministerstva sociální a zdravotní správy, kde zůstal až do konce války. Po válce se začal věnovat už převážně jen teorii (byl stoupencem brněnské normativní teorie), roku 1946 byl v Brně jmenován řádným profesorem, napsal několik odborných statí inspirovaných válečnými událostmi, byl také hlavním redaktorem časopisu \"Bulletin de droit tchécoslovaque\" a pro ministerstvo zahraničních věcí už jen občas zpracovával posudky a školil adepty diplomacie. Po únoru 1948 byl rozhodnutím akčního výboru z právnické fakulty vyhnán a následně předčasně penzionován, takže dílo \"Soustava mezinárodního práva\", které mělo systematicky obsáhnout mezinárodní právo a jeho poválečné proměny, už vydáno nebylo. Stejně tak nemohl publikovat pozdější práci \"Demokratická společnost a lidská práva\" a další. Zemřel v zapomenutí.\n\n"}
{"id": "1015647", "url": "https://cs.wikipedia.org/wiki?curid=1015647", "title": "Rouček", "text": "Rouček\n\nPříjmení Rouček nosí:\n"}
{"id": "1015648", "url": "https://cs.wikipedia.org/wiki?curid=1015648", "title": "Štefan Saxa", "text": "Štefan Saxa\n\nŠtefan Saxa (* 24. ledna 1967) je bývalý slovenský fotbalista.\n\nV československé lize hrál za Tatran Prešov. Nastoupil v 10 ligových utkáních, vstřelil 1 branku. Ve druhé nejvyšší soutěži hrál za Agro SSZ Hurbanovo\n\n"}
{"id": "1015650", "url": "https://cs.wikipedia.org/wiki?curid=1015650", "title": "Bořek Grossmann", "text": "Bořek Grossmann\n\nBořek Grossmann (* 24. června 1963) je bývalý český fotbalista.\n\nV československé lize hrál za Spartak Hradec Králové. Nastoupil v 1 ligovém utkání.\n\n"}
{"id": "1015652", "url": "https://cs.wikipedia.org/wiki?curid=1015652", "title": "Letoun pro spolupráci s armádou", "text": "Letoun pro spolupráci s armádou\n\nLetoun pro spolupráci s armádou byl druh válečného letadla. Jednalo se o meziválečný koncept letadla schopného podporovat pozemní jednotky a zastávat škálu rolí od spojovacího letadla, přes dělostřeleckého pozorovatele a průzkumného letounu až po bitevního letounu.\n\nKoncepce letounu pro spolupráci s armádou byla stvořena ve Francii na konci první světové války. Mnoho států experimentovalo s myšlenkou vytvoření samostatných jednotek pověřených úzkou spoluprací s pozemními jednotkami. Nicméně ve většině případů byly úlohy pozorování, průzkumu a spojování drženy odděleně a přiřazeny specializovaným jednotkám. Jedním z mála států, který plně zavedl tento koncept, bylo Polsko. Na konci 30. let měla polská armáda k dispozici 12 eskadril doprovodných letadel (), které obvykle operovaly v četách po 3 až 6 letadlech přidělených k pěším nebo jezdeckým plukům. Typickými polskými letadly pro spolupráci s armádou byly Lublin R.XIII, PZL Ł.2 a RWD-14 Czapla. Dle polských specifikací z druhé poloviny 20. let měl mít letoun tohoto typu schopnost krátkého vzletu a přistání, skládací křídla a relativně malé rozměry, aby mohly být provozovány i z improvizovaných letišť a hangárů, jako byly např. stodoly. Skládací křídla umožňovala, aby byl letoun tažen automobilem či nákladním vozem, což byl důležitý požadavek pro letadla operující v kooperaci s pozemními jednotkami.\n"}
{"id": "1015655", "url": "https://cs.wikipedia.org/wiki?curid=1015655", "title": "Chvalozpěv", "text": "Chvalozpěv\n\nChvalozpěv, hymna či hymnus (starořecky ὕμνος \"hymnos\" – \"chvalozpěv\") je lyrický literární žánr, druh ódy. Původně byli hymny opěvováni bohové a dodnes má charakter velebení, chvály. Básníci jím vždy vyjadřovali krásu, dobro, ušlechtilost, vznešené myšlenky. Hymnus je žánrem vysokého stylu, neboť autor oslavuje a velebí takový objekt, který je sám o sobě zárukou estetické kvality. Mezi poetickými formami má nejméně osobní charakter.\n\nJeho vznik sahá až do starověké Indie a Egypta (Achnatonův \"Hymnus na Slunce\"). Později žánr obnovili rapsódové v antickém Řecku. I křesťanská církev postavila tento žánr do samého centra básnické tvorby. Nejznámějším hymnem křesťanské literatury je \"Píseň tvorstva\" (překládá se jako \"Píseň slunce\"), kterou vytvořil sv. František z Assisi. Chválí v ní všechno tvorstvo jako dokonalé dílo Pána a zároveň popisuje krásu přírody. Báseň se dodnes pokládá za první významné dílo italské poezie. Z vývojového hlediska je důležité, že z textu vyzařuje radost – přebytek kladných hodnot.\n\nHymnus byl starořecká píseň sólová nebo sborová oslavného charakteru a různého rozsahu, tématem byly nadosobní a vznešené hodnoty a jevy, jako je víra, život, vlast, lidstvo či příroda. Tato píseň byla především používána na oslavu boha nebo bohů a později i na počest některého z reků a jeho hrdinských činů. Ze stylistických prostředků se v hymnech často používaly zvolání (apostrofy) a výčty (enumerace).\n\nPůvodně byly křesťanské liturgické texty založeny na žalmech a jiných poetických pasážích z Bible. Často oslavují a chválí Ježíše Krista, nebo Boha a jeho stvořitelské dílo. Hymnem rozumíme oproti tomu strofickou skladbu složenou speciálně k liturgickým účelům, jejíž návaznost na biblické texty může být značně volná. V pravoslavné liturgii má významnou úlohu forma hymnu zvaná akafist. Mezi slavné latinské hymny patří velikonoční hymnus \"Exultet\" , chvalozpěv \"Te Deum\" (nejasného autorství – připisovaný nejčastěji církevním otcům Ambrožovi nebo Augustinovi) a rovněž hymnus \"Gloria in excelsis Deo\", jež se stal pevnou součástí mše. Velmi jednoduchou strukturu (v podstatě seřazených dvojverší) má ještě i hymnus \"Gloria,laus et honor\" Theodulfa z Orléans z 9.století. Velkou produkcí hymnů proslulo v devátém a desátém století opatství v Sankt Gallen a jeho autoři Tuotilo, Ratpert a Notker Balbulus. Zhruba ze stejné doby pochází slavný hymnus fuldského opata Hrabana Maura \"Veni creator Spiritus.\" Neméně významnými skladateli církevních hymnů Byli i Bernard z Clairvaux (hymnus \"Jesu dulcis memoria\") a Tomáš Akvinský (nejslavnější hymny \"Adoro te devote\" a \"Pange lingua gloriosi corporis mysterium\"). Hymnus stupňovité melodie \"Ut queant laxis\" složený Guidonem z Arezza na den Narození Sv.Jana Křtitele se velmi proslavil v dějinách hudby, neboť jeho text poskytl podklad pro po staletí používanou \"solmizaci\". Hymny je třeba rozlišovat od latinských biblických \"kantik\", které bývají za ně někdy vydávány, i od \"sekvencí\", které se jim podobají strofičností, ale mají podstatně jiný účel a bývají také delší.\n\nTento žánr znovuobjevil anglický romantismus; Percy Bysshe Shelley napsal \"Hymnu na krásu inteligence\". Emoce a silné city, charakteristické pro romantismus, lze dobře vyjádřit právě chvalozpěvem. V tomto období vznikly i národní hymny, které mají ceremoniální funkci a jsou součástí oslav státních svátků a jiných významných událostí. V moderní poezii skládal hymny s tematikou demokracie a svobody například americký básník Walt Whitman. V českých zemích patřili k významným autorům hymnů Otokar Březina (\"Stavitelé chrámu\"), S. K. Neumann (\"Nové zpěvy\"), Josef Hora (\"Zpěv rodné zemi\") či Jan Zahradníček (\"Pozdravení slunci\").\n\nHymny dnes obvykle představují slavnostní píseň nebo krátkou hudební skladbu, tvořící jeden z možných symbolů státu (státní hymna), národa (národní hymna), mezinárodní organizace jako například Evropská unie (Instrumentální verze Ódy na radost) nebo Organizace spojených národů (neoficiální nebo Africká unie], politického hnutí, sportovní organizace nebo jiné organizované lidské skupiny nebo hnutí (například skautská, trampská, olympijská hymna, revoluční (Internacionála) apod. Královská hymna je vlastenecká píseň, podobně jako národní hymna, avšak svým textem obzvláště oslavující konkrétního monarchu nebo panovnický rod. Sportovní hymna je oslavná píseň nebo skladba sportovních klubů. Často je hrána po úspěšném zápasu jako oslavná píseň. Tyto hymny se také objevují pod názvem chorál. Mezi světoznámé písně tohoto typu patří například píseň \"We Are the Champions\" skupiny Queen nebo oficiální hymna Ligy mistrů. Speciální hymnou tohoto typu je také olympijská hymna.\n\n"}
{"id": "1015659", "url": "https://cs.wikipedia.org/wiki?curid=1015659", "title": "Martin Ødegaard", "text": "Martin Ødegaard\n\nMartin Ødegaard (* 17. prosince 1998, Drammen, Norsko) je norský fotbalový záložník, hráč španělského klubu Real Madrid, který je od července 2019 na hostování v klubu Real Sociedad. Byl považován za fotbalový supertalent. V patnácti letech se stal nejmladším hráčem i střelcem v historii nejvyšší norské ligy a také nejmladším reprezentantem norského národního A-týmu.\n\nJeho otcem je bývalý norský fotbalista Hans Erik Ødegaard, jeho idolem byl argentinský hráč Lionel Messi. Po přestupu do Realu se snažil své sympatie k argentinské hvězdě úhlavního rivala Realu FC Barcelona skrýt. Dalším vzorem mu je brazilský záložník Philippe Coutinho.\n\nVe 14 letech byl na tréninkových stážích v evropských velkoklubech, anglickém Manchester United FC a německém FC Bayern Mnichov.\nV nejvyšší norské lize Tippeligaen debutoval v dresu Strømsgodset IF 13. dubna 2014 v utkání proti Aalesunds FK, čímž se stal nejmladším hráčem v historii Tippeligaen. 16. května 2014 vstřelil čtvrtý gól svého týmu v zápase proti Sarpsborg 08 FF (výhra 4:1) a stal se tak nejmladším střelcem v historii Tippeligaen.\nV sezóně 2014/15 se o něj strhla přetahovaná největších světových klubů. Mezi zájemce o jeho služby patřily např. FC Bayern Mnichov, Borussia Dortmund, AFC Ajax, Liverpool FC, Manchester United FC, Manchester City FC, Real Madrid, FC Barcelona.\n\nV lednu 2015 přestoupil za 3 milióny eur (84 miliónů korun) do španělského velkoklubu Real Madrid. Začlenil se do rezervního týmu vedeného Zinedine Zidanem, trenér A-mužstva Carlo Ancelotti jej však dopsal na soupisku pro Ligu mistrů UEFA 2014/15. Ødegaardův otec Hans Erik dostal v Realu místo mládežnického trenéra.\nV A-týmu Realu Martin debutoval 23. května 2015 v zápase La Ligy proti Getafe CF (výhra 7:3). Na hřiště se dostal v dresu číslo 41 v 58. minutě za stavu 5:3 a vystřídal autora hattricku Portugalce Cristiana Ronalda. Ve věku 16 let a 157 dní se stal nejmladším debutantem v „áčku“ Realu Madrid.\n\nDo 10. ledna 2017, kdy odešel hostovat do nizozemského mužstva SC Heerenveen, odehrál za A-tým Realu jen 2 zápasy, jeden v La Lize a jeden v Copa del Rey. Nastupoval pravidelně za třetiligový rezervní tým (62 zápasů a 5 gólů do 10. ledna 2017).\n\nV lednu 2017 odešel na osmnácti měsíční hostování do nizozemského klubu SC Heerenveen. Zde ve 40 odehraných zápasech vstřelil 3 góly.\n\nV sezóně 2018 - 2019 odešel na hostování do nizozemského klubu Vitesse Arnhem, kde ve 35 odehraných zápasech vstřelil 9 gólů.\n\nV červenci 2019 odešel na hostování do španělského klubu Real Sociedad, kde dosud odehrál 20 zápasů ve kterých vstřelil 4 góly a přidal 5 asistencí. (ke dni 13.2.2020). \n\n19. srpna 2014 jej trenér Per-Mathias Högmo nominoval do A-mužstva Norska pro přátelský zápas se Spojenými arabskými emiráty. V utkání hraném 27. srpna ve Stavangeru (remíza 0:0) nastoupil a stal se tak nejmladším norským reprezentantem A-týmu ve věku 15 let a 253 dní, překonal rekord Tormoda Kjellsena z roku 1910 (15 let a 351 dní).\n\nDalší věkový rekord překonal 13. října 2014 v kvalifikačním zápase na EURO 2016 proti Bulharsku (výhra 2:1), stal se totiž nejmladším hráčem evropské kvalifikace (ve věku 15 let a 300 dní), překonal rekord Islanďana Sigurðura Jónssona z roku 1983 (16 let a 251 dní).\n\n"}
{"id": "1015664", "url": "https://cs.wikipedia.org/wiki?curid=1015664", "title": "FC Dordrecht", "text": "FC Dordrecht\n\nFC Dordrecht (celým názvem Football Club Dordrecht) je nizozemský fotbalový klub z Dordrechtu, který byl založen 16. srpna 1883 pod názvem Dordrechtsche Football Club (DFC). V červenobílém klubovém emblému je hlava berana.\nHřištěm klubu je GN Bouw Stadion s kapacitou 4 100 diváků.\n\nV sezoně 2013/14 obsadil druhé místo v nizozemské druhé lize Eerste Divisie a po dlouhých letech si zajistil návrat do první ligy.\n\n\n\"Aktuální k 1. 8. 2014\n\nOd roku 1990\n\n"}
{"id": "1015666", "url": "https://cs.wikipedia.org/wiki?curid=1015666", "title": "Hapoel Kirjat Gat FC", "text": "Hapoel Kirjat Gat FC\n\nHapoel Kiryat Gat Football Club (hebrejsky: מ.ס. הפועל קריית גת) byl izraelský fotbalový klub sídlící ve městě Kirjat Gat. Klub byl založen v roce 2008 po zániku \"Beitar Kirjat Gat FC\", který se sloučil do klubu Maccabi Kirjat Gat FC. Klub zanikl v roce 2012.\n"}
{"id": "1015670", "url": "https://cs.wikipedia.org/wiki?curid=1015670", "title": "William Troost-Ekong", "text": "William Troost-Ekong\n\nWilliam Paul Troost-Ekong (* 1. září 1993, Haarlem, Nizozemsko) je nizozemský fotbalový obránce s nigerijskými kořeny, který v současné době hostuje v klubu FC Dordrecht z FC Groningen. Hraje na postu stopera (středního obránce).\n\nHrál v mládežnických týmech anglických klubů Fulham FC a Tottenham Hotspur FC.\n\nPo návratu z Anglie nejprve profesionálně působil v nizozemském FC Groningen. V lednu 2014 odešel hostovat do druholigového FC Dordrecht, se kterým vyválčil na konci sezony 2013/14 postup do Eredivisie.\n\n"}
{"id": "1015672", "url": "https://cs.wikipedia.org/wiki?curid=1015672", "title": "CF La Unión", "text": "CF La Unión\n\nClub de Fútbol La Unión byl španělský fotbalový klub sídlící ve městě La Unión v Murcijském regionu. Klub byl založen v roce 2011 po přestěhování klubu Caravaca CF do města La Unión, zanikl v roce 2012 po nesplnění závazků vůči hráčům (výplaty atd.) a jejich následnému hromadnému odchodu.\n\nSvé domácí zápasy hrál klub na stadionu Polideportivo Municipal de La Unión s kapacitou 3 500 diváků.\n\n"}
{"id": "1015673", "url": "https://cs.wikipedia.org/wiki?curid=1015673", "title": "František Kop (právník)", "text": "František Kop (právník)\n\nFrantišek Kop (18. srpna 1906 Praha – 22. listopadu 1979 Rožnov pod Radhoštěm) byl profesor církevního práva na Právnické fakultě Masarykovy univerzity.\n\nNarodil se v Praze, kde také absolvoval Akademické gymnázium. Pak se zapsal na Právnickou fakultu Univerzity Karlovy, církevní právo studoval u profesora Hennera a po studijních cestách do Dijonu a Paříže publikoval článek \"O vývoji a závaznosti dekretu Tametsi (Ukázka ze studia vývoje práva manželského)\". V roce 1930 získal titul doktora práv, i poté ale pokračoval ve studiu, navštěvoval přednášky historie na filozofické fakultě, a zároveň začal pracovat na svém celoživotním vědeckém díle \"Vývoj metropolitní pravomoci v církvi západní\", které si rozvrhl do pěti svazků. V té době také vypracoval podklady pro podrobnou diecézní mapu Slovenska a publikoval práci o soudobém vztahu církve a státu, nazvané \"Modus vivendi\", které věnoval prezidentu Edvardu Benešovi. V krizi konce 30. let pak publikoval několik vlastenecky orientovaných prací, zejména \"Založení Univerzity Karlovy v Praze\", v níž se snažil dokázat, že pražská univerzita byla založena především pro obyvatele Království českého. V publikační činnosti nepřestal ale ani za protektorátu, kdy pracoval jako úředník Československé akciové tiskárny, zveřejnil např. velmi dobře přijaté první dva díly svého díla o vývoji metropolitní pravomoci (\"Obyčejový a zákonný podklad ústavy metropolitní, začátky její závislosti na moci papežské\" a \"Provedení metropolitní ústavy v mimoitalských zemích říše západořímské\"). Podílel se také na vydání práce \"Praha šest set let církevní metropolí\" (spolu s Antonínem Novotným a Václavem Bartůňkem).\n\nPo válce se přesunul do Brna, kde se v roce 1945 na Právnické fakultě Masarykovy univerzity habilitoval a kde byl hned o rok později jmenován řádným profesorem církevního práva. Stále hojně publikoval, vydal např. články \"Trvá dosud právo metropolitní kapituly olomoucké voliti arcibiskupa?\" a \"O jasnou formulaci poměru církví ke státu v chystané ústavě Československé republiky\" nebo práci \"Odvěký doklad naší státnosti. K počátkům českého práva korunního\", v níž hájil svrchovanost českého státu v rámci Svaté říše římské. Únor 1948 však (nejen) pro něj znamenal konec pedagogické i vědecké práce. Kromě krátkého období roku 1968, kdy přednesl několik přednášek na brněnské filozofické fakultě, žil až do své smrti v roce 1979 v ústraní. Od roku 1955 to byl Rožnov pod Radhoštěm, kde díky jednomu bývalému studentovi získal místo učitele hry na klavír v lidové škole umění a zároveň hrál v místním kostele na varhany.\n"}
{"id": "1015676", "url": "https://cs.wikipedia.org/wiki?curid=1015676", "title": "Havrania cesta", "text": "Havrania cesta\n\nHavraní cesta je slovenský celovečerní hraný debut režiséra Martina Hollého mladšího z roku 1962. Film je literární adaptací rozhlasové hry Ľudovíta Filana \"A bylo světlo\" (1958). Autor se spolu s Monikou Gajdošovou podílel i na scénáři. Film zobrazené události neidealizuje, ale snaží se upozornit na problémy skutečných lidí. Hollého film výrazně ovlivnilo setkání s Jiřím Krejčíkem, který si zakládal právě na příběhu individuálním prostřednictvím herců.\n\nSujet filmu je založen na paralelním rozvíjení linií, které zrcadlí chlapskou rivalitu. Příběhu dominuje zápas o prestiž ve skupině dělníků. Vinco Petráš v podání Júlia Pántika je mistrem party montérů vysokého napětí. Do party ale přichází Matúš Slameň (Štefan Kvietik) a Petráš má najednou konkurenci. Jakoby to ale nestačilo, Petráš musí se Slaměnem zápasit i o přízeň ženy. A právě boj o Jolanu se stává katalyzátorem rozlišování morálních hodnot od pokrytectví.\n\nFilm Havrania cesta je založen zejména na obrazové stránce. Silnému vizuálu napomáhá přesná a výstižná kamera Vincenta Rosince. Dominuje mu temnota, z níž se jen tu a tam vynořují postavy a přednášejí své repliky. Rosinec funkčně pracuje s hrou světla a stínu a naplňuje tak dramatickou výstavbu filmu. Obrazovou stránku doplňuje hudební motiv přesně spadající do celkové atmosféry filmu. Zdrojem filmové hudby je gramofonová deska, hudba v lunaparku a tóny foukací harmoniky.\n\nDramaturgyně vzorec příběhu iniciativního pracovníka, který se z různých důvodů dostane na rozcestí a kterému pomůže prostředí, které dosud ignoroval, je ve slovenském filmu asi nejčastěji opakovaným v rámci dělnického prostředí. Většinou ve filmech zbývá jen při vzorci. Nevytvoří se v nich pravdivá drama, v níž postavy nasáknou životem. Hollého film je v tomto směru výjimkou. Vyniká zejména svou plastičností.\n\nPo filmu Havraní cesta dále pracuje s tématem práce a hrdinství. V šedesátých letech nevznikl ve slovenské kinematografii tématem podobný film. Až v roce 1971 přichází režisér Jozef Režucha s filmem \"Dost dobří chlapi\". Hollého Havrania cesta je spolu s Barabášovým filmem \"Pieseň o sivom holubovi\" a Solanovým \"Muž, ktorý sa nevrátil\" inovací filmového výrazu 60. let. Pro nastupující generaci filmových tvůrců je přínosná zejména eliminace patosu a příklon k ponoru do hloubky psychiky jednotlivých postav. Posun přichází i v práci s filmovou řečí.\n\nRedaktor Ivan Benko píše:\nCelovečerní debut Martina Hollého vznikl ve stejnou dobu jako filmy \"Boxer a smrť\" (1962, r. Peter Solan) a \"Slnko v sieti\" (1962, režie Štefan Uher). V roce 1963 byly všechny tři snímky oceněny na \"Festivalu československých filmů\" v Ústí nad Labem.\n\nMiroslav Janek k tomu uvádí:\nAndrea Horečná dodává:\n\"Dejiny slovenskej kinematografie\":\nMyšlenku filmu režisér filmu popisuje následovně:\n\n"}
{"id": "1015677", "url": "https://cs.wikipedia.org/wiki?curid=1015677", "title": "SD Lemona", "text": "SD Lemona\n\nSociedad Deportiva Lemona byl španělský fotbalový klub sídlící ve městě Lemoa v Baskickém autonomním společenství. Klub byl založen v roce 1923, zanikl v roce 2012 kvůli finančním problémům.\n\nSvé domácí zápasy hrál klub na stadionu Estadio Arlonagusia s kapacitou 5 000 diváků.\n\n"}
{"id": "1015678", "url": "https://cs.wikipedia.org/wiki?curid=1015678", "title": "Maestro", "text": "Maestro\n\nVýraz maestro pochází z italštiny a znamená \"učitel\", \"vedoucí\", či \"mistr\". \n\nV češtině se používá jeho přejatá verze mistr, v současném významu chápána jako titul vedoucího kolektivu (řemeslnického, vedoucího, uměleckého…atp).\n\nŠiroce užíváno ve středověku, kdy zastávalo titul řemeslných cechů (ale s tím spojených také cechů např. hudebních).\n\nV hudbě 17. století se objevuje termín \"maestro di cappella\" – dosl. \"učitel\", či \"vedoucí kaple\", tzn. orchestru, kapely.\n\nS tímto výrazem se lze setkat v souvislosti s významnou osobností – mistra, a to zejména v oblasti hudby – \"maestro\" bývá oslovení zpravidla pro dirigenta, koncertního mistra, či sólistu.\n\nJe vyslovováno tak, jak je psáno s jemným důrazem na protažení písmene [a].\n"}
{"id": "1015679", "url": "https://cs.wikipedia.org/wiki?curid=1015679", "title": "Javier Vet", "text": "Javier Vet\n\nJavier Vet (* 9. září 1993, Amsterdam, Nizozemsko) je nizozemský fotbalový záložník, který v současné době hraje v klubu FC Dordrecht. Hraje na postu defenzivního středopolaře.\n\nV sezoně 2012/13 hrál za Amsterdamsche FC v nizozemské poloprofesionální třetí lize Topklasse. V červenci 2013 přestoupil do druholigového FC Dordrecht, se kterým vyválčil na konci sezony 2013/14 postup do Eredivisie.\n\n"}
{"id": "1015680", "url": "https://cs.wikipedia.org/wiki?curid=1015680", "title": "OTR-21 Točka", "text": "OTR-21 Točka\n\nOTR-21 \"Točka\" (; , „Tečka“) je v SSSR vyvinutá taktická balistická raketa krátkého dosahu. V indexu GRAU dostala označení 9K79, zatímco v kódu NATO SS-21 Scarab. K jejímu převozu slouží vozidlo \"9P129\".\nRozmisťování raket OTR-21 na území východního Německa začalo roku 1981, kdy nahrazovaly starší systém FROG.\n\nDosud byl systém bojově nasazen v obou čečenských válkách, válce v Jižní Osetii, Jemenu, Sýrii a v konfliktu na východě Ukrajiny.\n\n"}
{"id": "1015683", "url": "https://cs.wikipedia.org/wiki?curid=1015683", "title": "Triumph Trident 900", "text": "Triumph Trident 900\n\nTriumph Trident 900 je motocykl kategorie nakedbike, vyvinutý firmou Triumph, vyráběný v letech 1991-1998.\n\nTříválcový Trident 750/900 byl ve své době elegantní a relativně lehký evropský motocykl. Proti čtyřválcům Triumphu nabízel o dobrých 10 kg nižší hmotnost a nezaměnitelný charakter řadového tříválce.\n\n\n\n"}
{"id": "1015688", "url": "https://cs.wikipedia.org/wiki?curid=1015688", "title": "Český videoherní průmysl", "text": "Český videoherní průmysl\n\nVideoherní průmysl je jedním z nejrychleji rostoucích průmyslových odvětví v Česku. Jeho obrat činí přes 2,5 miliardy Kč a stále roste. V roce 2013 rostl o 6,4 %.\n\nV Česku navíc existuje řada úspěšných studií zabývajících se tvorbou počítačových her. Jako příklad lze uvést třeba Bohemia Interactive Studio, Amanita Design či Madfinger Games. Dle slov Jaroslava Švelcha z fakulty sociálních věd Univerzity Karlovy jsou počítačové hry největším kulturním exportem České republiky. Své tvrzení podpořil příkladem úspěšné české hry Mafia II.\n\nPrvní pokusy o tvorbu počítačových her u nás byly provedeny na počítačích SM 52/11 na přelomu 70. a 80. let. Tyto hry neobsahovaly grafiku a nebyly svými vývojáři myšleny úplně vážně.\n\nV 80. letech vznikaly hry pro osmibitové počítače, a to především pro ZX Spectrum, PMD 85 a Atari. Hry vznikaly často v rámci Svazarmových klubů a Socialistického svazu mládeže. Ty měly k dispozici i západní tituly, které byly tolerovány pro \"výukové účely\". Značná část českých her vzniklých v tomto období byly přepracované západní tituly. Nejoblíbenějším žánrem byly textové adventury. Nejznámějším tvůrcem tohoto období byl František Fuka. Ten byl například autorem her Indiana Jones či Tetris 2. Mezi významné tituly vzniklé v 80. letech lze zmínit Město robotů, Jet-Story či Hlípu. Některé hry z tohoto období reagovali na politické dění v tehdejším Československu. Ty byly vydávány anonymně. Tomuto \"hernímu disentu\" však nahrávala skutečnost že hry tehdy byly nejméně regulovaným médiem v zemi.\n\nPo roce 1989 se začala herní scéna komercializovat. Vznikly zde vydavatelské společnosti jako Proxima - Software či slovenský Ultrasoft. Ty vydávaly hry pro ZX Spectrum. Mnohé z vydaných titulů však pocházely z 80. let. Byly zde však i nové tituly, jako Crux 92 či Peloponéská válka. Vznikaly však i hry pro počítače Atari, jako například Gravon. V tomto období vznikla i firma Vochozka Trading, která distribuovala napřed hry pro počítače Amiga jako například Světák Bob a následně po úspěchu hry Tajemství Oslího ostrova i pro DOS a Windows.\n\nNásledovaly další úspěšné tituly jako Dračí historie nebo velmi populární Brány Skeldalu. První mezinárodně úspěšnou českou hrou však byl Hidden & Dangerous, který zahájil prudký rozvoj firmy Illusion Softworks, která později zabodovala hrou . Dalším hitem pak byla hra Operace Flashpoint od Bohemia Interactive Studio, které tvořili autoři hry Gravon. Mezi další úspěšné firmy lze zařadit i ALTAR Interactive s hrou Original War.\n\nPo roce 2003 však herní scéna zažila útlum. Tehdy jí dominovalo studio Illusion Softworks, které se však začalo potýkat s problémy, které vedly k jejímu odkoupení formou Take-Two Interactive a přejmenování na 2K Czech. Naproti tomu druhá nejvýznamnější česká herní společnost Bohemia Interactive Studio si svoji pozici udržela a soustředilo se na tvorbu úspěšných her ze série ArmA.\n\nOd roku 2009 zaznamenaly úspěch další české vývojářské společnosti, jako například Amanita Design, Geewa, Madfinger Games či SCS Software. česká studia jsou v tomto období poměrně produktivní. V roce 2013 například vyšlo přes 40 českých her.\n\nNěkolik českých univerzit nabízí předměty se zaměřením na videohry. Jedná se o České vysoké učení technické v Praze, Masarykovu univerzitu, Univerzitu Karlovu, Západočeskou univerzitu a Akademii múzických umění v Praze. Přednášky z těchto předmětů lze navštěvovat i v případě, že člověk na ně není přihlášený. Je nutné se však domluvit s vyučujícím.\n\n\n\n\nGame Developers Session je každoročně pořádaná akce především pro herní vývojáře v ČR. Místem konání je Praha. Akce probíhá v listopadu. Programem konference bývají přednášky osobností české herní scény.\n\nV květnu je každý rok pořádán Gameday v rámci třeboňského filmového festivalu Anifilm. V jeho rámci bývá udělována cena Česká hra roku\n\nKaždoročně je pořádána soutěž Booom v jejímž rámci jsou oceňovány nejlepší hry roku v určitých kategoriích. Kategorie zahrnují i nejlepší českou hru roku.\n\n\n\n\n\n"}
{"id": "1015690", "url": "https://cs.wikipedia.org/wiki?curid=1015690", "title": "Boovie", "text": "Boovie\n\nBoovie je česká hra z roku 1994 pro ZX Spectrum. Vytvořilo ji studio KVL tvořené bratry Vlčky. Jedna se o akční logickou hru inspirovanou Flappy.\n\nHráč ovládá postavičku Boovieho. Jeho cílem je přesunout bílou krychli na místo označené šipkou. Toho musí dosáhnou přesunováním skleněných (rozbitelných) a kamenmých kvádrů. V splnění mu budou bránit nepřátelé, které lze zabít kvádrem a nebo kuličkami, které lze najít v levelu. Jedna trefa je omráčí a druhá zabije (pokud jsou ještě v bezvědomí). Jsou zde tři druhy nepřátel. Žlutí s dvěma očima můžou jen doleva a doprava. Zelení pronásledují hráče kdekoliv a normální žlutí také. Kromě toho lze narazit na Harryho, který dá hráči munici. Hra obsahuje 40 levelů.\n\nV roce 1998 se hra dočkala pokračování a remaku pro MS-DOS.\n\n"}
{"id": "1015692", "url": "https://cs.wikipedia.org/wiki?curid=1015692", "title": "Lorca Deportiva CF", "text": "Lorca Deportiva CF\n\nLorca Deportiva Club de Fútbol byl španělský fotbalový klub sídlící ve městě Lorca v Murcijském regionu. Klub byl založen v roce 2002 po zániku místního klubu Lorca CF, zanikl v roce 2012 kvůli finančním problémům.\n\n\nPoznámky:\n\n"}
{"id": "1015693", "url": "https://cs.wikipedia.org/wiki?curid=1015693", "title": "ASD Luco Canistro", "text": "ASD Luco Canistro\n\nAssociazione Sportiva Dilettantistica Luco Canistro byl italský fotbalový klub sídlící ve městě Luco dei Marsi. Klub byl založen v roce 1981, zanikl v roce 2012.\n\n"}
{"id": "1015695", "url": "https://cs.wikipedia.org/wiki?curid=1015695", "title": "Kostel svatého Prokopa (Přepychy)", "text": "Kostel svatého Prokopa (Přepychy)\n\nKostel svatého Prokopa je římskokatolický farní kostel v Přepychách. Je chráněn jako kulturní památka České republiky. Nachází se u Farského rybníka.\n\nPůvodně gotický kostel je připomínán k roku 1355. Za majitele panství, pana Mikuláše Trčky z Lípy a Lichtenburka, v roce 1506 bylo na východní straně kostela postaveno presbyterium. Renesančně byl přestavěn v roce 1574.\n\nLoď je obdélná se strmými štíty, zaklenutá valenou klenbou s třemi páry nadokenních výsečí. Trojramenný kůr na čtyřech okosených pilířích je podklenut křížovými hřebínkovými klenbami. Na východě se k ní připojuje pětiboký presbytář se sakristiemi po bocích, při severozápadním nároží věž a na západním průčelí schodišťová vížka a předsíňka. Kostel je vybudován z lomového opukového zdiva s ojedinělými zlomky cihel. Cihly jsou použity ve štítech, v římsách, špaletách a v záklencích otvorů. Stěny lodi jsou členěny opěráky. Lomená, štíhlá, dodatečně rozšířená okna lodi nejsou původní, fragmenty dvou starších okének jsou na západní části jižní stěny lodi. Původní nejsou ani koruny zdí lodi, obě věže a jižní sakristie.\n\nZařízení kostela je z roku 1774.\n\nBohoslužby se konají v neděli v 10.00 a v pátek v 18.00 (v době zimního času v 17.00)\n\n\n"}
{"id": "1015697", "url": "https://cs.wikipedia.org/wiki?curid=1015697", "title": "Victoria Schwabová", "text": "Victoria Schwabová\n\nVictoria Schwabová (vlastním jménem Victoria Elizabeth Schwab, * 7. července 1987) je americká spisovatelka, autorka literatury pro děti a mládež s prvky sci-fi a fantasy.\n\nJe dcerou britské matky a amerického otce. Žije v Nashville, ráda cestuje a pije dobrý čaj. \n\nPublikuje od roku 2011. Svojí druhou knihou, mysteriózním příběhem s prvky fantasy, The Archived, vydanou nakladatelstvím Hyperion, New York, v roce 2013 (česky Archiv, překlad: Miroslava Urešová, CooBoo, Praha, 2014) se zařadila mezi úspěšné autorky YA (young adult) literatury ve Spojených státech amerických a uznání se jí dostalo i v zahraniční. Hrdinkou příběhu je šestnáctiletá Mackenzie Bishopová, která zdědila po svém zemřelém dědečkovi velmi zvláštní poslání. Stala se Správcem na tajemném místě, zvaném Archiv, kde jsou místo knih na policích ve speciálních schránkách uchovávány kopie všech již zemřelých lidí se všemi jejich vzpomínkami a emocemi, které prožili za svého života. Nazývají se Historie a pracovníci Archivu, Knihovníci, mají možnost si číst v jejich příbězích a, jak se ukáže, dokonce je i měnit. Vzpomínky a emoce Historií jsou u některých tak silné, že se snaží vymanit ze svých schránek a vrátit se zpět do skutečného světa, označovaného jako Vnějšek.\nPřitom musejí projít temným úzkým prostorem nazývaným Úžiny. Úkolem Správců je Historie v Úžinách chytit a vrátit je zpět do klidného a tichého prostředí Archivu, což bývá velmi nebezpečné. Aby mohla svůj úkol Správce plnit, musí Mackenzie svým rodičům často lhát, proč opouští domov. Své poslání plní také proto, že má tímto způsobem možnost být co nejblíže dvěma lidem, které milovala a kteří už nežijí, svému dědečkovi a mladšímu bratrovi, který tragicky zahynul. \n\nPřestože odborné kritiky a recenze vytýkají dílu řadu nedostatků, mezi čtenáři, kterým je určeno, si získalo uznání a další pokračování série s názvem \"The Unbound\", vyšlo v nakladatelství Hyperion, New York, v lednu 2014. \n\n\n"}
{"id": "1015701", "url": "https://cs.wikipedia.org/wiki?curid=1015701", "title": "Videoherní průmysl", "text": "Videoherní průmysl\n\nVideoherní průmysl (častěji jednoduše herní průmysl) je odvětví průmyslu zabývající se tvorbou a prodejem počítačových her, resp. videoher. Zahrnuje desítky specializovaných profesí (např. herní návrhář, grafik, programátor, producent) a zaměstnává množství lidí po celém světě.\n\n\n"}
{"id": "1015703", "url": "https://cs.wikipedia.org/wiki?curid=1015703", "title": "Filmový průmysl", "text": "Filmový průmysl\n\nFilmový průmysl se sestává z technologických a komerčních institucí vyrábějících filmy, například z filmových produkčních společností, filmových studií, kinematografie, produkce, psaní scénářů, preprodukce, postprodukce, filmových festivalů, distribuce filmů a z herců, režisérů a dalších členů filmového štábu.\n\nI když výdaje spojené s výrobou filmů vedly filmovou produkci k tomu, aby se spojila pod záštitou produkční společnosti, pokrok ve vývoji vybavení, používaného při výrobě filmů a nárůst příležitostí k získání investic k výrobě filmu mimo samotný filmový průmysl, umožnil produkci nezávislých filmů vlastní rozvoj.\n"}
{"id": "1015706", "url": "https://cs.wikipedia.org/wiki?curid=1015706", "title": "Diskografie Rickyho Martina (alba)", "text": "Diskografie Rickyho Martina (alba)\n\nToto je diskografie Portorického pop zpěváka-skladatele Rickyho Martina. \n\nRicky Martin vydal devět studiových alb, osm kompilačních alb, dvě živé alba a čtyři box sety. První \"stejnojmenné studiové album\" nazpívané převážně ve španělštině které bylo vydáno v listopadu roku 1991 u vydavatelství Sony Music dceřiné společnosti Sony Discos (Dnes Sony Music Norte). O dva roky později, vydal u Columbia Records druhé studiové album, \"Me Amarás\". Jeho třetí studiové album, \"A Medio Vivir\", vyšlo v září 1995 u Sony Latin. \n\nV roce 1998, vydal své čtvrté studiové album, \"Vuelve\", které jako první album svého druhu v americké hitparádě Billboard 200 debutovalo na 40. místě, tímto se stalo nejprodávanější Latinské album v zemi. Navíc, vystřelilo hned v prvním týdnu na 1. místo americkém Top Latin Albums chart, taktéž debutovalo na 1. místě ve Španělsku. O rok později vydal své páté studiové album, zároveň první anglicky nazpívané a \"druhé eponymní album\". Album dosáhlo obchodního úspěchu a stalo mnoha zemích \"number-one\", včetně, Austrálie, Finska, Španělska i USA a ve Velké Britániíse umístilo na 2. miste. V Americe album získalo certifikaci 7× platinová deska, což činil více než sedm milionů kusu s prodeje ve Spojených státech. Do dubna roku 2011 se toto album prodalo přes 22 milionů kopií, čímž se zařadilo na seznam nejprodávanějších světových alb všech dob. \n\nV roce 2000, vydal své šesté studiové album s názvem \"Sound Loaded\". Album dosáhlo umístění do top pětky v Austrálii, Španělsku, Švédsku, Švýcarsku a ve Spojených státech. Celkem se v USA prodalo okolo dvou milionu kusů, album získalo certifikaci 2× platinová deska od společnosti RIAA. V roce 2001, vydal dvě kompilace(kolekce největších hitů): alba \"La Historia\" a \"The Best of Ricky Martin\". \"La Historia\" se skládalo z největších španělských hitů, zatímco \"The Best of Ricky Martin\" největších anglických hitů. V roce 2003, zpěvák vydal své sedmé studiové album, \"Almas del Silencio\". Ve Spojených státech, v hitparádě Billboard 200 se umístilo na 12. místě a debutovalo na 1. místě Billboard Top Latin Albums. \n\nOsmé studiové album \"Life\", bylo v říjnu 2005, album dosáhlo mírnějšího úspěchu v americké hitparádě kde debutovalo na 6. místě a v Británii 40. místo. V roce 2006, vyšlo první živé album MTV Unplugged, propuštěn u Sony Music Norte. Na americkém Billboard 200 debutovalo na 38. místě.\nDeváté studiové album \"Música + Alma + Sexo\", bylo propuštěno u Sony music Latin v lednu 2011, debutoval na třetím místě v hitparádě Billboard 200 a obdržel certifikaci Platinová deska v latinské oblasti RIAA certifikace. \n\n\n"}
{"id": "1015708", "url": "https://cs.wikipedia.org/wiki?curid=1015708", "title": "Scott Jurek", "text": "Scott Jurek\n\nScott Gordon Jurek (* 26. října 1973 Duluth, Minnesota) je americký ultramaratonský běžec polského původu, fyzioterapeut, autor bestselleru New York Times \"Jez a běhej\" (2013) a veřejný mluvčí.\n\nV průběhu své kariéry, jako jeden z nejdominantnějších ultra-maratonských běžců na světě, vyhrál mnoho prestižních závodů a to i několikrát, včetně Hardrock 100 (2007), Badwater Ultra Marathon (2005, 2006), Spartathlon (2006, 2007, 2008) a Western States 100 Mile Endurance Run (1999-2005). V roce 2010, na mistrovství světa v běhu na 24 hodin v Brive-la-Gaillarde ve Francii, Jurek získal stříbrnou medaili (za Japoncem Shingo Inoue) a stanovil nový americký rekord v zaběhnuté vzdálenosti během 24 hodin s uběhnutými 165,7 mílemi (266 km průměrným tempem 11,1 km/h, čili 8 minut a 42 sekund na míli). Jurek od roku 1997 nejí maso a od roku 1999 je vegan.\n\n"}
{"id": "1015710", "url": "https://cs.wikipedia.org/wiki?curid=1015710", "title": "Univerzální diferenciální rovnice", "text": "Univerzální diferenciální rovnice\n\nUniverzální diferenciální rovnice\n\nněkdy také Rubelova rovnice, je nelineární obyčejná diferenciální rovnice čtvrtého stupně \n\nUniverzalitou je míněna vlastnost této rovnice, že libovolná spojitá funkce formula_2 může být s libovolnou přesností aproximována některým z řešení této rovnice. Idea pochází od amerického matematika Lee Alberta Rubela, explicitně vlastnost pro tuto rovnici formuloval v roce 1981 americký fyzik Richard James Duffin. Výsledek má sloužit především k ilustraci principiální nemožnosti klasifikovat v obecnosti řešení nelineárních obyčejných diferenciálních rovnic.\n\n"}
{"id": "1015711", "url": "https://cs.wikipedia.org/wiki?curid=1015711", "title": "Ludlow Town FC", "text": "Ludlow Town FC\n\nLudlow Town FC (celým názvem: Ludlow Town Football Club) byl anglický fotbalový klub, který sídlil ve městě Ludlow v nemetropolitním hrabství Shropshire. Založen byl v roce 1890, zanikl v roce 2012 kvůli dluhům ve výši 400 000 liber. Klubové barvy byly červená a černá.\n\nSvé domácí zápasy odehrával na stadionu The SBS.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015713", "url": "https://cs.wikipedia.org/wiki?curid=1015713", "title": "Ukončovací stupeň", "text": "Ukončovací stupeň\n\nUkončovací stupeň je poslední, výstupní stupeň schodišťového ramene, který je zabudovaný do mezipodesty nebo podesty. Je to tedy schodišťový stupeň, který je součástí podesty nebo dalšího patra. \n\nJe možné ho definovat i jako poslední stupeň ve schodišťovém rameni, jenž má svoji výšku a jehož stupnice je na stejné úrovni jako mezipodesta nebo výstupní podesta.\n\n"}
{"id": "1015715", "url": "https://cs.wikipedia.org/wiki?curid=1015715", "title": "CD Móstoles", "text": "CD Móstoles\n\nClub Deportivo Móstoles byl španělský fotbalový klub sídlící ve městě Móstoles. Klub byl založen v roce 1955, zanikl v roce 2012 díky dluhům ve výši 234 591 €.\n\n"}
{"id": "1015717", "url": "https://cs.wikipedia.org/wiki?curid=1015717", "title": "Motril CF", "text": "Motril CF\n\nMotril Club de Fútbol byl španělský fotbalový klub sídlící ve městě Motril. Klub byl založen v roce 1984, zanikl v roce 2012 díky finančním problémům.\n"}
{"id": "1015719", "url": "https://cs.wikipedia.org/wiki?curid=1015719", "title": "Rača (Gruzie)", "text": "Rača (Gruzie)\n\nRača () je gruzínská horská historická provincie, která se rozkládala v údolí horního toku Rioni sevřená masívy Velkého Kavkazu.\n\nDnes tvoří součást gruzínského kraje Rača-Lečchumi a Dolní Svanetie, přičemž odpovídá současným okresům\n\nRača zabírá 2 854 km² severovýchodního cípu západní Gruzie. Hřebeny Velkého Kavkazu ji oddělují od historických oblastí Svanetie a Lečchumi na severozápadě, Imeretie na jihu, zatímco hlavní kavkazský hřeben tvoří na severu hranici s Ruskem. Na východě je ohraničena separatistickou Jižní Osetií, de iure gruzínským krajem Šida Kartli.\n\nHistoricky sestávala Rača ze tří provincií\n\n"}
{"id": "1015721", "url": "https://cs.wikipedia.org/wiki?curid=1015721", "title": "Diego da Silva Costa", "text": "Diego da Silva Costa\n\nDiego da Silva Costa známý zkráceně jako Diego Costa (* 7. října 1988, Lagarto, Brazílie) je španělský fotbalista brazilského původu, který v současné době hraje za klub Atlético Madrid v nejvyšší španělské soutěži Primera División. Zároveň reprezentuje Španělsko v seniorských výběrech a v roce 2013 odehrál dva přátelské zápasy za Brazílii.\nÚčastník MS 2014 v Brazílii.\n\nDo anglického klubu přestoupil 1. července 2014 za 32 milionů liber. Hned při svém prvním zápase v Premier League 18. srpna 2014 vstřelil první soutěžní gól za Chelsea FC proti Burnley FC (výhra 3:1). Diego Costa patří ke 3 hráčům, kterým se podařilo dát v prvních 10 zápasech Premier League 10 a více gólů. V dresu Chelsea FC měl famózní start, v 19 ligových duelech nasázel soupeřům celkem 17 branek!\n\n30. 1. 2015 dostal 3 zápasový trest za šlápnutí na Emre Cana v semifinále Capital One Cupu proti Liverpoolu (Chelsea vyhrála 1:0 v nastaveném čase a postoupila do finále). Chelsea ale i přes absenci Diega Costy dokázala ze 3 zápasů získat 7 bodů (remíza s Manchesterem City, výhra nad Aston Villou a Evertonem). S Chelsea vyhrál v březnu 2015 Anglický ligový pohár (ve finále zvyšoval na 2:0, byl to zároveň jeho první pohárový gól za Chelsea). 3. května 2015 tři kola před koncem sezóny 2014/15 získal s Chelsea ligový titul.\n\nBrazilský trenér Luiz Felipe Scolari jej nominoval ke dvěma přátelským zápasům brazilského A-mužstva. Debutoval 21. března 2013 proti Itálii (remíza 2:2, hrálo se ve Švýcarsku). Ke druhému přátelskému zápasu nastoupil 25. března 2013 v Londýně proti Rusku (remíza 1:1). V obou případech se dostal na hrací plochu jako střídající hráč v průběhu druhého poločasu. Byly to jeho jediné starty za brazilský národní tým.\n\nPo získání španělského občanství zažádala Španělská fotbalová federace organizaci FIFA o povolení k jeho zařazení do kádru španělského národního týmu. 28. února 2014 jej trenér Španělska Vicente del Bosque nominoval k přátelskému zápasu proti Itálii, kde si Costa připsal 5. března svůj první reprezentační start za zemi z Pyrenejského poloostrova. Španělsko porazilo v Madridu Itálii 1:0.\n\nVicente del Bosque jej vzal i na Mistrovství světa 2014, kde však Španělé jakožto jeden z velkých favoritů zcela vyhořeli, nepostoupili ze základní skupiny B. Costa nastoupil k prvním dvěma zápasům proti Nizozemsku (porážka 1:5) a proti Chile (porážka 0:2) a vůbec se neprosadil. Navíc byl terčem zášti brazilských fanoušků, kteří považovali jeho přechod do španělské reprezentace za zradu.\n\nDiego Costa nevyrůstal pod dohledem odborníků ve fotbalových akademiích, až do svých 16 let hrál fotbal na betoně ulic brazilského města Lagarto, kde více než pravidla platily ostré lokty, nadávky a strkanice. Část z toho mu zůstala v repertoáru, na trávníku bojuje dravě za svůj tým, neuhýbá ze soubojů. Dokáže také obráncům znepříjemnit jejich úlohu, občas jim „přebrousí“ kolíky kopaček holeně, nevyhne se ležícímu hráči a šlápne na něj.\n\n"}
{"id": "1015722", "url": "https://cs.wikipedia.org/wiki?curid=1015722", "title": "Muğan Salyan FK", "text": "Muğan Salyan FK\n\nMuğan Salyan Futbol Klubu byl ázerbájdžánský fotbalový klub sídlící ve městě Saljany. Klub byl založen v roce 2007 pod názvem FK NBC Salyan, zanikl v roce 2012.\n\nSvé domácí zápasy odehrával na stadionu Salyan Olimpiya İdman Kompleksi s kapacitou 2 000 diváků.\n\nZdroj: \n\n\nZdroj: \n\n"}
{"id": "1015723", "url": "https://cs.wikipedia.org/wiki?curid=1015723", "title": "Jiří Sýkora", "text": "Jiří Sýkora\n\nJiří Sýkora může být:\n"}
{"id": "1015724", "url": "https://cs.wikipedia.org/wiki?curid=1015724", "title": "Jiří Sýkora (vícebojař)", "text": "Jiří Sýkora (vícebojař)\n\nJiří Sýkora (* 20. ledna 1995 Třebíč) je český vícebojař, juniorský mistr světa v desetiboji z roku 2014. V roce 2017 získal Jiří Sýkora Nejvyšší ocenění Kraje Vysočina, přesná kategorie byla uveřejněna v říjnu 2017, obdržel Dřevěnou medaili Kraje Vysočina.\n\nPrvní roky života strávil ve Vladislavi a nyní bydlí v Ptáčově. K atletice ho přivedl trenér Pavel Svoboda, který ho objevil na \"Vánoční laťce\" pořádané základní školou Benešova, kde začínal s atletikou. Atletice se věnuje od svých 14 let.\n\nV první dorostenecké sezóně vyhrál mistrovství republiky v desetiboji výkonem 6973 a nominoval se na mistrovství světa dorostenců do 17 let v Lille. Zde závodil v osmiboji a výkonem 5823 skončil sedmý.\n\nV sezóně se nekonala žádná mezinárodní dorostenecká akce. Jiří Sýkora vyhrál znovu mistrovství republiky výkonem 6854. Osobní rekord si tak v této sezóně nezlepšil.\n\nV první juniorské sezóně zaznamenal velký výkonnostní růst a vyhrál mistrovství republiky v desetiboji výkonem 7521. Tento výkon byl navíc poznamenán chladným počasím a vypuštěným druhým dnem. Jiří Sýkora se výkonem přesto kvalifikoval na mistrovství Evropy juniorů v Rieti a zařadil se mezi favority na medaili. Před mistrovstvím Evropy vyhrál dokonce mistrovství republiky v dálce mužů výkonem 764. Stoupající formu zastavilo zranění způsobené při tréninku. Na mistrovství Evropy tak do soutěže desetibojařů nenastoupil. Zbytek sezóny závodil pouze ve vrhačských disciplínách.\n\nVelké zlepšení zaznamenal již v hale, kdy vyhrál mistrovství republiky v sedmiboji a výkonem 5838 překonal český rekord Jana Kudličky. Před mistrovstvím republiky navíc absolvoval první seniorský sedmiboj na mezistátním utkání v Anglii a zaznamenal výkon 5530.\n\nV letní sezóně překonal na mistrovství republiky v Praze téměř o 300 bodů český juniorský rekord Tomáše Dvořáka výkon 8047 a s přehledem splnil limit na MS juniorů v Eugene. Před ním stačil absolvovat první seniorský desetiboj na Madeiře v rámci I. evropské ligy vícebojů. V závodě atakoval hranici 8000 a skončil výkonem 7927 na druhém místě. Zároveň splnil limit na seniorské mistrovství Evropy v Curychu.\n\n16 dní po tomto výkonu zahájil desetiboj na mistrovství světa juniorů a hlavně díky povedenému druhému dnu a heroickému výkonu v závěrečném běhu na 1500m získal první mužskou juniorskou zlatou medaili pro ČR v nejlepším historickém výkonu v rámci juniorského desetiboje 8135 (absolutního juniorského světového rekordu 8397 dosáhl Němec Voss v rámci mužského desetiboje).\n\nNa mistrovství Evropy v Curychu musel po třech disciplínách vzdát vinou zranění kotníku, které si přivodil v dálce.\n\nSezóna pro něj nezačala dobře. Halový sedmiboj na mezistátním utkání v Nizozemsku nedokončil kvůli nemoci a ukončil halovou sezónu.\n\nI tato sezóna se nevyvíjela dobře. Nicméně na jaře při závodech v Götzisu se kvalifikoval na mistrovství evropy v Amsterdamu, to však nedokončil a na olympijských hrách v Rio de Janeiro skončil na 25. místě. Při skoku o tyči na olympijských hrách neskočil základní předepsanou výšku. Od září má nového trenéra, je jím Luděk Svoboda, do té doby trénoval pod patronací Pavla Svobody. Dále bude spolupracovat s trenéry Nikolajem Goroškovem, Tomášem Dvořákem a Josefem Šilhavým.\n"}
{"id": "1015725", "url": "https://cs.wikipedia.org/wiki?curid=1015725", "title": "Heinrich Georg Barkhausen", "text": "Heinrich Georg Barkhausen\n\nHeinrich Georg Barkhausen (2. prosince 1881, Brémy – 20. února 1956, Drážďany) byl německý fyzik.\n\nPracoval v oboru elektronové fyziky a elektrotechniky, stanovil základní zákony pro elektronky (tzv. Barkhausenovy rovnice), elektrické kmitání (např. Barkhausenovo-Kurzovo kmitání), elektroakustiku a feromagnetismus (např. objev Barkhausenova efektu).\n"}
{"id": "1015726", "url": "https://cs.wikipedia.org/wiki?curid=1015726", "title": "Zbehovia a pútnici", "text": "Zbehovia a pútnici\n\nZbehovia a pútnici (česky \"Zběhové a poutníci\") je československo-italský povídkový film slovenského režiséra Juraje Jakubiska, který měl premiéru roku 1968. Film podává apokalyptický obraz tří válek ve třech příbězích. Příběh z první světové války vypráví o vojenském zběhovi, který přenáší krutost fronty do zázemí. Druhý příběh vypráví o zákonu, kterým si lidé ospravedlňují své činy. Třetí příběh je vizí života ve světě zničeném atomovou válkou. Díky své „přílišné aktuálnosti“ však zůstal na dvacet let odložen v trezoru. Film je složený ze tří povídek: Zběhové, Dominika, Poutníci. Každá z nich vznikala samostatně. První část Zběhové začal Jakubisko natáčet již během dokončování Kristových let a jako středometrážní film byla tato povídka samostatně uvedená na festivalu v Benátkách. Jako „hold cenzuře“ dal režisér jako první titulek přes celé plátno cenzurní povolovací číslo. „Pro svoji metráž, mohla být uvedena jen mimo soutěž, ale i přesto dostal film cenu poroty.“\n\nPrvní část filmu - Zběhové, vznikla na motivy povídky Ladislava Ťažkého Vojenský zběh. Příběh je z období první světové války. Cigán Kalmán se již nemůže dívat na nesmyslné vojnové vraždění a utíká z vojny zpátky domů. Ani zde však nenachází klid. Ve svém nitru je neustále pronásledován hrůzami války, ve vsi po něm jdou četníci. K původně literární postavě Kalmána přidal Jakubisko dalšího zběha – husare Martina, a bílého husare - personifikovanou Smrt, která si nakonec oba zběhy najde. „Jakubisko postavil celý příběh jako lidové divadlo. Sice příšerné, plné krve, ale předci jakoby neskutečné. Exponovaně nalíčení herci hrají jakousi hroznou grotesku, která o to více vyniká na pozadí tiché slovenské vsi.“ Pronásledovaní zběhů se mění v jejich krvavou vzpouru, kde nakonec už nikdo neví rozeznat přátele od nepřítele. Konec se nese v poetickém duchu smíření, kdy mrtví ožívají a veselí se se živými. Jenom Kalmán a Martin zůstávají ležet mrtví ve svatební posteli, která má být místem vzniku nového života. A Smrt putuje dále a hledá své štěstí.\n\nDruhá povídka - Dominika je také dle námětu z románu Ladislava Ťažkého Pivnica plná vlkov. Odehrává se na konci druhé světové války, kdy vesnici vládne sovětský partyzánsky oddíl s podezíravým velitelem, který všechny neznámé lidi považuje za nepřítele. „V mimořádné době na hranici mezi životem a smrtí záleží na libovůli toho, kdo je silnější. A špatná rozhodnutí, porušující všechny normy lidskosti, se dají omluvit jako zásadová obrana těch samých norem. Vždyť pravdu bude mít na konci ten, kdo přežije.“ Po skončení války, kdy se ve vesnici spolu veselí i ti, co si vzájemně ubližovali, přicházejí nacističtí vojáci a všichni se navzájem povraždí. Na konci druhé části však již nikdo neožívá, jenom Smrt. „Točil jsem Dominiku, byl jsem ve třech čtvrtinách filmu, a v podstatě jsem se usmíval nad situacemi druhé světové války, poněvadž to všechno bolo passé – ale najednou jsem se potěšil, jakého mám výborného produkčního a rekvizitáře, jelikož mi na dvůr vtrhly tanky. Ještě jsem si říkal: Kde to všechno vzali, vždyť jich tolik do filmu ani nepotřebujeme! “ Marenčin mu poradil, aby to nechal tak, a v komentáři vysvětlil, co se stalo: V ten den vjelo do Československa ruské vojsko a obsadilo jej. Jakubisko poslechl a ještě k tomu záběru přidal část z černobílého Žurnálu z Kremlu. Tato vsuvka odsoudila film definitivně do trezoru.\n\nTřetí povídku, kterou napsal podle svého námětu Karol Sidon - Poutníci je apokalyptickou vizí světa po třetí světové válce. Z atomového krytu vyjde žena – ošetřovatelka a muž – Smrt. „Třetí část, Poutníci, je hledáním života. Hledá jej dívka, prostřednice života a hledá jej Smrt, protože smrt nemůže žít bez života...“ Chodí po světě, nenacházejí však lidi. Z „měsíční krajiny“ se jim podaří vyjít a ocitnou se v jarní přírodě, najdou lidské obydlí, ale bez lidí. Poslední dva lidé na Zemi připomínají první dva – Adama a Evu, ale tento pozemský ráj je již ztracen. „V poslední části Poutníků se vztah smrti a lásky vrací jako touha uprostřed všeobecné apokalypsy, s reminiscencemi na povídku první. Po 3. světové válce je smrt zbytečná, protože nemá koho zabíjet. Je opuštěná jako Kristus („Bože, co jsi to za Boha, že jsi mě opustil?“) „... Mezi mrtvolami prosí: „ Bože, dej ať opět najdu lidi. Vrať všechno na počátek – ať chodím mezi nimi, ať jsou vzpurní – aby mě nakonec milovali, jako já miluji je“.\n\nJakubiskův film je spíše koláží zobrazující nesmyslné násilí, které plodí další násilí, kdy člověk člověku je největším nepřítelem. Když jej vnímáme jako celek, není podstatné, zda jde o první nebo druhou světovou válku. Je to zobrazení věčného koloběhu násilí, který může mít jenom jediný konec. Zabíjení se ukončí jenom tehdy, když už nebude koho zabíjet.\n\n\n\nJelikož byl film zavřen do trezoru dříve, než mohl být promítnut, nemůžeme mluvit o přijetí domácím publikem nebo kritikou. Jeho kvality však předznamenala již cena poroty v Benátkách, udělena za první povídku Poutníci. Úspěch u italské kritiky dokazuje i recenze Giovanni Grazziniho: „Jakubisko disponuje nenapodobitelnou vizuální magií. Jako v sabbahu malíře, který se vyžívá v barokních a expresionistických lekcích, ve vzorech Felliniho a Paradžanovy provenience, v stylistických modelech, ve kterých naivnosti insitního umění vyvolávají rafinované hračky surrealistů, film je bystřinou akce a světla, ovládaný líbeznými a perverzními odstíny, film, který převrací v úzkostlivé extázi každý racionální smysl.“\n\nKdyž nakonec v roce 1989 měli film možnost zhlédnout i slovenští diváci, ukázalo se, že navzdory dvacetiletému odstupu neztratil nic ze své aktuálnosti. „Vzpomeňte si na nás, vy mladí: i my jsme zažili to, co vy. Snad ale váš zážitek bude mít lepší konec než tehdy náš film.“\n\n\n"}
{"id": "1015728", "url": "https://cs.wikipedia.org/wiki?curid=1015728", "title": "CS Mureșul Deva", "text": "CS Mureșul Deva\n\nClubul Sportiv Mureșul Deva byl rumunský fotbalový klub sídlící ve městě Deva. Klub byl založen v roce 2006, zanikl v roce 2012.\n\n"}
{"id": "1015737", "url": "https://cs.wikipedia.org/wiki?curid=1015737", "title": "Celonárodní stávkový výbor Běloruska", "text": "Celonárodní stávkový výbor Běloruska\n\nCelonárodní stávkový výbor Běloruska („Obščenacionalnyj stačečnyj komitet“ - Stačkom) - je neregistrovanou běloruskou organizací, jejímž hlavním úkolem je ochrana práv občanů (včetně organizace protestních akcí proti porušení práv a zákonných zájmů občanů).\n\nStávkový výbor podnikatelů Běloruské republiky působí od roku 1996. Dne 25. října roku 2003 na jeho základě byl vytvořen Celonárodní stávkový výbor Běloruska. Během více než 10 let Stávkový výbor organizoval masové stávky a mítinky na ochranu práv podnikatelů. Některých protestních akcí se účastnilo více než 100 tisíc lidí.\n\nPředsedou výboru od okamžiku založení je podnikatel a v minulosti politický vězeň Valerij Levoněvskij. Když byl v období od 1. května roku 2004 do 15. května roku 2006 zatčen, ve funkci předsedy Stačkomu působil jeho syn Vladimír Levoněvskij.\n\nJedním ze směrů činnosti Stávkového výboru je pomoc vězňům. Například v září roku 2005 Stávkový výbor věnoval knihy, sportovní nářadí a jiné užitečné věci Ivackevičské nápravné kolonie č. 22. Jsou vytvářeny jednotky Stačkomu ve věznicích: v březnu roku 2005 takové jednotky byly založeny již v pěti běloruských věznicích.\n"}
{"id": "1015739", "url": "https://cs.wikipedia.org/wiki?curid=1015739", "title": "Erik Werenskiold", "text": "Erik Werenskiold\n\nErik Theodor Werenskiold (11. února 1855, Eidskog - 23. listopadu 1938, Bærum) byl norský malíř a ilustrátor. Mezi jeho nejznámější práce patří ilustrace ke sbírce norských pohádek \"Norske Folkeeventyr\" od dvojice Asbjørnsen a Moe či ilustrace k norské verzi ságy \"Heimskringla\" od Snorri Sturlusona. \n\nWerenskiold se narodil v Eidskogu, na Granli gaardu, jihovýchodně od Kongsvingeru v kraji Hedmark jako čtvrtý syn do důstojnické rodiny. Ve čtyřech se celá rodina přestěhovala do Kongsvingeru. Werenskiold pak vyrůstal v Kongsvingerské pevnosti. V Kongsvingeru navštěvoval základní školu a poté tři roky (1869-72) studoval na soukromé latinské škole vedené Haraldem Aarsem a Peterem Vossem v Christianii (\"Aars og Voss' skole\").\n\nPo doporučení malíře Adolpha Tidemanda se vydal na univerzitu studovat malířství. V roce 1873 byl žákem norského sochaře Julia Middelthuna (1820–1886) na Škole kreslení v Christianii (\"Tegneskolen i Kristiania\"). Krátkou dobu, v létě 1875, také studoval v ateliéru umělce Axla Endera.\n\nPo studiu se na čtyři roky přestěhoval do Mnichova. Na jaře 1880 ochrnul na pravou paži. Hybnost do ní znovu získal po roce a půl hospitalizace a rekreace ve Švýcarsku, Horním Bavorsku a Tyrolsku. V letech 1881-83 žil v Paříži. V létě 1883 se vrátil zpět do Norska, do Telemarku. Následující rok se vrátil do Francie, kde později studoval s Léonem Bonnatem. Na jaře 1895 si udělal studijní výlet do Říma a Florencie.\n\nNa svém kontě měl Werenskiold řadu maleb, na kterých figurovali rolníci v krajině. Během pobytu v Mnichově se začal zajímat o tvorbu ilustrací k norským pohádkám. Nakonec se mu naskytla příležitost spolupracovat s umělcem Theodorem Kittelsenem a společně ilustrovali sbírky pohádek od dvojice Asbjørnsen-Moe. Kromě toho Werenskiold ilustroval také nové vydání ságy Heimskringla a dílo \"Familjen paa Gilje\" od spisovatele Jonase Lie.\n\nKromě maleb krajin a ilustrací vytvářel také portréty známých osob Norska. V roce 1908 získal ocenění Norského národního umělce. Je také nositelem několika řádů. V roce 1890 získal řád svatého Olafa třídy rytíř, třídy komandér v roce 1905, komandér s hvězdou v roce 1930 a třídu velkokříž v roce 1995. Mimo to má také řád Dannebrog třídy komandér. Werenskiold zemřel v Bærumu v kraji Akershus. Pochován je na hřbitově \"Vår Frelsers gravlund\" v Oslu.\n\nWerenskiold se oženil s malířkou Sophií Marií Stoltenberg Thomesen (1849–1926). Byl otcem geologa Wernera Werenskiolda (1883–1961) a sochaře Dagfina Werenskiolda (1892–1977). Kromě toho byl také švagrem žurnalistky Fernandy Nissen a zetěm norského obchodníka a politika Thomese Thomesena.\n\n\n\n"}
{"id": "1015741", "url": "https://cs.wikipedia.org/wiki?curid=1015741", "title": "Slatina (přítok Bahry)", "text": "Slatina (přítok Bahry)\n\nSlatina je potok v okrese Ústí nad Labem v Ústeckém kraji v České republice, pramenící asi dva kilometry jižně od Krásného Lesa v Krušných horách v nadmořské výšce 710 metrů. Na jeho toku se nachází několik vodních ploch, a to kromě jiného rybníky Horní, Střední a Dolní. V minulosti tato rybniční soustava sloužila jako ochrana proti povodním. Zbytek jejího toku na území Česka prochází přírodním parkem Východní Krušné hory, kde meandruje Mordovou roklí. V Německu následně pokračuje pod názvem Mordgrundbach, a u Barhau, necelých 2,5 kilometru od státní hranice, na jejím toku leží stejnojmenná retenční vodní nádrž () z roku 1966 s ovladatelným objemem 1,27 milionu m. Potok svůj tok končí v Hellendorfu (části města Bad Gottleuba-Berggießhübel), kde se zleva vlévá do řeky Bahra, která pramení na české části Krušných hor asi 1,5 kilometrů od pramenné oblasti Slatiny pod názvem Petrovický potok. Náleží do mezipovodí vodního útvaru Petrovický potok/Bahra po soutok s tokem Gottleuba.\n"}
{"id": "1015742", "url": "https://cs.wikipedia.org/wiki?curid=1015742", "title": "Jugoslávský trikolorní honič", "text": "Jugoslávský trikolorní honič\n\nJugoslávský trikolorní honič (srbsky: Српски тробојни гонич / Srpski trobojni gonič) je plemeno psa vyšlechtěné v 19. století v Srbsku. Dle Mezinárodní kynologické federace (FCI) patří do skupiny Honiči a barváři.\n\nJugoslávský trikolorní honič byl vyšlechtěn na území dnešního Srbska v první polovině 19. století. Jeho předci byli honiči a místní psi. Byl využíván především jako lovecký pes pro lov drobné zvěře, jako jsou zajíci nebo lišky. Přesto byl občas využíván i při honech na vysokou. Jeho blízkým příbuzným je jugoslávský planinský honič, který vznikl přibližně ve stejnou dobu na stejném území. Až do roku 1946 byl jugoslávský trikolorní honič pokládán jen za barevnou variantu srbského honiče. Právě roku 1946 byla tato dvě plemena rozdělena a jugoslávský trikolorní honič získal vlastní plemenný standard. Na výstavě se tito psi poprvé objevili v roce 1950 a jednalo se o výstavu v Bělehradě, hlavním městě Srbska. O 11 let později, tedy v roce 1961, bylo plemeno oficiálně uznáno FCI.\n\nV Česku je jediná chovatelská stanice, která se zabývá chovem těchto elegantních psů. Je vedena v Klubu chovatelů honičů ( http://www.klubhonicu.com)\n\nPlemeno je nejvíce početné ve své zemi původu a v Řecku.\n\nJugoslávský trikolorní honič je psí plemeno střední velikosti s jemnou, ale dobře osvalenou konstrukcí. Srst, která pokrývá celé tělo, je přiléhavá, na dotek jemná, s podsadou a izolující před zimou i vodou. Zbarvení může být standardní trikolorní (odtud také název plemene), černá, nebo bílá s pálením.\n\nTento pes se vyznačuje visícíma ušima a silnými stehny. Má také silné a tlusté polštářky. Tento pes má výraznou bílou šipku na hlavě a bílou špičku ocasu. V kohoutku měří psi 45–55 cm a feny 44–54 cm. Hmotnost standard neuvádí, ale pohybuje se okolo 22 a 23 kg.\n\nPovahově je jugoslávský trikolorní honič přátelský, aktivní, inteligentní a bystrý pes se silně vyvinutým loveckým pudem. Na svém domácím území je klidný, uvolněný a hravý, naopak při lovu je energický, horlivý a neposedný. Vůči svým majitelům je loajální a plně oddaný, jejich změnu těžce nese. S dětmi vychází dobře a leckteré jejich hry přetrpí. S jinými psy dokáže při lovu spolupracovat, jinak je ignoruje, nemá potřebu s nimi vyhledávat kontakt. Vztah k jiným zvířatům bývá často napjatý, protože jugoslávský trikolorní honič má sklony zvířata pronásledovat a následně udávit, nehledě na to, že se s nimi již zná a ví, že to není správné. Jedná se o aktivní psí plemeno, které potřebuje dostatek pohybu a zábavy. Jeho výcvik není složitý a proto se hodí i pro začínající chovatele.\n"}
{"id": "1015744", "url": "https://cs.wikipedia.org/wiki?curid=1015744", "title": "Vuelta a España 2014", "text": "Vuelta a España 2014\n\nVuelta a España 2014 proběhla od 23. srpna do 14. září a byl to 69. ročník tohoto závodu. Start proběhl ve městě Jerez de la Frontera a poprvé po 21 letech se nekončilo v Madridu, ale ve městě Santiago de Compostela. Ne jezdce čekalo celkem 3 181,5 km ve 21. etapách. Z toho: 5 rovinatých, 13 horských nebo kopcovitých a 3 časovky (1 týmová a 2 individuální)\n\n"}
{"id": "1015745", "url": "https://cs.wikipedia.org/wiki?curid=1015745", "title": "Krušnohorský bioregion", "text": "Krušnohorský bioregion\n\nKrušnohorský bioregion je biogeografický region hercynské podprovincie. Nachází se v severozápadních Čechách podél česko-německé státní hranice, a z větší části se nachází v německém Sasku. V Česku se rozkládá na celkové ploše 1321 km a s výjimkou západního okraje přibližně odpovídá geomorfologickému celku Krušné hory. Ze západu jej ohraničuje město Kraslice, zatímco z východu Tisá.\n\nV podloží bioregionu převažují ruly a žuly. Z geomorfologického hlediska jej tvoří vyzdvižené plošiny a vysoké okrajové svahy. Nejvyšším bodem je Klínovec (1244 m n. m.), zatímco nejnižší se s 270 metry nachází u Jezeří. Z půd převažují kambizemě. Na vrcholových plošinách jsou to kambizemní podzoly, na okrajových svazích převládají dystrické kambizemě, na čedičích jsou ostrůvky eutrofních rankerů a kambizemí. Dle Quittovy klimatické klasifikace náleží většina území do studené oblasti; nižší vrcholové plošiny do CH7, polohy nad 800 metrů do CH6 a nad 1000 metrů do CH4. Výjimku tvoří dolní části svahů, které jsou mírně teplými oblastmi (většinou MT4, výjimečně MT9).\n\nZ fytogeografického hlediska leží bioregion částečně v mezofytiku (podokres Krušnohorské podhůří vlastní) a částečně v oreofytiku (okres Krušné hory). Vegetační stupně jsou zastoupeny submontánní až supramontánní. Květen je spíše uniformní, převažuje středoevropská lesní flóra středních a vyšších poloh. Původně zastoupená charakteristická hercynská horská fauna byla devastována a pozměněná antropogenními a emisními vlivy.\n\nOsídlení bioregionu působilo tlak na lesní porost, což se projevilo změnou jejich druhové skladby. V druhé polovině 20. století docházelo k devastaci smrkových porostů imisemi. Území zahrnuje množství chráněných území: národní přírodní rezervace, chráněné krajinné oblasti, přírodní rezervace, přírodní památky, evropsky významné lokality a ptačí oblasti.\n"}
{"id": "1015746", "url": "https://cs.wikipedia.org/wiki?curid=1015746", "title": "Vladimír Levoněvskij", "text": "Vladimír Levoněvskij\n\nVladimír Levoněvskij (bělorusky: Уладзімір Леване́ўскі; rusky: Владимир Левоневский; polsky: Włodzimierz Lewoniewski; anglicky: Uladzimir Levaneuski; * 28. ledna 1986, Grodno Bělorusko) je veřejný činitel, v minulosti předseda Stávkového výboru (v letech 2004–2006). Syn bývalého politického vězně Valerije Levoněvského.\n\nVladimír se narodil 28. ledna roku 1986 ve městě Grodno do početné rodiny. V roce 2010 absolvoval fakultu matematiky a informatiky Státní univerzity Janky Kupaly v Grodně. O dva roky později absolvoval fakultu práv a administrace univerzity Adama Mickievicze v Poznani, kde získal akademický titul magistra správy. Od roku 2012 je postgraduantem na katedře informačních systémů Hospodářské univerzity v Poznani.\n\nAktivně se účastnil organizace protestních akcí na ochranu práv občanů, byl organizátorem mítinků a stávek podnikatelů, v současné době je místopředsedou Stávkového výboru podnikatelů Běloruské republiky a zástupcem šéfredaktoru celorepublikového zpravodaje “Podnikatel“. Opakovaně byl oběti represí ze strany vlády (zadržení, uvěznění apod.). Například 3. května roku 2004 během konání jedné z protestních akcí podnikatelů Vladimír byl odsouzen na 13 dní vězení za organizaci mítinků (1. května 2004 a 3. května 2004).\n\nV letech 2004–2006 Vladimír působil ve funkci předsedy Stávkového výboru. Během tohoto období Výbor rozšiřoval okruh své působnosti a aktivně se zabýval ochranou práv vězňů.\n\nV letech 2011–2012 Vladimír Levoněvskij byl členem Rady Fakulty práv a administrace Univerzity Adama Mickievicze jako představitel studentů a aktivně spolupracoval s Parlamentem Studentů UAM. V roce 2013 Vladimír byl místopředsedou Rady postgraduantů Hospodářské univerzity v Poznani, v roce 2014 – členem Rady Fakulty informatiky a elektronické ekonomiky HUP. V letech 2013–2014 se také účastnil činnosti organizačních výborů republikových a mezinárodních vědeckých konferencí.\n\n"}
{"id": "1015749", "url": "https://cs.wikipedia.org/wiki?curid=1015749", "title": "Oholený klenotník", "text": "Oholený klenotník\n\nOholený klenotník (v anglickém originále \"The Tale of Sweeney Todd\") je televizní film natočený roku 1998 v irsko-americké koprodukci režisérem Johnem Schlesingerem. Scenárista Peter Buckman napsal dramatický příběh z viktoriánského Londýna podle námětu Petera Shawa. V hlavních rolích se objevili Ben Kingsley, Joanna Lumley a Campbell Scott. Dne 19. dubna 1998 jej uvedla americká televize Showtime. Již předtím si odbyl světovou premiéru v říjnu 1997 na Hamptonském filmovém festivalu.\n\n"}
{"id": "1015758", "url": "https://cs.wikipedia.org/wiki?curid=1015758", "title": "Everon Pisas", "text": "Everon Pisas\n\nEveron Romario Elvis Pisas (* 13. října 1994, Willemstad, Curaçao) je nizozemský fotbalový útočník, který v současné době hraje v klubu FC Dordrecht.\n\nOd šesti let hrál za ZVV Pelikaan. Ve dvanácti odešel do FC Dordrecht.\n2. srpna 2013 debutoval v dresu FC Dordrecht v Eerste Divisie proti týmu MVV Maastricht, se kterým vyválčil na konci sezony 2013/14 postup do Eredivisie ze druhého místa tabulky.\n\n"}
{"id": "1015761", "url": "https://cs.wikipedia.org/wiki?curid=1015761", "title": "Sony Mustivar", "text": "Sony Mustivar\n\nSony Mustivar (* 12. února 1990, Aubervilliers, Francie) je francouzsko-haitský fotbalový záložník a reprezentant, který v současné době hraje za rumunský klub FC Petrolul Ploiești.\n\nMustivar působil ve francouzské mládežnické reprezentaci do 20 let, se kterou se v květnu 2009 zúčastnil Středozemních her 2009, kde mladí Francouzi obsadili na fotbalovém turnaji třetí místo.\n\nV roce 2013 debutoval v A-mužstvu Haiti.\n\n"}
{"id": "1015763", "url": "https://cs.wikipedia.org/wiki?curid=1015763", "title": "Wilhelm Eder (opat)", "text": "Wilhelm Eder (opat)\n\nWilhelm Eder OSB (9. června 1780 Feuersbrunn – 24. září 1866 Melk) byl rakouský římskokatolický duchovní, opat benediktinského kláštera v Melku a politik německé národnosti, v 2. polovině 19. století poslanec Říšské rady.\n\nV roce 1801 vstoupil do benediktinského kláštera v Melku. Roku 1804 byl vysvěcen na kněze. Vyučoval na klášterním gymnáziu, pak působil jako pedagog na učitelském ústavu v Melku, kde přednášel morální a pastorační teologii. Roku 1813 se stal správcem kláštera a roku 1838 jeho opatem. Byl primasem dolnorakouského sdružení prelátů.\n\nPo obnovení ústavní vlády se zapojil i do parlamentní politiky. Byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie velkostatkářská. K roku 1861 se uvádí jako prelát, bytem v Melku.\n\nByl osobním přítelem liberálního politika Antona von Schmerlinga a podílel se na zavádění reforem iniciovaných kardinálem Bedřichem Schwarzenbergem. Zreformoval i hospodaření kláštera v Melku. Získal pro klášter velkostatek Marghita v Uhersku.\n"}
{"id": "1015764", "url": "https://cs.wikipedia.org/wiki?curid=1015764", "title": "NK Nafta Lendava", "text": "NK Nafta Lendava\n\nNogometni Klub Nafta Lendava byl slovinský fotbalový klub sídlící ve městě Lendava. Klub byl založen v roce 1903 jako \"Lendvai Football Egyesület\", díky čemuž byl v průběhu své existence nejstarším klubem ve Slovinsku. Klub v roce 2012 zbankrotoval a byl následně rozpuštěn.\n"}
{"id": "1015765", "url": "https://cs.wikipedia.org/wiki?curid=1015765", "title": "Mudi", "text": "Mudi\n\nMudi (anglicky: mudi) je málo známé středně velké plemeno pocházející z Maďarska, poměrně nové. Je to všestranné plemeno pro různá využití, od ovčáckých prací, po canisterapii až po záchranařinu.\nPlemeno mudi bylo vyšlechtěno v Maďarsku v 19. století křížením puliho, maďarského honáckého ovčáka a pumiho, podle standardu nejspíše i německých honáckých psů. V Maďarsku ho po vyšlechtění začali využívat k nahánění nejen ovcí, ale i prasat, krav a jiných zvířat. Dnes už se ke svému původnímu účelu skoro vůbec nepoužívá. V roce 1936 byl poprvé vytvořen standard tohoto plemene, který se velice podobá tomu současnému. Vůbec nebyl využíván k loveckým účelům, proto nemá žádné lovecké pudy.\n\n2014: V České republice se již vyskytuje občasně, ale stále zde není moc častý ani oblíbený. Největší oblíbenosti se těší v zemi svého původu – Maďarsku – a v USA.\n\nJe jemné a velmi lehké konstrukce. Má středně dlouhou, na dotek velmi hebkou srst, která dobře izoluje proti vodě i zimě, proto se hodí do každého počasí. Srst na krku vytváří límec a nejčastěji je černá nebo popelavá, krom toho se ale vyskytuje i hnědá, žlutá nebo čistě bílá.\n\nHlava je nejnápadnější částí těla mudiho je bezpochyby jeho hlava. Celkově vytváří dojem pozorného, energického a veselého psa, beze stopy bázlivosti nebo agresivity. Hlava je klínovitá, zužující se směrem k čenichu. Stop je málo vyjádřený, skoro nezřetelný. Uši jsou vztyčené, natočené dopředu a velké. Vysoko nasazena a ve tvaru V. V období dospívání se přes uši toto plemeno nesmí hladit, protože v dospělosti by byly jen polovztyčené.\n\nKrk je středně dlouhý, dobře osvalený, málo klenutý a bez laloku. Zimní srst na něm může vytvářet límec, letní většinou ne.\n\nHřbet je dlouhý, rovný a spíše široký.\n\nOcas je dlouhý, nasazený středně vysoko. V klidu svěšený pod linii hřbetu, ale ne mezi nohy. V pohybu nebo akci je ocas nesený šavlovitě, nad úrovní hřbetní linie. Kupírování ocasu je nežádoucí, ale není považováno za vadu. U kupírovaného ocasu musí být viditelně ponechány dva nebo tři ocasní obratle. Psi narození bez ocasu nebo s pahýlovitým ocasem jsou vzácní, ale není to považováno za vadu. Ocas je bohatě osrstěný, srst na jeho spodní části může být až 10 až 12 cm dlouhá.\n\nNohy jsou, dlouhé, dobře osvalené a připravené na dlouhé běhy. Tlapky jsou kulaté.\n\nVáha je od 8 do 13 kg. Výška v kohoutku je okolo 40 cm\n\nMudi je velmi učenlivý, živý, odvážný, ostražitý a velmi pracovitý. Má rád hry a svého pána a celou rodinu nade vše miluje a ve většině případů je na nich zcela závislý. Samotu snáší těžko a nejlépe mu je právě ve společnosti své rodiny, o kterou se nerad dělí s jinými zvířaty. S dětmi ale vychází velmi dobře - toleruje je a rád si s nimi bude hrát. Pokud jsou ale děti na tyto hry moc malé, nedovolte mu to. I ty starší obeznamte s tím, co mohou a co ne. Může být trochu cholerický, ale bez známek agresivity či nervozity. Je vhodný i pro začínající psovody a chovatele.\n\nSrst mudiho nepotřebuje krom občasného pročesávání žádnou speciální péči. Časté koupání šamponem ji může poškodit a to tak, že by srst ztratila svoji přirozenou mastnotu s to by způsobilo problémy s kůží. Stříhání ani trimování není nutné.\n\nPotřebuje hodně pohybu – jako pravý ovčácký pes. Baví ho různé psí sporty, jako je agility, ale i běh u kola a plavání ve vodě. Pohyb vyžaduje a není vhodný pro majitele, který mu jej neposkytne, to by mohlo způsobit agresivitu či nervozitu, která je u tohoto plemene vyřazující a považována za vadu – takový pes je psychicky nevyrovnaný.\n"}
{"id": "1015771", "url": "https://cs.wikipedia.org/wiki?curid=1015771", "title": "Jürgen Moser", "text": "Jürgen Moser\n\nJürgen Kurt Moser (4. července 1928 Königsberg, Východní Prusko – 17. prosince 1999 Curych, Švýcarsko) byl německý matematik žijící v USA a posléze ve Švýcarsku. Pracoval zejména v oblastech diferenciálních rovnic, dynamických systémů, spektrální teorie, nebeské mechaniky a teorie stability. V roce 1995 obdržel Wolfovu cenu za matematiku.\n"}
{"id": "1015773", "url": "https://cs.wikipedia.org/wiki?curid=1015773", "title": "Jean Leray", "text": "Jean Leray\n\nJean Leray (7. listopadu 1906 Chantenay-sur-Loire, Francie – 10. listopadu 1998 La Baule-Escoublac, Francie) byl francouzský matematik. Zabýval se především parciálními diferenciálními rovnicemi a algebraickou topologií. Je nositelem několika vědeckých ocenění, včetně Wolfovy ceny za matematiku, kterou získal v roce 1979.\n"}
{"id": "1015774", "url": "https://cs.wikipedia.org/wiki?curid=1015774", "title": "Alois Fischer (místodržící)", "text": "Alois Fischer (místodržící)\n\nAlois Fischer (28. ledna 1796 Landeck – 8. dubna 1883 Innsbruck) byl rakouský právník, státní úředník a politik německé národnosti, v polovině 19. století místodržící Horních Rakous, později poslanec Říšské rady.\n\nStudoval práva nejprve na Vídeňské univerzitě, od roku 1822 na Innsbrucké univerzitě. Roku 1823 nastoupil jako praktikant do advokátní kanceláře. V roce 1824 získal titul doktora práv na Padovské univerzitě. Potom působil jako koncipient v Innsbrucku. Roku 1828 nastoupil jako advokát k vrchnímu soudu v Salzburgu.\n\nJiž během revolučního roku 1848 se zapojil do politiky. Stal se poslancem Salcburského zemského sněmu a ministerským radou na ministerstvu vnitra. Měl na starosti reformu justice v Tyrolsku. Ve volbách roku 1848 byl také zvolen na rakouský ústavodárný Říšský sněm. Zastupoval volební obvod Salzburg-Flachland. Uvádí se jako dvorní a soudní advokát. V prosinci 1848 ovšem mandát složil. V seznamu poslanců z ledna 1849 již nefiguruje. V únoru 1849 místo něj na sněmu zasedl Andreas Berger.\n\nDůvodem rezignace na mandát v Říšském sněmu byl nástup do vysoké státní funkce. V letech 1849–1851 totiž zastával funkci místodržícího Horních Rakous. V roce 1851 byl pak jmenován sekčním šéfem na ministerstvu vnitra.\n\nPo obnovení ústavní vlády se opět zapojil do parlamentní politiky. Od roku 1861 byl poslancem Tyrolského zemského sněmu. Zemský sněm ho delegoval i do Říšské rady (tehdy ještě volené nepřímo) za Tyrolsko (kurie venkovských obcí, obvod Ried, Nauders. K roku 1861 se uvádí jako penzionovaný místodržící, bytem v Innsbrucku.\n"}
{"id": "1015775", "url": "https://cs.wikipedia.org/wiki?curid=1015775", "title": "Marie Těšínská z Pernštejna", "text": "Marie Těšínská z Pernštejna\n\nMarie Těšínská z Pernštejna (* 24. února 1524, † nejpozději 19. listopadu 1566) byla česká šlechtična, dcera Jana IV. z Pernštejna a jeho první manželky Anny Kostkové z Postupic.\n\nNa obraze z roku 1550 je Marie vyobrazená jako subtilní pobledlá hnědovláska s výraznýma očima. Byla často náchylná k nemocem. Pohřbena byla po boku svých předků v kostele svatého Bartoloměje v Pardubicích.\n\nDne 8. února 1540 se Marie v Těšíně provdala za Václava III. Adama Těšínského. Manželství však nebylo šťastné. Proto, ale i kvůli tomu, že těšínský hrad neposkytoval Marii pohodlí, na které byla zvyklá z pernštejnských sídel, pobývá Marie na fryštátském zámku, kam ji často přijíždějí navštěvovat její příbuzní. Měli spolu tři děti: viz. také Václav III. Adam Těšínský.\n\nNa motivy její svatby vznikla romantická zpěvohra o třech dějstvích Bílá paní pernštejnská (\"německy Die Burgfrau\"), která měla premiéru 28. května 1832 na scéně Královského městského divadla (dnešní Reduty) v Brně. Autorem hudby byl Antonín Emil Titl a libreta Antonín Boček.\n\n"}
{"id": "1015776", "url": "https://cs.wikipedia.org/wiki?curid=1015776", "title": "Giovanni Korte", "text": "Giovanni Korte\n\nGiovanni Korte (* 1. srpna 1993, Haag, Nizozemsko) je nizozemský fotbalový útočník, který v současné době hraje v klubu ADO Den Haag.\n\nV profesionální kopané debutoval v nizozemském ADO Den Haag 12. května 2013 v utkání Eredivisie proti PEC Zwolle (porážka 2:4). V srpnu 2013 odešel hostovat do druholigového FC Dordrecht, se kterým vyválčil na konci sezony 2013/14 postup ze druhého místa tabulky do Eredivisie. Hostování mu bylo prodlouženo o další sezonu.\n\n"}
{"id": "1015777", "url": "https://cs.wikipedia.org/wiki?curid=1015777", "title": "Guillaume Gallienne", "text": "Guillaume Gallienne\n\nGuillaume Gallienne (* 8. února 1972, Neuilly-sur-Seine, Hauts-de-Seine, Francie) je francouzský herec, komik, scenárista a režisér.\n\nZa svou práci získal mnoho ocenění, zvláště dvě ceny Molière (2010, 2011) a pět Césarů (2014). Většinu cen získal za svůj nejznámější autobiografický film \"Kluci a Guillaume, ke stolu!\", kde hrál nejen sám sebe, ale i roli své matky. Za toto ztvárnění získal cenu César pro nejlepšího herce.\n\n\n\n\n\n\n"}
{"id": "1015779", "url": "https://cs.wikipedia.org/wiki?curid=1015779", "title": "Samuel Eilenberg", "text": "Samuel Eilenberg\n\nSamuel Eilenberg (30. září 1913 Varšava, Polsko – 30. ledna 1998 New York, USA) byl polsko-americký matematik židovského původu. Věnoval se zejména algebraické topologii a algebře, spolu se Saundersem Mac Lanem se považuje za zakladatele teorie kategorií. Napsal také významnou knihu o teorii automatů. V roce 1985 obdržel Wolfovu cenu za matematiku.\n"}
{"id": "1015783", "url": "https://cs.wikipedia.org/wiki?curid=1015783", "title": "Topklasse", "text": "Topklasse\n\nTopklasse (česky \"Nejvyšší třída\") je třetí nejvyšší nizozemskou fotbalovou ligovou soutěží, která se hraje od roku 2010. Je poloprofesionální, tvoří předěl mezi profesionální druhou ligou Eerste Divisie a amatérskou čtvrtou ligou Hoofdklasse. Hraje ji 32 týmů, které jsou rozděleny do dvou divizí, sobotní a nedělní (dle dne zápasů).\n\nKluby musí v průběhu sezony oznámit, zda mají zájem o případný postup do Eerste Divisie. Na konci sezóny spolu svedou souboj vítězové sobotní a nedělní části o celkové prvenství. Vítěz pak postoupí do Eerste Divisie a nahradí tak tým, který tam skončil na dvacátém místě, to vše za předpokladu, že má vítěz Topklasse zájem (a přitom musí splňovat určité podmínky). Pokud odmítne, postup se může týkat i poraženého z duelu mistrů sobotní a nedělní části. Pakliže ani ten o postup nestojí, nepostupuje nikdo (a samozřejmě z Eerste Divisie tím pádem ani nikdo nesestupuje).\n\nV sezoně 2013/14 nebyl postup do Eerste Divisie klubům umožněn.\n\nZdroj:\n"}
{"id": "1015784", "url": "https://cs.wikipedia.org/wiki?curid=1015784", "title": "Oko za oko (film, 1996)", "text": "Oko za oko (film, 1996)\n\nOko za oko (v anglickém originále \"Eye for an Eye\") je americký kriminální thriller z roku 1996 od režiséra Johna Schlesingera. Scenáristická dvojice Amanda Silverová a Rick Jaffa adaptovala příběh stejnojmenné knihy Eriky Holzerové z roku 1993. Sally Fieldová ztvárnila hlavní roli Karen McCannové, která bere spravedlnost do vlastních rukou poté, co zůstal nepotrestán brutální vrah její dcery Robert Doob (Kiefer Sutherland). Film byl za účasti režiséra a hlavní představitelky uveden v únoru 1996 v sekci Panorama Berlínského filmového festivalu.\n\nHlavní hrdinka se v knize jmenovala Karen Newmanová. Autoři také provedli oproti předloze zjednodušení děje a sloučili nebo vynechali řadu postav. Oproti původním produkčním plánům, které počítaly s New Yorkem, nakonec probíhalo natáčení v Los Angeles.\n\nSpolečnost Hollywood Classic Entertainment uvedla v ČR film na VHS necelý rok po premiéře, od 19. února 1997. Od podzimu 2002 zde vyšel i na DVD. Dne 24. února 2007 (a znovu o rok později) jej uvedla Česká televize na programu ČT1. Původní dabing pro HCE režíroval Jiří Kodeš s překladem Giny Dolejšové. Karen McCannovou namluvila Ljuba Krbová, jejího manžela Pavel Soukup a Roberta Dooba Bohdan Tůma.\n\n"}
{"id": "1015785", "url": "https://cs.wikipedia.org/wiki?curid=1015785", "title": "Hashcash", "text": "Hashcash\n\nHashcash je Proof of work systém navržený k obraně proti spamu a DoS útokům. Byl zveřejněn v květnu 1997 jeho autorem Adamem Backem.\n\nOdesílatel musí před odesláním e-mailu přiložit k hlavičce e-mailu textové razítko. Výpočet razítka zabere nezanedbatelné množství strojového času, takže je méně pravděpodobné, že zprávu odesílá spammer. Jediný známý způsob, jak nalézt hlavičku s potřebnými vlastnostmi, je použití hrubé síly, kdy jsou opakovaně vypočítávány různé hodnoty, dokud není nalezen vhodný výsledek. Pokud je uspokojivý výsledek dostatečně vzácný, je nutné provést značné množství pokusů pro jeho nalezení.\n\nCílem spammera je odeslat velké množství e-mailů s velmi malým nákladem. Nemůže si tedy dovolit investovat strojový čas do výpočtu razítka pro každou jednotlivou zprávu, kterou posílá. Příjemce pak může filtrovat e-maily na základě toho, zda byla tato investice provedena, nebo ne.\n"}
{"id": "1015786", "url": "https://cs.wikipedia.org/wiki?curid=1015786", "title": "Balet Slovenského národního divadla", "text": "Balet Slovenského národního divadla\n\nBalet Slovenského národního divadla je jednou ze složek Slovenského národního divadla. Ředitelem Baletu je od 21. srpna 2012 Jozef Dolinský, ml. Baletní představení se konají v historické budově SND na Hviezdoslavově náměstí a od dubna 2007 ve společném sále s Operou SND i v nové budově Slovenského národního divadla na Pribinově ulici. Představení baletu se konají nepravidelně střídavě se souborem opery, během celé divadelní sezóny, která trvá od začátku září do konce června. Soubor baletu, kromě svých představení, spoluúčinkuje i ve více operních inscenacích. Soubor má 3 vedoucích sólistů a 15 sólistů.\n\nPrvním uměleckým šéfem Baletu Slovenského národního divadla byl český tanečník Václav Kalina, který 19. května 1920 uvedl balet \"Coppélia\" od Léa Delibes. \n\n\n"}
{"id": "1015788", "url": "https://cs.wikipedia.org/wiki?curid=1015788", "title": "Nová budova Slovenského národního divadla", "text": "Nová budova Slovenského národního divadla\n\nNová budova SND je sídlo Slovenského národního divadla.\n\nV budově pod jednou střechou hrají všechny tři soubory ve třech divadelních prostorech – v sále Opery a Baletu, sále Činohry a v experimentálním studiu. Tyto tři divadelní prostory poskytují dohromady zhruba 1700 míst pro diváky. Kromě nové budovy SND používá nadále historickou budovu, kde střídavě účinkují Opera, Balet ale i Činohra.\n\nAutory architektonického návrhu nové budovy jsou architekti Peter Bauer, Martin Kusý a Pavol Paňák.\n\nCesta od vyhodnocení anonymní soutěže na novostavbu Slovenského národního divadla až po její slavnostní otevření 14. dubna 2007 trvala 27 let. Divadlo se nachází v zóně Pribinova (Bratislava) v těsné blízkosti centra a návaznosti na Dunaj. V současné době existují tendence přeměnit toto území, které zahrnuje i zimní přístav, na novou centrální městskou zónu Bratislavy. Z tohoto hlediska je zajímavé, jak vhodně byl komplex umístěn.\n\nChronologie:\n\nPodle autorů projektu je divadlo \"otevřenou náručí pro své návštěvníky\". Budova sestává ze dvou objektů (Činohra slovenského národního divadla a Balet spolu s Operou SND), které vytvářejí již zmíněnou půlkruhovou náruč. V průsečíku osy těchto dvou budov vzniklo menší náměstí s akcentující výtvarným prvkem – sochou.\n\nJe to tektonická stavba s podseknutým parterem, střední částí a římsovými částí. Oba objekty také lze rozlišit na základě různé výšky. Důležitým prvkem při hmotové koncepcí byly i prostory provaziště, které vystupují nejvyšší.\n\nZákladní dělení prostor je následující: společenské prostory, činohra a balet.\n\nProstory opery a baletu mají 7 obslužných podlaží a 12-podlažní jevištní komín. Sály jsou natočeny pod úhlem 45 ˚ a jsou obklopeny množstvím přidružených místností s obíhající chodbou. Operní a baletní sál mají kapacitu 901 míst. Činohra mě 635 míst k sezení. Studio umístěné uprostřed dispozice má 192 míst. Dále se zde nacházejí další místnosti a zkušebny potřebné pro fungování divadla. Pod společenské prostory patří vstupní prostory, vestibul, foyer, venkovní vstupní prostory vpředu, vzadu a po bocích. V objektu se také nacházejí další prostory jako restaurace, klubovna, espresso, jídelna zaměstnanců, zdravotní středisko, atd. Celkový obestavěný prostor je 26 2827 m³. Celková zastavěná plocha je 46 776 m². Podzemní parkoviště má kapacitu 116 stání, venkovní parkoviště mě 211 stání pro osobní vozidla a 8 pro autobusy.\n\nSpoluautory interiéru jsou Eduard Šutek a Alexandra Kusá. Řešení interiérů činohry a baletu je velmi podobné, i když jsou zde použity různé materiály. Činohra je vybavena sedadly v odstínu růžové a stěny jsou obloženy červeným indickým pískovcem. Opera má sedadla červené barvy, na bočních stěnách se nachází světlý travertin a strop se skládá z obloukových prvků. Divadelní prostor studia je vybaven modrými sedadly a ostatní povrchy jsou černé barvy. Prostory předsálí jsou prostřednictvím prosklené fasády propojené s exteriérem a tím pádem se již tak poměrně velké prostory opticky zvětšují. Ústřední komunikace nacházející se mezi dvěma hmotami divadla je prosvětlená přes půlkruhový podélný světlík.\n\nBudovu jako celek lze považovat za nadčasovou. Její návrh je řešen v postmoderním stylu. Fasády mají tektonický ráz (tektonika) s použitím horizontálního členění okenních výplní. Podle autorů má budova navozovat industriální dojem – divadlo jako \"fabrika na umění\". Předpolí divadla tvoří: vstupní plató, přístupové komunikace, plochy se sadové úpravy a osvětlením. Akcentujícími prvky jsou: kašna s plastikou od Alexandra Biľkoviča u hlavního vchodu se strany náměstí.\n\nKonstrukční systém je kombinovaný – nosné stěny a sloupy. Střešní roviny se nacházejí v různých výškových úrovních. Jsou použity ploché i šikmé střechy. Vzhledem k velkému rozpětí některých prostor bylo nutné použití stropních konstrukcí sestávajících z železobetonu a ocelových příhradových nosníků. Fasáda je obložena bílým tatranským travertinem a nachází se na ní množství skla, zejména ve formě zasklené stěny ze strany náměstí.\n\n\n"}
{"id": "1015789", "url": "https://cs.wikipedia.org/wiki?curid=1015789", "title": "Hassler Whitney", "text": "Hassler Whitney\n\nHassler Whitney (23. března 1907 New York, USA – 10. května 1989 Mount Dents Blanches, Švýcarsko) byl americký matematik. Zpočátku se zabýval zejména teorií grafů, vyvrcholením tohoto období v jeho tvůrčí kariéře je článek z roku 1935, ve kterém zavedl pojem matroidu, který je pro moderní kombinatoriku klíčový. Později se zabýval zejména varietami, kde je zakladatelem tzv. teorie singularit. V roce 1982 obdržel Wolfovu cenu za matematiku.\n"}
{"id": "1015790", "url": "https://cs.wikipedia.org/wiki?curid=1015790", "title": "Povstání v Iráku", "text": "Povstání v Iráku\n\nPovstání v Iráku může být:\n\n"}
{"id": "1015792", "url": "https://cs.wikipedia.org/wiki?curid=1015792", "title": "Theodor Kittelsen", "text": "Theodor Kittelsen\n\nTheodor Severin Kittelsen (27. dubna 1857 Kragerø – 21. ledna 1914 Jeløya) byl norský umělec. Je známý především díky svým malbám přírody a ilustracím pohádek a legend, především zobrazením trollů. \n\nKittelsen se narodil v pobřežním městečku Kragerø v kraji Telemark v Norsku jako jeden z osmi dětí. V jedenácti letech byl učedníkem u hodináře. V sedmnácti objevil jeho talent Diedrich Maria Aall a Theodor se stal studentem na škole kreslení Wilhelma von Hanno v Christianii. Díky štědré finanční podpoře, kterou mu zajišťoval Aall, mohl studovat v Mnichově. V roce 1879 jej však Aall už nemohl dále podporovat a tak si začal Kittelsen vydělávat jako kreslíř pro německé noviny a časopisy.\n\nV roce 1882 bylo Kittelsenovi uděleno státní stipendium pro studium v Paříži. V roce 1887 se vrátil natrvalo do Norska a objevil inspiraci v přírodě. Dva roky strávil na Lofotách u své sestry a švagra v majáku Skomvær. V této době také začal psát texty ke svým kresbám.\n\nSe svoji rodinou se pak přestěhoval do Prestfoss do domu, který nazval Lauvlia (1899). Strávil zde svá nejlepší umělecká léta. Během této doby byl Kittelsen najat na tvorbu ilustrací ke sbírce norských pohádek Norske Folkeeventyr od dvojice Asbjørnsen a Moe. V roce 1908 obdržel řád svatého Olafa třídy rytíř. O dva roky později byl přinucen prodat a opustit Lauvliu. Také jeho zdraví začalo upadat. Získal umělecké stipendium, ale nakonec zemřel jako zlomený muž. \n\nKittelsenovy je v současnosti v Norsku věnováno několik muzeí. Jedním z nich je Lauvlia. Další se nachází v Kragerø, v domě, kde umělec vyrůstal. Národní muzeum Theodora Kittelsena se nachází také v Blaafarveværketu v Modumu.\n\nMnoho black metalových a folk metalových kapel, jako třeba Burzum, Otyg a Satyricon použilo Kittelsenovy obrazy na svých albech. Zejména ilustrace z Kittelsenovy knihy \"Svartedauen\" (černá smrt).\n\nKnihy ilustrované Kittelsenem.\n\n"}
{"id": "1015793", "url": "https://cs.wikipedia.org/wiki?curid=1015793", "title": "Zbyněk Fric", "text": "Zbyněk Fric\n\nZbyněk Fric (* 8. dubna 1971 Bystré u Poličky) je český herec, zpěvák a tanečník.\n\nNarodil se v Bystrém u Poličky do rodiny učitelky a mechanika. Po gymnáziu začal studovat Vysokou školu zemědělskou v Brně, ale po roce podal přihlášku na JAMU v Brně , kam se sice nedostal, ale během přijímací zkoušek mu ředitel Horáckého divadla mu nabídl angažmá, kde poté působil dva roky. Poté v Praze studoval DAMU, ale po dvou letech studia ukončil . V té době se začal věnovat muzikálům, začínal v muzikálu \"451° Fahrenheita\" a poté získal roli Šimona Zélóta v původním uvedení muzikálu \"Jesus Christ Superstar\" v divadle Spirála a posléze roli Stevena v \"Draculovi\". Od roku 1997 hrál roli Smajla v seriálu \"Zdivočelá země\".\n\nV roce 2000 ztvárnil hlavní roli Dannyho v pražském uvedení muzikálu \"Pomáda\" v režii Jána Ďurovčíka , v \"Pomádě\" se objevil i v jejím obnoveném uvedení, ale v roli Vince Fontaina a Anděla. V roce 2002 hrál roli Marca Antonia v nově otevřeném divadle Broadway, v roce 2003 se objevil v baletním představení \"Lucrezia Borgia\" v roli Cesara Borgii. V roce 2004 si zahrál roli vypravěče v tanečním představení \"Edith, vrabčák z předměstí\", ve stejném roce ještě hrál v muzikálech \"Rebelové\" a \"Tři mušketýři\". V roce 2007 ztvárnil roli Uliho a Listonoše v jazzové opeře \"Dobře placená procházka\" v režii Miloše Formana.\n\n\n\n\n"}
{"id": "1015794", "url": "https://cs.wikipedia.org/wiki?curid=1015794", "title": "Dennis Sullivan", "text": "Dennis Sullivan\n\nDennis Parnell Sullivan (* 12. února 1941 Port Huron, Michigan, USA) je americký matematik, který se zabývá především topologií (algebraickou, jakož i geometrickou) a dynamickými systémy. Je nositelem několika vědeckých ocenění, v roce 2010 obdržel Wolfovu cenu za matematiku.\n"}
{"id": "1015797", "url": "https://cs.wikipedia.org/wiki?curid=1015797", "title": "Michael Artin", "text": "Michael Artin\n\nMichael Artin (* 28. června 1934, Hamburg, Německo) je americký matematik a profesor na Massachusettském technologickém institutu. Narodil se v Hamburku a vyrůstal v americké Indianě. Po otci, Emilovi Artinovi, též významném matematikovi, je částečně Arménem a Rakušanem, po matce žid.\n\nStudoval na Princetonské a Harvardově univerzitě, jeho školitelem na doktorském studiu byl Oscar Zariski. Zabývá se především algebraickou geometrií, nekomutativní algebrou a příbuznými disciplínami. Je nositelem Wolfovy ceny za matematiku za rok 2013.\n\n"}
{"id": "1015798", "url": "https://cs.wikipedia.org/wiki?curid=1015798", "title": "Serviova hradba", "text": "Serviova hradba\n\nServiova hradba (it. \"Mura serviane\") je nejstarší zčásti zachované opevnění města Říma. 11 km dlouhá kamenná hradba byla vybudována počátkem 4. století př. n. l. na obranu Říma před vpády Galů. Hradba byla postavena na základech starších hradeb, které nechal v 6. století př. n. l. vybudovat král Servius Tullius a po kterém byla také pojmenována.\n\nHradební zeď byla postavena z velkých bloků pěnovce (vápenného tufu) z okolí města Veje. Dosahovala až 10 m výšky, u země byla silná 3,6 m a měla 16 bran, z nichž se zachovalo jen málo. Zato z vlastní zdi dosud stojí poměrně rozsáhlé úseky, na severu přímo u nádraží Termini nebo na Aventinu, kde se dochoval i oblouk pro obranný katapult z pozdní doby republiky. Z vnější strany hradbu lemoval příkop, z vnitřní strany byla místy zesílena hliněným parkánem.\n\nHradba ochránila Řím před Hannibalem, když roku 211 př. n. l. za druhé punské války přitáhl s vojskem k městu. Za občanských válek však několikrát neodolala. V počátcích císařství už byla římská vojenská moc tak silná, že město toto opevnění fakticky nepotřebovalo, a proto se pozvolna šířilo i za Serviovu hradbu. Až když ve 3. století n. l. začaly Řím ohrožovat vpády Germánů, dal císař Aurelianus (†275) zbudovat hradbu novou a podstatně delší (viz vnější hradba na sousedním plánku).\n\n\n\n"}
{"id": "1015800", "url": "https://cs.wikipedia.org/wiki?curid=1015800", "title": "Patrick N'Koyi", "text": "Patrick N'Koyi\n\nPatrick N'Koyi-Kiabu (* 1. ledna 1990, Kinshasa, DR Kongo) je nizozemský fotbalový útočník původem z DR Kongo, který v současné době hraje v rumunském klubu FC Rapid București.\n\nRodák z Kinshasy se s rodinou přestěhoval do Nizozemska ve svých 4 letech.\nV Nizozemsku nejprve profesionálně působil v FC Eindhoven, kde dříve hrával i v mládežnických týmech. V srpnu 2012 přestoupil do klubu Fortuna Sittard. V červenci 2014 odešel společně se spoluhráčem Gevarem Nepomucenem do Rumunska, upsal se týmu FC Petrolul Ploiești.\n\nPrvní soutěžní zápas za Petrolul absolvoval 17. července 2014 ve 2. předkole Evropské ligy UEFA 2014/15 proti albánskému týmu KS Flamurtari Vlora (výhra 2:0).\n\n"}
{"id": "1015802", "url": "https://cs.wikipedia.org/wiki?curid=1015802", "title": "Aurelianova hradba", "text": "Aurelianova hradba\n\nAurelianova hradba či Aureliánské hradby (latinsky \"Muri Aureliani\", italsky \"Mure Aureliane\") je z velké části zachované opevnění města Říma ze 3. stol. n. l. 19 km dlouhé hradby dali postavit císařové Aurelianus a Probus v letech 271–275 n. l. Hradby obepínaly všech sedm pahorků, Martovo pole a čtvrť za řekou Tiberou, celkem plochu 13,7 km². Jsou to nejdelší a nejlépe zachované starověké městské hradby.\n\nOd konce republiky chránila Řím jeho armáda tak bezpečně, že se město pozvolna rozšířilo daleko za starší Serviovu hradbu (na plánu vnitřní linie). Když císař Augustus rozdělil město na 14 obvodů, byla jich jen polovina uvnitř hradeb. Teprve ve 3. století začali město ohrožovat barbaři a císař Aurelianus se rozhodl postavit velkolepou hradbu. Stavba trvala pouhých 5 let, byla několikrát zvýšena a zdokonalena a sloužila jako obrana města až do 19. století.\n\nHradební zeď byla postavena z betonu s cihlovým lícem, byla 8 až 10 m vysoká, u paty 3,5 m silná a každých asi 30 m byla obranná věž. Při stavbě byla využita řada již existujících staveb, což ji jistě urychlilo. Vzhledem k tomu, že celá římská posádka měla v té době jen asi 25 tisíc mužů, nebyla by hradba při delším obléhání odolala. Byla však postavena proti krátkým nájezdům barbarů, kteří na delší obléhání nebyli vybaveni. Ve 4. století byla zvýšena na 16 m a kolem roku 500 měla 383 věží, 18 hlavních a 5 vedlejších bran a 116 latrin.\n\nNejlépe zachované úseky hradby jsou na severozápadě \"Via del Muro Torto\" u Villa Borghese, na východě od \"Porta San Giovanni\" za Lateránem po \"Porta Ardeatina\", od \"Porta Ostiense\" k řece a v okolí \"Porta San Pancrazio\" pod Janiculem za Tiberou.\n\n\n\n"}
{"id": "1015803", "url": "https://cs.wikipedia.org/wiki?curid=1015803", "title": "Mestia", "text": "Mestia\n\nMestia (), je horské městečko v severozápadní Gruzii a administrativní středisko okresu Mestia v kraji Samegrelo – Horní Svanetie v nadmořské výšce kolem 1 500 m.\nMěstem protéká řeka Mulchra (, pravý přítok Inguri), do které se zprava vlévá říčka Mestiačala.\n\nMestia leží 128 km severovýchodně od krajského města Zugdidi. Spolu s 132 obcemi tvoří okres Mestia o rozloze 30 444 km² s 14 248 obyvateli. Obyvatelé jsou převážně Svanové, kulturní a jazyková podskupina Gruzínů.\n\nHistoricky a etnograficky byla Mestia považována za hlavní město historické provincie Horní Svanetie. Dříve bylo známé pod názvem Seti (). Ačkoliv poměrně malé, bylo po staletí důležitým centrem gruzínské kultury a zachovalo se zde mnoho středověkých památek, jako kostelů a opevnění zapsaných na seznam světového dědictví UNESCO.\n\nMěstečku dominují obranné věže, jaké je možné vidět v Ušguli a dalších místech (\"Svanetské věže\"). Typické svanetské opevněné obydlí sestávalo z věže, sousedního domu (\"machub\") a dalších staveb obklopených obrannou zdí.\n\nUnikátní ikony a rukopisy spolu s fotografiemi města přes sto let starými jsou zachovány v historicko-etnograickém muzeu. Mestie je rovněž střediskem horské turistiky a alpinismu. Je zde muzeum v domě významného gruzínského a ruského horolezce Michaila Chergianiho.\n\nV Mestii je od roku 2010 v provozu letiště královny Tamary provozované státní leteckou společností \"United Airports Georgia\".\n\n\n\"- autobiografie významného rodáka, včetně popisu života v Mestii\"\n"}
{"id": "1015805", "url": "https://cs.wikipedia.org/wiki?curid=1015805", "title": "Juan Ángel Albín", "text": "Juan Ángel Albín\n\nJuan Ángel Albín Leites (* 17. července 1986, Salto, Uruguay) je uruguayský fotbalový záložník, který v současnosti hraje za rumunský klub FC Petrolul Ploiești.\n\nV září 2013 přestoupil ze španělského Espanyolu do rumunského týmu FC Petrolul Ploiești, kde se setkal se svým bývalým spoluhráčem z Getafe CF Cosminem Contra, který dělal v klubu trenéra. S Petrolulem se představil v Evropské lize UEFA 2014/15.\n\n"}
{"id": "1015806", "url": "https://cs.wikipedia.org/wiki?curid=1015806", "title": "Jennifer Simpsonová", "text": "Jennifer Simpsonová\n\nJennifer Simpsonová (nepřechýleně Jennifer Simpson) (* 23. srpna 1986 Webster City, Iowa) je americká atletka, běžkyně, která se specializuje na střední a dlouhé tratě, mistryně světa v běhu na 1500 metrů.\n\nPrvní mezinárodní úspěchy získala v krosu (startovala na juniorském mistrovství světa). Na olympiádě v Pekingu v roce 2008 obsadila v běhu na 3000 metrů překážek osmé místo, o rok později na této trati skončila ve finále světového šampionátu pátá. V roce 2011 se stala mistryní světa v běhu na 1500 metrů, o dva roky později vybojovala na světovém šampionátu v Moskvě na této trati stříbrnou medaili.\n\n"}
{"id": "1015807", "url": "https://cs.wikipedia.org/wiki?curid=1015807", "title": "Lola Álvarez Bravo", "text": "Lola Álvarez Bravo\n\nLola Álvarez Bravo (3. srpna 1907, Lagos de Moreno, Jalisco, Mexiko – 31. července 1993, Ciudad de México, Mexiko) byla mexická fotografka. Patřila mezi významné osoby mexické porevoluční renesance (vedle Tiny Modotti, Fridy Kahlo, Diega Rivery a svého manžela Manuela Álvareze Bravo).\n\nNarodila se jako Dolores Martínez de Anda bohatým rodičům v Lagos de Moreno v Jaliscu v Mexiku. Dětství a mládí strávila v Ciudad de México. Matka zemřela v Loliných dvou letech, otec zemřel na infarkt o pět let později. V roce 1925 se provdala za Manuela Álvareze Bravo, kterému v roce 1927 porodila syna Manuela. V roce 1934 se manželé rozvedli.\n\nFotografovat ji naučil manžel Manuel. Ve třicátých letech pracovala jako učitelka výtvarné výchovy na základní škole a brzy poté v oddělení výuky katalogových fotografů. V polovině 30. let pracovala jako vedoucí fotografka pro \"El Maestro Rural\". Ve 40. letech fotografovala pro svou přítelkyni, malířku Fridu Kahlo. V roce 1951 otevřela uměleckou galerii a byla první, kdo vystavoval práci Fridy Kahlo v Ciudad de México. V hlavní městě také vyučovala fotografování na Academii v San Carlos. Její tvorba byla inspirována fotografy jako Edward Weston nebo Tina Modotti. Padesát let fotografovala různé žánry, tvořila dokumentární snímky života v ulicích měst a mexických vesnic a portrétovala představitele různých zemí. Také experimentovala s fotomontáží.\n\nFotografovat přestala v 79 letech, kdy oslepla.\n\nCelý archiv práce Loly Álvarez Bravo se nachází v Centru pro kreativní fotografie (CCP) na Arizonské univerzitě v Tucsonu.\n\n\n\n"}
{"id": "1015809", "url": "https://cs.wikipedia.org/wiki?curid=1015809", "title": "Johann Fleckh", "text": "Johann Fleckh\n\nJohann Anton Fleckh (16. května 1822 Grunberg u Riegersburgu – 27./28. února 1876 Kirchbach in Steiermark) byl rakouský právník, jazykovědec a politik německé národnosti, v 2. polovině 19. století poslanec Říšské rady.\n\nNarodil se v Grunberg u Riegersburgu ve Štýrsku. Pocházel z rolnické rodiny. Studoval práva na univerzitě ve Štýrském Hradci, kde roku 1847 získal titul doktora práv. Již během revolučního roku 1848 suploval výuku státovědy za profesora Schreinera, který pobýval ve Frankfurtu. Byl aktivní jako předák studentského výboru. Byl autorem četných politických letáků. Prosazoval zřízení zemského školského výboru. Po porážce revoluce byl roku 1849 propuštěn ze státních služeb. Pracoval pak v advokacii.\n\nPo obnovení ústavní vlády se zapojil do parlamentní politiky. Od roku 1861 byl poslancem Štýrského zemského sněmu, v němž zasedal až do roku 1876 a zastupoval městskou kurii, obvod Judenburg. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (městská kurie). K roku 1861 se uvádí jako advokát, bytem ve Štýrském Hradci. V Říšské radě se zasadil o přijetí zákona o obecných školách.\n\nV letech 1867–1875 byl členem zemského výboru a vedl v něm školský referát. Zasedal rovněž v zemské školské radě. V letech 1875–1876 působil jako notář v Kirchbachu. Byl znalcem jazyků, obzvláště se zabýval výzkumem štýrského nářečí. Zasloužil se o školské reformy v této korunní zemi.\n"}
{"id": "1015811", "url": "https://cs.wikipedia.org/wiki?curid=1015811", "title": "Mourad Satli", "text": "Mourad Satli\n\nMourad Satli (arabsky مراد ستلا‎‎, narozen 29. ledna 1990, Oran, Alžírsko) je alžírsko-francouzský fotbalový obránce, který působí v klubu KV Mechelen.\n\nV letech 2010–2014 byl hráčem belgického klubu R. Charleroi SC, přičemž v sezoně 2010/11 hostoval v jiném belgickém týmu Royal Boussu Dour Borinage (RBDB). V červenci 2014 přestoupil do rumunského týmu FC Petrolul Ploiești.\n\n"}
{"id": "1015812", "url": "https://cs.wikipedia.org/wiki?curid=1015812", "title": "Abeba Aregawiová", "text": "Abeba Aregawiová\n\nAbeba Aregawi Gebretsadik (* 5. července 1990 Adigrat, Etiopie) je švédská atletka, běžkyně, která se specializuje na střední tratě, mistryně světa v běhu na 1500 metrů z roku 2013.\n\nNa olympiádě v Londýně v roce 2012 startovala v dresu Etiopie v běhu na 1500 metrů a ve finále doběhla pátá. Od 10. prosince tohoto roku reprezentuje Švédsko. Na halovém mistrovství Evropy v roce 2013 zvítězila v běhu na 1500 metrů, vítězství vybojovala také na mistrovství světa v Moskvě v létě téhož roku. Třetí zlatou medaili v řadě získala na halovém světovém šampionátu v Sopotech v roce 2014.\n\n"}
{"id": "1015813", "url": "https://cs.wikipedia.org/wiki?curid=1015813", "title": "Karl Josef Gleispach", "text": "Karl Josef Gleispach\n\nKarl Josef Gleispach (9. února 1811 Korneuburg – 12. ledna 1888 Štýrský Hradec) byl rakouský politik německé národnosti, v 2. polovině 19. století zemský hejtman Štýrska a poslanec Říšské rady.\n\nVystudoval práva. V letech 1833–1841 působil jako koncipista na krajském úřadě v Štýrském Hradci a u štýrského gubernia. Roku 1841 se ale stáhl ze státních služeb na své statky. Už tehdy zasedal v stavovském Štýrském zemském sněmu, kde předkládal reformní návrhy. V roce 1847 byl povolán i do zemského výboru. Během revolučního roku 1848 se pak naplno zapojil do politiky. Zasedl v provizorním zemském sněmu za rytířský a panský stav. 21. června 1848 byl rovněž v celostátních volbách zvolen na rakouský ústavodárný Říšský sněm. Zastupoval volební obvod Feldbach ve Štýrsku. Uvádí se jako rada stavovského výboru a statkář. V parlamentu zastával funkci zapisovatele a angažoval se v debatách o přijetí ústavy. Jeho přítel Franz Seraph von Stadion mu nabídl funkci místodržícího Štýrska, ale Gleispach ji odmítl. Byl ale důvěrníkem ministra vnitra a předsedal komisi pro daňové vyrovnání v souvislosti se zrušením poddanství. V roce 1851 podepsal protest zemského výboru proti pozastavení platnosti ústavy a byl pak zbaven funkce v daňové komisi.\n\nPo obnovení ústavní vlády se opět zapojil do parlamentní politiky. Od roku 1861 byl poslancem Štýrského zemského sněmu a 3. dubna 1861 jej sněm zvolil za zemského hejtmana. 15. února 1867 byl v této funkci potvrzen. Z postu hejtmana odstoupil roku 1870. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie měst a tržních obcí). K roku 1861 se uvádí jako statkář a zemský hejtman, bytem v Štýrském Hradci.\n\nPatřil k německým staroliberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "1015814", "url": "https://cs.wikipedia.org/wiki?curid=1015814", "title": "Android (počítačová hra)", "text": "Android (počítačová hra)\n\nAndroid je česká hra z roku 1991. Je určena pro Osmibitové počítače Atari. Naprogramoval ji Robert Knill (Fuco) a hudbu složil Radek Štěrba (Raster). V Česku hru distribuovala firma K-Soft. V roce 1993 ji potom znovu vydala polská firma LK Avalon. Žánrově se jedná o plošinovku. Zajímavostí je možnost přepínání mezi černobílým a barevným módem.\n\nHráč ovládá postavu androida, který musí ve vesmírné základně najít své věci. Svět je otevřený a hráč je prozkoumává. Přitom musí dávat pozor na nepřátele, kteří po něm střílí. Hráč se brání opětovnou palbou. Může se také skrčit, aby mohl střílet na níže položené nepřátele, či se vyhl střelám. Taktéž může lézt po žebříku. Munice i zdraví lze doplnit v balíčcích, které můžete najít.\n"}
{"id": "1015817", "url": "https://cs.wikipedia.org/wiki?curid=1015817", "title": "Přídavek na dítě", "text": "Přídavek na dítě\n\nPřídavek na dítě je základní dávka státní sociální podpory v Česku, která se poskytuje rodinám s dětmi za splnění definovaných podmínek. Jedná se o dlouhodobý, každoměsíční, příspěvek. Je dělen do tří kategorií podle věku nezaopatřeného dítěte. Smyslem přídavků na děti je částečné pokrytí nákladů spojených s výživou a výchovou nezaopatřených dětí.\n\nPrvní kategorie je ohraničena stářím 6 let a příspěvek je 500 Kč měsíčně. Od 6 do 15 let je příspěvek 610 Kč a mezi 15 a 26 lety 700 Kč.\n\nRodina má nárok na příspěvek na nezaopatřené dítě, pokud její čistý příjem nepřesahuje 2,4násobek životního minima rodiny. Příjem se posuzuje za předchozí kalendářní rok. Jako příjem se uvažuje také rodičovský příspěvek.\n\nV případě úplné rodiny s jedním nezaopatřeným dítětem je hranice rozhodného příjmu 18 504 Kč.\n\nO přídavek na dítě je nutné podat písemnou žádost na předepsaném formuláři na krajské pobočce Úřadu práce. Do 18 let věku dítěte žádost podává zákonný zástupce, nebo soudem zmocněná osoba (například poručník nebo pěstoun). Po věku 18 let mohou žádost podávat sami nezaopatřené děti.\n\nNáležitosti, které se přikládají se žádostí:\n\nV Německu přídavek na dítě není sociální dávkou a nárok na ně mají děti všech, tkeří v Německu pracují a platí daně.<ref name=\"tyden.cz/rubriky/zahranici/evropa/nemecko-hleda-cestu-jak-cizincum-omezit-pridavky-na-deti_472602\"></ref>\n\nProtože přídavky pobírají i děti rodičů, z nichž jeden z rodičů v Německu pracuje, zatímco zbytek rodiny žije v původní zemi, vznikl návrh omezit výši přidavku podle životních nákladů v zemi, kde děti skutečně žijí. Tento návrh je ale v rozporu právem EU.\n"}
{"id": "1015818", "url": "https://cs.wikipedia.org/wiki?curid=1015818", "title": "Naturix", "text": "Naturix\n\nNaturix je česká plošinovka z roku 1994. Hru vytvořil pro Osmibitové počítače Atari Radek Štěrba (Raster Soft). Hra obsahuje prvky adventury.\n\nAutorem hry je Radek Štěrba. Štěrba se programování věnoval již od konce 80. let. Naturixe vyvíjel během svých studií na Palackého univerzitě. Vývoj konzultoval se svým přítelem Robertem Knillem, s nímž předtím spolupracoval na řadě herních projektů. Knill mimo jiné ovlivnil vzhled hlavní postavy, kdy Štěrbu přesvědčil, aby jej změnil. Naturix vyšel v roce 1994 jako komerční hra. Sám Štěrba jej považoval za vrchol své tvorby a uvažoval i o pokračování. V roce 1999 jej Štěrba vydal v časopise Flop, kde jej také uvolnil jako freeware. Hra zde vyšla spolu se hrou Gunhead od Roberta Knilla a také s dalšími hrami od Radka Štěrby.\n\nHra je zasazena do cizí sluneční soustavy. Zde je planeta Naturland. Na ní žije rasa Naturixů, typická svým propojením s přírodou. Na nejvzdálenějším měsíci Naturlandu byla vybudována základna určená k zásobování energií. Hráč se ujímá Naturixe, který tam je poslán pro zásoby energie. Po příletu však zjišťuje, že základna byla obsazena nepřátelskými tvory a stroji. To mu úkol ztěžuje.\n\nHráč ovládá postavu Naturixe a musí najít 4 bedny a navigační přístroj. Herní svět je rozlehlý, tvoří jej 124 obrazovek. Během plnění úkolu je také nutné plnit logické úkoly a najít několik klíčů. Nepřátele lze zabít s pomocí zásobníků s laserovými střelami. Také lze použít doplňovače energie, které vyléčí Naturixova zranění.\n\nJakmile hráč získá potřebné předměty, tak se musí přemístit k raketě a hra končí animací, kdy na ní Naturix odletí domů.\n\n"}
{"id": "1015822", "url": "https://cs.wikipedia.org/wiki?curid=1015822", "title": "Farma Cold Comfort", "text": "Farma Cold Comfort\n\nFarma Cold Comfort (v anglickém originále \"Cold Comfort Farm\") je britská filmová komedie z roku 1995, kterou natočil režisér John Schlesinger. Jde o televizní adaptaci románu Stelly Gibbonsové z roku 1932, která vznikla ve spolupráci BBC a Thames, ale našla si cestu i do amerických kin, když sám režisér zaplatil výrobu filmových kopií. Dne 11. června 1995 byl uveden na Filmovém festivalu v Seattlu a téměř o rok později, 10. května 1996 také do běžné americké kinodistribuce. Dne 1. září 2011 byl společností Intersonic vydán v ČR na levném DVD pod názvem Farma chabé útěchy.\n\nFilm vypráví příběh z počátku 20. století o vzdělané mladé ženě Floře Postové (Kate Beckinsale), která náhle osiří a odjede z Londýna ke svým příbuzným, svérázné rodině Starkadderů na jejich venkovské sídlo, aby zcela změnila jejich životy.\n\n"}
{"id": "1015825", "url": "https://cs.wikipedia.org/wiki?curid=1015825", "title": "Pi-ťie", "text": "Pi-ťie\n\nPi-ťie () je městská prefektura v Čínské lidové republice. Leží na západě provincie Kuej-čou, má rozlohu 28 853 čtverečních kilometrů a při sčítání lidu v roce 2010 měla přes šest a půl milionu obyvatel.\n\nPi-ťie leží na západě provincie Kuej-čou na území vápencového a krasového pohoří Wu-meng, jejím nejvyšším bodem je Ťiou-cchaj-pching na hranici okresů Che-čan a Wej-ning. Na jejím území pramení řeka Wu-ťiang.\n\nPi-ťie sousedí na východně s Cun-i, na jihu s An-šunem a Liou-pchan-šuejem, na západě s provincií Jün-nan, přesněji s jejími městskými prefekturami Čao-tchungem a Čchü-ťingem a na severu s Lu-čou v provincii S’-čchuan.\n"}
{"id": "1015826", "url": "https://cs.wikipedia.org/wiki?curid=1015826", "title": "Hieronym Veit", "text": "Hieronym Veit\n\nHieronym Veit OFM ( – 1716), česky Jeroným Veit nebo Jarolím Veit, v zahraničních pramenech zvaný Jeroným z Moravy (latinsky Hieronymus de Moravia, italsky Girolamo da Moravia) byl německý františkán z Moravy, kazatel a apoštolský misionář v Egyptě. Se svým spolubratrem Janem Evangelistou Zuckmantelem (Zuckmandelem) (před 1670–1736) byli zřejmě prvními českými františkány působícími na konci 17. století v Egyptě, ještě dříve, než tam byla zřízena samostatné vedení misií – prefektura. \nPoprvé jej však potkáváme činného ještě na Moravě a to jako kvardiána olomouckého františkánského kláštera u sv. Bernardina v letech 1688 až 1689. Následně odchází na misii do Egypta, jenž byly z velké části pod kontrolou františkánů. Pro spory ohledně řízení egyptské misie mezi observantskou a reformátskou větví františkánského řádu, kdy Kongregace pro šíření víry předala misii observantům a reformáti z Egypta odešli, nicméně odchází také Hieronym patřící k větvi reformátů. Jeho odchod z Egypta povolila zmíněná římská Kongregace na své schůzi 6. října 1693.\n\nVeitovy cesty v období po opuštění z Egypta zůstávají zahaleny. S jistotou jej potkáváme až v roce 1698, kde byl do následujícího roku opět olomouckým kvardiánem. Po roční přestávce, kdy jej ve vedení kláštera vystřídal jmenovec Paulin Veit († 1728), pokračoval jako olomoucký kvardián opět v letech 1700–1702. V roce 1702 se bratr Hieronym rozhodl, že při olomouckém františkánském klášteře vybuduje kopii lateránských římských svatých schodů, populárního prostředku barokní zbožnosti, jehož prostřednictvím bylo možno za splnění stanovených podmínek získávat odpustky. Tento záměr, jímž snad chtěl Hieronym podpořit úctu k umučení Krista a rozšířit místní kult praktikovaný v klášterní kapli Svatého hrobu, vzbudil rozhořčení ostatních mendikantů, jež se obávali, že nová svatyně přitáhne pozornost lidu a oni přijdou o finanční dary (almužny). Kaple proto byla dokončena a vysvěcena po vleklých sporech až roku 1726.\nFrantiškán Hieronym Veit byl autorem překladu a výkladu Řehole Třetího (dnes Sekulárního) řádu svatého Františka. Knihu, která stejně jako ostatní Jeronýmovy skutky naznačuje jeho životní orientaci zaměřenou ostatní lidi mimo prostředí kláštera či soudobého vnímání církve, napsal zřejmě během zmíněného olomouckého pobytu. Dílo napsal v němčině a v tomto jazyce také nejprve vyšlo roku 1701 pod názvem \"Regel oder Weiss dess Lebens, Der Brüder und Schwestern dess dritten Ordens S. Francisci\". Tiskařem příručky pro ve světě žijící osoby v duchu Františka z Assisi byl v Olomouci Jan Josef Kylián. Snad z prostředí světského Třetího řádu, kde základní dokument řádu i spirituální rady v rodném jazyce jistě přišly vhod, vznikl požadavek také po české verzi knihy, obzvláště když podobná tištěná kniha v českém jazyce dosud neexistovala. Hieronym Veit proto přeložil své dílo do češtiny. Vytištěno pak bylo jako \"Regule aneb způsob života bratrů a sester třetího řádu sv. Otce Františka\". České texty základních dokumentů světského františkánského řádu jeho členové dosud evidentně postrádali, snáze dostupná němčina nemusela být všem měšťanům srozumitelná. Titul tištěný v češtině v praktickém kapesním formátu se záhy dočkal dalších vydání. V českých zemích všechna známá vydání spatřila světlo světa v pražský tiskařských dílnách, a to u Anny Voršily (Uršuly) Hamplové v roce 1708, v roce 1731 a u Jana Karla Hraby 1750 a snad také o století později roku 1851. Česká verze však vyšla také v slovenské Trnavě v tamější jezuitské akademické tiskárně roku 1744.\n\nOpakovaně vyšla také německá verze knihy. Vytiskli ji v Praze Jan Karel Hraba v roce 1710 a hned o rok později v Olomouci Ignác Rosenburg.\n\nFrantiškán a misionář Jeroným Veit zemřel 31. července 1716 v Kroměříži.\n"}
{"id": "1015869", "url": "https://cs.wikipedia.org/wiki?curid=1015869", "title": "Mořský vír", "text": "Mořský vír\n\nMořský vír je útvar v moři tvořící se při střetu dvou opačných proudů. Speciální druh mořských vírů o velké síle se nazývá malstróm podle populárního víru tohoto druhu v Norsku. Často jsou tvořeny střídáním slapových jevů nebo při pádu vodopádů. Silné víry se tvoří na úzkých a mělkých místech, nejčastěji v zátokách.\n\nV minulosti představovaly mořské víry velké nebezpečí pro rybářské i obchodní lodě.\n\nNejsilnějšími víry světa jsou Saltstraumen (rychlost až 37 km/h) a Malstróm v Norsku. V pořadí je následuje vír Old Sow v kanadské provincii Nový Brunšvik v zálivu Fundy. Mezi známé víry se řadí také Corryvreckan mezi ostrovy v souostroví Vnější Hebridy ve Skotsku.\n\nNejpopulárnějším mořským vírem světa je ale díky E. A. Poeovi či Julesi Vernovi norský vír Malstróm, o kterém se zmiňují ve svých povídkách \"Pád do Maelströmu\" a \"20 tisíc mil pod mořem\". Dosahuje průměru 40-50 m a v minulosti ohrožoval rybářské lodě, které k němu pluly lovit ryby, jež vír stahuje rychlostí až 28 km/h. Na rozdíl od běžných vírů vzniká ale Malstróm na otevřeném moři mezi ostrovy Moskenesøy a Værøy v norském souostroví Lofoty.\n"}
{"id": "1015876", "url": "https://cs.wikipedia.org/wiki?curid=1015876", "title": "Jean Sony Alcénat", "text": "Jean Sony Alcénat\n\nJean Sony Alcénat (* 23. ledna 1986, Port-au-Prince, Haiti) je haitský fotbalový obránce a reprezentant, který v současné době hraje za rumunský klub FC Petrolul Ploiești.\n\nNa Haiti hrál za Aigle Noir AC, poté odešel v roce 2009 do Evropy, kde hrál v portugalských klubech Leixões SC a Rio Ave FC.\n\nV červnu 2012 podepsal dvouletý kontrakt s rumunským celkem FC Petrolul Ploiești. S týmem vyhrál ve své první sezoně 2012/13 rumunský pohár. S Petrolulem se představil v Evropské lize UEFA 2014/15.\n\nAlcénat debutoval v A-mužstvu Haiti v roce 2006.\n\n"}
{"id": "1015879", "url": "https://cs.wikipedia.org/wiki?curid=1015879", "title": "Šiperka", "text": "Šiperka\n\nŠiperka (anglicky: schipperke) je pes belgického původu. Je charakteristický svou milou povahou, pracovitostí a nevelkým vzrůstem. V České republice se vyskytuje relativně běžně.\nŠiperka pochází z Belgie a název tohoto plemene znamená ve vlámštině (jazyk belgičanů) „malý lodník“ nebo „malý ovčák“ a to proto, že tento pes býval pomocníkem na lodích námořníků. Toto plemeno je celkem staré, hlavně proto, že první zmínky o ní se objevily již v kronice z 15. století. Podle pověsti zachránili dva malí černí psi život Wilhemu von Oraninu tím, že ho vzbudili v době, kdy měl na něho být spáchán atentát. Těmi černými psy byly zřejmě myšleny šiperky, jak se domnívají příznivci tohoto plemene, a to hlavně proto, že šiperka je povahově výborný hlídač, přestože je menšího vzrůstu.\n\nV 18. století se úplně přestala používat jako pomocník na lodi a její hlavní využití byl domácí hlídač, hubitel krys a hlídač ve stájích. Je možné ji najít na mnoha známých obrazech o venkovském životě.\n\nPrvní výstava psů na světě byla věnována právě šiperkám, a to v roce 1886 v Anglii. Šiperka se postupem času stala národním plemenem Belgie.\nMalý, robustní, ale velmi roztomilý pes. Je jemné konstrukce, velmi lehká a má středně dlouhou, černou srst, která ale neizoluje dobře proti zimě ani vodě, proto se většinou chová v bytě. Ale je i velmi hustá, rovná, tvořící límec, hřívu, zástěru a kalhotky, což dodává šiperce její jedinečný vzhled. Je velmi pevně stavěná a má dobře vyvážené, krátké, poměrně široké a podsadité tělo. Mezipohlavní rozdíly jsou výrazné.\n\nMá klínovitou hlavu - \"vlčí\" - s dobře vyvinutou lebkou a poměrně krátkou tlamou. Stop je vyjádřený. Uši jsou vztyčené, velmi malé a vysoko nasazené. Do tvaru V a natočené dopředu.\n\nKrk je krátký, srst na něm tvoří límec a je dobře osvalený a rovný.\n\nHřbet rovný, středně dlouhý, neklenutý. Srst dodává dojmu, že je široký, ale je to spíše naopak. Kupíruje se, ale není to nutné a zároveň ani počítané za vadu. U kořene široký, ke špičce se zužuje a dosahuje nejméně k hleznu. V klidu je svěšený. V pohybu může být ocas zvednutý v linii hřbetu, ale ne výše.\n\nNohy jsou hodně jemné konstrukce, tlapky kulaté.\n\nDožívá se velmi vysokého věku díky skvělému zdraví. Je také velmi aktivní, energická a ke „svým lidem“ milá a přátelská. K cizím lidem se chová spíše odtažitě, ale nebývá agresivní a časem si na ně přivykne. Své rodině je velmi věrná a miluje ji. Také ji dokáže bránit. Je to totiž vynikající hlídač a ochránce. S dětmi vychází velmi dobře, ale je nutné dát si pozor na hry cizích dětí s těmi \"jejími\" protože může mít sklony je ochraňovat a nevědomky tak ublížit. K ostatním zvířatům je dominantní, ale šarvátky nevyhledává. Má velmi vysoký hlas, který může být některým lidem nepříjemný. Také má sklony k uštěkanosti při nevítaných situacích (což může být i např. spadnutí listu). Je inteligentní a mrštná, rychle se učí, ale je tvrdohlavá. Je vhodná jak pro začátečníky, tak pro zkušené chovatele\n\nSrst nepotřebuje – v době kdy nelíná – žádnou speciální péči, stačí 1× za týden vyčesat a upravit. Příliš časté mytí šamponem by mohlo srst poškodit a rozhodně se nedoporučuje.\n\nŠiperka miluje pohyb a je velmi činorodá. Velmi ráda skotačí a běhá v přírodě na volno. Je možno s ní podnikat dlouhé výlety, běhání i volnější jízdu na kole. Je ale schopná přivyknout pasivnějšímu životnímu stylu. Šiperka je také vhodná na psí agility a jiné druhy kynologických sportů.\n\nDo zvukovodů se nemusí nijak zasahovat, to samé platí i o drápcích. Je vhodná i do bytu, nehodí se pro celoroční pobyt venku, protože by jí byla zima.\n"}
{"id": "1015880", "url": "https://cs.wikipedia.org/wiki?curid=1015880", "title": "William Amorim", "text": "William Amorim\n\nWilliam Douglas de Amorim (* 15. prosince 1991, Votorantim, Brazílie) známý také pouze jako William, je brazilský fotbalový záložník, od roku 2016 hráč klubu FC Steaua București.\n\nWilliam Amorim odešel v roce 2010 z Brazílie do Evropy do rumunského klubu FC Astra Giurgiu. S klubem vyhrál v sezoně 2013/14 rumunský pohár a v ročníku 2015/16 ligový titul, představil se i v Evropské lize.\n\nV roce 2016 přestoupil do klubu FC Steaua București.\n\n"}
{"id": "1015881", "url": "https://cs.wikipedia.org/wiki?curid=1015881", "title": "Kostel Panny Marie (Trnov)", "text": "Kostel Panny Marie (Trnov)\n\nKostel Panny Marie někdy uváděný jako kaple Panny Marie nebo kaple svatého Jana je římskokatolický filiální kostel v Trnově.\n\nNejstarší částí kostela je kaple sv. Jana z roku 1849. V roce 1898 byla ke kapli přistavěna loď s presbytářem zasvěceným Panně Marii.\n\nBohoslužby se konají první neděli v měsíci v 11.00.\n\nVedle kostela je postaven kříž s plastikou Panny Marie z roku 1869.\n\n"}
{"id": "1015891", "url": "https://cs.wikipedia.org/wiki?curid=1015891", "title": "Pražské stavební předpisy", "text": "Pražské stavební předpisy\n\nPražské stavební předpisy jsou provádějící předpisy ke stavebnímu zákonu vydávané ve formě nařízení a stanovující pro hlavní město Prahu „obecné požadavky na využívání území a technické požadavky na stavby“. Na celostátní úrovni je problematika upravena vyhláškami Ministerstva pro místní rozvoj, samotný návrh Pražských stavebních předpisů (PSP) zpracoval Institut plánování a rozvoje hl. m. Prahy. Je dílem skupiny pěti odborníků, jež vedl architekt a urbanista Pavel Hnilička s podporou širší skupiny specialistů. Návrh Pražských stavebních předpisů (PSP) schválila Rada hlavního města Prahy dne 15. července 2014 s účinností od 1. října 2014.\n\nNávrh Pražských stavebních předpisů (PSP), celým názvem „Nařízení, kterým se stanovují obecné požadavky na využívání území a technické požadavky na stavby v hlavním městě Praze (pražské stavební předpisy)“, nahradí dosud užívanou vyhlášku č. 26/1999 Sb. hl. m. Prahy, o obecných technických požadavcích na výstavbu v hl. m. Praze (OTPP), a současně nahradí vyhlášku č. 501/2006 Sb., o obecných požadavcích na využívání území, v souladu s ustanovením § 194 písm. e) zákona č. 183/2006 Sb., o územním plánování a stavebním řádu (stavební zákon).\n\nSoučasná vyhláška svým obsahem vychází z překonané filozofie výstavby města založené na rozsáhlém zastavěném území a nízké urbánní kvalitě osídlení. Již půl století (od šedesátých let 20. století) je zřejmé, že tato cesta přináší značné negativní dopady ekonomického charakteru (např. nákladná organizace infrastruktury), podporuje město závislé na automobilech a nepodporuje život ve městě. Úspěšná evropská města proto tento způsob výstavby města opustila již na konci 20. století.\n\nVyhláška významnou měrou formuje obraz města a zaslouží si revizi zejména s ohledem na vývoj městského osídlení, které se za poslední desetiletí podstatně proměnilo. Od vydání předpisu v roce 1999 došlo také ke značné proměně související legislativy, např. k přijetí nového stavebního zákona v roce 2006. Dále byly vydány nové vyhlášky, které upravují celé části obsahu dosavadního předpisu a jsou s některými ustanoveními v rozporu.\n\nRegulativy OTPP dále vylučují klasickou formu městské zástavby, např. kvalitních tradičních Pražských čtvrtí (Vinohrady, Dejvice), nezabývají se dopady a úlohou staveb v organismu města ani veřejným prostranstvím.\n\nVyhláška nerespektuje terminologii z norem a zákonů, vyhláška například „zapomíná“ na parkovací místa v centru města, schodiště nemusí být osazena zábradlím nebo nemusí být zajištěn přístup na okolní pozemky.\n\nUsnesením RHMP č. 1729 ze dne 23. října 2012 se zpracovatelem Pražských stavebních předpisů stal Útvar rozvoje hl. m. Prahy (dnes Institut plánování a rozvoje hl. m. Prahy). Novelu vyhlášky zpracovala skupina odborníků pod vedením architekta a urbanisty Pavla Hniličky (např. současný ředitel IPRu Ondřej Boháč) s podporou širší skupiny odborníku a specialistů napříč profesemi, která práci užšího zpracovatelského týmu průběžně oponovala.\n\nOproti dosavadní vyhlášce se nově schválený předpis věnuje dnešním problémům města spojeným zejména s rozpadem městské struktury. Rozpracovává a doplňuje zejména dosud opomíjené urbanistické vztahy. Zároveň současné PSP zavádí takové regulativy, které určují prostorové limity staveb ve vztahu k charakteru okolní zástavby. Nově optimalizuje například pravidla pro odstupy staveb od hranice pozemku, zavádí výškové limity a vrací se k tradičním instrumentům plánování města – uliční a stavební čáře.\n\nPředpis přináší jasná pravidla pro vymezování veřejných prostranství a jejich kvalitativní standard. Podrobně se věnuje například uličním stromořadím nebo regulaci reklamy. Dále se zaměřuje i na dílčí parametry interiérů budov, ovšem umožňuje širší škálu architektonického řešení bytů a rodinných domů s ohledem na pluralitu životních stylů současné společnosti.\n\n"}
{"id": "1015897", "url": "https://cs.wikipedia.org/wiki?curid=1015897", "title": "Manuál tvorby veřejných prostranství hlavního města Prahy", "text": "Manuál tvorby veřejných prostranství hlavního města Prahy\n\nManuál tvorby veřejných prostranství slouží jako základní podklad pro koncepční přístup k veřejným prostranstvím v Praze. Vypracoval ho v roce 2013-2014 Institut plánování a rozvoje hl. m. Prahy. Manuál obsahuje principy, pravidla, doporučení a kritéria tvorby kvalitních veřejných prostranství. \n\nNa rozdíl od jiných evropských i světových měst Praha doposud podobný manuál neměla. Autorský tým se proto inspiroval podobnými \n\núspěšnými dokumenty ze zahraničí, např. z Londýna, New Yorku nebo Curychu. Dokument je úzce provázaný se Strategickým plánem hl. m. Prahy, Metropolitním plánem a Pražskými stavebními předpisy. V budoucnosti budou manuál doplňovat a zpřesňovat tzv. pluginy. Jednotlivé pluginy se budou zaměřovat na konkrétní témata a půjdou více do hloubky.\n\nManuál chce obsáhnout pohledy a preference co nejširšího spektra uživatelů, projektantů i investorů, a proto na jeho vzniku spolupracovalo v rámci osmi pracovních skupin na 70 odborníků ze soukromých i veřejných organizací, vysokých škol a zájmových uskupení.\n\nRuku v ruce s Manuálem tvorby veřejných prostranství vznikl i návrh Strategie rozvoje veřejných prostranství hl. m. Prahy, dokument, který analyzuje současné problémy, formuluje východiska a cíle kvalitního rozvoje veřejných prostranství a nastiňuje možné nástroje k jeho dosažení. Cílovou skupinou je zejména správa města – samospráva a státní správa. Návrh Strategie lze současně chápat jako důvodovou zprávu a úvod k Manuálu.\n\nJednotlivé části manuálu definují kvalitu veřejných prostranství a nástroje k jejímu dosažení ve struktuře od velkého měřítka po detail. \n\nManuál má především iniciovat přeměnu Prahy ve město, jehož ulice, náměstí a parky jsou přívětivé pro obyvatele. Je určen projektantům, investorům, správcům i uživatelům, proto musí být srozumitelný a využitelný v praxi a musí s ním být dobře seznámeni \n\nvšichni aktéři tvorby veřejných prostranství. Jako takový se manuál zabývá celou škálou témat od městského mobiliáře, přes stromy a vegetaci, dopravní prvky a technickou infrastrukturu, až po venkovní reklamu či umění na veřejných prostranstvích.\n\nManuál obsahuje jednoduchá pravidla a doporučení, jak dosáhnout zlepšení stavu veřejných prostranství, a popisuje optimální průběh přípravy a realizace investic. Pro zvýšení srozumitelnosti jsou součástí textu také fotografická vyobrazení pozitivních a negativních příkladů z tuzemské i zahraniční praxe a názorné ilustrace. Některá pravidla v Manuálu tvorby veřejných prostranství se mohou lišit od současných předpisů či zavedených postupů jejich aplikace. V takovém případě je cílem manuálu iniciace změny příslušných předpisů a technických \n\nnorem tak, aby lépe reflektovaly současné požadavky na kvalitu veřejných prostranství.\n\nPo schválení Radou hl. m. Prahy v červnu 2014 se Manuál tvorby veřejných prostranství stal principiálně závazným pro odbory pražského magistrátu, organizace zřízené nebo založené hl. m. Prahou a subjekty čerpající investice z rozpočtu hl. m. Prahy (např. ELTODO, PVK), tedy pro ty instituce, které se zároveň řídí pravidly pro přípravu investic ve veřejném prostranství. Pro městské části má manuál doporučující charakter.\n"}
{"id": "1015898", "url": "https://cs.wikipedia.org/wiki?curid=1015898", "title": "Karel Pacák", "text": "Karel Pacák\n\nKarel Pacák (* 27. března 1966) je bývalý český fotbalista.\n\nV československé lize hrál za Spartak Hradec Králové. Nastoupil v 15 ligových utkáních.\n\n"}
{"id": "1015899", "url": "https://cs.wikipedia.org/wiki?curid=1015899", "title": "Francena McCorory", "text": "Francena McCorory\n\nFrancena McCorory, přechýleně Francena McCororyová (* 20. října 1988 Los Angeles, Kalifornie) je americká atletka, jejíž hlavní disciplínou je především běh na 400 metrů, halová mistryně světa na této trati z roku 2014.\n\nNa mistrovství světa v roce 2011 doběhla ve finále běhu na 400 metrů čtvrtá a byla členkou vítězné štafety USA na 4×400 metrů. Z londýnské olympiády v roce 2012 si rovněž přivezla zlatou medaili jako členka štafety na 4×400 metrů, v individuiálním závodě čtvrtkařek doběhla sedmá. Na halovém mistrovství světa v roce 2014 v této disciplíně zvítězila. Její osobní rekord v běhu na 400 metrů je 49,48 (dosáhla ho 28. června 2014 v Sacramentu).\n\n"}
{"id": "1015901", "url": "https://cs.wikipedia.org/wiki?curid=1015901", "title": "Gabriel Németh", "text": "Gabriel Németh\n\nGabriel Németh (* 4. září 1964) je bývalý slovenský fotbalista.\n\nV československé lize hrál za Spartak Hradec Králové. Nastoupil ve 3 ligových utkáních. Ve druhé nejvyšší soutěži hrál za Lokomotívu Košice a Slavoj Poľnohospodár Trebišov.\n\n"}
{"id": "1015903", "url": "https://cs.wikipedia.org/wiki?curid=1015903", "title": "Eamonn Coghlan", "text": "Eamonn Coghlan\n\nEamonn Coghlan (* 24. listopadu 1952) je bývalý irský atlet, běžec na střední a dlouhé tratě, mistr světa v běhu na 5000 metrů z roku 1983.\nNa olympiádě v Montrealu v roce 1976 doběhl čtvrtý v závodě na 1500 metrů. Na evropském šampionátu v Praze v roce 1978 získal v této disciplíně stříbrnou medaili, z halového mistrovství Evropy o rok později si přivezl zlato za vítězství v běhu na 1500 metrů. V dalších letech se věnoval zejména běhu na 5000 metrů. Na olympiádě v Moskvě v roce 1980 doběhl na této trati čtvrtý a stal se mistrem světa při premiéře světového šampionátu v Helsinkách v roce 1983.\n\nBěhem sportovní kariéry vytvořil šest světových rekordů na různých tratích. V 83 závodech zaběhl 1 míli v čase pod čtyři minuty, naposledy v roce 1994. Stal se jediným běžcem v historii, který takového výkonu dosáhl po ukončení 40 let. Jeho osobní rekord na 1 míli je 3:51,59 z roku 1983, v běhu na 3000 metrů je jeho nejlepší výkon 7:37,60 z roku 1980. Trať 5000 metrů běžel nejrychleji za 13:28,53 (v roce 1983).\n\nV květnu 2011 ho irský premiér Enda Kenny jmenoval senátorem. Působil jako nezávislý do února 2012, kdy vstoupil do strany Fine Gael.\n"}
{"id": "1015907", "url": "https://cs.wikipedia.org/wiki?curid=1015907", "title": "Lennox Miller", "text": "Lennox Miller\n\nLennox V. \"Billy\" Miller (8. října 1946 Kingston - 8. listopadu 2004 Pasadena) byl jamajský atlet, sprinter, dvojnásobný olympijský medailista.\nNa olympiádě v roce 1968 získal stříbrnou medaili v běhu na 100 metrů, o čtyři roky později v Mnichově skončil ve finále nejkratšího sprintu třetí. Na Hrách Britského společenství národů v roce 1970, Panamerických hrách v roce 1971 a na Mistrovství střední Ameriky v téže sezóně byl vždy členem vítězné štafety na 4 x 100 metrů a držitelem stříbrné medaile v běhu na 100 metr. Po studiích působil více než třicet roků v Pasadeně v Kalifornii jako zubní lékař. Zemřel na rakovinu.\n\nNa jeho úspěchy navázala dcera Inger Millerová, mistryně světa v běhu na 200 metrů z roku 1999.\n"}
{"id": "1015908", "url": "https://cs.wikipedia.org/wiki?curid=1015908", "title": "Nástupní rameno", "text": "Nástupní rameno\n\nNástupní rameno je první schodišťové rameno v každém podlaží, tedy je to pojem odlišující 2 ramena schodiště spojujícího 2 podlaží: nástupní rameno a výstupní rameno. Obě ramena odděluje plošina zvaná mezipodesta.\n\n\n"}
{"id": "1015909", "url": "https://cs.wikipedia.org/wiki?curid=1015909", "title": "Ekvatoriální podnebí", "text": "Ekvatoriální podnebí\n\nEkvatoriální podnebí (rovníkové podnebí) je nejpříznivější podnebí pro růst rostlin. Toto podnebí se vyskytuje jen v těsné blízkosti rovníku a počasí je celoročně prakticky stejné, nebo velmi podobné. Délka dne je také po celý rok skoro stejná, 10 až 11 hodin má nejkratší den v roce a 13 až 14 ten nejdelší (v závislosti na vzdálenosti od rovníku).\n\nPrůměrná roční teplota je okolo 25 °C a teploty jsou po celý rok velmi podobné. Při nejchladnějších ránech mohou teploty klesat i k 15 °C, ale to se stává spíš výjimečně. Přes den jsou nejčastěji teploty mezi 30 °C - 40 °C. Rozdíly průměrné měsíční teploty mezi nejteplejším a nejchladnějším měsícem v roce jsou maximálně 2 °C, protože tu neexistují žádná roční období.\n\nKaždý měsíc má minimálně 60 mm srážek (720 mm za rok) a množství napadaných srážek se sice může v různých částech roka různit, ale stále je deště dostatek pro dobrý růst rostlin. Většina srážek spadne při bouřkách nebo delších prudkých deštích. V místech s ekvatoriálním podnebím za rok většinou napadá několik tisíc mm srážek a existují i místa kde napadá více než 10 000 mm srážek za rok.\n\n"}
{"id": "1015910", "url": "https://cs.wikipedia.org/wiki?curid=1015910", "title": "Opera Slovenského národního divadla", "text": "Opera Slovenského národního divadla\n\nOpera Slovenského národního divadla je jedna ze složek Slovenského národního divadla. Sídlí v nové budově SND na Pribinově ulici v blízkosti historického centra Bratislavy. Nadále bude však používat i historickou budovu na Hviezdoslavově náměstí.\n\nPředstavení v opeře se konají každý den s výjimkou neděle během celé divadelní sezóny, která trvá od začátku září do konce června.\n\nOpera Slovenského národního divadla zahájila svou činnost 3. března 1920 inscenací opery \"Hubička\" českého skladatele Bedřicha Smetany.\n\nV období mezi dvěma světovými válkami operní soubor Slovenského národního divadla nejvýrazněji profilují dva Nedbalové: uznávaný symfonický dirigent, skladatel baletů a autor operety \"Polská krev\" Oskar Nedbal a jeho synovec Karel. Se Smetanovou \"Prodanou nevěstou\" a Dvořákovou \"Rusalkou\" podnikl Oskar Nedbal v roce 1924 reprezentativní zájezd do Barcelony, kde operní soubor vystoupil v Teatro Liceo, a Madridu (Teatro Real). Nedbal také umožnil vstup na scénu prvnímu Slovensku profesionálnímu opernímu zpěvákovi, tenorovi Janku Blahovi. Jako dirigent se Nedbal zasloužil o první uvedení opery \"Kovář Wieland\" slovenského skladatele Jana Levoslava Belly.\n\n\n\nŘeditelé Opery SND:\n\nDirigenti:\n\nSbormistři:\n\nDramaturgové:\n"}
{"id": "1015911", "url": "https://cs.wikipedia.org/wiki?curid=1015911", "title": "Aprilia RS 125", "text": "Aprilia RS 125\n\nAprilia RS 125 je sportovní motocykl, vyvinutý firmou Aprilia, vyráběný od roku 1993.\n\nVýhodou motocyklu je sportovní a velmi stabilní podvozek, výkon brzd, prvotřídní zrychlení a maximální rychlost. Záporem velmi omezené použití v běžném provozu, náklady na údržbu výrazně nad průměrem třídy, vysoká spotřeba paliva a oleje.\n\n\n"}
{"id": "1015913", "url": "https://cs.wikipedia.org/wiki?curid=1015913", "title": "Geoportál hl. m. Prahy", "text": "Geoportál hl. m. Prahy\n\nGeoportál hl.m. Prahy je základní internetový zdroj veřejnosti přístupných map a informací o území Prahy. Provozovatelem tohoto geoportálu je Institut plánování a rozvoje hlavního města Prahy (IPR Praha).\n\nStránky nabízejí více než třicet on-line map Prahy – od leteckých snímků z různých let přes hlukovou mapu až po mapu nejfotografovanějších míst. Každý si tak může snadno najít podrobné informace o jakékoli části území Prahy. Mapa on-line je aplikace, která umožňuje na podkladových mapách kombinovat 22 témat, například zóny placeného stání, cyklistickou mapu, počet obyvatel nebo kvalitu ovzduší. Pražské mapy jsou oproti tomu jakýmsi katalogem jednotlivých aplikací včetně konkrétních podpůrných nástrojů. Nabízejí například nejfotografovanější místa Prahy, císařské otisky stabilního katastru z roku 1842 nebo archiv leteckých snímků a také archiv map územních plánů hl. m. Prahy.\n\nDvě Prahy umožňují porovnávat podobu jednoho území ve dvou časových obdobích zachycené na ortofotomapách. Dnešní stav Prahy můžete porovnat s obdobími před 80, 60, 40 a 20 lety na podkladě historických leteckých snímků od roku 1938 do 2013.\n\nAplikace nabízí velmi oblíbené nahlížení do historie města. Letecké snímky ilustrují přehledně vývoj městského prostředí, umožňují nacházení míst, která prošla dramatičtějšími změnami i ta, která v téměř nezměněné struktuře zažíváme v podobě, jak je znaly i naše babičky. Lidé tedy mají možnost porovnat, jak vypadaly tradiční průmyslové čtvrti (Smíchov, Vysočany), území, na kterých dnes leží rozsáhlá pražská sídliště (např. Jižní město, Bohnice) nebo mozaika polí na okrajích dnešního města.\n\n"}
{"id": "1015915", "url": "https://cs.wikipedia.org/wiki?curid=1015915", "title": "Gosport Borough FC", "text": "Gosport Borough FC\n\nGosport Borough FC (celým názvem: Gosport Borough Football Club) je anglický fotbalový klub, který sídlí ve městě Gosport v nemetropolitním hrabství Hampshire. Založen byl v roce 1944 pod názvem Gosport Borough Athletic FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Privett Park s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1015919", "url": "https://cs.wikipedia.org/wiki?curid=1015919", "title": "Havant &amp; Waterlooville FC", "text": "Havant &amp; Waterlooville FC\n\nHavant & Waterlooville FC (celým názvem: Havant & Waterlooville Football Club) je anglický fotbalový klub, který sídlí ve městě Havant v nemetropolitním hrabství Hampshire. Založen byl v roce 1998 po fúzi klubů Havant Town a Waterlooville. Od sezóny 2018/19 hraje v National League (5. nejvyšší soutěž).\n\nSvé domácí zápasy odehrává na stadionu West Leigh Park s kapacitou 5 250 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015921", "url": "https://cs.wikipedia.org/wiki?curid=1015921", "title": "Ruch Radzionków", "text": "Ruch Radzionków\n\nRuch Radzionków (celým názvem Klub Sportowy Ruch Radzionków) je polský fotbalový klub z města Radzionków založený 14. srpna 1919. Rok založení je i v klubovém emblému. Domácím hřištěm je stadion Bytom-Stroszek s kapacitou 3 000 míst. Od sezony 2010/11 hraje v polské druhé lize, která se jmenuje I Liga (k 7/2014).\n\nSezony 1998/99, 1999/00 a 2000/01 hrál v Ekstraklase – nejvyšší polské lize.\n\n\n\n"}
{"id": "1015924", "url": "https://cs.wikipedia.org/wiki?curid=1015924", "title": "César pro nejslibnější herečku", "text": "César pro nejslibnější herečku\n\nCésar pro nejslibnější herečku je jedna z kategorií francouzské filmové ceny \"César\". Kategorie existuje od roku 1983.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1015925", "url": "https://cs.wikipedia.org/wiki?curid=1015925", "title": "Chuejská autonomní prefektura Čchang-ťi", "text": "Chuejská autonomní prefektura Čchang-ťi\n\nChuejská autonomní prefektura Čchang-ťi () je autonomní prefektura v Čínské lidové republice. Leží v provincii Sin-ťiang a na svém severovýchodě sousedí krátkým úsekem hranice s Mongolskem. Má rozlohu zhruba 73 660 čtverečních kilometrů a žije v ní zhruba půldruhého milionu obyvatel, přičemž Chuejů je zhruba 11 % a etnickou většinou jsou s přibližně 75 % Chanové. Správním střediskem je Čchang-ťi.\n"}
{"id": "1015926", "url": "https://cs.wikipedia.org/wiki?curid=1015926", "title": "Stal Stalowa Wola", "text": "Stal Stalowa Wola\n\nStal Stalowa Wola (celým názvem Stal Stalowa Wola - Piłkarska Spółka Akcyjna) je polský fotbalový klub z města Stalowa Wola založený roku 1938. Rok založení je i v klubovém emblému. Domácím hřištěm je Stadion Miejskiego Ośrodka Sportu i Rekreacji w Stalowej Woli s kapacitou 7 000 míst. Klubové barvy jsou černá a zelená. Hraje v polské třetí lize, která se jmenuje II liga.\n\n\n"}
{"id": "1015928", "url": "https://cs.wikipedia.org/wiki?curid=1015928", "title": "Čchang-ťi", "text": "Čchang-ťi\n\nČchang-ťi může být:\n\n"}
{"id": "1015929", "url": "https://cs.wikipedia.org/wiki?curid=1015929", "title": "Claudia Jenningsová", "text": "Claudia Jenningsová\n\nClaudia Jenningsová (20. prosinec 1949, Minnesota – 3. říjen 1979, Kalifornie) byla americká modelka a herečka.\n\nJejí kariéra začala na recepci ve vydavatelství časopisu Playboy. Posléze se stala i jeho přední playmate (prosinec 1969). V letech 1970–1975 žila s producentem Bobby Hartem. Užívala si divoký život plnými doušky, ale po dalším rozchodu s realitním makléřem Stanem Hermanem se rozhodla, že se změní. Bohužel při cestě pro věci k němu domů údajně usnula za volantem svého WV \"brouka\", do jejího vozu narazila dodávka a následky autonehody zemřela v kalifornském Malibu. \n"}
{"id": "1015933", "url": "https://cs.wikipedia.org/wiki?curid=1015933", "title": "Tropické monzunové podnebí", "text": "Tropické monzunové podnebí\n\nTropické monzunové podnebí se vyskytuje v blízkosti rovníku a má 2 roční období, období monzunu a období sucha. Protože oblasti s tímto podnebím obvykle nejsou přímo na rovníku, tak se v různých částech roku mohou výrazněji měnit i teploty, tomu napomáhají i rozdíly v množství mraků nad místem. Období sucha nastává spíše v zimě nebo na jaře a monzuny obvykle v létě.\n\nTeploty v období dešťů a v období sucha jsou rozdílné. V období dešťů je teplotní rozdíl mezi dnem a nocí menší a teploty, především horka přes den jsou mírnější. V období sucha (pokud nastane na jaře) však mohou maximální denní teploty být až o 10 °C vyšší než v období dešťů. Naopak období sucha v zimě znamená výrazné ochlazení a v extrémních případech mohou teploty klesat i k bodu mrazu. Pokud je období sucha na jaře, jsou nejvyšší denní teploty často nad 40 °C, pokud nastane v zimě, nejnižší ranní teploty mohou klesat i do rozmezí 0 °C - 10 °C a ty denní jsou okolo 30 °C. Během monzunu jsou nejvyšší denní teploty okolo 30 °C.\n\nZatímco v době monzunu mohou nastat i velké záplavy a spadnout stovky nebo i přes 1000 mm srážek za měsíc, v období sucha mohou být některé měsíce prakticky bez srážek. Velká část srážek spadne při bouřkách.\n"}
{"id": "1015937", "url": "https://cs.wikipedia.org/wiki?curid=1015937", "title": "Wigry Suwałki", "text": "Wigry Suwałki\n\nWigry Suwałki (celým názvem Suwalski Klub Sportowy Wigry Suwałki) je polský fotbalový klub z města Suwałki v severovýchodním Polsku u hranic s Litvou. Byl založený roku 1947, rok založení je uveden i v klubovém emblému. Domácím hřištěm je Stadion Miejski s kapacitou 3 060 míst. Klubové barvy jsou modrá a bílá. Od sezony 2014/15 hraje v polské druhé lize, která se jmenuje I liga.\n\nUprostřed kulatého modrobílého loga je plachetnice na vlnách a písmeno W, podél obvodu je červený nápis \"Suwalski Klub Sportowy „Wigry“\" a letopočet založení klubu 1947.\n\n\nZnámí hráči\n\n"}
{"id": "1015950", "url": "https://cs.wikipedia.org/wiki?curid=1015950", "title": "Tizen", "text": "Tizen\n\nTizen ([ˈtaizen]) je operační systém založený na linuxovém jádře a softwarové knihovně GNU C Library. Je zaměřen na vestavěné systémy, včetně smartphonů, tabletů, automobilových (IVI) zařízení, chytrých televizí, fotoaparátů a laptopů. Jeho licenční model zahrnuje software, který používá různé licence (které mohou být nekompatibilní s Open Source definicí) a proprietární vývojový kit (SDK). To má zajistit hladké fungování Tizenu na různých platformách a zařízeních.\n\nProjekt Tizen je provozován Linux Foundation a spravován Technical Steering Group (TSG), v níž jsou zástupci Samsungu, Intelu a dalších.\n\nKromě toho existuje i asociace Tizen \"(Tizen Association)\", která sdružuje telekomunikační operátory a výrobce elektroniky jako Fujitsu, Huawei, Intel, KT Corporation, NEC Casio Mobile Communications, NTT DoCoMo, Orange S.A., Panasonic Mobile Communications, Samsung, SK Telecom, Sprint Corporation a Vodafone.\n\nPodpora webových aplikací je umožněna použitím internetového prohlížeče na základě jádra prohlížeče WebKit, který běží v bezpečnostním sandboxu Smack. Na rozdíl od jiných systémů není „motorem“ aplikací v systému Tizen programovací jazyk Java, ale podobně znějící, avšak odlišný programovací jazyk JavaScript a značkovací jazyk HTML5, oba společně používané pro vytváření internetových aplikací a stránek. Vývojářům těchto internetových aplikací jsou k dispozici javascriptové knihovny jQuery a jQuery mobile.\n\nPočínaje verzí systému Tizen 2.0 je umožněn vývoj nativních aplikací je podporován Tizen SDK z platformy Bada.\n\nDne 16. září 2015 byla vydána verze Tizen 3.0 Milestones Source Code Release. Přináší nativní 64bitovou podporu, využívá jádro Linuxu verze 4.0, novou bezpečnostní architekturu, X.org je nahrazen Waylandem, WebKit2 je nahrazen prohlížečem na základě Chromium-EFL (open source verze Chrome) a mnoho dalších změn.\n\nS majoritní verzí Tizen 3.0, 20. května 2017, přišla přímá podpora 64bitových aplikací, umožňující využití větší velikosti operační paměti, ale také poskytující možnost bezpečnostního a výkonnostního zlepšení. S touto verzí mělo přijít větší množství dalších zlepšení. První smartfon s tímto systémem byl očekáván v 1. kvartálu 2017.\n\nFirma Samsung také plánuje použití systému Tizen v informačních systémech automobilů. V této souvislosti je Tizen IVI 3.0 RC kompatibilní se standardem GENIVI 7.\n\nV říjnu 2013 byl Samsungem uveden první produkt založený na systému Tizen: chytrý fotoaparát NX300M. Mezi další produkty využívající systém Tizen patří např. chytré hodinky \"Samsung Gear 2\".\n\nZáří 2014: Samsung posílil vývoj systému Tizen o dalších 500 vývojářů.\n\nDne 1. ledna 2015 Samsung oznámil, že v roce 2015 budou všechny jeho chytré televize založeny na systému Tizen.\n\nDne 14. ledna 2015 Samsung oznámil příchod svého prvního smartphonu se systémem Tizen.\n\nPrvního smartphonu se systémem Tizen se v Indii za měsíc prodalo sto tisíc kusů.\n\nDne 28. dubna 2016 Samsung ohlásil, že Tizen 3.0 bude uveden v září 2016, jako konkurent dosavadních systémů pro smartfony, jako jsou Android a iOS. Tento systém má přinést vícero technických novinek, jako je například nativní podpora 64bitových procesorů, výkonnější grafické rozhraní Vulkan, Bluetooth 4.2, ovládání hlasem, rozpoznávání tváří a antivirový framework pro kontrolu aplikací a obsahu. Grafický subsystém je v operačním systému Tizen 3.0 o 30 procent rychlejší než ve starším operačním systému Tizen 2.4.\n\nDne 23. srpna 2016 uvedl Samsung smartphon Samsung Z2 se dvěma fotoaparáty, čtyřmi procesorovými jádry, 1 GiB RAM, 8 GiB interní paměti, 4G LTE konektivitou a systémem Tizen 2.4 na indický trh.\n\nDne 25. ledna 2017 vyšla zpráva o nadcházejícím vypuštění prvního smartphone s 64-bitovým systémem Tizen 3.0 ve vícero zemích. Datum vydání bylo stanoven na březen 2017, na který připadá výročí 32 let mobilních telefonů Samsung.\n\nDne 15. května 2017 vyšla zpráva o vypuštění modelu Samsung Z4, který bude disponovat 64-bitovým operačním systémem Tizen 3.0 a dvěma fotoaparáty, předním a zadním, oba s rozlišením 5 megapixelů. Dále má být vybaven čtyřjádrovým procesorem a 1GB operační paměti. Jeho cena má vejít do výše 100$ a objeví se na vybraných trzích.\n\nDne 15. června 2017 byl Samsung Z4 uveden. Kromě Tizenu 3.0 s digitální asistentkou S-Voice disponuje čtyřjádrovým procesorem na 1,5GHz, 1GiB operační paměti (RAM) a 8GB interní paměti flash, rozšiřitelné až na 128GB, předním a navíc i zadním fotoaparátem, který je vhodný pro selfie, oba 5 megapixelů, oba s blesky. V závislosti na konfiguraci je možno osadit až dvě mikro SIM karty. Umožňuje také využívat služby GPS i GLONASS. Dále má WiFi, Bluetooth, přijímač FM rádia.\n\nFirma Samsung připravuje televizní verzi (Tizen TV) virtuálního asistenta Bixby.\n\n\n"}
{"id": "1015953", "url": "https://cs.wikipedia.org/wiki?curid=1015953", "title": "Don't Care", "text": "Don't Care\n\nDon't Care (česky \"Nestarej se\") je první EP americké death metalové skupiny Obituary. Vydáno bylo v roce 1994 hudebním vydavatelstvím Roadrunner Records. Obsahuje tři skladby – dvě z následně vydaného alba \"World Demise\" (Don't Care a Solid State) a jednu zcela novou (Killing Victims Found).\n\nPro stejnojmennou skladbu Don't Care byl vytvořen videoklip.\n\n\n\n"}
{"id": "1015954", "url": "https://cs.wikipedia.org/wiki?curid=1015954", "title": "Jiří Cvetler", "text": "Jiří Cvetler\n\nJiří Cvetler (4. února 1902 Praha – 16. září 1991 Brno) byl československý právní historik, papyrolog a slavista. Působil na Právnické fakultě Univerzity Karlovy, Právnické fakultě Masarykovy univerzity a ve Slovanském ústavu ČSAV.\n\nAbsolvoval vinohradské gymnázium, poté studoval na Právnické fakultě Univerzity Karlovy, kde v roce 1924 získal doktorát práv. V právní praxi pak působil jako advokát, současně si ale dále rozšiřoval své vědomosti v oboru římského práva, byzantských studií a zejména papyrologie, která se mu stala vědeckým koníčkem. V letech 1931 a 1932 např. studoval u profesora Wengera na filozofické fakultě v Mnichově a u profesora Riccoboneho na právnické fakultě v Římě. V roce 1935 se prací \"Daneion a zápůjčka v právu ptolemajského Egypta\" habilitoval na pražské právnické fakultě v oboru římského práva, přičemž již předtím vyučoval i na Státní škole archivní v Praze. Účastnil se mezinárodních papyrologických kongresů a podnikl mnoho studijních cest po Evropě. Byl členem společností Institut du Droit romain v Paříži a Association internationale de papyroloques v Bruselu. Svou pedagogickou činnost musel v období protektorátu utlumit, působil tehdy jako syndik a člen ředitelství společnosti Vacuum Oil Company.\n\nV roce 1946 přešel do Brna, kde na právnické fakultě nastoupil za nacisty zavražděného profesora Vážného. Stal se zde vedoucím ústavu římského práva, opět se zúčastnil několika studijních pobytů a hojně publikoval. Slibná kariéra vysokoškolského pedagoga však byla přerušena zrušením fakulty v roce 1950, přešel pak do Slovanského ústavu ČSAV, kde se věnoval především bulharským dějinám, středověké Byzanci a balkanistice obecně. Publikoval např. práci \"Český a slovenský podíl na budování bulharského státu\" nebo se podílel na vydání učebnice \"Světové dějiny státu a práva ve starověku\". Po roce 1963 odešel do důchodu, ale jen na čas, protože po obnovení brněnské právnické fakulty v roce 1969 se na ni vrátil, tentokrát již jako řádný profesor obecných dějin státu a práva a vedoucí katedry dějin státu a práva, pro potřeby výuky zde vydal skripta římského práva. Roku 1971 odešel podruhé do důchodu, ovšem ani pak nepřestal s pedagogickými aktivitami, ještě několik let zůstal externím pracovníkem katedry dějin státu a práva a účastnil se i činnosti kabinetu balkanistiky a hungaristiky na Filozofické fakultě Masarykovy univerzity. Spolu s Jaromírem Kinclem vydal dva díly učebnice \"Obecné dějiny státu a práva\", věnované starověku a ranému novověku, a v osmdesátých letech se podílel souhrnu bibliografie hungaristky a balkanistiky.\n\n\n"}
{"id": "1015955", "url": "https://cs.wikipedia.org/wiki?curid=1015955", "title": "Antonín Kupka", "text": "Antonín Kupka\n\nAntonín Kupka (22. července 1939, Příluky u Zlína – 31. května 2017 Kroměříž) byl římskokatolický kněz, soudce Interdiecézního soudu v Olomouci, exercitátor a papežský kaplan.\n\nUž jako dítě ministroval v kostele sv. Filipa a Jakuba ve Zlíně, kde později také vystudoval gymnázium. Po maturitě mu nebylo umožněno studium na vysoké škole, protože jeho otec odmítl vstoupit do JZD. Pracoval tedy rok jako dělník ve zlínské továrně Svit a poté začal studovat Cyrilometodějskou bohosloveckou fakultu v Litoměřicích, kde 23. června 1963 přijal kněžské svěcení. Krátce byl farním vikářem v Ivanovicích na Hané, pak ale musel nastoupit dvouletou základní vojenskou službu, kterou strávil v Kadani. Následně působil opět jako farní vikář, a to v letech 1965 až 1968 v Ludgeřovicích a poté v Krnově. V roce 1970 se stal administrátorem farnosti v Malé Morávce, roku 1976 byl přeložen do Kobeřic, roku 1981 do Mohelnice, roku 1983 do Skorošic a roku 1985 do Ostrožské Nové Vsi. Na podzim 1989 byl jmenován soudcem Interdiecézního soudu v Olomouci, jímž byl do své smrti.\n\nPo sametové revoluci se podílel na vytvoření nových osnov pro vyučování náboženství na základních školách. V letech 1990 až 1992 působil jako farář v Kyjově a děkan kyjovského děkanátu a poté byl přeložen do Luhačovic. Během svého luhačovického působení se zasloužil o výstavbu kostela Svaté rodiny a čtyř kaplí v okolních vesnicích, v nichž se pravidelně slouží mše. Roku 1998 byl opět přeložen, a to do Otrokovic, avšak v roce 1999 dostal infarkt a musel se léčit. Po rekonvalescenci se stal na rok farním vikářem v olomoucké farnosti u kostela sv. Michaela archanděla, následně od roku 2000 působil jako farář v Soběchlebech a od roku 2007 jako farní vikář ve Zlíně a děkan zlínského děkanátu. Dne 8. května 2010 jej papež Benedikt XVI. jmenoval kaplanem Jeho Svatosti. V letech 2010 až 2013 byl Antonín Kupka farářem v Hradčovicích a poté až do roku 2014, kdy odešel na odpočinek, výpomocným duchovním v kroměřížské farnosti Panny Marie.\n\nZemřel 31. května 2017. \n\n"}
{"id": "1015956", "url": "https://cs.wikipedia.org/wiki?curid=1015956", "title": "Robot Karel", "text": "Robot Karel\n\nRobot Karel je česká hra z roku 1989. Vytvořil ji Jiří Bernášek (Bewesoft). Určena je pro Osmibitové počítače Atari. Hra je pravděpodobně inspirována stejnojmenným programovacím jazykem.\n\nHra je arkádou s prvky adventury. Hráč ovládá robota Karla. Jeho úkolem je získat všechny kvádry, které se objeví. V malém, i když otevřeném herním světě je musí hledat a když kvádr sebere, tak se další objeví na jiném místě. Vždycky se ve hře vyskytuje jen jeden kvádr v ten samý čas. Jakmile je sebrán poslední kvádr, tak hra zdárně končí. V úkolu hráči brání létající diskety, kterým se musí vyhýbat. Postava Karla se může skrčit a lézt po žebříku, ale nemůže skákat. Kvádr je občas na těžko dostupném místě, což hráče donutí přemýšlet, jak se k němu dostat.\n\n"}
{"id": "1015960", "url": "https://cs.wikipedia.org/wiki?curid=1015960", "title": "Kristiina Mäki", "text": "Kristiina Mäki\n\nKristiina Hannele Mäki (* 22. září 1991 Seinäjoki) je česko-finská běžkyně. Závodí za klub \"Hvězda SKP Pardubice\" a ve Finsku za klub \"Lahden Ahkera\". Po otci má finské občanství, po matce české. Od června 2014 je držitelkou českých rekordů na tratích 2000, 3000 a 5000 metrů a finského rekordu na 2000 m.\n\nJako zemi, kterou bude reprezentovat, si vybrala Česko, a to navzdory tomu, že české kvalifikační limity jsou tvrdší. Mezi důvody uvedla výborné tréninkové možnosti, a to, že česká atletika ji vychovala. Rodiče ji nechali svobodně se rozhodnout..\n\nDne 24. června 2016 v irském Sligu zaběhla nový český rekord v běhu na 5000 metrů časem 15:31,15. Dosažený čas znamenal splnění limitu pro nadcházející Mistrovství Evropy.\n\nMistrovství světa v atletice 2019 se účastnila na trati 1500 m a v osobním rekordu 4:06,61 prošla do semifinále, ve kterém skončila na jedenácté, nepostupové příčce.\n\n"}
{"id": "1015964", "url": "https://cs.wikipedia.org/wiki?curid=1015964", "title": "LliureX", "text": "LliureX\n\nLliureX je lokální projekt ve španělském Valencijském společenství, jenž má za cíl v oblasti prosazovat svobodný software. Jeho základním nástrojem je stejnojmenná linuxová distribuce odvozená z Ubuntu, starší verze byly postaveny na Knoppixu, Debianu a Edubuntu. Jedná se o svobodný software zaměřený na platformu x86.\n\nPřesun počítačů „na Linux“ proběhl v roce 2005, kdy bylo převedeno 110 000 počítačů zejména ve školách. V roce 2012 na to navázal přechod 120 000 počítačů na LibreOffice. V roce 2014 zástupci místní vlády zhodnotili, že projekt pomohl za uplynulých devět let ušetřit zhruba 36 miliónů eur.\n\n"}
{"id": "1015965", "url": "https://cs.wikipedia.org/wiki?curid=1015965", "title": "Hayes &amp; Yeading United FC", "text": "Hayes &amp; Yeading United FC\n\nHayes & Yeading United FC (celým názvem: Hayes & Yeading United Football Club) je anglický fotbalový klub, který sídlí v severozápadním Londýně. Založen byl v roce 2007 po fúzi klubů Hayes FC a Yeading FC. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na SkyEx Community Stadium s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1015966", "url": "https://cs.wikipedia.org/wiki?curid=1015966", "title": "Alpengarten Bad Aussee", "text": "Alpengarten Bad Aussee\n\nAlpengarten Bad Aussee je plocha o velikosti 12.000 m která je provozovaná jako placená atrakce. Místo se nachází v Bad Aussee, Štýrsku, v Rakousku. Místo je označováno jako naučné přírodní muzeum - Naturerlebniszentrum Alpengarten Bad Aussee. \n\nZahrada je upravena jako přírodní centrum atraktivní pro celou rodinu. Na ploše je pěstováno 2000 různých druhů skalniček, trvalek a dřevin. Vysázeny jsou zde také rarity z celého světa. Části zahrady jsou tematizovány a místo je rozděleno na různé oblasti. Je zde oblast věnovaná mokřadům, léčivým rostlinám, aromatickým bylinám, kapradinám, orchidejím, vodním rostlinám a skalničkám. V zahradě jsou pěstovány hořce i protěže. Zahrada leží v nadmořské výšce 800 m n.m.\n\nZahrada je upravena pro všechny věkové kategorie. Ekolog a přírodní pedagog provází skupinu, na výběr jsou čtyři tematické okruhy. Každá výprava má část sestávající z pozorování na místě při procházení trasy a části která je pozorováním při procházce nasbíraných mikroorganizmů pod mikroskopem.\n\n"}
{"id": "1015967", "url": "https://cs.wikipedia.org/wiki?curid=1015967", "title": "Na Vinici (Středolabská tabule)", "text": "Na Vinici (Středolabská tabule)\n\nNa Vinici (237 m n. m.) je kopec v okrese Kolín Středočeského kraje. Leží asi 2 km severovýchodně od Kolína-Zálabí, na katastrálním území Kolína a obce Tři Dvory.\n\nGeomorfologicky kopec náleží do celku Středolabská tabule, podcelku Nymburská kotlina, okrsku Ovčárská pahorkatina a podokrsku Býchorská pahorkatina.\n"}
{"id": "1015968", "url": "https://cs.wikipedia.org/wiki?curid=1015968", "title": "Milan Škultéty", "text": "Milan Škultéty\n\nMilan Škultéty (* 3. května 1962) je bývalý slovenský fotbalista.\n\nV československé lize hrál za Duklu Banská Bystrica. Nastoupil v 1 ligovémh utkání. Ve druhé nejvyšší soutěži hrál za Agro Hurbanovo.\n\n"}
{"id": "1015970", "url": "https://cs.wikipedia.org/wiki?curid=1015970", "title": "Vtáčkovia, siroty a blázni", "text": "Vtáčkovia, siroty a blázni\n\nVtáčkovia, siroty a blázni (francouzsky \"Les Oiseaux, les orphelins et les fous\") je slovensko-francouzský dramatický film z roku 1969 režiséra Juraje Jakubiska. Šílený svět bez ideálů, plný násilí, cynizmu, beznaděje a v něm trojice zvláštních samotářů, která přežívá jen díky „bláznovství“ – životu založeném na principu hry a filozofii radosti. Mozaikovité podobenství se odehrává v blíže neurčeném času a prostoru.\n\nHlavní postavy, Yorick, Marta a Andrej, si do boje proti bezútěšnému světu dobrovolně nasadí masku bláznů, která jim umožňuje stát se imunními vůči beznaději. Rozehrávají společně absurdní hru, která již od počátku nemá šanci dopadnout dobře. To i v úvodu naznačuje samotný režisér, kdy se prostřednictvím dětského hlasu přimlouvá k divákovi a přiznává, že příběh skončí tragicky – to by nám ale nemělo bránit v smíchu, protože i hrdinové filmu se smějí až do poslední chvíle. Bláznovství je droga. Anebo jako říká Yorick: „jen blázen může být svobodným člověkem.“\n"}
{"id": "1015973", "url": "https://cs.wikipedia.org/wiki?curid=1015973", "title": "Perner", "text": "Perner\n\nPříjmení Perner nosí více osobností:\n\n\n"}
{"id": "1015974", "url": "https://cs.wikipedia.org/wiki?curid=1015974", "title": "Disastrous Murmur", "text": "Disastrous Murmur\n\nDisastrous Murmur je rakouská death metalová kapela založená roku 1988 ve městě Klagenfurt am Wörthersee. Mezi první členy kapely patřili Harald Bezdek (dříve hrál v Disharmonic Orchestra), Manfred Fülöp a Manfred Perack. Skupina patří společně s kapelami Pungent Stench a Disharmonic Orchestra mezi pionýry rakouského death metalu. Témata: krev, nemoc, mučení, smrt.\n\nDo roku 1992 vyšla dvě dema a jeden singl.\nPrvní LP vyšlo v roce 1992 a dostalo název \"Rhapsodies in Red\". \n\n\n\n\n\n\n"}
{"id": "1015975", "url": "https://cs.wikipedia.org/wiki?curid=1015975", "title": "Cargados Carajos", "text": "Cargados Carajos\n\nCargados Carajos (také Saint Brandon) je korálový atol v Indickém oceánu. Je součástí republiky Mauricius a leží 430 km severovýchodně od jejího hlavního města Port Louis. Atol zahrnuje 26 ostrovů na rozloze 190 km², z níž 1,3 km² připadá na pevnou zem. Žije zde asi šedesát lidí, většinou na ostrově Île Raphael, kde je sídlo rybářské společnosti a pobřežní stráže a také se zde nachází místní meteorologická stanice. \n\nDalšími ostrovy jsou Albatross Island, Îlot du Nord, Îlot Siren, Île Tortue, Île Perle, Île du Sud, Avocare Island, Petite Capitane, Grande Capitane, Mapare Islet, Frigate Islet, Îlote du Paul, Puits A Eau, Baleine Rocks, Île Veronge, Île Poulailer, Palm Islet, Chaloupe, Courson a Coco Island. Ostrovy jsou ploché a písčité, obyvatelé se živí rybolovem, pěstováním kokosových palem a sběrem guána. Neobydlené ostrůvky využívají ke kladení vajec mořské želvy. V okolním moří se hojně vyskytuje řasa Corallina algae. Mělká laguna je vyhledávaná rekreačními potápěči.\n\nOstrovy objevili Arabové okolo roku 600 n. l., v minulosti sloužily jako útočiště pirátů. V letech 1810 až 1968 byly pod britskou správou.\n\n"}
{"id": "1015981", "url": "https://cs.wikipedia.org/wiki?curid=1015981", "title": "Aladár Gerevich", "text": "Aladár Gerevich\n\nAladár Gerevich (16. března 1910, Jászberény — 14. května 1991, Budapešť) byl maďarský sportovní šermíř, který se specializoval na šerm šavlí. Je jediným sportovcem v dějinách, který získal zlatou medaili na šesti olympiádách v řadě (mezitím se hry dvakrát nekonaly kvůli válce). Členem vítězného maďarského družstva šavlistů byl poprvé ve dvaadvaceti letech a naposledy jako padesátiletý. Navíc získal zlato (1948), stříbro (1952) a bronz (1936) v individuální soutěži. V roce 1951 a 1955 získal titul mistra světa v individuální soutěži. S maďarským družstvem šavlistů vybojoval celkem sedm titulů mistra světa (1937, 1951, 1953, 1954, 1955, 1957, 1958). Vedle šermu šavlí vypomáhal kolegům z družstva fleretistů, se kterými vybojoval na olympijských hrách 1952 bronzovou olympijskou medaili.\n\nJeho manželkou byla Erna Bogenová, také šermířka, dcera rakouského šermířského reprezentanta Alberta Bogena. Jejich syn Pál Gerevich (šavle - družstvo) získal bronzovou medaili na hrách 1972 a 1980.\n\n"}
{"id": "1015982", "url": "https://cs.wikipedia.org/wiki?curid=1015982", "title": "Only Women Bleed", "text": "Only Women Bleed\n\n„Only Women Bleed“ je píseň amerického zpěváka Alice Coopera, která vyšla na jeho prvním sólovém albu \"Welcome to My Nightmare\" v roce 1975. Společně s Cooperem se na ní autorsky podílel kytarista Dick Wagner. Mimo své pozice na albu píseň také ve zkrácené verzi vyšla jako singl, přičemž na jeho B-straně byla píseň „Cold Ethyl“. V žebříčku Billboard Hot 100 se píseň umístila na dvanácté pozici. Proti písni, jejíž text byl údajně sexistický a urážlivý, protestovalo několik feministických skupin.\n\nSvou verzi této písně v pozdějších letech nahráli například Carmen McRae (1976), Lita Ford (1990) nebo spoluautor Dick Wagner (1995). Zpěvačka Julie Covingtonová píseň vydala v roce 1978 na singlu, který se umístil na dvanácté příčce britské hitparády; později tato verze vyšla na reedici zpěvaččina alba \"Julie Covington\".\n"}
{"id": "1015987", "url": "https://cs.wikipedia.org/wiki?curid=1015987", "title": "Manifest (album, Martin Chodúr)", "text": "Manifest (album, Martin Chodúr)\n\nManifest je druhé studiové album českého zpěváka Martina Chodúra. Bylo vydané v prosinci 2012. Na tomto albu zpěvák poprvé spolupracoval s doprovodnou kapelou Mach5.\n\nAutorem všech skladeb je Martin Chodúr. \n\n1.Nedáváš mi lásko vůbec nic\n\n2.Hvězdný prach\n\n3.Kytice z kálií\n\n4.Moskva je v plamenech\n\n5.Srdce na kolotoči\n\n6.Je to dávno pryč\n\n7.Poznávám\n\n8.Napořád\n\n9.Tanči dál\n\n10. Stín\n\n11.Poslední\n\n12. Ve vlnách\n\n\n"}
{"id": "1015990", "url": "https://cs.wikipedia.org/wiki?curid=1015990", "title": "The Eyes of Alice Cooper", "text": "The Eyes of Alice Cooper\n\nThe Eyes of Alice Cooper je třiadvacáté studiové album amerického zpěváka Alice Coopera, vydané v září roku 2003 prostřednictvím hudebního vydavatelství Spitfire Records. Producentem alba byl spolu s Cooperem Mudrock. V textu písně „Detroit City“ jsou zmiňování různí hudebnícz pocházející z Michiganu, jako například Ted Nugent, Iggy Pop, Eminem, Bob Seger a MC5. Jeden z členů poslední jmenované skupiny, kytarista Wayne Kramer, v této písni hraje na kytaru. V žebříčku nejlepších nezávislých alb časopisu \"Billboard\" se album umístilo na desáté příčce.\n\n"}
{"id": "1015994", "url": "https://cs.wikipedia.org/wiki?curid=1015994", "title": "Hemel Hempstead Town FC", "text": "Hemel Hempstead Town FC\n\nHemel Hempstead Town FC (celým názvem: Hemel Hempstead Town Football Club) je anglický fotbalový klub, který sídlí ve městě Hemel Hempstead v nemetropolitním hrabství Hertfordshire. Založen byl v roce 1885 pod názvem Apsley End FC. Od sezóny 2014/15 hraje v National League South (6. nejvyšší soutěž).\n\nSvé domácí zápasy odehrává na stadionu Vauxhall Road s kapacitou 3 125 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015995", "url": "https://cs.wikipedia.org/wiki?curid=1015995", "title": "Mike Comrie", "text": "Mike Comrie\n\nMike Comrie (* 11. září 1980 Edmonton, Alberta) je bývalý kanadský lední hokejista, který hrál NHL. Jeho otec vlastní dřevařskou firmu a díky tomu získal Mike přezdívku The Brick.\n\nByl vybrán v roce 1999 na celkově 91. místě týmem Edmonton Oilers. Předtím získal několik ocenění v juniorských ligách. Do NHL vstoupil v roce 2000 a ve své první sezóně odehrál 41 zápasů s celkovým počtem 22 bodů. Během prvních třech sezón patřil k ofenzivním oporám a ve 192 zápasech získal 133 bodů, to bylo v období 2001-2003. Poté byl vyměněn do Philadelphie Flyers a ještě v témže roce putoval do Phoenixu Coyotes. V roce 2003 vyhrál mistrovství světa v dresu Kanady. Následovala ještě jedna lepší sezóna v Coyotes v roce 2006 s celkovým počtem 60 bodů. Poté již byl neustále měněn jmenovitě: New York Islanders, Ottawa Senators, zpátky do Edmontonu a kariéru ukončil díky operaci kyčlím v dresu Pittsburghu Penguins. Při výluce NHL v roce 2004/2005 si také zahrál v dresu švédského Farejestadsu BK. Za svou kariéru vydělal okolo 19 miliónů dolarů. Zahrál si celkem v 6 týmech a v 589 zápasech základní části získal 365 bodů za 168 gólů a 197 asistencí. Získal také 443 trestných minut a absolvoval 19 rvaček. V play off odehrál 32 zápasů s počtem 10 bodů (4+6). Celkově odehrál 13 sezón. V poslední sezóně odehrál pouze 21 utkání a vstřelil jen 1 gól. Je vysoký 178 cm a v roce 2010 se oženil s herečkou Hilary Duff v Santa Barbaře. Mají spolu syna.\n"}
{"id": "1015996", "url": "https://cs.wikipedia.org/wiki?curid=1015996", "title": "Nevinný", "text": "Nevinný\n\nNevinný může mít více významů:\n\n\n\n"}
{"id": "1015997", "url": "https://cs.wikipedia.org/wiki?curid=1015997", "title": "Maidenhead United FC", "text": "Maidenhead United FC\n\nMaidenhead United FC (cekým názvem: Maidenhead United Football Club) je anglický fotbalový klub, který sídlí ve městě Maidenhead v nemetropolitním hrabství Berkshire. Založen byl v roce 1870 pod názvem Maidenhead FC. Od sezóny 2017/18 hraje v National League (5. nejvyšší soutěž).\n\nSvé domácí zápasy odehrává na stadionu York Road s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1015999", "url": "https://cs.wikipedia.org/wiki?curid=1015999", "title": "4AD (EP)", "text": "4AD (EP)\n\n4AD je EP britské rockové skupiny Bauhaus, vydané v říjnu roku 1983 prostřednictvím hudebního vydavatelství 4AD, podle něhož bylo pojmenováno. Jde o kompilační album složené z tří singlů a to včetně jejich B stran. Obsahuje celkem šest písní, z toho čtyři autorské a dvě převzaté. Producenty nahrávek byli členové skupiny Bauhaus. Autorem fotografie na přední straně obalu desku je Emmanuel Sougez, na zadní pak Stella Watts. Album původně vyšlo na 12\" gramofonové desce a později nikdy nevyšlo v reedici na CD.\n\n"}
{"id": "1016000", "url": "https://cs.wikipedia.org/wiki?curid=1016000", "title": "Let's Celebrate", "text": "Let's Celebrate\n\nLet's Celebrate je první sólové album českého zpěváka Martina Chodúra. Bylo vydáno v roce 2010.\n\n\n"}
{"id": "1016001", "url": "https://cs.wikipedia.org/wiki?curid=1016001", "title": "Elias Menachem Stein", "text": "Elias Menachem Stein\n\nElias Menachem Stein (13. ledna 1931 Antverpy, Belgie – 23. prosince 2018) byl americký matematik narozený v Belgii.\n\nRodina Eliase Steina přesídlila do Spojených států amerických, aby tak uprchla před nacisty. Titul Ph.D. Získal na univerzitě v Chicagu pod vedením Antoniho Zygmunda. V matematice se věnoval hlavně matematické analýze, zejména její podoblasti – harmonické analýze.\n\nObdržel několika významných matematických ocenění, např. Wolfovu cenu za matematiku, Schockovy ceny za matematiku a také cenu Stefana Bergmana.\n"}
{"id": "1016003", "url": "https://cs.wikipedia.org/wiki?curid=1016003", "title": "Maďarský ohař krátkosrstý", "text": "Maďarský ohař krátkosrstý\n\nMaďarský ohař krátkosrstý () je blízkým příbuzným maďarského ohaře drátosrstého. Přezdívá se mu také „krátkosrstý maďar“ nebo jen „maďarský ohař“, což je vlastně nesprávně, protože je to označení pro více typů psů. Je to všestranně využitelný a bystrý pes.\n\nJak jeho název vypovídá, byl vyšlechtěn v Maďarsku, a to jako lovecký pes – ohař. Stalo se tak asi ve 14. století, kdy se o tomto plemeni objevily první zmínky. Podle jiných zdrojů jim podobní psi existovali ve střední Evropě již ve středověku a byli používáni především pro lov.\n\nVyšlechtěn byl neúmyslně, nevedou se tedy žádné záznamy o tomto šlechtění. Pochází od východoevropských honičů, přivezených do Karpatské kotliny kočujícími kmeny Maďarů v 9. století, kteří se později křížili s místními psy – tak vznikl maďarský ohař krátkosrstý.\n\nModerní chov s vedením záznamů začal v roce 1920, a díky němu byl v roce 1936 maďarský krátkosrstý ohař uznán FCI jako samostatné plemeno.\n\nVe 30. letech 20. století byl zkřížením s německým drátosrstým ohařem získán maďarský ohař drátosrstý.\n\n2014: V České republice se vyskytuje velmi hojně, mnohem více než maďarský ohař drátosrstý. Oblíbený je ale po celém světě, i v USA a Kanadě. K původnímu využití – k lovu – se stále používá, avšak uvidíme ho i jako společníka.\n\nMaďarský ohař krátkosrstý je středně velký a elegantní pes noblesního vzhledu, s krátkou srstí. Je jemné konstrukce – má totiž velmi lehkou kostru, ale zároveň dobře osvalené tělo. Srst neizoluje proti zimě i vodě, protože nemá tzv. podsadu, proto se toto plemeno nepřizpůsobí každému počasí.\nHlava je suchá, vznešená a dobře proporcionální. Lebka je široká a klenutá. Stop dobře viditelný, ale ne výrazný. Oči má středně velké, oválnějšího tvaru, s inteligentním a živým výrazem. Uši jsou středně vysoko posazené, obrácené spíše směrem dozadu, svěšené, jejich délka tvoří 3/4 délky jeho hlavy.\n\nKrk má středně dlouhý, dobře osvalený a mírně klenutý, bez laloku a bez límce.\n\nHřbet je pevný, dobře osvalený a rovný, také široký. Ocas má posazené nízko, u kořene je silný, směrem ke konci se zužuje. Většinou se kupíruje.\n\nPřední končetiny má při pohledu zpředu rovné a paralelní, při pohledu ze strany jsou vertikální, silně svalnaté a dobrých kostí. Zadní končetiny jsou rovné a paralelní. Tlapky má oválné.\n\nJe to veselý, přátelský a temperamentní pes, který je ale i velmi bystrý a inteligentní. Svému pánovi je velmi věrný a miluje celou svoji rodinu, kterou také chrání. Má méně vyvinuté lovecké pudy než maďarský ohař drátosrstý. Jeho výjimečná vůle a ochota držet se svým pánem kontakt během jejich společné práce, je jednou z jeho vrozených vlastností. Je přítulný, veselý a odolný, není ani plachý, ani agresivní, má velmi vyrovnanou povahu. K cizím se chová odtažitě, ale ne agresivně. Při ohrožení ale útočí. S ostatními zvířaty vychází povětšinou velmi dobře a není těžké ho seznámit s jinými psy. S dětmi vychází vcelku dobře, respektuje je, ale některé dětské hry mu můžou být nepříjemné…\n\nSrst nepotřebuje žádnou speciální péči, pokud zrovna nelíná, stačí 1× za týden vyčesat, v době línání česat každý den a je velmi vhodné podávat lososový nebo olivový olej. Časté mytí srsti šamponem jí tolik nevadí, ale nedoporučuje se.\n\nNa pohyb je toto plemeno velmi náročné – nespokojí se s jednu procházkou denně! Baví ho veškerý pohyb – plavání, aportování, běh u kola, túry… Psovod by mu měl tento pohyb zajistit, jinak bude mít sklony k agresivitě a nervozitě, která je u jedinců tohoto plemene nežádoucí.\n\nDo drápků ani uší se nemusí příliš zasahovat. Občasné zastřižení (1× za rok) může provést veterinář při prohlídce.\n"}
{"id": "1016004", "url": "https://cs.wikipedia.org/wiki?curid=1016004", "title": "Only Time Will Tell", "text": "Only Time Will Tell\n\nOnly Time Will Tell může být:\n\n"}
{"id": "1016005", "url": "https://cs.wikipedia.org/wiki?curid=1016005", "title": "Nevinný (film, 1993)", "text": "Nevinný (film, 1993)\n\nNevinný (v anglickém originále \"The Innocent\", německy \"Und der Himmel steht still\") je filmové drama z roku 1993, které natočil v britsko-německé koprodukci režisér John Schlesinger. Scénář napsal Ian McEwan podle vlastního stejnojmenného románu z roku 1990. Příběh z poloviny 50. let sleduje britského mladého inženýra v podání Campbella Scotta, který je nucen v mocensky rozděleném a špióny prolezlém Berlíně spolupracovat se svým americkým nadřízeným (Anthony Hopkins) na společném projektu obou národních výzvědných služeb, a přitom se zamiluje do tajuplné Němky (Isabella Rosselliniová). Film se natáčel v berlínských exteriérech a v postupimských studiích DEFA Babelsberg. Premiérově byl uveden v Berlíně 16. září 1993, v anglickém i německém znění. Od 1. září 1995 jej společnost Miramax uvedla do amerických kin.\n\n"}
{"id": "1016007", "url": "https://cs.wikipedia.org/wiki?curid=1016007", "title": "Neath FC", "text": "Neath FC\n\nNeath Football Club byl velšský fotbalový klub sídlící ve městě Neath. Klub byl založen v roce 2005 jako \"Neath Athletic\", zanikl v roce 2012.\n\n"}
{"id": "1016009", "url": "https://cs.wikipedia.org/wiki?curid=1016009", "title": "Penelope Houston", "text": "Penelope Houston\n\nPenelope Houston (* 17. prosince 1958 Los Angeles) je americká zpěvačka. V roce 1977 se stala členkou nově vznikající skupiny Avengers, která se ale dva roky poté rozpadla. Obnovena byla v roce 1999 a následně o pět let poté; během žádného z obnovení skupina nevydala žádné nové nahrávky. Své první sólové album nazvané \"Birdboys\" vydala zpěvačka v roce 1987 a v následujících letech vyšlo několik dalších alb. V roce 2004 vydala společné album s multiinstrumentalistou Patem Johnsonem nazvané \"The Pale Green Girl\".\n\n"}
{"id": "1016010", "url": "https://cs.wikipedia.org/wiki?curid=1016010", "title": "Seznam pořadů vysílaných na TV Prima", "text": "Seznam pořadů vysílaných na TV Prima\n\nToto je seznam původních pořadů, které vznikly pro TV Prima a byly či stále jsou na jejím hlavním programu vysílány\n\n\n\n\n\n\n\n\n\n\n\n\n\n\n\n\n"}
{"id": "1016023", "url": "https://cs.wikipedia.org/wiki?curid=1016023", "title": "Svatý Kilián", "text": "Svatý Kilián\n\nSvatý Kilián (snad kolem 640, Mullagh, Irsko – kolem 689, Würzburg) byl misionář Franků, biskup ve Würzburgu a mučedník. Byl uctíván hlavně v jižním a západním Německu, ojediněle i v Čechách.\n\nO jeho životě není mnoho známo. Jeho kult je doložen až po roce 742, kdy bylo založeno biskupství ve Würzburgu. Nejstarší životopisy (\"Passio Kiliani\") mají povahu legend a zachovaly se v rukopisu z 9. století. Podle nich pocházel z Irska, byl vysvěcen na jáhna a později se stal biskupem ve Würzburgu. Spolu se svými druhy, svatým Kolonatem a Totnatem, byl pohanskými Germány sťat. Jeho hrob je v katedrále ve Würzburgu, která je mu zasvěcena, hrobka byla obnovena po vybombardování ve 2. světové válce.\n\nBývá vyobrazen v oděvu biskupa s mitrou na hlavě, s berlou v levici a mečem v pravé ruce. Nejstarší knižní vyobrazení pochází z roku 1266. V trojici se sv. Kolonatem a Totnatem je vyobrazen v mučednické scéně na oltářním obraze z roku 1476 v kostele sv. Vavřince (\"Lorenzkirche\") v Norimberku.\n\nJe patronem Franků, města Würzburgu a dalších měst a řádu benediktinů. Je mu zasvěceno asi 70 kostelů v Německu a \"Sankt Kilian\" je obec v Durynsku, asi 15 km JV od Suhlu.\n\nSvatému Kiliánovi je zasvěcen původně patronátní kostel ostrovských benediktinů v Davli u Prahy. Tam je Kilián vyobrazen jako biskup v podobě sochy na špici chrámové věže, na oltářním obraze, na zvonu i na křtitelnici. Také sídelní ostrov s klášterem benediktinů na soutoku Sázavy a Vltavy se nazývá Ostrov svatého Kiliána.\n\n\n"}
{"id": "1016024", "url": "https://cs.wikipedia.org/wiki?curid=1016024", "title": "František Xaver Harlas", "text": "František Xaver Harlas\n\nFrantišek Xaver Harlas (8. února 1865 Praha − 22. srpna 1947 Praha) byl historik umění, malíř, publicista a ředitel Muzea hlavního města Prahy.\n\nF.X. Harlas maturoval na gymnasiu v Praze (1885) a v letech 1890–1894 studoval dějiny umění na pražské německé univerzitě (Alwin Schultz, O. Hostinský). Roku 1898 zde získal doktorát filozofie. Kromě studia teorie umění absolvoval také malířské vzdělání na Uměleckoprůmyslové škole (F. Ženíšek, J. Schikaneder) a soukromě u Charlotty Mohr-Piepenhagenové. Od roku 1897 byl asistentem a v letech 1913–30 ředitelem Muzea hlavního města Prahy.\n\nByl zakládajícím členem a v letech 1915–1933 místopředsedou Kruhu pro pěstování dějin umění. Od roku 1911 byl výtvarným referentem Národní politiky a přispíval i do dalších tiskovin (Hlas národa, Politik, Rozhledy, Osvěta, Union, Světozor, Zvon, Dílo, Český svět, Máj). Byl redaktorem edice reprodukcí Obrazárna Zvonu (1918–1923). Spolupracoval na heslech Ottova slovníku naučného (1899–1909).\n\nZemřel v Praze roku 1947 ve věku 82 let.\n\nJako malíř se věnoval krajinářství.\n\nFilozofické kořeny Harlasovy názorové orientace tkví spíše v romantické \"naturfilozofii\" než v přírodních vědách 19. století, sdílí však pozitivistickou víru v postupné a stále dokonalejší poznávání přírody uměním a umění vědou.\n\nVe svých článcích se věnoval především pragensiím, ale uchování starobylého rázu Prahy chápal relativisticky a pokladům minulosti vykázal místo v muzeu. Pro zachování svědectví o zanikajících památkách přisuzoval zásadní význam fotografii.\n\nV hodnocení umění 19. a 20. století bylo pro něj hlavním kriteriem rozvíjení již dosaženého formálního a technického mistrovství. Jako akademickou normu vnímal umění, které se blíží ideálu přirozenosti. Počátkem moderny v malířství pro něj byl Karel Purkyně, podporoval myslbekovskou tradici českého sochařství, reprezentovanou Štursou.\n\n\n"}
{"id": "1016025", "url": "https://cs.wikipedia.org/wiki?curid=1016025", "title": "Mychajlivka", "text": "Mychajlivka\n\nMychajlivka může být mimo jiné:\n\n"}
{"id": "1016026", "url": "https://cs.wikipedia.org/wiki?curid=1016026", "title": "Paul McGuigan (hudebník)", "text": "Paul McGuigan (hudebník)\n\nPaul Francis McGuigan (*9. května 1971), známý pod přezdívkou Guigsy, je anglický hudebník a jeden ze zakládajících členů anglické rockové kapely Oasis. V letech 1991–1999 byl jejím baskytaristou.\n\nNa konci osmdesátých let založil McGuigan kapelu se svými přáteli, kytaristou Paulem \"Boneheadem\" Arthursem, zpěvákem Chrisem Huttonem, později se k nim přidal bubeník Tony McCarroll. Jako svůj název zvolili The Rain. Poté, co byl Hutton vyhozen, McGuigan do kapely přizval svého spolužáka Liama Gallaghera. Během svého dětství musel McGuigan kvůli svému irskému původu čelit rasismu.\n\nAčkoliv byl McGuigan na pódiu funkčním baskytaristou, na studiových nahrávkách byly jeho basové stopy často nahrazeny Noelem Gallagherem, především na albu \"Definitely Maybe\", které neobsahuje vůbec žádné McGuiganovy basové stopy. McGuigan připustil, že během turné kouřil marihuanu.\n\nMcGuigan opustil Oasis v roce 1999. Noel Gallagher tvrdí, že McGuigan dal z kapely výpověd po faxu a následující týdny se vyhýbal telefonátům od bratrů Gallagherových. McGuigan nyní žije v Mill Hill NW7 se svou manželkou a synem. Příležitostně vystupuje jako DJ.\n"}
{"id": "1016027", "url": "https://cs.wikipedia.org/wiki?curid=1016027", "title": "Mychajlivka (Perevalský rajón)", "text": "Mychajlivka (Perevalský rajón)\n\nMychajlivka (; – \"Michajlovka\") je sídlo městského typu v Luhanské oblasti na Ukrajině. Leží na řece Bile (přítok Luhaně) severovýchodně od Alčevska na trase dálnice M-04 a v roce 2011 v něm žilo bezmála tři tisíce obyvatel.\n\nPrvní zmínka o Mychajlivce je z roku 1787.\n\nSídlem městského typu je Mychajlivka od roku 1938.\n\n"}
{"id": "1016031", "url": "https://cs.wikipedia.org/wiki?curid=1016031", "title": "Na Čilečku", "text": "Na Čilečku\n\nNa Čilečku (201 m n. m.) je kopec v okresu Nymburk Středočeského kraje. Leží asi 1 km jihovýchodně od obce Straky, na jejím katastrálním území.\n\nGeomorfologicky kopec náleží do celku Středolabská tabule, podcelku Nymburská kotlina a okrsku Milovická tabule.\n"}
{"id": "1016036", "url": "https://cs.wikipedia.org/wiki?curid=1016036", "title": "Eduard von Grebmer zu Wolfsthurn", "text": "Eduard von Grebmer zu Wolfsthurn\n\nEduard von Grebmer zu Wolfsthurn (24. ledna 1821 Dietenheim – 11. ledna 1875 Bruneck) byl rakouský politik německé národnosti, v 2. polovině 19. století poslanec Říšské rady a zemský hejtman Tyrolska.\n\nStudoval práva na univerzitě ve Štýrském Hradci, Innsbrucké univerzitě a Padovské univerzitě. Získal titul doktora práv. Během revolučního roku 1848 byl hejtmanem dobrovolnické gardy a vyznamenal se v bitvě u Cadore. Roku 1848 se stal starostou rodného Dietenheimu. V roce 1850 se přestěhoval do Brunecku. Zde převzal po otci advokátní kancelář a hostinec s poštovním úřadem. Roku 1861 byl zvolen starostou Brunecku.\n\nPo obnovení ústavní vlády se zapojil do politiky. Od roku 1861 byl poslancem Tyrolského zemského sněmu. Zemský sněm ho delegoval i do Říšské rady (tehdy ještě volené nepřímo) za Tyrolsko (kurie venkovských obcí, obvod Bruneck, Taufers. 27. května 1861 složil slib. K roku 1861 se uvádí jako statkář, bytem v Brunecku.\n\nPatřil k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Ačkoliv byl praktikujícím katolíkem, vystupoval proti klerikálním tendencím v politice. Reprezentoval liberální menšinu na zemském sněmu, který byl jinak dominován katolickými konzervativci. Roku 1867 se stal náměstkem zemského hejtmana a 24. září 1869 se stal zemským hejtmanem. Funkci zastával do srpna 1871. V prvních přímých volbách do Říšské rady roku 1873 byl opětovně zvolen do celostátního parlamentu, nyní za kurii městskou a obchodních a živnostenských komor, obvod Bolzano, Merano, Glurns. Slib složil 5. listopadu 1873, zemřel 11. ledna 1875. Na Říšské radě byl předsedou pokrokového poslaneckého klubu.\n"}
{"id": "1016038", "url": "https://cs.wikipedia.org/wiki?curid=1016038", "title": "Muž a pes", "text": "Muž a pes\n\nMuž a pes (1967) je dobrodružný román s cestopisnými prvky, který pro mládež napsala česká spisovatelka Marie Magdalena Kadlecová. Román popisuje výzkumné cesty po ostrovech Nového Zélandu, které v sedmdesátých a osmdesátých letech 19. století podnikl se svým psem rakouský cestovatel, přírodovědec a preparátor Lineckého muzea Ondřej Rejšek (1845–1902). Kniha přináší vedle cestovatelských a loveckých dobrodružství také zajímavé postřehy ze života domorodých Maorů a popisy mnoha novozélandských přírodních zvláštností.\n\nRomán je napsán na základě skutečných událostí podle Rejškových deníků. Rejšek byl po otci českého původu, na Nový Zéland přijel roku 1877 na doporučení vídeňského geologa Ferdinanda Hochstettera (1829–1884) a působil zde jedenáct let. Jako zaměstnanec Christchurchského muzea byl pověřen výzkumem ptactva a sběrem a preparací vzorků. Při této činnosti procestoval celé území Nového Zélandu a nasbíral velké množství vzorků rostlin, nerostů a ptáků. Zabýval se též národopisem a na Novém Zélandu získal mnohé starobylé výrobky Maorů (například dřevořezby bůžků s očima ze skořápek mušlí nebo zbraně opatřené ostřím z rybích kostí). Mnoho z jeho nálezů je dodnes vystaveno v přírodovědeckých muzeích ve Vídni, Linci a Londýně.\n\nPři průzkumu neprobádaného nitra obou hlavních novozélandských ostrovů i několika dalších neobydlených ostrůvků šlo Rejškovi v mnoha případech skutečně o život, například když vnikl na posvátná území Maorů, kteří v té době byli opravdu nebezpeční. \n\nNa jeho cestách jej doprovázel jeho pes César, jehož osudy jsou popsány již od chvíle, kdy si jej Rejšek jako štěně přinesl domů. Šlo o velmi inteligentního psa, kterého si Rejšek velmi vážil a který svému pánovi dokonce v novozélandských Jižních Alpách zachránil život, když mu pomohl dostat se ze skalní rozsedliny, ve které uvízl.\n\nRoku 1888 César stářím oslepl a již nemohl svého pána doprovázet na cestách. Rejšek, poslaný na malý ptačí ostrůvek na pokraji ledového moře, se musel se svým psem a těžkým srdcem rozloučit. Během jeho nepřítomnosti se o psa starali jeho přátelé, kteří mu v lednu roku 1889 poslali dopis, že César zemřel.\n"}
{"id": "1016040", "url": "https://cs.wikipedia.org/wiki?curid=1016040", "title": "Pocta době", "text": "Pocta době\n\nPocta době je druhé studiové album české punk-rockové kapely Totální nasazení, které bylo vydané v roce 1997 pod značkou ANK. Nahráno bylo ve studiu Hostivař. Na albu se nachází 13 písní.\n\n\n"}
{"id": "1016041", "url": "https://cs.wikipedia.org/wiki?curid=1016041", "title": "František Xaver Jiřík", "text": "František Xaver Jiřík\n\nFrantišek Xaver Jiřík (5. listopadu 1867, Třebějice − 27. ledna 1947, Praha) byl český historik umění, publicista a ředitel Uměleckoprůmyslového muzea v Praze.\n\nNarodil se v rodině Josefa Jiříka, kováře v Třebejicích a jeho manželky Marie, rozené Houdkové.\n\nFrantišek X. Jiřík maturoval na gymnasiu v Jindřichově Hradci a před rokem 1889 studoval na Uměleckoprůmyslové škole u Emanuela Krescense Lišky a Otakara Hostinského. Vystudoval dějiny umění a filozofie dějin umění na pražské Karlo Ferdinandově Univerzitě (Alwin Schultz) a estetiku u Otakara Hostinského a získal zde roku 1894 doktorát filozofie. Kromě toho studoval malířství na vídeňské Akademii.\n\nOd roku 1897 byl asistentem a od roku 1915 do roku 1933 ředitelem Uměleckoprůmyslového muzea v Praze. Jeho asistentem byl Josef Pečírka, adjunktem muzea byl Zdeněk Wirth. Krátce rovněž vyučoval dějiny umění jako externista na Uměleckoprůmyslové škole (1913-1914).\n\nPublikoval v časopisech Květy, Rozhledy a Umění, v letech 1904-08 redigoval časopis Dílo, 1908-11 byl autorem výtvarné rubriky v Národní Politice. Od roku 1895 se podílel na tvorbě hesel Ottova slovníku naučného. Spolupracoval s JUV a byl aktivním členem Kruhu pro pěstování dějin umění.\n\nZemřel v Praze roku 1947 ve věku 79 let.\n\nDne 1. října 1894 se na Královských Vinohradech oženil se Zuzanou Hájkovou (1872–??). Manželé Jiříkovi žili na Královských Vinohradech, měli syna a dceru.\n\nJiříkovo uměleckohistorické bádání je publikováno v řadě časopiseckých článků z let 1895 – 1914. Byl generačním druhem Karla Chytila a Karla Boromejského Mádla a podobně jako oni se musel vyrovnat s nástupem modernismu. Ve svých studiích o dějinách malířství 19. století se vymezil proti starším teoriím o determinaci rasou, prostředím a dobou a zdůraznil úlohu silného lidského individua pro rozvoj nové epochy umění. Podrobně se zabýval Rubenovou malířskou školou na pražské Akademii, japonskými vlivy na evropské umění nebo malíři Josefem Navrátilem, Josefem Mánesem, Karlem Purkyně, Soběslavem Pinkasem.\n\nPozději se věnoval převážně znalecké muzejní práci, zejména dekorativnímu malířství, textilu a sklu.\n\n"}
{"id": "1016043", "url": "https://cs.wikipedia.org/wiki?curid=1016043", "title": "Zdenko Radslav Kinský", "text": "Zdenko Radslav Kinský\n\nZdenko Radslav Kinský (celým jménem \"Zdenko Radslav Dlask Henyko Smil Rudolf Ferdinand hrabě Kinský z Vchynic a Tetova,\" 14. července 1896 v Chlumci nad Cidlinou – 1. ledna 1975 v Římě), pocházel z chlumecké větve starobylého šlechtického rodu Kinských. Zdědil zámek Karlova Koruna a byl čestným členem Řádu maltézských rytířů.\n\nZdenko Radslav Kinský byl posledním z devíti potomků Oktaviána Zdenka Kinského (4. listopad 1844 Vukovar – 5. leden 1932 Opatija (Abbazia) a Georginy Festetics de Tolna (1. prosinec 1856 Sopron – 30. listopad 1934 Opatija (Abbazia)), kteří se vzali 11. června 1877 v Budapešti.\n\nPo bezdětném bratru Františku Xaverovi (1878–1935) zdědil zámek Karlova Koruna v Chlumci nad Cidlinou. \n\nZdenko Radslav Kinský byl český vlastenec a byl také vášnivým sportovcem, cvičil mj. v Sokole, hrál ochotnické divadlo U Klicperů. Po svém prastrýci Oktaviánu Josefovi převzal chov koní v Ostrově u Chlumce nad Cidlinou.\n\nV roce 1938 a 1939 podepsal prohlášení české šlechty proti nacismu, což mělo za následek zabavení majetku v době protektorátu. V téže době vyhořel zámek Karlova Koruna. Po skončení války mu byl majetek navrácen, avšak po nástupu komunistů k moci v roce 1948 byl majetek rodu znárodněn. \n\nByl pohřben ve Vídni.\n\nZdenko Radslav Kinský se oženil 7. června 1921 v Praze s Eleonorou, rozenou Clam-Gallasovou (4. listopad 1887 Frýdlant v Čechách – 31. květen 1967 Vídeň, ve Vídni byla také pochována), dcerou hraběte Františka Clam-Gallase ( 26. července 1854 Liberec – 20. ledna 1930 Frýdlant) a jeho manželky (sňatek 20. dubna 1882 Vídeň) Marie Hoyos-Sprinzenstein (12. srpen 1858 Horn, Dolní Rakousy – 5. leden 1938 Vídeň). Eleonora se vdávala už podruhé. Měli spolu tři děti (dva syny a jednu dceru):\n\nPoprvé se Zdenkova manželka Eleonora, rozená Clam-Gallasová provdala 5. února 1910 ve Vídni za Karla V. ze Schwarzenbergu (26. února 1886, Praha – 6. září 1914, Vukovar), který zemřel na začátku 1. světové války ve věku 28 let jako důstojník rakousko-uherské armády na srbské frontě. Z prvního manželství měla Eleonora dva syny:\n\nNevlastní sourozenci z obou manželství Eleonory se stýkali.\n\n\n\n"}
