{"id": "1046534", "url": "https://cs.wikipedia.org/wiki?curid=1046534", "title": "Ruská kinematografie", "text": "Ruská kinematografie\n\nRuská kinematografie je souhrnné označení pro filmy natočené v Rusku. Ruská kinematografie se začala rozvíjet již v období Ruského impéria. Pokračovala v Sovětském svazu, za jeden z nejvýznamnějších snímků světové kinematografie je považován film Křižník Potěmkin. Mezi další světově známé filmy patří: Jeřábi táhnou, Balada o vojákovi, komedie Eldara Rjazanova (Ironie osudu, Služební román) a Leonida Gajdaje a oskarový film Sergeje Bondarčuka Vojna a mír.\n\nSojuzmultfilm Studio zaměřené na animaci bylo vytvořeno ze tří malých a relativně nezávislých studií - Mosfilm, Sovkino a Mežrabpromfilm v roce 1936. Rychle se stalo největším studiem na animaci v SSSR, během své existence vytvořilo na 1530 animovaných filmů. Mezi nejznámější patří: Medvídek Pú (1969), Jen počkej, zajíci! (1969), Krokodýl Gena (1971), Čeburaška (1971), Mauglí (1973), Ježek v mlze (1975) a Záhada třetí planety (1981). Animovaný film \"Stařec a moře\" podle románové předlohy Ernesta Hemingwaye, získal v roce 2000 Oscara v kategorii animovaný film. K nejúspěšnějším ruským animákům v poslední době patří: Aljoša Popovič a Tugarin Změj, Dobryňa Nikitič a tříhlavý drak a Malý Nosáček.\n\n90. léta byla pro ruskou kinematografii obdobím krize, ale od počátku 21. století se začala produkce znovu vyplácet a došlo k jejímu velkému zvýšení. Prvním opravdovým blockbusterem se stal film Noční hlídka (2004) a jeho pokračování. Podle serveru \"Kinopoisk.ru\" jsou nejvýdělečnější ruské filmy: Stalingrad (2013), Ironie osudu 2 (2007), Vij (2014), Denní hlídka (2006), Admirál (2008), Noční hlídka (2004), Tři Bohatýři na dalekých březích (2012), Legenda 17 (2013) a Tajemný ostrov (2008).\n\n\n"}
{"id": "1046544", "url": "https://cs.wikipedia.org/wiki?curid=1046544", "title": "USNS John Glenn (T-MLP-2)", "text": "USNS John Glenn (T-MLP-2)\n\nUSNS John Glenn (T-MLP-2) je mobilní výsadková báze třídy \"Montford Point\". Je druhou postavenou jednotkou své třídy.\n\nPlavidlo postavila loděnice National Steel and Shipbuilding Company (NASSCO) v San Diegu. Kýl byl založen 17. dubna 2012. Trup byl na vodu spuštěn 4. prosince 2012. Plavidlo bylo pokřtěno 1. února 2014. Military Sealift Command loď převzal dne 12. března 2014.\n"}
{"id": "1046545", "url": "https://cs.wikipedia.org/wiki?curid=1046545", "title": "Bohuslavická tabule", "text": "Bohuslavická tabule\n\nBohuslavická tabule je geomorfologický okrsek v jižní části Úpsko-metujské tabule, ležící v okresech Náchod, Hradec Králové a Rychnov nad Kněžnou v Královéhradeckém kraji.\n\nÚzemí okrsku se nachází zhruba mezi sídly Jaroměř a Nové Město nad Metují (na severu), Chlístov (na jihovýchodě), České Meziříčí a Černilov (na jihu) a Předměřice nad Labem (na jihozápadě). Uvnitř okrsku leží titulní obec Bohuslavice a větší obce Jasenná, Rasošky a Skalice).\n\nJsou zde chráněná území PR Šestajovická stráň a PP Halín.\n\nOkrsek Bohuslavická tabule (dle značení Jaromíra Demka VIC–2A–6) geomorfologicky náleží do celku Orlická tabule a podcelku Úpsko-metujská tabule.\n\nPodle alternativního členění Balatky a Kalvody je Bohuslavická tabule pouze podokrskem okrsku Novoměstská tabule a zabírá mnohem menší území.\n\nTabule sousedí s dalšími okrsky Orlické tabule: Metujská niva na severu, Novoměstská tabule na severovýchodě, Černilovská tabule, Českomeziříčská kotlina a Rychnovský úval na jihu. Dále sousedí s celky Východolabská tabule na západě a Podorlická pahorkatina na východě.\n\nNejvyšším bodem Bohuslavické tabule je vrstevnice (360 m n. m.) na východní hranici s Podorlickou pahorkatinou.\n\n"}
{"id": "1046551", "url": "https://cs.wikipedia.org/wiki?curid=1046551", "title": "Seznam řek v Turecku", "text": "Seznam řek v Turecku\n\nTurecké řeky ( řeka - nebo ).\n\nTabulka obsahuje přehled řek v Turecku s délkou přes 500 km na území Turecka.\n\nSeznam tureckých řek podle kontinentu, úmoří a povodí.\n\n\n\n\n\n\n\n\n"}
{"id": "1046552", "url": "https://cs.wikipedia.org/wiki?curid=1046552", "title": "Kardiograf", "text": "Kardiograf\n\nKardiograf je elektrický přístroj, který snímá a zaznamenává elektrickou aktivitu srdce. Tyto elektrické signály lze snímat díky vodivému prostředí těla i na jeho povrchu. Snímání napětí se provádí pomocí elektrod umístěných na hrudníku a končetinách zapojených v definovaných schématech snímání. Dnešním standardem jsou 12svodové EKG přístroje.\n\nPrvní elektrokardiograf byl vynalezen Williamem Einthowenem roku 1902. Později byl popsán rovnostranný trojúhelník, který popisoval zapojení standardních končetinových svodů označované I, II a III, který byl pojmenován podle svého vynálezce Einthovenův trojúhelník a v této podobě se používá dodnes. Později byla přidána neutrální elektroda (Goldbergovy končetinové svody) a dále ještě dalších šest hrudních svodů (Wilsonovy hrudní svody). \n\nExistují tři základní typy EKG přístrojů. První typ EKG přístroje využívá přenosné moduly, které obsahují konkrétní funkce. Moduly lze vkládat a vyjímat dle potřeb monitorování pacienta. Dalším typem jsou integrované systémy s předdefinovanými funkcemi. Posledním typem jsou přístroje kombinující předdefinované funkce a možnost vložení funkčního modulu.\n\nFyziologické EKG monitory kromě měření elektrické aktivity srdce poskytují i jiné funkce měření fyziologických procesů pacienta. \n\nMezi klasické funkce patří:\nDalší funkci EKG monitoru může být možnost ukládání naměřených dat do interní či externí pamětí, analyzování dat a zobrazování dat na výstupních monitorech.\n\nEKG telemetrie\n\nTelemetrické EKG přístroje se používají při nutnosti měření na pohybujícím se pacientovi. Telemetrické vysílače jsou připojeny k pacientovi a měří fyziologické signály, modulují je a přenáší je pomoci radiových frekvencí nebo i jiných technologii. Často se telemetrické EKG využívá\npři zátěžových testech, při kterých je pacient nucen k chození či běhu na běžícím pásu nebo jízdě na rotopedu. Prvním telemetrickým EKG přístrojem je Holterův\nmonitor.\n\nDnešním standardem klinických EKG jsou 12svodové přístroje s devíti elektrodami, které jsou schopné všechny svody zobrazit a/nebo vytisknout. Dále mohou obsahovat také vstupy pro další měřené veličiny (např. saturace kyslíkem, krevní tlak apod.). Součástí EKG také může být jednotka pro analýzu změřeného signálu, popř. může EKG disponovat rozhraním pro připojení takové jednotky.\n\nZáznam z EKG je standardizován – jeho rozlišení činí 10mm/mV a časové měřítko se posouvá buď o 25 nebo 50 mm/s.\n\nVelikosti signálů měřených elektrodami na povrchu těla jsou řádově v jednotkách mV. Tento signál je tedy nutné před zpracováním zesílit a odfiltrovat z něj nežádoucí\nrušení – zejména vysokofrekvenční složky a pak frekvenci síťového napájení 50 Hz. Požadavky na zesílení jsou v řádu několika tisíc. Přenosové pásmo se pak pohybuje mezi 0,05 a 100 Hz. Při monitorování postačí dolní mezní frekvence 0,5 Hz a horní frekvence 30-50 Hz. Nedílnou součástí EKG je také zdroj kalibračního napětí k určení přesné hodnoty zesílení. Tato kalibrace se dříve prováděla ručně, v současné době se již provádí automaticky. Hodnota kalibračního napětí je standardně 1mV.\n\nStandardní EKG zahrnuje celkem 9 měřících elektrod – 3 končetinové a 6 hrudních. Končetinové elektrody jsou obvykle klipsové elektrody\numístěné na pravé (RA) a levé paži (LA) a na levé noze (LL). Dále se používá také čtvrtá končetinová elektroda na pravé noze (RL), která není měřící, ale\nzpětnovazebná. Hrudní elektrody jsou obvykle balónkové a jsou označeny jako V1-V6. Při dlouhodobém monitorování se používají elektrody nalepovací. Všechny\nzmíněné elektrody jsou na bázi Ag/AgCl.\n\nZe signálů jednotlivých elektrod je nejprve odfiltrována vysokofrekvenční složka. Takto upravený signál je přiveden na sledovač napětí\nse zesílením 1, který slouží k impedančnímu oddělení. Vzniklé signály jsou pak přivedeny na diferenciální zesilovače (zpravidla zapojení přístrojového zesilovače) a jejich výstup je následně přiveden na A/D převodník.\n\nSvody, které neměříme přímo, jsou vytvářeny Wilsonovou sítí (na obr.). Do této sítě vstupují signály již impedančně přizpůsobené (je před nimi OZ s jednotkovým zesílením), neboť odpory použité v síti jsou mnohem menší než vnitřní odpor zdroje signálu. Jedná se o centrální Wilsonovu svorku (WCT) a Goldbergovy svody.\n\nKromě tří končetinových elektrod se v současné době používá také čtvrtá (RL), která slouží k potlačení souhlasného signálu o velikosti napětí Wilsonovy centrální\nsvorky s opačnou polaritou a je tedy zápornou zpětnou vazbou.\n\nV současných EKG má každý kanál (svod) vlastní A/D převodník. Při číslicovém zpracování je možné tento počet snížit, čímž zaplatíme horším časovým rozlišením.\n\nPříkladem zapojení číslicového EKG může být obrázek blokového schématu. Prvním článkem v řetězci je přepěťová ochrana následovaná obvodem pro detekci špatného kontaktu elektrody (vyschlý gel, odpadlá elektroda..), obvod pro kalibraci, který využívá kalibrační napětí. Kalibrační signál by měl být pro všechny elektrody stejný. Za diferenciálními zesilovači následuje pásmová propust, která omezuje stejnosměrnou složku a slouží také jako antialiasingový filtr pro následovný A/D převodník. Standardní rozlišení převodníků bývá 12-16 bitů. Před vstupem do zpracovávajícího procesoru je ještě digitální signál galvanicky oddělen pomocí optočlenů k oddělení analogové a digitální části\npřístroje.            \n\n\n"}
{"id": "1046553", "url": "https://cs.wikipedia.org/wiki?curid=1046553", "title": "Caranthir", "text": "Caranthir\n\nCaranthir ([kaˈranθir], ? - mezi 505 a 509 P. v. Doriath), řečený Temný nebo Tmavý, je elf z fiktivního světa J. R. R. Tolkiena, čtvrtý Fëanorův syn. Panoval Thargelionu, nazvaném podle něj \"Dor Caranthir\", Caranthirova země. \"„Z bratrů nejdrsnější a nejsnáze se popudil.“\"\n\nCaranthir se narodil v blaženém Valinoru jako čtvrtý syn Fëanora a jeho manželky Nerdanel. Po událostech spojených s krádeží silmarilů skládá později spolu se svými bratry a otcem slavnou přísahu, kde se zavazuje k útoku na jakoukoli bytost, která vlastní či bude vlastnit silmarily vytvořené jeho otcem. Přidává se tedy k útěku do Středozemě. Stejně jako ostatní přísahající se přidává k vraždění rodných v Alqualondë a vztahuje se na něj Sudba Noldor. Spolu s ostatními Fëanorovými syny se přeplavil do zálivu Drengist v Beleriandu. Bojoval v Bitvě pod hvězdami. Později se účastnil porady Noldorských pánů v Mithrimu, kde si jako ostatní vyslechl poselství Elu Thingola, krále Doriathu, přinesené Finarfinovým synem Angrodem. Caranthir byl Thingolovým chladným přivítáním popuzen a dokonce Angroda a jeho bratry kvůli jejich příbuzenství s králem urážlivě napadl, za což byl přísně pokárán svým starším bratrem Maedhrosem. Ve snaze předejít dalšímu sváru mezi svými bratry a dalšími knížaty Noldor Maedhros odvedl lid svého otce na východ do zemí Lothlannu a východního Beleriandu. Caranthir se zde usadil v Thargelionu (zdejší kraj je pak nazván Dor Caranthir) při jezeře Helevorn. Tam se jako první elfský kníže setkal s trpaslíky, kteří měli v Modrých horách svá sídla. Nijak neskrýval své opovržení nad jejich zakrslostí, takže mezi nimi nevzniklo žádné přátelství, udržovali však čilé obchodní styky a spojenectví proti Morgothovi. Caranthir tak velmi bohatl na dovážení trpasličích výrobků do zemí na západ od Gelionu. Po Dagor Aglarebu opevnil Caranthirův lid hory východně od Maglorovy brány a pomohl tak uzavřít slavné Obklíčení Angbandu.\n\nO mnoho let později se v Thargelionu usadili jedni z prvních lidí, kteří přišli do Beleriandu, zvaní Haladin. Žili tam v poklidu, a Caranthirův lid si jich moc nevšímal. Morgoth, plný zloby, že elfům přišla pomoc v podobě lidí, vyslal oddíl skřetů, kteří tajně pronikli obklíčením a napadli Haladin na jihu \"Dor Caranthiru\". Tam, v cípu země mezi Ascarem a Gelionem se Haladin stáhli do palisády, kde marně odolávali útoku skřetů. Když už je skřeti málem porazili, přijel se svým vojskem Caranthir a skřety pobil. Haleth, vůdkyně Haladin, Caranthirovi poděkovala, ale odmítla jeho nabídku spojenectví a darování vlastní země, a odešla dál na západ do Estoladu. Caranthir tak přišel o možnou podporu v boji proti zlu.\n\nV roce 455 P. v. došlo ke zkázonosné Bitvě náhlého plamene. Morgoth prolomil Obklíčení Angbandu a zničil většinu sídel Fëanorových synů, Caranthira nevyjímaje. \"„Skřeti zabrali pevnost na západních svazích hory Rerir, zpustošili celý Thargelion, Caranthirovu zemi, a poskvrnili jezero Helevorn. (...) Caranthir uprchl, připojil ostatek svého lidu k rozptýlenému lidu Amroda a Amrase, ustoupili a přešli na jihu Ramdal. Udržovali stráž a jistou válečnou sílu na Amon Erebu a dostali pomoc od Zelených elfů.“\" O něco později přišli do Beleriandu první Snědí muži. Caranthirovu ochranu přijal Ulfang Černý se svými syny, kteří se později ukázali jako zrádci. V Bitvě nespočetných slz zradili Východňané vedení Uldorem vojsko Fëanorových synů a způsobili jejich porážku. V této bitvě bojoval zřejmě také Caranthir sám, ale o jeho činech v ní nemáme žádné zprávy. Po bitvě, stejně jako ostatní Fëanorovci, \"„bloudil jako větrem hnané listí“\". Další zprávy o Caranthirovi máme až v roce jeho smrti (různé údaje uvádí roky 505, 506 a 509 P. v.), kdy se Caranthir účastní Druhého zabíjení rodných v Doriathu. Doriathský král Dior Eluchíl totiž získal jeden ze silmarilů, o kterém Caranthir přísahal, že ho získá. Spolu se všemi Fëanorovci tak napadl Doriath. Došlo ke strašnému vraždění, při kterém padl Dior sám, ale i většina útočníků: Celegorm, Curufin i samotný Caranthir. Ostatní však silmaril stejně nezískali, Diorova dcera Elwing jej totiž odnesla s sebou k Ústí Sirionu.\n\n"}
{"id": "1046554", "url": "https://cs.wikipedia.org/wiki?curid=1046554", "title": "Victorien Djedje", "text": "Victorien Djedje\n\nVictorien Bolou Djedje (* 25. října 1983 Abidžan) je fotbalový útočník z Pobřeží slonoviny, který naposledy působil v týmu TJ Krupka.\n\nVictorien Djedje začal svou kariéru v týmu Issia Wazi, s kterým vyhrál v roce 2006 Pohár Pobřeží slonoviny. V lednu 2008 přestoupil do norského celku FK Haugesund, kde mu v roce 2010 skončila smlouva. Poté se odstěhoval do Francie a s aktivním fotbalem dočasně skončil. V létě 2014 se k aktivnímu fotbalu po téměř 4 letech vrátil a to v dresu českého divizního celku TJ Krupka. Po půl roce však tým opustil a s tím znovu i aktivní fotbal.\n\nZa Pobřeží slonoviny nastoupil na turnaji UEMOA 2007 a pomohl tak svému týmu na turnaji zvítězit.\n\n"}
{"id": "1046561", "url": "https://cs.wikipedia.org/wiki?curid=1046561", "title": "Basil Bernstein", "text": "Basil Bernstein\n\nBasil Bernstein (1. listopadu 1924 – 24. září 2000) byl britský sociolog známý svým dílem v oblasti sociolingvistiky a sociologie výchovy. Bernsteinovi byla udělena řada čestných univerzitních titulů. Jeho dílo mělo doposud výrazný dopad na částečnou reformu školní výuky v Chile a Mexiku.\n\nVyrůstal v rodině židovských imigrantů ve východním Londýně. V roce 1947 začal studovat sociologii na London School of Economics, aby se uživil, vystřídal během studií řadu povolání. Mezi lety 1954 a 1960 učil pošťáky a přístavní dělníky na City Day College (Shoreditch).\n\n\"Když Basil Bernstein\npracoval jako sociální pracovník v usedlosti Bernhard Baron ve Stepney, ve\nvýchodním Londýně, poprvé si všiml toho, co později popsal jako\n\"diskontinuitu mezi pracovníky a členy komunity\". Ta se projevovala\nzejména ve způsobu, jakým spolu tyto skupiny navzájem komunikovaly. Toto\nspojení - mezi sociálními skupinami a způsoby mluvení – ho navedlo směrem, díky\nněmuž se stal osobností světového významu v oboru socio-lingvistiky.\"\n\nV roce 1960 se stal výzkumným asistentem v oblasti fonetiky na University College London, v té době také dokončil svůj doktorský kurz a obdržel titul PhD. Poté zamířil na Institute of Education, kde zůstal po zbytek své kariéry. Během působení na institutu publikoval všechny své nejdůležitější vědecké práce.\n\nNejznámějším dílem Basila Bernsteina je Teorie jazykových kódů, jejíž koncept představil roku 1971.  Mezi jeho vydané tituly patří například  4 série \"Class, Code and Control\" nebo kniha \"Pedagogy, Symbolic Control and Identity\". Do českého jazyka nebylo přeloženo doposud žádné z jeho děl. \n\n"}
{"id": "1046566", "url": "https://cs.wikipedia.org/wiki?curid=1046566", "title": "Kostel Nejsvětější Trojice (Jílové)", "text": "Kostel Nejsvětější Trojice (Jílové)\n\nKostel Nejsvětější Trojice v Jílovém u Děčína je sakrální stavbou z 2. poloviny 19. století. Se svou štíhlou osmibokou zvonicí, umístěnou nad průčelím, tvoří jednu z dominant města. Stojí severně od jílovského náměstí, ve svahu, který nad ním dále pokračuje až k úpatí stolové hory Děčínský Sněžník.\n\nPůvodní kostel nechal postavit v roce 1682 Johann Ernest hrabě Thun, arcibiskup salcburský, bratr majitele děčínského panství, k němuž Jílové od třicetileté války patřilo. Tato původní raně barokní stavba, orientovaná kvůli poloze vůči obci k severu, vyhořela v roce 1859. Do současné podoby byl po vyhoření přestavěn v historizujícím pojetí s románskými a gotickými prvky. Po vysídlení původních obyvatel v roce 1945 kostel vnějšně značně zchátral a byl rekonstruován až ke konci 20. století.\n\nKostel je jednolodní, rozlehlý, s vysokou lodí a s nižším, užším obdélným presbytářem s dvěma přístavky po stranách. Není orientovaný, jeho kněžiště směřuje k severu. Hlavní průčelí kostela je historizující s pseudorománskými prvky. Je tříosé, s lizénami, obloučkovým vlysem a obdélným portálem. V nadpraží se nalézá nápis o obnově kostela po požáru. Nad tímto průčelím je osmiboká plecová věž s jehlancovou střechou. Boční fasády mají tři mohutné lizénové rámce a velká obdélníková okna. Při hlavním průčelí z obou stran se nalézá přístavek schodiště. Presbytář je hladký, má rovný závěr a obdélná okna v bočních stěnách. Má dvě pole valené klenby s lunetami a oddělujícími pásy, které sbíhají až k zemi. Po obou stranách presbytáře jsou dvě okna a pravoúhlý portálek do bočních přístavků. Přístavky mají křížovou klenbu. Kostel má vysoký polokruhovy triumfální oblouk, nad kterým se v lodi nalézá malovaný znak. Loď kostela má dvě trojice oken, která jsou obdélná a segmentově zakončená. Má stlačenou valenou klenbu. Kruchta spočívá na dvo pilířích. Podklenuta je valenou klenbou se stýkajícími se lunetami a pásy. V přístavku se nalézá po východní straně točité schodiště vedoucí na kruchtu. V druhém přístavku je prázdný prostor oválného půdorysu.\n\nHlavní oltář tvoří barokní architektura s klasicistními plastikami. Je na něm obraz Nejsvětější Trojice pocházející z 1. poloviny 19. století. Boční pozdně barokní oltář se sochami andělů ceroferářů (světlonošů) je zasvěcen Čtrnácti svatým pomocníkům. V kostele se dále nachází oltář Panny Marie a Krista, kazatelna, křížová cesta a křtitelnice z 19. století. Z roku 1684 pochází raně barokní dřevěné rámování výklenkového sanktuáře s dvojicemi sloupků. V lodi kostela je též náhrobník z roku 1609 a cínové barokní svícny.\n\n\n\n"}
{"id": "1046574", "url": "https://cs.wikipedia.org/wiki?curid=1046574", "title": "Every Breath You Take", "text": "Every Breath You Take\n\n\"Every Breath You Take\" je skladba anglické rockové skupiny The Police, která pochází z alba \"Synchronicity\" z roku 1983. Skladbu napsali Sting a Andy Summers (ale oficiálně je uváděn pouze Sting). Singl se stal jedním z největších hitů roku 1983, přičemž dosáhl 1. místa v žebříčku Billboard Hot 100 a na této pozici se udržel osm týdnů a v UK Singles Chart čtyři týdny. Také zůstal na vrcholu žebříčku \"Billboard\" Top Tracks po dobu devíti týdnů. Sting vyhrál v kategorii \"Song of the Year\" a The Police vyhráli v kategorii \"Best Pop Performance by a Duo or Group with Vocal\" během Grammy Awards 1984. Skladba se zařadila na 84. místo v seznamu 500 Greatest Songs of All Time časopisu \"Rolling Stone\" a na 25. místo v seznamu Hot 100 All-Time Top Songs časopisu \"Billboard\". Skladba je považována za tzv. signature song skupiny The Police.\n\n\n\n\n\n\n"}
{"id": "1046576", "url": "https://cs.wikipedia.org/wiki?curid=1046576", "title": "Italský segugio", "text": "Italský segugio\n\nItalský segugio (italsky: Segugio Italiano a pelo raso, anglicky: Italian Hound) je honič chrtí postavy původem z Itálie. Má dvě varianty; krátkosrstou a hrubosrstou. Název \"Italský segugio\" označuje variantu základní, což je u tohoto plemene hrubosrstá variace. \"Italský segugio krátkosrstý\" tedy samozřejmě označuje variantu krátkosrstou.\nItalský segugio je velmi staré psí plemeno, jež má předky nejspíše mezi chrty ze Starověkého Egypta. Možným předkem je greyhound, jehož proporce si dodnes zachoval. \"Italští\" se jim říká proto, že je féničtí kupci rozváželi a prodávali po světě, včetně Itálie, kde byl a dodnes je největší počet jedinců tohoto plemene. Bylo nalezeno mnoho kreseb z dávnověku, na kterých se nacházejí lovečtí psi s atletickým tělem, kteří byli využívání hlavně pro štvaní zvěře. Psi podobní dnešním italským sugugiům jsou také na sochách Diany — antické bohyně lovu, umístěné v Naples Museum.\n\nOficiální zkratka používaná v Česku je SEK.\nLovecký pes, v dnešní době využívaný spíše jen jako společník. Srdcem je to ale lovecký pes, velmi odolný a při lovu neuvěřitelně rychlý. Vyznačuje se horlivostí a vyzařuje z něho svěžest, živost a temperament. Není vhodný pro stopování, ale štvaní zvěře mu jde velmi dobře. Je oddaný a loajální ke svému majiteli, kterého chrání. Je to dobrý hlídač a pokud mu přijde něco v nepořádku, upozorní na to svým vysokým hlasem. Je aktivní a miluje pohyb, ale není hravý. Není dominantní.\n\nS dětmi se snáší dobře a nemá s nimi problém. Pokud není již od štěněte seznamován s jinými zvířaty, může s nimi mít v dospělosti problém. Má sklony pronásledovat vše, co se rychle pohybuje, nevyjímaje cyklisty nebo domácí zvířata. S jinými psy vychází dobře. Rád loví a může mít sklony rdousit lesní, ale i domácí zvěř.\n\nKrátkosrstý italský segugio má přiléhavou, velmi krátkou a na dotek hrubou srst. Ta ho dobře chrání před vodou, ale není zvyklý na mráz. Vyžaduje jen malou péči — 2x ročně líná, v tuto dobu je potřeba jí věnovat zvýšenou pozornost, obvykle stačí vykartáčovat 1x týdně. Koupání srsti nevadí, ani ji neničí.\n\nHrubosrstá varianta tohoto plemene vyžaduje trimování 2x ročně (protože srst sama neopadá, musí se vytrhat). Nelíná. Koupání je vhodné se co nejvíce vyhnout, protože srst pak plsnatí a ztrácí svoji kvalitu. Také zjemní, čímž nebude plnit svoji ochranou funkci. Více se hodí do mrazivých podmínek.\n\nS výcvikem i výchovou je nutné začít co nejdříve, bez nich se může stát italský segugio neovladatelným, až agresivním. Vyžaduje pevné vedení, ale výcvik nejlépe bez fyzických trestů, protože je to citlivé plemeno. Nikdy nebude tak otrocky poslušný, jako je třeba labradorský retrívr.\n\nPohyb vyžaduje, nejvhodnější je ale vodit jej na vodítku nebo stopovací šňůře, protože je velice těžké jej od lovu odvolat a je možné, že se nevrátí. Není vhodný pro horské túry, pro svoji jemnou konstrukci a netěsnící srst. Vhodné jsou dlouhé procházky nebo běh při kole. Není vhodný pro agility nebo dogdancing.\n"}
{"id": "1046580", "url": "https://cs.wikipedia.org/wiki?curid=1046580", "title": "Úštěk (hrad)", "text": "Úštěk (hrad)\n\nÚštěk je hrad částečně přestavěný na pivovar ve stejnojmenném městě v okrese Litoměřice. Nachází se v jihozápadní části náměstí v nadmořské výšce 240 metrů. Tvoří ho domy čp. 3 a 86 chráněné od roku 1964 jako kulturní památky. K hradnímu opevnění patřila také tzv. Pikartská věž.\n\nHrad nechali ve starším městě postavit Berkové z Dubé pravděpodobně na počátku 15. století. Po smrti Jindřicha Škopka z Dubé v roce 1395 se v držení města střídali synové Aleš s Jindřichem. Když Jindřichův syn zemřel před dosažením plnoletosti, získal celé město a hrad Aleš, který ho roku 1426 prodal Václavu Cardovi z Petrovic. Ten byl známým zastáncem husitů, a dostával se proto do častých sporů s okolními katolickými pány, až Zikmund z Vartenberka na Děčíně roku 1428 Úštěk dobyl a vypálil. Vzápětí nechal hrad obnovit a sám se věnoval správě města (později také se synem Václavem).\nRoku 1471 město zdědil Sezima z Ústí, a když zemřel, bylo rozděleno na dvě části, o které se podělili jeho synové. Později patřila jedna polovina Sezimům z Ústí, kteří o ni přišli za účast na stavovském povstání, a druhou polovinu vlastnil Mikuláš Gersdorf z Gersdorfu. I on o svou část za účast na povstání přišel a ta v roce 1622 připadla Janu z Merode a o rok později ji získali litoměřičtí jezuité. Část, která předtím patřila Sezimům z Ústí, dostala jezuitská kolej svatého Klimenta na Novém Městě pražském a v roce 1675 od litoměřické koleje koupila zbývající polovinu. V majetku jezuitů hrad zůstal až do roku 1773. V roce 1779 získalo hradní budovy úštěcké právovárečné měšťanstvo, které hrad přestavělo na sladovnu.\n\nPůdorys hradu byl přibližné obdélný a zachovával systém městských parcel. Do náměstí zasahoval pouze příkop, který hrad obepínal ze tří stran. Kromě příkopu hrad chránila hradba, která na jihu tvořila součást městského opevnění. Hradní jádro bylo v severovýchodní části areálu na čtvercovém půdorysu. Uvnitř stál trojprostorový palác se sklepy vytesanými do skály. Na severní straně paláce stál věžovitý přístavek. Po dobytí města v roce 1428 byla v předhradí do vnější hradby vestavěna mohutná čtverhranná obytná věž zvaná Pikartská.\n\nNa začátku 16. století byl hradní palác zvýšen o jedno patro a na východě rozšířen o přístavbu. Po roce 1650 prošel barokními úpravami.\n\n\n\n"}
{"id": "1046584", "url": "https://cs.wikipedia.org/wiki?curid=1046584", "title": "Enver Gjokaj", "text": "Enver Gjokaj\n\nEnver Leif Gjokaj (* 12. února 1980 Orange County, Kalifornie) je americký herec.\n\nJeho otec je Albánec, matka Američanka. Má dva bratry, staršího Bekima a svoje jednovaječné dvojče Demira. Vystudoval newyorskou Tisch School of the Arts a University of California, Berkeley. V televizi poprvé účinkoval v roce 2006, ve filmu debutoval o rok později. Zahrál si například ve snímcích \"Oko dravce\" a \"Past\", ve filmu \"Avengers\" měl cameo. V epizodních rolích se objevil např. v seriálech \"\", \"Anatomie lži\", \"Šerifové z Texasu\", \"Mr. & Mrs. Bloom\", \"Zpátky do školy\", \"Lovci zločinců\", \"Hawaii Five-0\" či \"Dexter\". V hlavní roli Victora se představil v seriálu \"Dům loutek\" (2009–2010), v seriálu \"Agent Carter\" (2015) ztvárnil agenta Sousu. Ve vedlejších rolích působil v seriálech \"Vegas\" a \"Extant\".\n\n"}
{"id": "1046587", "url": "https://cs.wikipedia.org/wiki?curid=1046587", "title": "Michael Václav Halbax", "text": "Michael Václav Halbax\n\nMichael Václav Halbax, \"něm.\" Michael Wenzel Halbax, \"někdy také uváděn jako\" Halwachs, Halwax, Halpax, \"či\" Holbwox (* 1661 Ebenfurth – 1. srpna 1711, Sankt Florian) byl rakouský a český barokní malíř.\n\nMichael Václav Halbax pocházel z Dolních Rakous. Vystudoval malířství v dílně významného benátského mistra Johanna Carla Lotha (Carlo Lotti), který byl později dvorním malířem císaře Leopolda I. ve Vídni. Jedno z klíčových Lothových děl ze zámku v Jindřichově Hradci, \"Vyhnání Adama a Evy z ráje\", bylo dlouho připisováno právě Halbaxovi.\n\nV Praze pobýval ve dvou obdobích svého života. Usadil se zde poprvé v letech 1686–1694, a vrátil se 1700–1709, kdy teprve vstoupil do staroměstského malířského cechu. V Praze se seznámil s dílem Karla Škréty a výrazně na něj zapůsobila také velkolepá nástěnná výzdoba hlavního sálu zámku Trója v Praze, provedená bratry Godynovými.\n\nHalbax byl velmi společenský člověk, vystupuje v mnoha zprávách jako svědek či kmotr. Byl například kmotrem syna architekta Kaňky Jana Zikmunda a spolu s Brandlem se přátelsky stýkal se sochařem Reinerem, otcem V. V. Reinera. Halbax, Liška a Brandl jsou uváděni jako učitelé jednoho z největších českých barokních malířů Václava Vavřince Reinera.. Vzájemné ovlivnění tvorby lze zaznamenat u Petra Brandla a Václava Jindřicha Noseckého, se kterými spolupracoval na některých zakázkách. Kromě těchto malířů lze Halbaxův vliv vystopovat také v díle Pozzova žáka Jana Hiebla (výzdoba Klementina, s nímž Halbax jako figuralista navázal vzájemně prospěšnou spolupráci (Hiebel mu maloval architektonické kulisy). Dále bývá Halbaxův vliv spatřován v díle jeho synovce Františka Řehoře Ignáce Ecksteina a syna Noseckého, Siarda Noseckého.\n\nPobyt v Benátkách umožnil Halbaxovi studovat díla benátských mistrů 16. století a byl důležitý i z důvodů společenských. Mezi jeho spolužáky a přáteli byli například pozdější zakladatel rakouské malířské školy Johann Michael Rottmayr nebo zakladatel vídeňské umělecké Akademie, sochař a malíř Peter Strudel. Z Benátek si Halbax přinesl také zkušenost tvůrčí svobody v malířské škole nesvázané pravidly cechovního systému. Při druhém pobytu v Praze se snažil spolu s architektem Františkem Maxmiliánem Kaňkou a sochařem Františkem Preissem roku 1707 založit uměleckou Akademii. Po odmítnutí návrhu se Halbax roku 1709 natrvalo odstěhoval do Lince v Rakousku. Již během pobytu v Praze pracoval na zakázkách pro augustiniánský klášter v St. Florianu v Horních Rakousích a na sklonku života tam prováděl výzdobu Audienčního sálu, císařských pokojů a kupole tzv. Biskupského pokoje.\n\nMichael Václav Halbax přinesl do Prahy styl benátské barokní malby, která se vyznačovala živou barevností a v návaznosti na dílo Caravaggia také dramatickými světelnými kontrasty a šerosvitem.\n\nPro jeho malbu jsou příznačné teatrální efekty vytvořené ostrým osvětlením scény a typizovaná gesta postav. Z Lothovy dílny si přinesl charakteristické typy mladých žen a starců a osvědčené ateliérové kompozice, které opakovaně používal.\n\nJe autorem řady oltářních obrazů i nástěnných maleb na několika místech v Čechách, ale jeho hlavní význam spočívá v ovlivnění celé řady barokních malířů, kteří byli jeho přáteli, spolupracovníky nebo následovníky.\n\n\n\n"}
{"id": "1046592", "url": "https://cs.wikipedia.org/wiki?curid=1046592", "title": "Teorie stanoviska", "text": "Teorie stanoviska\n\nTeorie stanoviska (i v češtině se běžně používá anglický termín Standpoint theory ) je nahlížení na určitý problém či jev a postoj vůči němu z individuální perspektivy. Jedná se o postmoderní přístup k lidskému vnímání. Teorie stanoviska popisuje, jak individuální zkušenosti ovlivňují názory každého jedince. To, co jedinec vidí či cítí, je ovlivněno tím, v jaké pozici se ve společnosti nachází. Svět okolo nás můžeme vnímat pouze z jednoho hlediska, např. jsme-li bělošský úředník, nemůžeme svět okolo nás vnímat z hlediska černošské svobodné matky. Ve společnosti jedinci mohou na problémy nahlížet odlišně, to je dáno rozdílností prostředí, ve kterých tito dva jedinci žijí. Nicméně skupina jedinců žijící ve stejných podmínkách může zaujímat podobná stanoviska. \n\nNejdůležitějším faktorem ovlivňujícím vnímání jsou zkušenosti. Dále jedincovo vnímání formují tradice a kultura. Nejčastěji se stanoviska mění se změnou socioekonomického statusu, se změnou místa působení či se změnou pracovní pozice. \nTeoretička Dorothy Smith zavedla tři podstupně definice teorie stanoviska a to:\nTuto teorii zavedla Dorothy Smith v důsledku toho, že sociologie byla jako vědecká disciplína vytvořena bílými muži ze střední třídy, kteří se na problematiku dívali ovlivněni svojí pozicí, ale nebyli si této ovlivněnosti vědomi. Také si podle Smith neuvědomovali, že vytvářejí zaujatou mužskou vědeckou disciplínu a že dochází k exkluzi žen a jejich stanovisek. \n\nTeorie stanoviska se zaměřuje především na rozdíly vnímání mezi osobami rozdílného genderu, zejména na feministické postoje. Sandra Harding a Nancy Hartsock teorii rozvíjejí v knize “\"The feminist stand point: Developing ground for a specifically feminist historical materialism.\"” Nancy Hartsock byla ovlivněna německým filosofem Georgem Wilhelmem Friedrich Heglem (1770-1831), který se okolo roku 1807 zabýval rozdíly ve stanoviscích pánů a otroků. Došel k závěru, že stanovisko každého, obzvlášť pak ve vztahu pán-otrok, závisí na majetkových poměrech jedince. To, v jaké skupině se nachází, ovlivňuje, jak získává znalosti a moc. V knize “\"The feminist stand point: Developing ground for a specifically feminist historical materialism\"” Sandra Harding a Nancy Hartsock kombinují teorie marxismu a feminismu. \n\nFeministická teorie stanoviska (také se užívají názvy Ženská teorie stanoviska, Feminist standpoint theory) je teorie vyplývající z podmínek a zkušeností, které jsou společné všem dívkám a ženám. Tato teorie odmítá představu, že poznání je jednoduchý výsledek základních charakteristik členů skupiny (např.: ženy = chromozomy XX -> stejné poznání). Místo toho feministická teorie stanoviska kritizuje ideologie (sexismus, gender), které vysvětlují, proč jsou ženy a dívky přiřazeny k určitým činnostem a proč jsou tyto činnosti hodnoceny hůře než činnosti typicky mužské. Feministická teorie stanoviska poukazuje na skutečnost, že podmínky pro ženy a dívky nejsou přirozené, ale jsou výsledkem sociálních a politických sil. Tyto okolnosti formují postoj žen a dívek.\n\nFeministická teorie stanoviska se začala formovat v 70. letech 20. století, kdy se feministické teoretičky Sandra Harding, Dorothy Smith, Donna Haraway, Patricie Hill Collins, Nancy Hartsock a Hilary Rose začaly věnovat teoretické práci a hledaly alternativu k tradičním metodám a vědeckému výzkumu. Výsledkem jejich práce byla nová teorie, která přinesla řadu debat ve vědeckých kruzích. Feminisitcká teorie stanoviska nachází své kořeny v marxistické teorii. Karl Marx tvrdil, že naše práce utváří naše vědění, poznání a chování. Stejně tak feministická teorie stanoviska tvrdí, že ženy jsou ovlivňovány sociálními a politickými silami, které tvoří jejich pohled. \n\nFeministická teorie stanoviska předpokládá, že společnost je strukturována dle mocenských vztahů, tyto vztahy vytváří nerovné sociální postavení. Jednu část společnosti tvoří členové dominantních skupin (muži) a ostatní části jsou obývány příslušníky podřízených skupin. Podle feministické teorie stanoviska se životy žen liší systematicky a strukturálně od životů mužů. Od žen se očekává něco jiného než od mužů. Ženy a muži mají různá práva a příležitosti. Působící sociální a politické síly utváří u žen a mužů odlišné dovednosti. \n\nSara Ruddick například tvrdí, že péče o dítě není podmíněna mateřským pudem, nýbrž tím, že dívkám a ženám je mnohem častěji přisuzována pečující role, a to je nutí tuto dovednost rozvíjet. Feministická teorie stanoviska apeluje na ženy, aby se zapojily do intelektuálního boje a odmítly zavedené mocenské vztahy mužského privilegia.\n\nKritici této teorie tvrdí, že je příliš zobecňující, nezaměřuje se na rozdíly v chování žen, bere je jako jednotnou skupinu. Zároveň také nehledí na rozdíly etnické, majetkové případně rozdíly v příležitostech. Catherine O'Leary říká, že teorie neposkytuje komplexní porozumění a stále se pohybuje v problematickém dualismu mezi subjektivní zkušeností a objektivní pravdou. Podle O'Leary systém Nancy Hartsock nevyhovuje složitosti všeho vědění.\n\n\n"}
{"id": "1046594", "url": "https://cs.wikipedia.org/wiki?curid=1046594", "title": "Tahmoh Penikett", "text": "Tahmoh Penikett\n\nTahmoh Penikett (* 20. května 1975 Whitehorse, Yukon) je kanadský herec.\n\nV prvním televizním filmu, \"Murder on the Iditarod Trail\", se objevil v roce 1996. Herectví se začal více věnovat po roce 2002, kdy účinkoval v epizodních rolích v seriálech \"Glory Days\", \"Černý anděl\" a \"Hvězdná brána\". Roku 2003 hrál v minisérii \"Battlestar Galactica\" poručíka Karla „Helo“ Agathona, přičemž v této roli působil i v navazujícím seriálu \"Battlestar Galactica\" v letech 2004–2009. V letech 2004 a 2005 působil i v seriálu \"Jednotka zpětného nasazení\", v letech 2009 a 2010 v seriálu \"Dům loutek\", v němž ztvárnil agenta FBI Paula Ballarda. Následně hostoval např. v seriálech \"The Killing\", \"Městečko Haven\", \"Castle na zabití\", \"Continuum\", \"Kauzy podle Kate\", \"Arrow\", \"Bomb Girls\", \"Lovci duchů\", \"Láska ke hvězdám\", \"Myšlenky zločince\" nebo \"Království\". Hrál také v několika filmech, např. ve snímcích \"Halloweenská noc\" a \"Muž z oceli\".\n\nJeho otcem je bývalý yukonský premiér Tony Penikett.\n\n"}
{"id": "1046599", "url": "https://cs.wikipedia.org/wiki?curid=1046599", "title": "Katedrála Panny Marie (Palma de Mallorca)", "text": "Katedrála Panny Marie (Palma de Mallorca)\n\nKatedrála Panny Marie v mallorském hlavním městě Palma de Mallorca, nazývaná také La Seu je jedna z největších gotických katedrál v Evropě, pocházející z roku 1230. Patří mezi kulturní památky na území Španělska a od roku 1931 je zapsaná na seznamu Bien de Interés Cultural (BIC).\n\nAragonský král Jakub I. Dobyvatel (katalánsky: Jaume I. el Conqueridor) se rozhodl zbavit ostrov Mallorca nadvlády Arabů a vrátit ho zpět mezi křesťanská území. V roce 1229 ho čekala velká bitva a když se blížil se svým loďstvem ke břehům ostrova, zastihla ho na moři velká bouře. Král Jakub I. učinil slib, že když vyvázne se svými lidmi z bouře a vyhraje bitvu, postaví dóm na počest Panny Marie. Tak se také stalo a v roce 1230 byl na ruinách arabské mešity položen základní kámen budoucí katedrály.\n\nStejně jako všechny ostatní gotické katedrály, nebyla ani tato dokončena v době svého vzniku, ale pracovalo se na ní ještě několik dalších století. V roce 1346 byla zasvěcena Panně Marii, dokončena byla v roce 1601. Při zemětřesení v roce 1851 se zřítila západní část katedrály, která byla obnovena při velké rekonstrukci v letech 1904 – 1914.\n\nMohutná stavba se rozkládá na ploše 6 655 m² v délce 121 m a šířce 55 m. Je postavena z pískovce zlatohnědé barvy. Její katalánský gotický styl se liší od klasického francouzského stylu. I když nezapře silný vliv gotických staveb z Île-de-France, jsou zde patrné i prvky arabské architektury, např. úzká postranní okna a jejich obloukové zakončení. Dvě hlavní věže mají výšku 67,5 m. Zvonice s 9 zvony ze 13. století je vysoká 48 m.\n\nVzhledem k tomu, že od moře hrozilo neustále nebezpečí od cizích dobyvatelů, pirátů a loupeživých korzárů, stávala se katedrála postupně, stavebními úpravami i vzhledem, spíše nedobytnou pevností, než svatostánkem.\n\nKatedrála má tři brány: na jižní straně \"Portal del Mirador\", na západní straně \"Portal Major\" a na severní straně \"Portal de l'Almoina\", který slouží zároveň jako hlavní vchod pro návštěvníky. Poblíž zvonice se v areálu nachází muzeum, kde jsou uloženy rukopisy, přenosné oltáře a ostatky svatých.\n\nV protikladu k mohutnosti vnější stavby se uvnitř katedrály uplatňuje především světlo a prostor. Interiéru dominují velká růžicová okna, z nichž největší, v průčelí, má průměr 13,3 m. Díky světelným efektům, vznikajícím průchodem světla těmito i postranními okny s výraznou barevnou mozaikou, získala katedrála, která je též bazilikou přízvisko \"katedrála světla\".\n\nKlenutý strop hlavní lodi, vysoký 44 m, nese 14 štíhlých sloupů. V bočních lodích jsou umístěny kaple. V kapli Nejsvětější Trojice (\"Capella de la Trinitat\") jsou uloženy sarkofágy s ostatky mallorských panovníků. Kromě kaplí se v interiéru nachází starý a nový kapitulní sál, křížová chodba, kazatelna, hlavní, sloupové varhany, oltáře a biskupské křeslo.\n\nPresbytář má polygonální tvar. Hlavní oltář, nad nímž je zavěšena dřevěné skulptura Ježíše Krista na kříži, byl v roce 1914 doplněn o baldachýn s osvětlením, znázorňující trnovou korunu. Jedná se o dílo španělského umělce Antoni Gaudího. V roce 2007 byly v kapli Svatého otce instalovány keramické plastiky a sochy mallorského výtvarníka Miquela Barceló za účasti španělského krále Juana Carlose I..\n\nKatedrála stojí v sousedství paláce Almudaina, jedné z mála dochovaných maurských staveb na Mallorce. Původní sídlo maurských vezírů se stalo později rezidenčním palácem mallorských panovníků a je jednou z oficiálních rezidencí španělské královské rodiny.\n\n\n"}
{"id": "1046602", "url": "https://cs.wikipedia.org/wiki?curid=1046602", "title": "Aron Jóhannsson", "text": "Aron Jóhannsson\n\nAron Jóhannsson (* 10. listopadu 1990, Mobile, USA) je americko-islandský fotbalista hrající jako útočník v německém týmu Werder Brémy. Oblékal dres islandské fotbalové reprezentace do 21 let, na seniorské úrovni nastupuje v A-mužstvu USA.\n\nNarodil se islandským rodičům v Mobile v Alabamě, USA. Aron se přestěhoval na Island s jeho rodinou ve třech letech.\n\nAron začal hrát v místním klubu Ungmennafélagið Fjölnir v Reykjavíku. V roce 2005 se přesunul do Breiðablik Kópavogur na jednu sezónu. Jeden školní rok 2007–2008 strávil v U.S. Soccer Development Academy, kde hrál za floridský tým IMG Academy.\n\nAron debutoval ve Fjölniru v Úrvalsdeild v sezóně 2008. Další rok se stal hráčem základní sestavy, celkem absolvoval 37 ligových zápasů a skóroval v nich 13x, 12x v jeho poslední sezóně. V jeho poslední sezóně ve Fjölniru byl vyhlášen nejlepším a nejslibnějším hráčem v roce 2010. A kromě toho byl na čele střelců ligy. Takže všechny ocenění si převzal právě v této sezóně.\n\nAron přitahoval pozornost zahraničních klubů během jeho druhé sezóny ve Fjölniru. Do dánského klubu Aarhus GF se přesunul na konci srpna 2010. Následoval dobrý výkon proti Viborg FF 16. dubna 2011 (AGF vyhrálo 3:2). Byl vybrán jako jeden z útočníků v základní sestavě. Hrál i ve zbývajících zápasech v této sezóně a pomohl týmu k postupu do Superligaen.\n\nAron vytvořil nový rekord v 27. srpna 2012, když dal nejrychlejší hattrick v dánské Superlize. Hattrick zkompletoval do pouhých 3 minut a 50 sekund proti AC Horsens, poté přidal ještě jeden gól a zařídil tak výhru 4:1. Překonal předchozí rekord Ebbe Sanda z roku 1997.\n\nAron se k AZ Alkmaaru připojil 29. ledna 2013. Poprvé skóroval 14. dubna 2013. 11. srpna 2013 skóroval z trestného kopu (3:2) proti AFC Ajax. Proti týmu Sparta Rotterdam dal 29. září 2013 hattrick v nizozemském poháru. Tři dny na to dal vítězný gól v Eredivisie proti PSV Eindhoven (výhra 2:1).\n\nV srpnu 2015 zamířil do německého bundesligového klubu Werder Brémy. Svoji premiéru si odbyl 15. srpna 2015, kdy ve 57. minutě střídal Levina Öztunalıho v utkání proti FC Schalke 04.\n\nHrál za islandskou jedenadvacítku.\n\nPo dobrých výkonech v Superligaen v roce 2012 byl Aron povolán v říjnu 2012 do islandského A-týmu na zápas kvalifikace na MS 2014 proti Švýcarsku a Albánii. Nicméně nenastoupil kvůli zranění.\n\nV květnu 2013 na něj zaměřil svou pozornost kouč USA Jürgen Klinsmann. Aron se rozhodl přijmout nabídku reprezentovat USA, debutoval 14. srpna 2013 v přátelském zápase proti Bosně a Hercegovině (výhra 4:3).\n\nZúčastnil se Mistrovství světa ve fotbale 2014 v Brazílii, kde byli Američané vyřazeni v osmifinálovém zápase s Belgií.\n\n"}
{"id": "1046603", "url": "https://cs.wikipedia.org/wiki?curid=1046603", "title": "Světový pohár v biatlonu 2014/2015 – Oberhof", "text": "Světový pohár v biatlonu 2014/2015 – Oberhof\n\n4. podnik Světového poháru v biatlonu v sezóně 2014/15 probíhal od 7. do 11. ledna 2015 v německém Oberhofu. Na programu podniku byly mužské a ženské štafety, závody ve sprintech a s hromadným startem.\n\nV Oberhofu dosáhly velkého úspěchu české reprezentantky, když po 17 letech zvítězily ve štafetě. Čtveřice ve složení Eva Puskarčíková‎, Gabriela Soukalová‎, Jitka Landová a Veronika Vítková‎ se celý závod držela na dohled vedoucím závodnicím, přestože Soukalové po první střelbě upadla hůlka a po druhé ji zlomila. V posledním úseku se Vítková střídala ve vedení s Francouzkou Bescondovou; v posledním velkém stoupání ji však ujela a náskok si jistě udržela až do cíle. \n\nNaopak muži v závodě štafet neuspěli: Michal Krčmář hned v prvním okruhu na zledovatělé trati dvakrát upadl, znečistil si mířidla a po první střelbě musel na dvě trestná kola. Druhou střelbu sice s využitím náhradních nábojů zvládl, ale ztráta na nejlepší přesáhla 3 minuty. Proto se reprezentační trenér Ondřej Rybář rozhodl šetřit další závodníky a český tým ze štafety odstoupil.\n\nVe sprintu žen dosáhla svého dosavadního nejlepšího výsledku Veronika Vítková. Ve větrném závodě, kdy se některým závodnicím nepodařilo trefit ani jeden terč z pěti, udělala sice při každé střelbě jednu chybu, ale vše vyrovnala druhým nejrychlejším během. V posledním kole běžela rychleji než všechny soupeřky, které byly po druhé střelbě před ní: na druhou Wiererovou při něm získala 9 a na třetí Gontierovou 33 sekund. Poprvé v kariéře tak zvítězila v závodě světového poháru. Svoji aktuální formu pak potvrdila v nedělním závodu s hromadným startem, kde skončila druhá. Ve sněhové přeháňce, která ji však spíše svědčí, sice minula celkem dva terče, ale jejím největším soupeřkám se nedařilo lépe. Po poslední střelbě ji předjela celkově nejrychleji běžící Domračevová, ale Vítková stříbrnou pozici s jistotou udržela. Druhá česká reprezentantka Soukalová skončila desátá; zaujala však tím, že na start přišla pozdě (podle svých slov ztratila poutko k holi) a startovala až z poslední řady.\n\nProgram podle oficiálních stránek.\n\n"}
{"id": "1046604", "url": "https://cs.wikipedia.org/wiki?curid=1046604", "title": "Granulační tkáň", "text": "Granulační tkáň\n\nGranulační tkáň je tkáň vytvářející se při hojení ran při procesu nazývaném granulace. Granulační tkáň je složena zejména z vaziva a nově utvořených cév. Tato tkáň přerůstá přes poškozená místa v ráně a vede k jejímu zahojení. Granulace je průvodní projev zdravého hojení.\n\nZdravá granulační tkáň je růžová až červená, lesklá, se zrnitou strukturou. Je bohatě prokrvená, při poranění snadno krvácející. Tmavé zabarvení svědčí o špatném krevním zásobení nebo infekci.\n\nKe granulaci dochází při proliferaci ve druhé fázi hojení rány, následující po čisticím období, zánětlivé fáze. Granulace se začíná za normálních okolností projevovat nejdříve po 3 dnech od poranění, vrcholu dosahuje kolem 10. dne a do 30 dnů od poranění se rána zacelí. Ránu při hojení postupně od okrajů vyplňuje granulační tkáň, tvoří se v ní nové krevní cévy a vzniká síť vláken kolagenu. Tato tkáň slouží následně jako podklad pro epitelizaci, tedy vznik nové krycí tkáně.\n"}
{"id": "1046610", "url": "https://cs.wikipedia.org/wiki?curid=1046610", "title": "Jonatan (Cvjetkov)", "text": "Jonatan (Cvjetkov)\n\nJonatan (vlastním jménem: \"Igor Vasiljevič Cvjetkov\"; 8. června 1962, Sovětskaja Gavaň) je kněz Ruské pravoslavné církve a arcibiskup Abakanu a Chakasie.\n\nNarodil se 8. června 1962 v Sovětské Gavani. Roku 1982 vstoupil do Moskevského kněžského semináře. Roku 1985 byl přijat mezi bratry Trojicko-sergijevské lávry a 25. prosince byl postřižen na monacha.\n\nDne 25. února 1986 byl rukopoložením vysvěcen na hierodiakona a přeložen do Danilovského monastýru. Dne 20. března 1988 byl vysvěcen na hieromonacha.\n\nRoku 1990 po ukončení Moskevské duchovní akademie začal sloužit v chabarovské eparchii. Roku 1990 se stal děkanem farnosti bl. Xenie Petrohradské v Južno-Sachalinsku. O rok později se stal děkanem Sachalinské oblasti.\n\nDále působil jako děkan farnosti Všech svatých v Južno-Kurilsku, děkan katedrály Vzkříšení v Južno-Sachalinsku, hlava eparchiálního oddělení pro vzájemné působení s ozbrojenými silami, redaktor eparchiálních novin.\n\nDne 17. července 1997 byl zvolen biskupem Sachalinským a Kurilským a dne 1. srpna 1997 proběhla v katedrále Danilovského monastýru jeho biskupská chirotonie.\n\nDne 29. prosince 1999 byl zvolen biskupem Abakanským a Kyzylským.\n\nDne 1. února 2010 byl patriarchou Kirillem povýšen do hodnosti arcibiskupa.\n\nV souvislosti s vytvořením eparchie Kyzyl mu byl 5. října 2011 změněn na titul na arcibiskup \"Abakanský a Chakaský\".\n\n"}
{"id": "1046612", "url": "https://cs.wikipedia.org/wiki?curid=1046612", "title": "Homotextualita", "text": "Homotextualita\n\nHomotextualita je v oblasti kulturních věd metoda zkoumání díla, zejména literárního, ale též dramatického, audiovizuálního či výtvarného. Autorem termínu označujícího tuto metodu se stal koncem 70. let 20. století Jacob Stockinger. Metoda zkoumá, jakým způsobem jsou homosexuální motivy zašifrovány v dílech autorů, kteří o homosexualitě nemohou nebo nechtějí pojednat otevřeně, k čemuž naváděla nepřející společenská situace po většinu historických a uměleckých epoch. \n\nMarita Keilson-Lauritzová ve své práci \"Maske und Signal – Textstrategien der Homoerotik\", kterou přednesla na amsterdamském kongresu roku 1987, pracuje s pojmy „maska“ a „signál“: Autor ve svém díle maskuje homosexuální téma nebo své vlastní homosexuální cítění, ale nezakrývá je zcela – maska současně slouží jako signál, upozornění pro čtenáře (nebo „čtenáře“, v případě jiných než literárních děl), který je s tématem obeznámen, dokáže a chce ho rozšifrovat a dílo číst i jinak, než jak by mohlo být vnímáno čtenářem „nepoučeným“, nezainteresovaným.\n"}
{"id": "1046613", "url": "https://cs.wikipedia.org/wiki?curid=1046613", "title": "Exekuce prodejem nemovité věci", "text": "Exekuce prodejem nemovité věci\n\nExekuce prodejem nemovité věci je jeden ze způsobů provedení exekuce, který spočívá v zablokování určité nemovité věci a jejím následném prodeji v dražbě. K exekuci nemovitosti dochází ve chvíli, kdy \"povinný\" (dlužník) nedokáže splácet své závazky vůči \"oprávněnému\" (věřiteli), pokud daná nemovitost patří přímo povinnému a zároveň jestliže jiné způsoby provedení exekuce nepostačují k vymožení dlužné částky. \n\nV České republice může exekuci nemovitostí provádět pouze soudce, nebo soudní exekutor, kterého na návrh oprávněného pověří exekuční soud. Právní úprava je obsažena v ustanoveních § 335–337h občanského soudního řádu, resp. § 66–69 exekučního řádu. Při podání návrhu na exekuci je nutné disponovat tzv. exekučním titulem, opravňujícím věřitele požádat o zahájení exekučního řízení. Soudce vydává usnesení o nařízení \"výkonu rozhodnutí prodejem nemovité věci\", soudní exekutor exekuční příkaz o provedení \"exekuce prodejem nemovité věci\", jinak je celý proces v zásadě obdobný. Exekučně však nelze postihnout nemovitost, ve které má povinný místo trvalého pobytu a nepřesahuje-li zároveň vymáhaná pohledávka 30 000 Kč (ledaže jde o výživné, náhradu újmy na zdraví či způsobené trestným činem nebo pokud by to odporovalo dobrým mravům).\n\nO exekuci je vždy vyrozuměn příslušný katastrální úřad a od okamžiku, kdy povinný obdrží příslušné usnesení nebo exekuční příkaz, nemůže s danou nemovitostí dále nakládat (tzv. \"speciální inhibitorium\"). Naopak musí sdělit, jaká práva na nemovité věci váznou, jinak odpovídá za způsobenou škodu. Poté je ustanoven znalec, který předmětnou věc ocení, což se následně projeví v usnesení o ceně. Jakmile ocenění nabyde právní moci, je vydána \"dražební vyhláška\", ve které se mj. určí datum, čas a místo dražby (lze ji provést i elektronicky), nejnižší možné podání, výše jistoty, kterou je třeba před zahájením dražby nutné složit, případně jaká práva na dražené nemovitosti váznou a vydražením přesto nezaniknou. Dražit nemohou soudci, soudní exekutoři, zaměstnanci soudů či exekutorských úřadů, původní vydražitel, který nezaplatil své nejvyšší podání a díky němuž se proto dražba opakuje, a samozřejmě ani povinný nebo jeho manžel. Tomu, kdo nakonec učiní nejvyšší podání, je udělen \"příklep\" a stává se tak \"vydražitelem\". Zaplatí-li následně toto své podání (je možné využít i úvěr) a nebude-li přeplacen \"předražitelem\", stane se ke dni vydání usnesení o příklepu vlastníkem nemovité věci. K rozdělení získané částky mezi více přihlášených věřitelů se nařizuje jednání o \"rozvrhu rozdělované podstaty\" a vydává se rozvrhové usnesení.\n"}
{"id": "1046614", "url": "https://cs.wikipedia.org/wiki?curid=1046614", "title": "Indian Super League 2014", "text": "Indian Super League 2014\n\nRočník Indian Super League 2014 (indická Superliga 2014, zkratkou ISL, oficiálním názvem dle sponzora 2014 Hero Indian Super League) probíhal na území Indie od 12. října 2014 do 20. prosince 2014, kdy se odehrálo finále soutěže. Šlo o vůbec první ročník ISL, příčinou vzniku byla snaha dostat fotbal v Indii na vrchol popularity, k čemuž měly napomoci i naverbované bývalé hvězdy světové kopané.\n\nHistoricky první titul v ISL získal 20. prosince 2014 klub Atlético de Kolkata po finálové výhře 1:0 nad Kerala Blasters FC.\n\nSložení týmů mělo stritkní pravidla. Každý tým musel mít nejméně jednoho \"hvězdného hráče\", tuto roli plnili v sezóně 2014 Joan Capdevila,\nElano, Luis García, Robert Pirès, David James, Alessandro Del Piero, David Trézéguet, Marco Materazzi, Fredrik Ljungberg, Nicolas Anelka. Dále musel mít minimálně dalších 7 zahraničních hráčů, mezi kterými bylo v první sezóně i 8 českých hráčů - Miroslav Slepička (Goa), Jan Šeda (Goa), Jan Štohanzl (Bombaj), Pavel Čmovš (Bombaj), Marek Čech (Dillí Dynamos), Pavel Eliáš (Dillí Dynamos), Tomáš Josl (NorthEast United) a Jakub Podaný (Kalkata). Každý tým musel mít také alespoň 14 indických hráčů, 4 z nich musí pocházet z města, kde tým hraje.\n\nMezi 8 týmů indické Superligy pro sezonu 2014 patřily tyto:\n\nPrvní čtyři týmy (zelené podbarvení) postoupily do vyřazovací fáze (play-off).\nPozn.: domácí tým je uveden v levém sloupci.\n\nZlatou kopačku vyhrál Elano za nejvyšší počet nastřílených gólů.\nZlatou rukavici vyhrál Jan Šeda za nejvyšší počet vychytaných nul.\n\n"}
{"id": "1046615", "url": "https://cs.wikipedia.org/wiki?curid=1046615", "title": "Sonderweg", "text": "Sonderweg\n\nSonderweg (v doslovném překladu z němčiny \"zvláštní\" či \"speciální cesta\") je pojem, který bývá v části německé historiografie užíván pro označení specifického německého historického vývoje v 19. a na počátku 20. století. Užívání i význam tohoto termínu prošly v průběhu 20. století radikální proměnou a mezi historiky nepanuje shoda, zda je jeho užití oprávněné.\n\nPojem Sonderweg bývá často užíván i v souvislosti se zcela jinou problematikou, když jde o vyjádření určité specifičnosti.\n\nPojem Sonderweg začali němečtí historici v souvislosti s dějinami Německa užívat v průběhu 19. století, kdy se nově sjednocené a sebevědomě vystupující Německé císařství chtělo odlišit od \"dekadentních a neefektivních\" demokratických vlád ve Francii a Spojeném království a rovněž od \"zaostalého\" Ruska. Snaha o vymezení se proti západu i východu byla pro toto období v německém prostředí typická. Němečtí konzervativci hovořili o zlaté střední cestě a svou jedinečnost viděli v tom, že císařství převzalo jako stát iniciativu při zavádění sociálních reforem. Většina historiků v Německu byla přesvědčena o existenci pozitivního německého vývoje. Přednosti byly hledány v neparlamentním charakteru německé konstituční monarchie, v tradičně efektivní byrokracii a přísné společenské hierarchii.\nPrvní zpochybňování pozitivní specifičnosti německé cesty přinesla katastrofická první světová válka a následné rozčarování německé společnosti po vzniku Výmarské republiky. Tehdejšími kritiky byli kupříkladu sociolog a teolog Ernst Troeltsch či historik Otto Hintze. Větší vlnu pochybovačů o německé pozitivní Sonderweg se objevila za druhé světové války, kdy proti tomuto konceptu pochopitelně vystoupili především zahraniční historici a němečtí antifašističtí spisovatelé, kteří před nacistickým režimem uprchli do emigrace. Přesto však za války v oficiální německé historiografii pozitivní užití pojmu Sonderweg zesílilo a dominovalo. Krach konceptu Sonderweg jako jedinečné německé pozitivní cesty přišel teprve se zkázou Třetí říše a s „objevením“ zločinů nacistického režimu.\n\nJiž bezprostředně po skončení války a silněji pak v 60. letech, kdy v Německu nastoupila nová generace historiků, známá kvůli hlavnímu působišti na universitě v Bielefeldu jako tzv. Bielefeldská škola, došlo k radikálnímu proměně významu tohoto termínu. Pojem německá \"zvláštní cesta\" začal být spojován hlavně s politickými dějinami a dostal u autorů jako Fritz Fischer či Hans Ulrich Wehler veskrze negativní zabarvení. Negativně začala být Sonderweg pochopitelně vnímána především proto, že ji historikové nově označovali za důvod, kvůli kterému Němci nepřijali demokracii Výmarské republiky a dobrovolně svěřili svůj osud do rukou nacistů.\n\nZastánci teorie o negativní Sonderweg věřili, že německý vývoj předurčilo pozdní sjednocení Německa, opožděný vznik moderního národa, neúspěch německých revolucí v 19. století a z toho pramenící slabá pozice liberalismu v zemi, velká závislost občanů na státu a bezmezná poslušnost obyvatel vůči státní autoritě. Tyto německé zvláštnosti měly mít své základy ještě v období Pruska, kdy zemi vládla úřednická kasta napojená na autoritativní státní zřízení. Němečtí historici operující s pojmem Sonderweg hovořili o odklonění se Německa od „normálního vývoje“ charakteristického pro západní Evropu. Výše zmíněné důvody podpořené negativním nacionalismem a hospodářskou krizí měly vést k masové podpoře nacistické strany.\n\nJeště radikálnější závěry v poválečném období zastávali někteří zahraniční autoři, kteří \"špatnost\" a \"vychýlenost\" německé zvláštní cesty spatřovali již v militarismu Bismarckovy doby, revoluci roku 1848, expanzivní politice Fridricha Velikého nebo až u protestanství a Martina Luthera.\n\nV Německu čelilo pojetí vlastních dějin jako Sonderweg od 70. let rostoucí kritice. Debata o problematice německé zvláštní cesty se tehdy propletla s historiografickým sporem známým jako Historikerstreit, kdy se část německých historiků v Západním Německu pokoušela srovnat holokaust a koncentrační tábory Hitlerovi Třetí říše s gulagy a pogromy Stalinova Sovětského svazu. Zastánci tohoto srovnání odmítali termín Sonderweg jako příliš konzervativní a partikulární přístup k německé historii. Za odpůrce pojmu Sonderweg můžeme pokládat historiky Andrease Hillgrubera, Klause Hildebranda, Rainera Zitelmanna, Hagena Schulze, Michaela Stürmera či Ernsta Nolteho. V polovině 80. let prosluli kritikou pojmu Sonderweg britští marxističtí historikové Geoff Eley a David Blackbourn.\n\nDnes je v německé historiografii termín Sonderweg stále častěji považován za překonaný či je spor o jeho užívání označován jako neaktuální.\n\n\n\n"}
{"id": "1046617", "url": "https://cs.wikipedia.org/wiki?curid=1046617", "title": "Shell s omezeným přístupem", "text": "Shell s omezeným přístupem\n\nShell s omezeným přístupem () je v informatice typ unixového shellu, který omezuje možnosti v něm prováděných interaktivních aktivit uživatele nebo možností shellových skriptů. Jeho cílem je poskytovat další úroveň zabezpečení, avšak neumí zabránit spuštění nedůvěryhodného softwaru. Vlastní operace omezeného režimu jsou prováděny plnohodnotným shellem (Bourne shell, jeho pozdější protějšek Bash nebo Korn shell). V některých případech je shell v omezeném režimu používán v kombinaci s režimem falešného kořene (chroot), což je další pokus omezit přístup ke zbytku systému.\n\nOmezený režim v Bourne shell codice_1, s napodobením práce POSIXu, lze vyvolat z interpretu jedním z následujících způsobů:\nOmezený režim Bashe je aktivován, jestliže je volán jedním z následujících způsobů:\n\nPodobně je použit i v Kornu shellu codice_9:\n\nPro některé systémy (např. CentOS) není vyvolání přes rbash ve výchozím nastavení umožněno a uživatel obdrží chybu „příkaz nebyl nalezen“ (volal-li příkaz přímo) nebo selže přihlášení, má-li v souboru codice_12 nastaven spouštěcí shell codice_13. V takovém případě je potřeba ručně vytvořit symbolický odkaz pojmenovaný codice_6 odkazující na codice_15. Ačkoliv takto vyvolaný codice_15 je bez přepínače codice_17 nebo codice_18, shell pozná, že byl vyvolán pomocí názvu codice_6 a sám se přepne na shell s omezeným přístupem. Toho může být dosaženo pomocí následujících příkazů (vykonaných uživatelem root nebo s použitím sudo):\n\nV shellu s omezeným přístupem nejsou povoleny následující operace:\n\nBash doplňuje další omezení, včetně:\n\nRestrikce v Korn shellu s omezeným přístupem jsou téměř stejné jako v omezeném Bourn shellu.\n\nRežim s omezeným přístupem není zcela bezpečný. Uživatel může prolomit omezené prostředí spuštěním programu obsahujícím funkci shellu.\nNásleduje příklad spuštění shellu v editoru vi, který může být použit na únik z režimu s omezeným přístupem:\n\nNebo jednoduše spuštěním nového neomezeného shellu, nachází-li se v PATH, jak je ukázáno zde:\nKromě omezených režimů obvyklých shellů existují také specializované omezené shell programy:\n\n\n"}
{"id": "1046618", "url": "https://cs.wikipedia.org/wiki?curid=1046618", "title": "Hunger Games: Síla vzdoru 1. část", "text": "Hunger Games: Síla vzdoru 1. část\n\nHunger Games: Síla vzdoru 1. část (v angličtině: Hunger Games: Mockingjay - Part 1) je americký sci-fi válečný film, režírovaný Francisem Lawrencem. Je to první část z dvou filmů inspirovaných novelou knižní série Hunger Games, napsané Suzanne Collins. Hlavními hvězdami filmu jsou Jennifer Lawrence, Josh Hutcherson a Liam Hemsworth.\n\nPříběh opět sleduje Katniss Everdeen, která dvakrát přežila Hladové hry, Katniss se nyní nachází ve 13. kraji. Pod vedením prezidentky Coinové se stává symbolem masivní revoluce proti Kapitolu. Sama bojuje o záchranu Peety.\n\nFilm měl premiéru 20. listopadu 2014 v České republice a 21. listopadu 2014 ve Spojených státech. Za první den vydělal film přes 55 milionů dolarů.\n\n\"Síla vzdoru - 1. část \"obdržel pozitivní kritiku a získal dvě nominace na cenu Broadcast Film Critics Association Award v kategoriích nejlepší herečka v akčním filmu (Lawrence) a nejlepší původní písnička za \"Yellow Flicker Beat\". Písnička je také nominovaná v kategorii Nejlepší původní písnička na Zlatý glóbus.\n\nPoté, co je Katniss zachráněna ze zničené arény 75. Hladových her je ona a dva předchozí vítězové, Beetee a Finnick Odair, odvezena do podzemního bunkru, který je ukrytý pod ruinami starého 13. kraje, kde se znovu setkává se svojí matkou a sestrou Prim. Je představena prezidentce Coinové, která chce, aby se Katniss stala symbolem boje proti Kapitolu. Katniss však odmítá, jelikož je stále naštvaná, že nezachránili Peetu Mellarka, její předstíranou lásku a splátce 12. kraje, z arény. Na návrh Plutarcha Heavensbeena, bývalého tvůrce hry, se znovu setkává tváří v tvář s 12. krajem, který po rozbombardování (kromě vesnice vítězů) už vůbec nevypadá tak, jak si ho Katniss pamatuje. Poté, co Katniss vidí Peetu zneužitého Kapitolem v televizních reklamách, jak se snaží uklidnit rebely, změní své rozhodnutí a stává se symbolem revoluce - Reprodrozdem, pod podmínkou, že Peeta a ostatní vítězové budou zachráněni a bude jim odpuštěno.\n\nKatniss je představen její filmový tým, vedený Cressidou, je oblečena do speciálně navrženého outfitu, její stylistkou se opět stává Effie Trinket a jejím bodyguardem je určen její kamarád Hurikán. Společně se vydávají do nemocnice v 8. kraji, ale po jejich návštěvě je nemocnice rozbombardována Kapitolskými letouny. Katniss natáčí svůj první proslov na kameru, který je vysílaný po celém Panemu. Tým se vrací do 12. kraje, kde jí Hurikán vypráví, jak probíhala devastace kraje a Katniss je natočená, když zpívá \"The Hanging Tree\". Po vysílání další reklamy je v 7. kraji zabit celý tým Mírotvorců skrytými minami a rebelové ničí přehradu, která poskytuje Kapitolu elektřinu.\n\nTu noc Katniss sleduje, jak Peeta poskytuje další rozhovor Caesarovi Flickermanovi, moderátorovi Her. Peeta z ničeho nic najednou vykřikne varování, okamžitě poté se kamery vypínají. Kapitol napadá 13. kraj a prezidentka Coinová vydává příkaz k evakuování do podzemního úkrytu. Po skončení útoku ze strany Kapitolu se Katniss vydává na zem, kde je celý povrch pokrytý bílými růžemi a uvědomuje si, že ji je posílá Prezident Snow a předpokládá, že chce zabít Peetu. Coinová vysílá speciální jednotku na záchranu Peety, který svým varováním poskytl 8 minut navíc k evakuaci. Vítězové předchozích kol jsou vězněni ve splátcovském tréninkovém centru. Mise je úspěšná. Když však jde Katniss přivítat Peetu, zaútočí na ni a snaží se ji zabít.\n\nKatniss se probouzí v nemocnici a je jí sděleno, že Peetovi byl vymyt mozek a nyní jediné co chce, je ji zabít. Všem je jasné, proč Kapitol nechal speciální záchrannou jednotku Peetu unést. Peeta je nyní izolován a pomocí terapií se ho snaží dát do pořádku. Prezidentka Coinová ohlašuje, že záchrana bývalých vítězů proběhla úspěšně a že nyní je čas vzít boj do ulic Kapitolu.\n\nLionsgate vydá druhou část filmu \" \"20. listopadu 2015.\n"}
{"id": "1046619", "url": "https://cs.wikipedia.org/wiki?curid=1046619", "title": "Mistrovství světa juniorů v ledním hokeji 2016", "text": "Mistrovství světa juniorů v ledním hokeji 2016\n\n40. Mistrovství světa juniorů v ledním hokeji 2016 se konalo od 26. prosince 2015 do 5. ledna 2016 ve finském městě Helsinky.\n\nJuniorské mistrovství světa se ve Finsku konalo pošesté – pokaždé se hrálo v Helsinkách, ale poprvé se o pořadatelství nedělily s jinými městy.\n\nVe dvou základních skupinách hrálo vždy pět týmů systémem každý s každým. Vítězství se počítalo za tři body, v případě nerozhodného výsledku si oba týmy připsali bod a následovalo 5 min. prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nZ obou skupiny postoupila čtveřice mužstev, která si zahraje čtvrtfinále křížovým způsobem (vítězové skupin se čtvrtými týmy z opačných skupin, druzí si zahrají se třetími). Páté týmy základních skupin si zahrají spolu sérii na dva vítězné zápasy, poražené mužstvo ze série sestoupí z elitní skupiny.\n\nV playoff se v případě nerozhodného výsledku po základní hrací době prodlužovalo deset minut (ve finále dvacet), případně následovaly samostatné nájezdy. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední sestoupil do B skupiny a nahradil jej vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz šel do B skupiny I. divize a poslední sestoupil do B skupiny. V B skupině II. divize postoupil vítěz do A skupiny a poslední sestoupil do III. divize, jejíž vítěz jej nahradil.\n\nHráč byl oprávněn hrát na Mistrovství světa juniorů v roce 2016, jestliže:\n\nHráč, který se narodil v roce 1996 musel mít své dvacáté narozeniny v období, kdy se šampionát konal, to znamená, že pokud měl nějaký hráč dvacáté narozeniny v průběhu sezóny 2015/16 mohl se ještě šampionátu zúčastnit. Hráč, který se narodil v roce 2001 musel mít své patnácté narozeniny v příslušný rok, v jakém se šampionát konal, tedy v období mezi 1. - 5. lednem 2016.\n\nÚčast mělo jako pořadatelská země jistou Finsko a jako postupující tým z nižší skupiny Bělorusko. Dále se turnaje účastnila mužstva, která se umístila do 9. místa na MSJ 2015. Během šampionátu si zajistila postupem do čtvrtfinále účast v roce 2016 tato mužstva – Kanada, USA, Švédsko, Rusko, Slovensko, Dánsko a Česko. Poslední účastník vzešel ze souboje o udržení – Švýcarsko.\n\nIIHF nominovala na Mistrovství světa juniorů 12 hlavních rozhodčích a 10 čárových sudích.\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském čase (UTC +1).\"\n\n\"Všechny časy zápasů jsou uvedeny ve středoevropském čase (UTC +1).\"\n\"Série na dvě vítězná utkání, poražené sestoupilo do skupiny A I. divize pro rok 2017\"\n\n\"Všechny časy zápasů jsou uvedeny ve středoevropském čase (UTC +1).\"\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPrůběžné pořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40% hrací doby za svůj tým.\n\n\"Záp. = Odchytané zápasy; Čas = Čas na ledě (minuty); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\n Finsko\n\nBrankáři: Kaapo Kähkönen, Emil Larmi, Veini Vehviläinen\nObránci: Olli Juolevi, Miro Keskitalo, Niko Mikkola, Sami Niku, Vili Saarijärvi, Eetu Sopanen, Joni Tuulola\nÚtočníci: Sebastian Aho, Kasper Björkqvist, Roope Hintz, Antti Kalapudas, Kasperi Kapanen, Patrik Laine, Juho Lammikko, Julius Nättinen, Jesse Puljujärvi, Mikko Rantanen, Sebastian Repo, Aleksi Saarela, Miska Siikonen\nTrenér: Jukka Jalonen.\n\nBrankáři: Alexandr Georgiev, Ilja Samsonov, Maxim Treťjak\nObránci: Sergej Bojkov, Alexandr Mikulovič, Ivan Provorov, Jegor Rykov, Dmitrij Sergejev, Damir Šaripzjanov, Jegor Voronkov, Nikita Žuldikov\nÚtočníci: Alexandr Dergačjov, Radel Fazlejev, Vladislav Kameněv, Kirill Kaprizov, Jegor Korškov, Pavel Kraskovskij, Andrej Kuzmenko, Artur Lauta, Maxim Lazarev, Alexandr Polunin, Jevgenij Svedčikov, Andrej Svetlanov\nTrenér: Valerij Bragin.\n\nBrankáři: Brandon Halverson, Alex Nedeljkovic\nObránci: Louie Belpedio, Will Borgen, Brandon Carlo, Brandon Fortunato, Chad Krys, Charlie McAvoy, Charlie McAvoy\nÚtočníci: Anders Bjork, Brock Boeser, Alex DeBrincat, Ryan Donato, Christian Dvorak, Scott Eansor, Ryan Hitchcock, Ryan MacInnis, Auston Matthews, Sonny Milano, Nick Schmaltz, Matthew Tkachuk, Colin White\nTrenér: Ron Wilson.\n\nSkupina A proběhla 13.–19. prosince 2015 ve Vidni v Rakousku.\n\nSkupina B proběhla 12.–18. prosince 2015 v Megève ve Francii. odstoupilo z turnaje dva dny před zahájením a automaticky sestoupilo.\n\nSkupina A proběhla 13.–19. prosince 2015 v Elektrėnai v Litvě.\n\nSkupina B proběhla 17.–23. ledna 2016 v Novém Sadu v Srbsku.\n\nIII. divize proběhla 15.–24. ledna 2016 v Naucalpanu v Mexiku.\n\n"}
{"id": "1046621", "url": "https://cs.wikipedia.org/wiki?curid=1046621", "title": "Úpsko-metujská tabule", "text": "Úpsko-metujská tabule\n\nÚpsko-metujská tabule je geomorfologický podcelek v severní části Orlické tabule, ležící v okresech Náchod, Trutnov, Hradec Králové a Rychnov nad Kněžnou v Královéhradeckém kraji.\n\nÚzemí podcelku se rozkládá zhruba mezi sídly Kuks (na severozápadě), Chvalkovice (na severu), Studnice (na severovýchodě), Nové Město nad Metují (na východě), České Meziříčí (na jihu), Předměřice nad Labem (na jihozápadě) a Jaroměř (na západě). Uvnitř podcelku leží města Česká Skalice, větší obce Provodov-Šonov a Bohuslavice, částečně města Nové Město nad Metují a Jaroměř.\n\nPodcelek Úpsko-metujská tabule (dle značení Jaromíra Demka VIC–2A) geomorfologicky náleží do celku Orlická tabule. Dále se člení na šest okrsků: Českoskalická plošina (VIC–2A–1) a Úpská niva (VIC–2A–2) na severu, Rychnovecká tabule (VIC–2A–3), Novoměstská tabule (VIC–2A–4) a Metujská niva (VIC–2A–5) uprostřed, Bohuslavická tabule (VIC–2A–6) na jihu.\n\nPodle alternativního členění Balatky a Kalvody se Úpsko-metujská tabule člení pouze na dva okrsky (Českoskalická tabule a Novoměstská tabule).\n\nTabule sousedí s druhým podcelkem Orlické tabule, Třebechovickou tabulí na jihu, a s celky Východolabská tabule na západě, Jičínská pahorkatina na severozápadě, Krkonošské podhůří na severu a Podorlická pahorkatina na východě.\n\nKompletní geomorfologické členění celé Orlické tabule uvádí následující tabulka:\n\nNejvyšším bodem Úpsko-metujské tabule je vrstevnice (360 m n. m.) na jihovýchodní hranici s Podorlickou pahorkatinou.\n\n"}
{"id": "1046624", "url": "https://cs.wikipedia.org/wiki?curid=1046624", "title": "Kondolenční kniha", "text": "Kondolenční kniha\n\nKondolenční kniha je kniha, do níž lidé svými podepsanými vzkazy nebo pouze autogramy vyjadřují lítost nad úmrtím osoby a úctu k ní. Uživatelům internetu mohou být k dispozici také virtuální kondolenční knihy. Bylo tomu tak například po úmrtí princezny Diany (31. srpna 1997). Po ukončení podepisování do kondolenční knihy dojde k jejímu předání pozůstalým po zesnulé osobě.\n"}
{"id": "1046627", "url": "https://cs.wikipedia.org/wiki?curid=1046627", "title": "Afarská pánev", "text": "Afarská pánev\n\nAfarská pánev (také Afarský trojúhelník) je rozsáhlá, tektonicky podmíněná deprese zhruba trojúhelníkového tvaru, rozkládající se na území států Etiopie, Eritrea a Džibutska ve východní Africe. Tvoří ústí africké části Velké příkopové propadliny při pobřeží Rudého moře a Adenského zálivu. Toto poměrně nehostinné území v současnosti obývají kmeny Afarů. Severní část Afarské pánve se nazývá Danakilská proláklina.\n\nAfarská pánev je známá především jako místo významných paleoantropologických a archeologických objevů, svázaných s počátky lidstva. Příhodné podmínky zde umožnily dobré uchování kosterních ostatků od miocénu do současnosti. Potenciál celé oblasti objevil v 60. letech francouzský geolog Maurice Taieb. \n\nK nejvýznamnějším patří objevy v oblasti Hadar, především početné nálezy ostatků druhu \"Australopithecus afarensis\", ale i prvních zástupců rodu \"Homo\". K důležitým územím patří též Střední Awaš (naleziště ardipitéků, australopitéků i prvních lidí) nebo \"Gona\", odkud jsou známé dosud nejstarší lidské výtvory, artefakty datované do doby před 2,6 miliony let.\n"}
{"id": "1046628", "url": "https://cs.wikipedia.org/wiki?curid=1046628", "title": "Krtičník křídlatý", "text": "Krtičník křídlatý\n\nKrtičník křídlatý (\"Scrophularia umbrosa\") je vytrvalá bylina, dosahující výšky až 1,3 m. Vyskytuje se ve dvou poddruzích. Patří k ohroženým druhům na Červeném seznamu ČR.\n\nDorůstá výšky 0,4 – 1,3 m. Listy mají vejčitý tvar, dosahují délky až 16 cm a šířky až 8 cm. Květenstvím je hrozen složený ze stopkatých vrcholíků, plodem tobolka. Kvete od července do září.\n\nRoste na severní polokouli. V ČR se vyskytuje na celém území v nížinách a pahorkatinách. V Evropě na britských ostrovech, od Francie až do Povolží; na severu po sever Polska, izolovaně v jižní Skandinávii; na jihu po Itálii a Řecko, dále v Malé Asii, na Kavkaze, izolovaně ve Střední Asii. Roste u vodních toků, na zamokřených polích, vlhkých loukách a bažinách.\n\nVyskytuje se ve dvou poddruzích: \"S. u.\" subsp. \"umbrosa\" (k. k. pravý) a vzácnější \"S. u.\" subsp. \"neesii\" (k. k. Neesův).\n"}
{"id": "1046631", "url": "https://cs.wikipedia.org/wiki?curid=1046631", "title": "Karel Zimmermann (malíř)", "text": "Karel Zimmermann (malíř)\n\nKarel Zimmermann, též Karl (1796 Praha (?) – 16. srpna 1857 Praha), byl česko-německý malíř a kreslíř portrétů, biblických a historických obrazů období klasicismu.\n\nNarodil se roku 1796 v německé měšťanské rodině v Praze nebo v Sasku. V letech 1812–1818 vystudoval malbu na Kreslířské akademii v Praze u Josefa Berglera. Oženil se s Annou Platzerovou (1796–1878), dcerou pražského sochaře Ignáce Františka Platzera, s níž vychoval syny Václava (* 1839) a Karla ml. (* 1841). Bydlel na Malé Straně v domě čp. 459/III v Nebovidské ulici 1.\n\nMaloval portréty, biblické a historické obrazy i krajiny, v grafickém ateliéru Akademie sevěnoval také leptu a mědirytině. Je zastoupen například ve sbírkách Národního muzea, Muzea hl. m. Prahy a v soukromé sbírce Patrika Šimona.\n\n\n"}
{"id": "1046633", "url": "https://cs.wikipedia.org/wiki?curid=1046633", "title": "Miroslav Maňas", "text": "Miroslav Maňas\n\nMiroslav Maňas (* 10. července 1935 v Praze) je český statistik a prorektor pro vědu a výzkum na VŠE.\n\nPo vystudování Matematicko-fyzikální fakultu Univerzity Karlovy v Praze, obor pravděpodobnost a matematická statistika, je zaměstnán na Vysoké škole ekonomické v Praze. V roce 1977 byl povýšen na docenta a v roce 1986 je ve funkci vedoucího katedry ekonometrie. V roce 1989 byl jmenován profesorem pro obor ekonometrie. Od roku 1994 je ředitelem institutu \"Central and East European Studies Program\".\n\nJe autorem tří knižních publikací a spoluautorem dalších pěti knižních publikací z oboru ekonometrie a operačního výzkumu. Mimo jiné je autorem či spoluautorem více jak 100 odborných článků a učebních textů v cizině i v ČR.\n\n"}
{"id": "1046634", "url": "https://cs.wikipedia.org/wiki?curid=1046634", "title": "Miroslav Polreich", "text": "Miroslav Polreich\n\nMiroslav Polreich (17. června 1931 Německý Brod – 15. března 2019) byl bývalý rozvědčík zpravodajské služby, jež patřila do struktur Státní bezpečnosti. V roce 1969 byl zbaven funkce. Po roce se stal 1989 ředitelem bezpečnostního odboru MZV. V letech 1991–92 vedl čs. delegaci jako československý velvyslanec pro kontrolu odzbrojení při Organizaci pro bezpečnost a spolupráci v Evropě (OBSE) ve Vídni.\n\nNarodil se v roce 1931 v Německém (dnes Havlíčkově) Brodě. Jeho otec pracoval jako strojník a spolupodílel se na založení KSČ a jako přesvědčený komunista se stal postupně nepohodlný. Miroslav válku prožil u dědy na samotě. 11. května 1945 sem pro něj přišel otec, se kterým se vrátil do města. Po válce jej otec přihlásil na učiliště na nástrojaře. Zároveň jezdil do Humpolce na přípravný kurs na vysokou školu. V roce 1950 začal studovat na Vysoké škole politických a hospodářských věd (\"VŠPHV\"), z níž se později vydělila Fakulta mezinárodních vztahů, v jejímž čele stál pozdější ministr zahraničí a chartista, profesor Jiří Hájek. Během studia se seznámil s řadou pozdějších disidentů, ale také se zahraničním tiskem, z něhož získával povědomí o situaci za hranicemi státu. Ve stejné době dostal nabídku, aby pracoval pro zpravodajské služby, tehdy oficiálně označované jako První správa ministerstva vnitra StB.\n\nV roce 1954 přešel do zpravodajské školy, vedené pozdějším chartistou Ladislavem Šternem (toto tvrzení je sporné, Ladislav Štern není uveden mezi signatáři Charty 77). Po jejím absolvování odešel pracovat na Ministerstvo vnitra, do americko-britské sekce, a v roce 1957 se stal diplomatem (diplomat bylo krycí zaměstnání, ve skutečnosti pracoval pro rozvědku StB) ve Washingtonu. Podle jeho slov však byl do Washingtonu uklizen, neboť se mu nelíbily poměry na ministerstvu, kde služebně starší zaměstnanci sledovali především své vlastní zájmy. Zároveň zjistil, že tu informace získávají především od emigrantů a krajanů, ačkoliv je informace o osobnostech poúnorého exilu (jako byli např. Petr Zenkl nebo Hubert Ripka), dle jeho slov, vůbec nezajímaly. Vzhledem k tehdy minimálním zkušenostem československé zahraniční rozvědky a v podstatě neexistujícímu krytí ovšem nemohl pořádně vykonávat zpravodajskou činnost. Navíc byl pod neustálým dohledem CIA.\n\nV roce 1961 se vrátil do Československa, kde se stal zástupcem šéfa amerického oddělení pro Severní Ameriku. Jedním z prvních úkolů po návratu bylo vyčištění StB od lidí, kteří pozice dostali za zásluhy. Nově se tedy agenty mohli stát pouze vysokoškolsky vzdělaní lidé, kteří kromě ruštiny ovládali ještě alespoň jeden cizí jazyk. Sám Polreich se tehdy hlásil k proreformnímu křídlu uvnitř KSČ. V roce 1964 se do Ameriky vrátil, tentokrát do New Yorku, kde dělal rezidenta rozvědky československé mise při OSN (krytím byl první tajemník). Ještě předtím odletěl na 14 dní do Vietnamu, do Hanoje na severu země, aby získal informace o zdejším konfliktu. Po příletu do Ameriky se mu díky tomu podařilo získat řadu kontaktů. V té době byl již ženatý a měl dvě dcery. Manželka v Americe přednášela nejprve na Kolumbijské univerzitě a později na Harvardu, dcery si zase přivykly na americký styl života. Tomu napomohla i poněkud uvolněnější atmosféra mezi Západem a Východem.\n\nJedním z jeho kontaktů byl i James Ward, o němž se později dozvěděl, že v CIA zastával pozici \"Chief of Operation in Vietnam\" a byl tedy zodpovědný za operace CIA ve Vietnamu. Od roku 1967 si CIA začala uvědomovat bezvýchodnost situace ve Vietnamu a snažila se o jednání o ukončení konfliktu, z něhož by Spojené státy vyšly s čistým štítem. Ward proto oslovil Polreicha, který se zkontaktoval s Jakušinem, v té době zástupcem šéfa ruské zpravodajské služby v New Yorku, aby zjistil stanovisko KGB. Při následných dialozích sloužil Polreich jako prostředník a četnými zásahy do vyjednávání se podílel na možném mírovém řešení. Všechna jednání však musela proběhnout za zády hlavních státních představitelů, neboť Pentagon, Kreml ani Praha nebyli těmto jednáním nakloněni. V roce 1968 se zástupci CIA a KGB sešli u Paříže a vypadalo to, že jednání směřují ke zdárnému konci. Jenže ve stejném roce v prezidentských volbách v USA zvítězil Richard Nixon, který si jako hlavního poradce pro zahraničí vybral Henryho Kissingera. Jeho hlavním cílem byla porážka Sovětského svazu, takže dohodu odmítl a zastavil další jednání.\n\nV roce 1967 se také zapojil do mírových jednání po skončení šestidenní války. I tady se projevilo rozdělení světa. Na straně Izraele, který byl v konfliktu brán jako agresor, stáli Američané. Od roku 1948 za nimi stáli i Sověti, ale ti se později rozhodli podporovat Araby. Po skončení války se v OSN naprostá většina zemí přiklonila na stranu Arabů, neboť ti byli napadeni. Naopak Američané zůstali na straně Izraele a hrozila jejich izolace. Tuto pozici si uvědomovali i Sověti, kteří chtěli Američany definitivně porazit. Proto svolali do New Yorku valné shromáždění, kterého se zúčastnilo na šest desítek hlav států. Československou delegaci tehdy vedl premiér Jozef Lenárt, sovětskou Alexej Kosygin. V československé delegaci byl i Polreich, který se v oficiální zprávě z jednání dozvěděl o úmyslu označit za agresora nikoliv Izrael, ale Spojené státy, což by podle jeho slov mohlo vést až otevřenému konfliktu mezi USA a SSSR. Proto sepsal svou vlastní zprávu, ve které vyzval k mírnějšímu postupu, a tu předal premiérovi Lenártovi. Ten ho pověřil dalším postupem. Proto se v podstatě obratem spojil se styčným důstojníkem CIA Vreelandem. Tomu nastínil situaci, kdy se Moskva snaží situaci co nejvíc vyhrotit, ale zároveň mu podal falešnou informaci, že by se dalo jednat o mírnější formě. S tím Vreeland odletěl do Washingtonu.\n\nPo roce 1989 se vrátil na MZV, kde byl ředitelem bezpečnostního odboru a zajišťoval likvidaci zpravodajských a kontrarozvědných pracovníků v zahraničí a jejich odchod z ministerstva. V letech 1991–92 vedl čs. delegaci jako československý velvyslanec pro kontrolu odzbrojení při Organizaci pro bezpečnost a spolupráci (OBSE) v Evropě ve Vídni. V roce působil jako 1992 člen mise OBSE v Kosovu.\n"}
{"id": "1046635", "url": "https://cs.wikipedia.org/wiki?curid=1046635", "title": "Štěpán Csamangó", "text": "Štěpán Csamangó\n\nŠtěpán Csamangó (* 30. dubna 1994, Karlovy Vary) je český hokejový útočník hrající za tým Orli Znojmo.\n\nDobře kondičně připravený hráč, který je díky svým parametrům předurčený ke hře v předbrankovém prostoru. Pokud zpřesní svojí střelu, může výrazně pomoci produktivitě týmu.(hodnocení trenéra pro serve hokejkv.cz)\n\nŠtěpán je odchovanec Karlových Varů v sezóně 2014/15 střídavě nastupuje za týmy HC Energie Karlovy Vary v MHL, HC Baník Sokolov v 2. česká hokejová liga a za HC Baník Sokolov/Karlovy Vary B v nižší české juniorské lize.\n\nPřed sezónou 2015/2016 odešel do týmu Znojemský Orlů hrající mezinárodní EBEL ligu\n"}
{"id": "1046637", "url": "https://cs.wikipedia.org/wiki?curid=1046637", "title": "Ladíme 2", "text": "Ladíme 2\n\nLadíme 2 je americká hudební komedie režisérky Elizabeth Banks a scenáristy Kaye Cannona. Premiéra proběhla 15. května 2015 ve Spojených státech a o den dříve snímek přišel do českých kin . Film je sequelem filmu z roku 2012 \"Ladíme!\". Hlavní role ztvárnili Anna Kendrick, Skylar Astin, Rebel Wilson a Brittany Snow.\n\nBarden Bellas byly poctěny možností zazpívat pro prezidenta,bohužel díky nepředvídatelné nehodě tlusté Amy se pořádně ztrapní a děkan Bardenské univerzity jim spolu s Gail a jejím kolegou zakáže vystupovat. Dá jim však poslední,byť téměř nereálnou šanci odčinit svůj prohřešek - reprezentovat Ameriku na Světovém šampionátu a capella sborů,ale bude jim odpuštěno jedině když zvítězí.\n\nMezi formy potrestání patří také zrušení jejich turné,lépe řečeno předání jinému sboru,a to Das Sound Machine,německým šampionům.\n\nBellas se s nimi několikrát setkávají,pokaždé je DSM zahrnují urážkami a ony odcházejí poraženy. Nakonec,když už si neví rady,domluví si soustředění,na kterém doufají najít svůj sound. Jejich 'trenérkou' na následující soustředění není nikdo jiný,než jejich bývalá členka,Aubrey Posenová. Dostávají od ní pořádně do těla i do hlasu,ale najdou vzájemné porozumnění a jejich šance na výhru se díky tomu zvýší.\n\nFinále šampionátu se koná v Kodani,kam je doprovází i Jesse a Benji,kteří věří ve vítězství Ameriky. A nemýlí se. Bellas předvedou životní výkon,který jim získá celé publikum,porotu a nakonec i pohár.A celé to samozřejmě komentují naši známí a capella odborníci,Gail a John.\n\nV prosinci 2012 Skylar Astin oznámil, že on a Rebel Wilson měli schůzku v Universal Studios o potenciálním sequelu. V dubnu 2014 bylo potvrzeno, že pokračování bude mít premiéru v roce 2015. Elizabeth Banks bude film režírovat a Kay Cannon se vrátí jako scenárista. Paul Brooks bude film produkovat pro Gold Circle Films, společně s Elizabeth Banks a Maxem Handelmanem. Scott Niemeyer bude výkonný producent.\n\nPřed dubnem roku 2014 bylo oznámeno, že Anna Kendrick, Rebel Wilson a Brittany Snow se vrátí do druhého dílu. 24. dubna bylo oznámeno obsazení Chrissie Fit a 1. května obsazení Hailee Steinfeld, která bude hrát novou členku Barden Bellas, Emily. 5. května bylo oznámeno, že Adam DeVine si znovu zopakuje svou roli Bumpera. 14. května se k obsazení přidala Katey Sagal, jako matka Emily. Na konci května se k obsazení přidala Flula Borg a v červnu Christopher Shepard. V červnu bylo oznámeno, že skupina Pentatonix si zahraje ve filmu roli konkurenční skupiny. V červenci se k obsazení přidala Birgitte Hjort Sørensen.\n\nDne 21. května 2014 se natáčelo na státní univerzitě v Louisianě na kampusu v Baton Rouge.\n\nDne 3. prosince 2014 bylo oznámeno, že Mark Mothersbaugh byl najatý na skládání hudby pro film.\n"}
{"id": "1046647", "url": "https://cs.wikipedia.org/wiki?curid=1046647", "title": "ISL", "text": "ISL\n\nISL může znamenat:\n\n"}
{"id": "1046649", "url": "https://cs.wikipedia.org/wiki?curid=1046649", "title": "Diastematická notace", "text": "Diastematická notace\n\nDiastematická notace (z řeckého výrazu διάστημα – prostor, mezera, v hudbě pak „interval“) je jeden z nejstarších způsobů grafického záznamu hudební myšlenky pomocí intervalová notace. \n\nPrvní náznaky vedení melodické linie najdeme už v adiastematické notaci „Laon“, v níž jsou neumy uspořádány podle přibližné tónové výšky. \n\nNa přelomu 9. a 10. století, kdy se vyvíjí gregoriánský chorál, vzniká zcela nový prvek v dosavadním způsobu chorální kodifikace – notová linka. Objevitelem tohoto způsobu notace byl Guido z Arezza (pracoval také s rozvojem počtů notových linek a jejich barvou) a jeho objev (společně s vytvořením solmizace a používáním notových klíčů „c“ a „f“) začal postupně měnit celé hudební myšlení. \n\nPro rozvoj hudby samotné to znamenalo významný krok směrem k moderní notaci, kterou používáme dodnes, avšak pro gregoriánský chorál to byla předzvěst dekadence původní chorální praxe. Úpadek byl spatřován především v oblasti deklamační. Od této chvíle přestává být chorál vnímán jako nositel prvku řeči, nýbrž začíná být vnímán jako hudba.\n\nPřesným zápisem neum na notovou čáru také postupně mizí neumové znaky tak důležité pro interpretaci, která se pomalu vzdaluje originálu. Začínají se také vyvíjet noty, jimž ovšem chybí zachycení plynulosti a výraz řeči neum.\n\n"}
{"id": "1046662", "url": "https://cs.wikipedia.org/wiki?curid=1046662", "title": "Sirhán", "text": "Sirhán\n\nSirhán (arabsky ‎) je údolí na severu Saúdské Arábie. Údolí se táhne přes 250 km od severozápadu k jihovýchodu. Severně od Sirhánu se rozprostírá jižní část sopečného pole harrat aš-Šáma. Na západ od údolí leží ard as-Sauván a ard al-Giná. Podél údolí vede cesta z jordánského Ammánu do saúdskoarabské Sakáky.\n"}
{"id": "1046663", "url": "https://cs.wikipedia.org/wiki?curid=1046663", "title": "Petr Frňka", "text": "Petr Frňka\n\nPetr Frňka (* 21. prosince 1971, Praha, Československo) je bývalý československý a český fotbalista a později trenér. Hráčskou kariéru ukončil v roce 2001. V současné době vede český druholigový celek FC MAS Táborsko.\n\nJe absolventem střední školy cestovního ruchu a služeb v Poděbradech.\n\nŽije s přítelkyní, s níž vychovává syna. Z předchozího vztahu má dceru.\n\n\n\nV prosinci 2014 v zimní přestávce sezóny 2014/15 přijal nabídku působit jako hlavní trenér klubu FC Baník Ostrava, kde nahradil odvolaného Martina Svědíka. Povýšil tak z druholigového FC MAS Táborsko do 1. české ligy.\nJeho asistentem se v lednu 2015 stal Petr Samec. Po sezóně 2014/15 Synot ligy v Baníku skončil (klub obsadil konečné 13. místo) a nahradil ho Radomír Korytář. V červnu 2015 se vrátil na trenérskou židli do klubu FC MAS Táborsko .\n\n"}
{"id": "1046664", "url": "https://cs.wikipedia.org/wiki?curid=1046664", "title": "Jim Caviezel", "text": "Jim Caviezel\n\nJames Patrick „Jim“ Caviezel (* 26. září 1968 Mount Vernon, Washington) je americký herec. K jeho nejvýznamnějším rolím patří Ježíš Kristus v Gibsonově filmu \"Umučení Krista\" (2004) a John Reese v seriálu \"Lovci zločinců\" (2011–2016). Dále hrál například ve filmech \"Tenká červená linie\" (1998), \"Policajtka\" (2001), \"Hrabě Monte Christo\" (2002), \"\" (2004), \"Déjà Vu (2006) a \"Plán útěku\" (2013).\n\nHlásí se ke katolické víře a vícekrát vystupoval v médiích v kampaních podporujících stanoviska katolické církve a hnutí pro-life. V roce 1996 se oženil s Kerri Browitt, s níž později adoptovali tři čínské děti.\n\n"}
{"id": "1046667", "url": "https://cs.wikipedia.org/wiki?curid=1046667", "title": "Fran Kranz", "text": "Fran Kranz\n\nFrancis Elliott „Fran“ Kranz (* 13. července 1981 Los Angeles, Kalifornie) je americký herec.\n\nHerectví se věnoval už od dětství, v roce 2004 vystudoval Yale University. V televizi debutoval v roce 1998 v jednom díle sitcomu \"Frasier\", na stříbrném plátně se poprvé objevil v roce 2001. Postupně hrál např. ve filmech \"Donnie Darko\", \"Training Day\", \"Švindlíři\", \"Vesnice\", \"\", \"Televizní hrátky\" či \"Deník malého poseroutky 2\". V letech 2009 a 2010 ztvárnil Tophera Brinka, jednu z hlavních postav v seriálu \"Dům loutek\". S jeho autorem Jossem Whedonem spolupracoval i v dalších letech, když dostal významné role v jeho filmech \"Chata v horách\" a \"Mnoho povyku pro nic\" (oba 2012).\n\n"}
{"id": "1046671", "url": "https://cs.wikipedia.org/wiki?curid=1046671", "title": "Česká hokejbalová reprezentace do 20 let", "text": "Česká hokejbalová reprezentace do 20 let\n\nČeská hokejbalová reprezentace do 20 let je výběrem nejlepších českých hráčů v hokejbale v této věkové kategorii. Od roku 2000 se účastní v mistrovství světa v hokejbale do 20 let, dříve mistrovství Evropy juniorů. Čeští junioři zažili na mistrovství světa juniorů jen jedno zlato a to na MSJ 2002. Pouze jednou z mistrovství světa odešli bez medaile v roce 2008.\n"}
{"id": "1046672", "url": "https://cs.wikipedia.org/wiki?curid=1046672", "title": "Artušův pád", "text": "Artušův pád\n\nArtušův pád () je nedokončená aliterační báseň J. R. R. Tolkiena. Skládá se z pěti zpěvů, z nichž poslední je velmi krátký. Báseň připravil k vydání jeho syn Christopher spolu s několika esejemi, které se zabývají artušovskou legendou obecně, jejím vlivem na Tolkiena (Christopher analyzuje, ze kterých dřívějších verzí jeho otec při psaní čerpal), a mapují také celý zrod básně, od prvotních verzí k té (co nejvíce) finální. Překlad do češtiny se připravuje na rok 2015 v nakladatelství Argo, překladatelem je Jan Kozák.\n\nVydání této knihy je součástí trendu, který je pro tolkienovskou dílnu typický po roce 2009. V jeho rámci je J. R. R. Tolkien představen jako básník. V roce 2009 vyšla jeho verze příběhů ze severské mytologie s názvem \"Legenda o Sigurdovi a Gudrún\", roku 2013 pak \"Artušův pád\" a konečně roku následujícího, 2014, překlad staroanglické epické básně \"Beowulf\".\n\nPředmluva Christophera Tolkiena\n\nSamotná báseň s poznámkami\n\nEsej, která báseň zařazuje do kontextu artušovského cyklu\n\nEsej, která komentuje vztah Artušovské legendy a Tolkienova vlastního díla, zejména knihy Silmarillion\n\nEsej, která se zaměřuje na vývoj básně, Christopher zde porovnává otcovy rukopisy a popisuje, jak se báseň proměňovala\n\nDodatek, který se týká staroanglického aliteračního verše\n"}
{"id": "1046674", "url": "https://cs.wikipedia.org/wiki?curid=1046674", "title": "U Rozhledny (Orlická tabule)", "text": "U Rozhledny (Orlická tabule)\n\nU Rozhledny (451 m n. m.) je vrch v okrese Rychnov nad Kněžnou Královéhradeckého kraje. Leží asi 0,5 km východně od vsi Vyhnanice na jejím katastrálním území. Je to nejvyšší bod Orlické tabule.\n\nNázev vrchu prozrazuje, že tu kdysi bývala rozhledna, využívaná ovšem jako vojenská pozorovatelna. Nyní je zde telekomunikační vysílač.\n\nGeomorfologicky vrch náleží do celku Orlická tabule, podcelku Třebechovická tabule a okrsku Opočenský hřbet.\n"}
{"id": "1046676", "url": "https://cs.wikipedia.org/wiki?curid=1046676", "title": "Dušan Gregor", "text": "Dušan Gregor\n\nDušan Gregor (* 25. ledna 1962, Trenčín) je slovenský lední hokejista a trenér.\n\nS hokejem začal v rodném Trenčíně, kde odehrál podstatnou část své kariéry. Sezónu 1992/93 odehrál v dánském Vojens IK. V sezóně 1994/95 odešel do rakouského klubu EV Zeltweg.\n\nPozději se stal trenérem. Trénoval například Duklu Trenčín, HC Košice, Bílé tygry Liberec, MsHK Garmin Žilina či slovenskou reprezentaci do dvaceti let. V sezóně 2012–2013 vedl Sokol Krasnojarsk ve Vyšší hokejové lize. Následující sezónu působil v HK Saryarka Karaganda, kde získal titul a Pohár Bratina. V sezóně 2014–2015 trénoval Admiral Vladivostok hrající KHL, než se 17. prosince 2014 stal hlavním trenérem HC Slavia Praha. Za asistenta si zvolil Josefa Beránka. Pozici hlavního trenéra Slavie opustil 18. února 2015 po dohodě s vedením klubu.\n"}
{"id": "1046679", "url": "https://cs.wikipedia.org/wiki?curid=1046679", "title": "Frňka", "text": "Frňka\n\nFrňka je české příjmení, které vzniklo ze slovesa \"frnět\" (s významem „odfukovat“ či „frkat“) a může se vztahovat k následujícím osobnostem:\n\n\n"}
{"id": "1046685", "url": "https://cs.wikipedia.org/wiki?curid=1046685", "title": "LGBT práva v Jordánsku", "text": "LGBT práva v Jordánsku\n\nLesby, gayové, bisexuálové a transexuálové (LGBT) osoby žijící v Jordánsku nemají stejná práva jako většinová společnost. Nicméně stejnopohlavní sexuální styk mezi osobami stejného pohlaví, nevykonaný za úplatu, je legální. Jordánsko je dále také muslimskou zemí, která připouští přítomnost homosexuální tematiky v médiích.\n\nV rámci novely Jordánského Trestního zákoníku r. 1951 se legalizovala dobrovolná stejnopohlavní sexualní aktivita, která není vykonaná za úplatu, s věkem způsobilosti k pohlavnímu styku 16 let.\n\nJordánské trestní zákony léta nezakazovaly fyzické násilí nebo vraždy ze cti na členech rodiny, jejichž odlišná sexualita je z hlediska vlastní rodiny považována za sodomii. Počínaje novelou Trestního zákona roku 2013 se vraždy ze cti jako právo chránit rodinou čest staly trestným činem.\n\nV r. 1999 jordánská rodina žijící ve Spojených státech opakovaně napadala jejich dospělou dceru ve snaze jí donutit k návratu domů poté, co zjistili že je lesbická. Stejně tak jordánský homosexuál, který emigroval do Kanady, popsal násilí konané rodinou, která považovala jeho sexualitu za přinášející demoralizaci do jejich rodiny.\n\nMediální právo (Zákon o tisku a publikaci) bylo novelizováno roku 1998 a 2004. Původní zákon zakazoval zobrazování nebo znázorňování sexuální perverze, což mohlo zahrnovat i homosexualitu. V rámci změny roku 2004 zde bylo hodně různých přístupů, co se týče LGBT práv. První, že zákaz sexuální perverze by měl být nahrazen dovětkem všeobecně žádajícím respekt k hodnotám arabského a islámského národa, a že by se tisk měl vyhnout zásahu do soukromí.\n\nPublikace gay tematiky je v Jordánsku legální. V r. 2007 vznikl první gay tisk. O rok později, My.Kali začal publikovat online magazín, jmenovaný po otevřeném homosexuálovi modelovi Khalid.\n"}
{"id": "1046688", "url": "https://cs.wikipedia.org/wiki?curid=1046688", "title": "Nadlesí (evropsky významná lokalita)", "text": "Nadlesí (evropsky významná lokalita)\n\nNadlesí je Evropsky významná lokalita vyhlášená v roce 2004. Oblast je zahrnuta do soustavy Natura 2000. Předmětem ochrany je rašelinný les, přirozená jezera a tůně, suchá vřesoviště, přechodová rašeliniště, acidofilní smrčiny .\n\nLokalita se nachází ve Slavkovském lese u obce Nadlesí asi 3,5 km jižně od Lokte. Území má protáhlý tvar ve směru východ – západ, přibližně polovina rozlohy (východní část) leží na území Chráněné krajinné oblasti Slavkovský les.\n\nGeologickým podkladem je žula, na území se vyskytují menší ložiska rašeliny, větší rašelinná plošina leží ve výšce kolem 630  m n. m. Jedná se o území se zachovalými přírodními partiemi. Ve střední části území je kaskáda rybníčků .\n\n"}
{"id": "1046694", "url": "https://cs.wikipedia.org/wiki?curid=1046694", "title": "TGM Stereo", "text": "TGM Stereo\n\nTGM Stereo byla česká hudební skupina. Mezi její členy patřili trumpetista Pavel Hrdlička, kytarista Tomáš Polák či bubeník Jan Hladík, kteří po rozpadu kapely spoluzakládali uskupení Mig 21. Texty písní psal kapele TGM Stereo například novinář Pavel Klusák. Za dobu své existence nevydala skupina ani jedno album. Její píseň „Střela“ se ale objevila na soundtracku k filmu \"Děvčátko\".\n"}
{"id": "1046699", "url": "https://cs.wikipedia.org/wiki?curid=1046699", "title": "Máčka ladní", "text": "Máčka ladní\n\nMáčka ladní (\"Eryngium campestre\") je léčivá bylina z čeledi miříkovitých.\n\nVíceletá ostnitá bylina, v květu kulovitého obrysu až 60 cm vysoká bělavě zelené barvy. Květy jsou uspořádány v hlávkách, které jsou složeny v okolících. Květenství se po dozrání semen s celou rostlinou odlomí a vytvoří diasporu ve formě stepního běžce, který vysévá semena.\nPro své ostnité listy bývá často považována za bodlák. Na máčce parazituje vzácná nezelená rostlina z druhu záraza – \"Orobanche amethystea\". \n\nRostlina obsahuje esenciální oleje, saponiny a třísloviny. Kořen by měl mít nízký expektoranční a spasmolytický (antikonvulzivní) účinek, nať má (slabý) diuretický účinek. Ve starověku byl kořen také používán jako léčivý prostředek podporující močení a menstruaci. Nežádoucí účinky nejsou známy.\n\n\nMáčka ladní je světlomilný druh, roste především v teplejších oblastech na sušších stanovištích. \nVyskytuje se v oblastech Evropy a západní Asie. Areál rozříření sahá od severní Afriky, přes jižní a východní Evropu, až po Kavkaz, Írán a Afghánistán. Severní hranici rozšíření tvoří Německo a Nizozemsko, na britských ostrovech je rostlina vzácná. V Německu je podle „Spolkového nařízení o ochraně druhů“ „zvláště chráněným druhem“.\n\nV České republice se vyskytuje především v oblastech termofytika a mezofytika. Hojný výskyt je zaznaměnán například na Rané u Loun.\n\n\n\n \n"}
{"id": "1046702", "url": "https://cs.wikipedia.org/wiki?curid=1046702", "title": "2014 Forest Hills Drive", "text": "2014 Forest Hills Drive\n\n2014 Forest Hills Drive je třetí studiové album amerického rappera a hudebního producenta J. Colea. Album bylo nahráno u Dreamville Records a Roc Nation s distribucí a záštitou od Columbia Records.\n\nDne 16. listopadu 2014 J. Cole zveřejnil video, ve kterém oznámil vydání svého třetího studiového alba s názvem \"2014 Forest Hills Drive\". Také oznámil datum vydání alba, a to 9. prosince 2014. Album bylo plánováno bez předchozího vydání singlů a jen s malou propagační kampaní.\n\nNázev alba odkazuje na poštovní adresu domu, ve kterém J. Cole vyrůstal ve městě Fayetteville v Severní Karolíně. V roce 2014 J. Cole tento dům odkoupil.\n\nVětšinu písní sám produkoval, ke spolupráci si pozval jen několik dalších producentů, včetně osobností jako jsou Illmind, Cardiak, CritaCal, Vinylz, Elite nebo Willie B.\n\nV den vydání alba byly vydány singly \"Apparently\" (58. příčka) a \"G.O.M.D.\", k písni \"Apparently\" byl téhož dne zveřejněn i videoklip. Druhá píseň se však do hitparády Billboard Hot 100 nedostala. Do amerického žebříčku se však po vydání alba dostaly i jiné písně, a to \"Wet Dreamz\" (61. příčka) a \"No Role Modelz\" (36. příčka).\n\nZa třetí singl byla vybrána píseň \"Wet Dreamz\".\n\nV první týden prodeje se v USA prodalo 353 538 kusů alba, a tím debutovalo na první příčce. V druhý týden se prodalo dalších 118 781 kusů. V třetí týden se v USA prodalo 104 404 kusů, a tím se za první tři týdny celkem prodalo 576 723 kusů. Album tak obdrželo certifikaci zlatá deska. Během prvních tří týdnů bylo také album celkem 37milionkrát streamováno na placené hudební službě Spotify. Do konce února 2015 se v USA prodalo 785 447 kusů alba. Celkem se v USA prodal jeden milion kusů alba a tím se stalo jeho prvním, které získalo platinovou certifikaci.\n\n"}
{"id": "1046704", "url": "https://cs.wikipedia.org/wiki?curid=1046704", "title": "Masarykovo nábřeží", "text": "Masarykovo nábřeží\n\nMasarykovo nábřeží je název nábřeží na pravém břehu Vltavy proti Slovanskému ostrovu (Žofínu) v Praze. Je ohraničeno Jiráskovým mostem a náměstím a mostem Legií s Národní třídou. Po prvním československém prezidentovi bylo pojmenováno v roce 1990.\n\nTřebaže tento úsek nabízí pěkné výhledy na město, hustý provoz aut i tramvají a stísněnější poměry činí tento úsek méně příjemným. Do 19. století bylo toto nábřeží neregulované, působilo zde několik mlýnů a jircháři zde zpracovávali kůže. Část nábřeží podél Žofína byla dokončena roku 1903 a společně s dnešním Smetanovým nábřežím (za První republiky Masarykovo nábřeží) nesla název \"Františkovo nábřeží\".\n\nOd roku 1912 se tato část jmenovala \"Riegrovo nábřeží\" (s výjimkou období 1940–1942, kdy byla součástí Vltavského nábřeží, a let 1942–1945, kdy bylo celé Vltavské nábřeží přejmenováno na \"Reinhard Heydrich Ufer\"). Pro roky 1945–1948 bylo toto nábřeží ještě Riegrovo, ale již od roku 1948 \"Gottwaldovo nábřeží\", po čerstvém nástupci zesnulého dr. Edvarda Beneše ve funkci prezidenta Československa. V roce 1952 byla k nábřeží připojena část kolem Národního divadla, která se v letech 1886–1952 jmenovala \"Tylovo nábřeží\" a v době druhé světové války \"Nábřežní ulice hořejší\". V roce 1990 bylo celé nábřeží přejmenováno na Masarykovo.\n\nNa Masarykově nábřeží stojí budova Národního divadla, most na Žofín (Slovanský ostrov), Goetheho institut, budova Hlaholu a budova Spolku výtvarných umělců Mánes vedle Šítkovské vodárenské věže.\n\n\n"}
{"id": "1046706", "url": "https://cs.wikipedia.org/wiki?curid=1046706", "title": "556 př. n. l.", "text": "556 př. n. l.\n\n"}
{"id": "1046708", "url": "https://cs.wikipedia.org/wiki?curid=1046708", "title": "Semarang", "text": "Semarang\n\nSemarang (indonésky \"Kota Semarang\") je indonéské město ve střední části ostrova Jáva, na jeho severním pobřeží a v ústí stejnojmenné řeky. Je hlavním městem provincie Střední Jáva. Podle sčítání z roku 2010 mělo 2 067 254 obyvatel a bylo tak šestým nejlidnatějším městem v Indonésii. Rozlohou 373 km² je pak pátým největším městem po Jakartě, Surabaje, Bandungu a Medanu. Je především průmyslovým a obchodním centrem. Během koloniální éry (Indonésie byla nizozemskou kolonií) se stal Semarang hlavním přístavem země.\n\nMěsto leží na rozhraní rovníkového a tropického monzunového podnebného pásu, průměrná roční teplota ve městě je 28 °C. Počasí je tedy horké a vlhké. Zejména v lednu, kdy vrcholí období dešťů, bývají ve městě záplavy.\n\nŠpatné hospodaření s vodou způsobilo, že se půda ve městě propadá místy až o 15 cm ročně. Důsledkem jsou velké záplavy, které si vyžadují velmi nákladná opatření.\n\nVe městě žijí především Javánci, kteří mluví jazykem javindo, což je kreolský jazyk se základem v nizozemštině. Asi 5 % obyvatelstva tvoří dávno usedlí etničtí Číňané, kteří z velké části žijí v čínské čtvrti, ale hovoří \"javindo\" a tvoří pevnou součást společnosti. Většina obyvatel vyznává islám.\n\nPři ústí řeky Semarang do moře vznikla živá tržní osada s velkou čínskou čtvrtí a nizozemskou pevností. Roku 1678 předal sultán město Nizozemské východoindické společnosti na umoření svých dluhů. Společnost vedla dlouhé války a do města mnoho neinvestovala. V polovině 19. století postavili Holanďané podél severního pobřeží Jávy Velkou poštovní silnici a brzy nato i železniční síť, jejímž hlavním uzlem byl Semarang. Vznikl zde tehdy moderní přístav, odkud se vyvážel hlavně cukr, káva, tabák, rýže a další zemědělské výrobky a plodiny. \n\nZápad města je průmyslová zóna, na severu je mořské pobřeží a přístav. Středem města je historická čtvrť s charakteristickou koloniální architekturou, několika barokními kostely, velkou mešitou,ale i přepychovými vilami a dalšími pamětihodnostmi. Důležitou částí centra je tradiční čínská čtvrť. Turistickou páteří města se stala řeka Semarang a její nábřeží s parkovou úpravou a mnoha atrakcemi.\n\nV Semarangu je asi 600 základních škol, 220 nižších a přes 100 vyšších gymnázií, 88 odborných škol a 20 univerzit, z toho 8 soukromých. Nejvýznamnější jsou dvě:\n\nObyvatelstvo je dle náboženství rozděleno takto:\n\n\nVe městě se narodil mj. nositel Nobelovy ceny za lékařství Willem Einthoven.\n\n\n\n\n"}
{"id": "1046710", "url": "https://cs.wikipedia.org/wiki?curid=1046710", "title": "Bergheim", "text": "Bergheim\n\nBergheim je město v německé spolkové zemi Severní Porýní-Vestfálsko. Je správním centrem a po Kerpenu druhým největším městem okresu Rhein-Erft ve vládním obvodu Kolín. Leží v Kolínské nížině přibližně 20 kilometrů západně od Kolína nad Rýnem, správního centra vládního obvodu a největšího města Severního Porýní-Vestfálska. Nejvyšší bod města Glessener Höhe leží v nadmořské výšce 205,8 metrů. Městem protéká řeka Erft. V Bergheimu se nachází tepelná elektrárna Niederaußem, která má druhou nejvyšší chladicí věž na světě. Město patří k nejvýznamnějším producentům hnědého uhlí v Evropě. V roce 2013 zde žilo přes 59 tisíc obyvatel.\n\nOblast dnešního Bergheimu byla osídlena zřejmě již v době 4000 let před našim letopočtem, a to především v severních částech města. V oblasti se kolem roku 50 před našim letopočtem usadili Římané a kolem města procházela římská cesta Via Belgica vedoucí z Kolína nad Rýnem do Boulogne-sur-Mer v dnešní Francii. Po odchodu Římanů osídlili oblast Frankové.\nPrvní písemná zmínka o Bergheimu pochází z roku 1028, ačkoliv některé městské části byly připomínány v dokumentech i dříve. Podle dokumentů vlastnil Hezelein, bratr Ezza Lotrinského, panství Bergheim, které bylo součástí Svaté říše římské. Město bylo podřízeno opatství Kornelimünster. Ve 13. století se stala oblast součástí vévodství Jülich. Zdejší vévodové zde nechali vybudovat hrad a osada kolem hradu se dále rozvíjela. Roku 1300 obdržel Begheim městská práva. Obchodní stezka mezi Kolínem nad Rýnem a Cáchami procházela ve středověku přímo středem Bergheimu a město se tak stalo významným obchodním a tržním místem. Ve středověku byl Bergheim opevněn zdí se dvěma městskými branami. Do dnešních dob se zachovala brána Aachener Tor a část opevněné zdi s věží. Po převzetí panství vévodou Gerhardem von Jülich-Berg proběhlo v Bergheimu roku 1440 společné setkání vévodů a biskupů z Kolína, Dietricha II. z Moers a hraběte Friedricha IV. z Moers. Město později navštívil také Gerhardův syn Wilhelm von Jülich-Berg. Begheim se stal ve středověku oblíbeným místem setkání vévodů z Jülich.\n\nV roce 1542 bylo město z velké části poničeno v důsledku válečného tažení císaře Karla V. Habsburského. Poté význam města poklesl a jeho rozvoj se zastavil až do 19. století. Po pádu Svaté říše římské se stal Bergheim součástí francouzského départementu de la Roer. Roku 1816 se stal součástí Pruska a byl ustanoven okresním městem. K novému rozvoji města došlo po roku 1890 s příchodem industrializace v rámci průmyslové revoluce. Otevření hnědouhelných dolů v okolí a napojení na železniční síť v Porýní významně přispěly k jeho rozvoji. V roce 1935 byla většina obyvatel zaměstnána v oblasti těžby uhlí nebo v chemickém průmyslu, více než v zemědělství. V průběhu druhé světové války bylo město značně poškozeno nálety spojeneckých vojsk. V roce 1958 byli do Bergheimu přesídleni obyvatelé obce Wieden, která padla v důsledku těžby uhlí. V 80. letech ustoupila těžbě uhlí také část Bergheimu a obyvatelé přesídlili do jiných míst okresu Rhein-Erft. V rámci regionální územní reformy v roce 1975 se stal Bergheim správním centrem okresu Rhein-Erft a byly k němu připojeny obce Glesch, Niederaußem, Oberaußem-Fortuna, Quadrath-Ichendorf, Paffendorf a Rheidt-Hüchelhoven a několik dalších částí okolních obcí a měst.\n\n\n"}
{"id": "1046716", "url": "https://cs.wikipedia.org/wiki?curid=1046716", "title": "Charles Kingsley", "text": "Charles Kingsley\n\nCharles Kingsley (12. června 1819, Holne, hrabství Devon, Anglie – 23. ledna 1875, Eversley, hrabství Hampshire, Anglie) byl anglikánský kněz, univerzitní profesor, historik a spisovatel. Byl přítelem Charlese Darwina.\n\nStudoval na King's College London a univerzitě v Cambridge. V roce 1859 byl ustanoven kaplanem královny Viktorie. V následujícím roce byl jmenován profesorem moderní historie na cambridgeské univerzitě. V roce 1861 se stal soukromým učitelem prince z Walesu, budoucího krále Eduarda VII.\n\nV letech 1870-1873 byl kanovníkem chesterské katedrály, poté kanovníkem Westminsterského opatství.\n\n"}
{"id": "1046717", "url": "https://cs.wikipedia.org/wiki?curid=1046717", "title": "Vladimír Krýš", "text": "Vladimír Krýš\n\nVladimír Krýš (15. června 1897 Malšovice – 12. dubna 1951 Turnov) byl český stavitel a architekt působící zejména v Turnově a okolí.\n\nPo vyučení u českodubského zedníka Josefa Rybáře a stavitele Eduarda Arlta nastoupil do stavební firmy a nedlouho na to byl povolán do vojenské služby (1916–1920), kde se uplatnil u technických a stavebních oddílů, též jako kartograf (po válce si udělal i kurz kartografie a geodézie). Poté působil v další stavební firmě, roku 1926 získal oprávnění zednického mistra a 1928 stavitele. Od roku 1927 vedl vlastní firmu.\n\nŘada jeho realizovaných staveb nevybočuje z průměrnosti, ve 21. století se upřel zájem zejména na jeho stavby pod vlivem expresivní moderny.\n\nvýběr:\n\n\n"}
{"id": "1046721", "url": "https://cs.wikipedia.org/wiki?curid=1046721", "title": "Polda 6", "text": "Polda 6\n\nPolda 6 je česká videohra, šestý díl stejnojmenné herní série adventur od společnosti Zima Software. Hra byla vydána nečekaně a bez větší propagace v prosinci 2014, 9 let po předchozím dílu. Nadabovali ji herci jako např. Luděk Sobota, Jiří Lábus, Jiří Martinák, Jiří Mádl, Martin Dejdar atd. Hra má kreslené 2D pozadí kombinované s 3D animacemi postav. Typickým pro sérii je humor s narážkami na všemožné osoby a místa. Server BonusWeb hru oceněnil hodnocením 60%.\n\nŠestý díl série her Polda hráče tentokrát zavede do města Los Angeles, přesněji do jeho části Beverly Hills, kde byl ukraden zapečetěný seznam výherců. Byla povolána tzv. Národní bezpečnostní rada složená z nejslavnějších ikon detektivního žánru (James Bond, Sherlock Holmes, Columbo…). Tito všichni jsou ale i mezi nominovanými, takže nezbývá nikdo jiný, než zatím širokou americkou veřejností nepoznaný policista Pankrác.\n"}
{"id": "1046722", "url": "https://cs.wikipedia.org/wiki?curid=1046722", "title": "King's Lynn Town FC", "text": "King's Lynn Town FC\n\nKing's Lynn Town FC (celým názvem: King's Lynn Town Football Club) je anglický fotbalový klub, který sídlí ve městě King's Lynn v nemetropolitním hrabství Norfolk. Založen byl v roce 2010 po zániku původního King's Lynn FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu The Walks s kapacitou 5 733 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1046730", "url": "https://cs.wikipedia.org/wiki?curid=1046730", "title": "King's Lynn FC", "text": "King's Lynn FC\n\nKing's Lynn FC (celým názvem: King's Lynn Football Club) byl anglický fotbalový klub, který sídlil ve městě King's Lynn v nemetropolitním hrabství Norfolk. Založen byl v roce 1879 pod názvem Lynn Town FC. V roce 2009 byl kvůli dluhům ve výši 77 000 liber poslán londýnským Vrchním soudem do likvidace. Po jeho zániku vznikl ve městě nový klub King's Lynn Town FC. Klubové barvy byly modrá a žlutá.\n\nSvé domácí zápasy odehrával na stadionu The Walks s kapacitou 5 733 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1046731", "url": "https://cs.wikipedia.org/wiki?curid=1046731", "title": "Kostel Nanebevzetí Panny Marie (Mladá Boleslav)", "text": "Kostel Nanebevzetí Panny Marie (Mladá Boleslav)\n\nArciděkanský kostel Nanebevzetí Panny Marie v Mladé Boleslavi je sakrální stavbou uzavírající svým průčelím mladoboleslavské Staroměstské náměstí. Spolu s budovou arciděkanství tvoří architektonický celek. Je chráněn jako kulturní památka České republiky.\n\nPodle Hájkovy kroniky zde byl původně dřevěný kostel. Ten byl postaven současně s hradem za doby Boleslava II. Pobožného. Arciděkanský kostel byl založen po roce 1406, ve zdivu dokončen v pol. 15. století a vyhořel roku 1538. Opraven a sklenut byl roku 1566. Částečně zbarokizován roku 1665. Dále byl barokizován v letech 1701-1702 a roku 1761. V letech 1906-1908 byl restaurován.\n\nJedná se původně o pozdně gotické síňové trojlodí s širokým, polygonálně zakončeným presbytářem, které bylo založeno po roce 1406 a dobudované do poloviny 15. století. Kostel byl nově přestavěn po požáru v roce 1538. V roce 1566 vznikly i současné klenby. Během barokních zásahů v 17. a 18. století bylo postaveno barokní průčelí s tabulovým štítem a patrová předsíň, která je dílem M. Rossiho z let 1701-1702. Dále dva páry mělkých obdélných kaplí, které jsou umístěny po stranách bočních lodí mezi opěrné pilíře. Dochovaly se též tři hrotité portály, původní gotická okna v presbytáři a dvě gotická okna s kružbami v bočních lodích kostela. Ostatní okna půlkruhovch rtvarů jsou dílem barokní přestavby. Presbytář, stejně jako loď jsou opatřeny opěráky. Presbytář má žebrovou hvězdicovou klenbu a přilehlá sakristie má klenbu křížovou. Hlavní loď má valenou klenbu se síťově uspořádanými žebry. Boční lodi mají klenbu křížovou, stejně jako prostor pod tribunami v bočních lodích.\n\nSochařská výzdoba je z větší části dílem Josefa Jiřího Jelínka z Kosmonos. Zachovala se i gotická cínová křtitelnice s postavami světců z roku 1489. Kostelní lavice jsou barokní z období kolem roku 1730.\n\n\n\n"}
{"id": "1046732", "url": "https://cs.wikipedia.org/wiki?curid=1046732", "title": "Johannes Michael Buckx", "text": "Johannes Michael Buckx\n\nMons. Johannes Michael Buckx (6. srpna 1881, Born – 22. září 1946, Helsinky) byl nizozemský římskokatolický kněz, biskup, apoštolský vikář Finska a člen Misionářů Nejsvětějšího Srdce Ježíšova.\n\nNarodil se 6. srpna 1881 v Bornu. Po ukončení střední školu začal studovat teologii a vstoupil k Misionářům Nejsvětějšího Srdce Ježíšova. Kněžské svěcení přijal 9. června 1906.\n\nPo vytvoření apoštolského vikariátu Finska, byl 20. března 1921 jmenován apoštolským administrátorem tohoto vikariátu.\n\nDne 23. května 1923 jej papež Pius XI. ustanovil apoštolským vikářem Finska a titulárním biskupem z Doliche. Biskupské svěcení přijal 15. srpna 1923 z rukou kardinála Willema Marinuse van Rossuma a spolusvětiteli byli biskup Johann Evangelist Erich Müller a biskup Johannes Hendrik Olav Smit. Tuto funkci vykonával do 26. července 1933.\n\nZemřel 22. září 1946 ve věku 65 let.\n\n"}
{"id": "1046735", "url": "https://cs.wikipedia.org/wiki?curid=1046735", "title": "Cikáni jdou do nebe", "text": "Cikáni jdou do nebe\n\nCikáni jdou do nebe (rusky \"Табор уходит в небо\") je sovětský film režiséra Emila Loteanu z roku 1975. Jedná se o dramaticko romantický film z prostředí dnešní moldavsko-rumunské hranice. Děj se odehrává na přelomu 19. a 20. století. Vypráví o muži jménem Zobar, který je postřelen při kradení koní. Zamiluje se do své ošetřovatelky Rady, ale ta nemá zájem. Po vyléčení pokračuje v krádežích až je znovu chycen a odsouzen k smrti. Té jenom o vlásek unikne. Rada si ho chce vzít, ale Zobar se nechce vzdát svého bohémského života. Celé to nakonec skončí dramaticky. Zobar svojí milou probodne a sám je probodnut otcem Rady. V hlavních rolích moldavští herci Grigore Grigoriu (Zobar) a Svetlana Toma (Rada).\n\nMilostný příběh Zobara a Rady je situován do romského prostředí. Zobar v předvečer Nového roku spolu se svými přáteli ukradne důstojníkem z kasáren koně a postupně je prodává. Vojenská hlídka ho zraní. Raněného ho později v keřích najde Rada, která se o něj stará a ošetřuje ho. Říká se o ní, že umí čarovat. Zobar se do ní zamiluje na první pohled, ale ona beze slova zmizí. Když ji zamilovaný Zobar znovu setká s jejím kočovným rodinou, Rada ho prosí, aby ji nechal na pokoji. Zobar pokračuje v krádeží koní, což se mu však vymstí, protože vojáci postupně likvidují členy jeho tábora. Zobara chytí a postaví na šibenici, ze které však v poslední chvíli uteče, čímž se zachrání. Ujde za Radou, která mu nakonec vyznává lásku. Když ji však před celým táborem požádá o ruku, Rada se mu vysměje, protože nechce přijít o vlastní svobodu. Zobar ztrácejíce svůj vlastní rozum bodne Radu do hrudi. Když to její otec Danillo uvidí, vezme nůž a bodne Zobara do zad. Milenci v objetí padají na zem a umírají. Významnou roli ve filmu hrála hudba Eugena Dogu.\n"}
{"id": "1046736", "url": "https://cs.wikipedia.org/wiki?curid=1046736", "title": "Krumvald (hrad)", "text": "Krumvald (hrad)\n\nZaniklý hrad Krumvald se nacházel východně nad obcí Dobrohošť, v sedle těsně za vrchem Zelená hora (620 m n. m.). Dnes leží v katastrálním území Budíškovice a nezbyla po něm žádná zeď, jen v lese znatelný příkop. Zdivo hradu Krumvald bylo již dávno rozebráno na stavbu dvoru v Budíškovicích. Zachované zbytky hradu jsou chráněny jako kulturní památka České republiky.\n\nHrad Krumvald (Gruenwald 1310, Grumewalt 1351, Grunwalt 1399) založil roku 1302 rod Ranožírovců, který měl ve znaku jelení parohy a pocházel ze Znojemska, resp. větev rodu, ze které pocházel Smil z Hrádku a která měla i vsi Horní Slatina a Budeč. Hlavní linie Ranožírovců se usadila v bezprostřední blízkosti Dačic v Bílkově, kde si krátce před rokem 1253 založila hrad a kostel sv. Jana Křtitele.\n"}
{"id": "1046739", "url": "https://cs.wikipedia.org/wiki?curid=1046739", "title": "Marine FC", "text": "Marine FC\n\nMarine FC (celým názvem: Marine Football Club) je anglický fotbalový klub, který sídlí ve městě Crosby v metropolitním hrabství Merseyside. Založen byl v roce 1894 skupinou lokálních podnikatelů. Název Marine poté obdržel podle stejnojmenného hotelu ležícího na pláži u řeky Mersey. Od sezóny 1987/88 hraje v Northern Premier League Premier Division (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Marine Travel Arena s kapacitou 3 185 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1046741", "url": "https://cs.wikipedia.org/wiki?curid=1046741", "title": "Willem Cobben", "text": "Willem Cobben\n\nMons. Willem Petrus Bartholomaeus Cobben (29. června 1897, Sittard – 27. ledna 1985, Sittard) byl nizozemský římskokatolický kněz, biskup Helsinek a člen Misionářů Nejsvětějšího Srdce Ježíšova.\n\nNarodil se 29. června 1897 v Sittardu. Po ukončení teologických studií přijal dne 19. dubna 1924 kněžské svěcení. Po vysvěcení působil jako farář v Turku (Finsko) kde misie prováděli Misionáři Nejsvětějšího Srdce Ježíšova, ke kterým také vstoupil.\n\nDne 19. prosince 1933 jej papež Pius XI. jmenoval apoštolským vikářem Finska a titulárním biskupem z Amathusu v Palestině. Biskupské svěcení přijal 19. března 1934 z rukou biskupa Pietera Adriaana Willema Hopmanse a spolusvětiteli byli biskup Arnold Frans Diepen a biskup Jozef Hubert Willem Lemmens.\n\nDne 25. února 1955 byl vikariát povýšen na diecézi a on se stal jejím prvním biskupem. Tutu funkci vykonával do 29. června 1967 kdy byl přeložen do diecéze Cáchy a jmenován titulárním biskupem z Tamagristy.\n\nDne 18. září 1976 rezignoval na funkci titulárního biskupa z Tamagristy.\n\nDne 19. března 1984 oslavil ve Willichu výročí 50 let od svého biskupského svěcení a za měsíc 19. dubna 60 let od kněžského svěcení. Brzo nato se odstěhoval zpět do svého rodného města.\n\nZemřel 27. ledna 1985\n\n"}
{"id": "1046745", "url": "https://cs.wikipedia.org/wiki?curid=1046745", "title": "Fekální bakterioterapie", "text": "Fekální bakterioterapie\n\nFekální bakterioterapie (také transplantace stolice) je přenos stolice v nativní či zpracované formě od dárce k příjemci. Je prováděna za účelem léčby příjemce, vysoká účinnost je prokázána zvláště v terapii na recidivující enterokolitidy způsobené bakterií Clostridium difficile, která je rezistentní na antibiotika. Účinnost této terapie je přes 90 %, tedy přibližně trojnásobná oproti vankomycinu či fidaxomicinu. Popisovány jsou rovněž pokusy o léčbu autoimunitních chorob, zvláště střevních zánětů, výsledky jsou spíše nejednoznačné. Roku 2013 šlo o metodu v Česku kvůli častému odmítání pacientů či příbuzných jen málo rozšířenou.\n\n"}
{"id": "1046747", "url": "https://cs.wikipedia.org/wiki?curid=1046747", "title": "Morning Phase", "text": "Morning Phase\n\nMorning Phase je dvanácté studiové album amerického hudebníka Becka. Bylo vydáno v únoru 2014 jeho novým hudebním vydavatelstvím Capitol Records. Ihned poté si získalo chválu kritiků a v současné době je nominováno v pěti kategoriích 57. ročníku Grammy Awards.\n\nAutorem všech skladeb je Beck Hansen.\n"}
{"id": "1046754", "url": "https://cs.wikipedia.org/wiki?curid=1046754", "title": "AEGON Nottingham Challenge", "text": "AEGON Nottingham Challenge\n\nAEGON Nottingham Challenge je profesionální tenisový turnaj mužů a žen hraný v anglickém Nottinghamu, centru hrabství Nottinghamshire, jež se rozkládá v regionu East Midlands.\n\nZaložen byl v roce 2011. Mužská polovina patří do okruhu ATP Challenger Tour a její rozpočet činí 64 000 eur. Ženská část koná jako součást ženského okruhu ITF s dotací 50 tisíc dolarů.\n\nTurnaj probíhá v nottinghamském tenisovém centru na otevřených travnatých dvorcích na přelomu května a června. Do soutěže dvouher nastupuje třicet dva singlistů a čtyřher se účastní po šestnácti párech.\n\nDvě singlové trofeje vybojovala Britka Elena Baltachová. Druhý titul z poloviny června 2013 byl jejím posledním v kariéře před úmrtím v květnu 2014.\n\n"}
{"id": "1046757", "url": "https://cs.wikipedia.org/wiki?curid=1046757", "title": "Sociální stigma", "text": "Sociální stigma\n\nSociální stigma je označení pro specifický rys osobnosti člověka, který může být okolím chápán jako nežádoucí. Na základě tohoto rysu je jedinec vyloučen ze společnosti, ve které se nachází.\n\nNežádoucím rysem nejčastěji bývá tělesné znetvoření, duševní porucha, rasa, náboženství či sexuální orientace.\n\nSociální stigma vzniká pod vlivem vnějšího okolí. Představuje nesplnění požadavků, představ nebo očekávání společnosti. Stigmatem může být jakýkoliv výraz odlišnosti jedince od určité sociální skupiny.\n\nJedinec se stigmatem může být vystaven opovržení, posměchu, urážkám nebo dokonce fyzickému násilí. K projevům dochází i na straně jedince, který se snaží přizpůsobit svému okolí tím, že se snaží změnit svůj vzhled, chování či sociální status.\n\nJedinci, kterým se nepodaří zbavit stigmatu přisouzeného okolím, trpí pocitem méněcennosti, depresemi a v nejhorších případech mohou spáchat sebevraždu.\n\n Erving Goffman se tomuto tématu široce věnoval a napsal o něm i knihu Stigma. Definoval ho:\n\n\"Jev, kde je jedinec s určitou vlastností, která je odsouditelná společností, kde se nachází, odsouzen na základě této vlastnosti.\" \"Stigma je právě ten proces, kdy reakce ostatních naruší jeho normální identitu.\"\n\nTypy stigmat\n\nErvin Goffman rozlišuje 3 základní typy stigmat:\n\n1. Tělesné – znetvoření\n\n2. Charakterní vady – slabá vůle, nepoctivost, dominantní  vášně ale také duševní poruchy, alkoholismus,  homosexualita, nezaměstnanost\n\n3. Kmenová stigmata – rasy, náboženství, národa\n\nGoffman také rozděloval vztah ke stigmatu do tří kategorií\nGoffman také dodává, že je potřeba vzít v úvahu různé situace, ve kterých se vyskytneme. Kdokoliv může být v rozdílných situacích jak stigmatizovaný, tak \"normální\". Udává ve svém díle příklad, že občas mohou na sobě nést stigma černí obyvatelé mezi bílými, ale může tomu být i naopak.\n\nPopsal také, že může existovat \"pozitivní stigma\", například příliš hubený, bohatý, chytrý. \n\nSociální psychologové 21. století soudí, že stigmatizace a stereotypy je normálním projevem poznávacích schopností (a jejich limitů), ale také zkušeností a sociálních informací jednotlivých jedinců.\n\n byl prvním, který se sociálním stigmatem zabýval (už v r. 1895). Napsal o něm:\n\n\"Představte si společnost svatých, perfektní klášter ukázkových osobností. Zločiny nebo deviace by zde byly neznámé. Ale odchylky, které by se nezasvěceným zdály malé, by zde způsobily stejný skandál jako obyčejný přestupek mezi obyčejnou společností. Pokud pak, tato společnost má moc odsuzovat a trestat, definuje takové akty jako kriminální nebo deviantní, a bude se k nim stejně tak chovat.\"\n\n a historik o něm napsal:\n\n\"Všechny společnosti budou vždy stigmatizovat některé stavy a nějaké způsoby chování, protože to členy spojuje, pokud rozlišují mezi \"outsidery\" a \"insidery\".\"\n\nVšeobecně rozšířená stigmata se vyskytovala již ve starověkém Římě a stigmatizované skupiny byly za své negativně vnímané vlastnosti či jednání trestány. Například osoba označená za marnotratníka byla zbavena způsobilosti k právnímu jednání do té doby, než opět začala zacházet s rodinným majetkem společensky vhodným způsobem.\n\nExistoval rovněž institut infamie (bezectnosti), který se jako následek recepce římského práva udržel ve středověké Evropě až do raného novověku. Mohl postihnout každého, kdo sobě nebo své rodině přivodil újmu na cti. Jednalo se o formu stigmatizace v tom smyslu, že dotyčná osoba ztrácela úctu a společenské postavení, se kterým se pojila mnohá občanská práva. Takto postihovat bylo možno například svobodnou ženu udržující intimní styk s otrokem, pachatele loupeží, podvodů nebo vykonavatele určitých povolání (herci a prostitutky).\n\nVe středověké Evropě bujela stigmata spojovaná s náboženským vyznáním. Zářným příkladem je nenávist vůči Židům, kteří byli uzavírání do ghett a stávali se oběťmi pogromů. Toto stigma pramení z nesčetných pověr o židovské zlomyslnosti, lakotě a krvavých rituálech. Židé byli podezíráni z trávení studní, rituálních vražd, snah o ovládnutí světa a byla jim připisována vina za smrt Ježíše Krista; podobná nařčení fungovala jako ospravedlnění utlačování a stigmatizace Židů, jejich kultury a náboženství. Antisemitismus se stal součástí oficiálního programu Třetí říše v podobě Norimberských zákonů, které Židy otevřeně diskriminovaly a kriminalizovaly kontakt s nežidovským obyvatelstvem. Stigma bylo ještě prohloubeno odlišením Židů žlutou hvězdou, jejíž nošení se stalo symbolem jejich méněcennosti.\n\nBěhem průběhu křižáckých výprav byli křesťané rovněž nabádáni k nenávisti k vyznavačům islámu, o nichž neměli takřka žádné informace z jiného než zaujatého zdroje poplatného politické agendě. Církevní a státní propagandě se podařilo vytvořit silné stigma, přestože většina obyvatel se nikdy s žádným muslimem ani nesetkala.\n\nStigma se poutá i k různým nemocem, čemuž napomáhala i středověká křesťanská a islámská filosofie názorem, že nemoc je Božím trestem za hříchy. Nemocní byli proto považováni za nečisté osoby zasluhující si potrestání. Příkladem jsou malomocní, kteří byli během vrcholného středověku nuceni pobývat v institucích zvaných leprosárium, kde byli zcela izolováni od zbytku světa. Lepra byla obávanou nemocí, protože způsobuje viditelné trvalé následky (zohyzdění kůže), byla nevyléčitelná a považována za prudce nakažlivou.\n\nS rozvojem námořních objevů počínaje patnáctým stoletím souvisí kontakt s odlišnými kulturami a etnicitami, z čehož pramení další důvody pro stigmatizaci. Do USA byli z Afriky ve velkém importováni černoši za účelem otrocké práce a bílým obyvatelstvem byli považováni za podřadné a nerovnoprávné osoby. Vedle jiných právních omezení kupříkladu platilo manželství mezi příslušníky rozdílných ras za protiústavní až do roku 1967 a takové vztahy byly společensky zcela nepřijatelné. K černošskému obyvatelstvu se vztahovalo nesčetné množství předsudků a černošské komunity se stávaly terčem nenávistných organizací typu Kukluxklan. Dvacáté století proběhlo v duchu zrovnoprávnění všech etnicit, nicméně ne všechny projevu rasismu a stigmatizace menšin se podařilo odstranit.\n\nBěhem druhé světové války se v USA vzedmula obrovská vlna nepřátelství vůči válečnému protivníkovi Japonsku, někdy označovaná jako Yellow Peril (žlutá hrozba). Nenávistná nálada se projektovala do utlačování občanů japonského původu. Na spontánně vzniklé stigma reagovala vláda opresivními opatřeními, tito lidé byli vyháněni z domovů do internačních táborů, kde byli nuceni žít odděleně od zbytku společnosti. Tato opatření měla značnou lidovou oporu a v americké společnosti se odpor vůči Japoncům udržel i dlouho po konci druhé světové války.\n\nSpojenými státy ve dvacátém století otřásly takzvané Red Scares (rudé paniky). Jednalo se o obavy pramenící z vývoje v Sovětském svazu, konkrétně z důsledků Říjnové revoluce a nástupu komunismu. První vlna trvala 2 roky počínaje rokem 1918. Vliv SSSR vzbuzoval ve společnosti strach ze sovětských špionů usilujících o destabilizaci a rozložení státu, zavedení bolševismu a následně anarchie. Lidé podezřelí ze sympatizování se Sovětským svazem byli udáváni, protizákonně zatýkáni, vyslýcháni a vyhošťováni. Začátek druhé vlny se překrývá s počáteční fází Studené války. Sociální stigma se týkalo symbolů spojovaných s komunismem či Ruskem, levicově zaměřených politických názorů nebo pouhé kritiky USA.\n\nDlouhou historii má stigmatizace homosexuality, která hojně přežívá dodnes. V roce 2014 je homosexuální vztah v 54 zemích oficiálně odsuzován a mnohdy se jedná o trestný čin.\n\nKvůli epidemii v roce 1980 se vytvořil ve společnosti také strach z nakažených virem HIV. Příčinami může být nevyléčitelnost, či okruhy lidí, ve kterých se vir HIV vyskytoval, např. homosexuálové nebo sexuální pracovníci, kteří ve společnosti často mají podobné stigma.\n\n"}
{"id": "1046758", "url": "https://cs.wikipedia.org/wiki?curid=1046758", "title": "Charles Avison", "text": "Charles Avison\n\nCharles Avison (16. února 1709 Newcastle upon Tyne, Anglie – 9. či 10. května 1770 Newcastle upon Tyne, Anglie) byl britský hudební skladatel v období baroka. Působil jako varhaník v jednom z největších farních kostelů v Anglii, v kostele sv. Mikuláše v Newcastle upon Tyne, který se v roce 1882 se stal katedrálou. Do dějin se zapsal díky svým \"12 Concerti Grossi podle Scarlattiho\" a \"Eseji o hudebním výrazu\", prvními hudebně kritickými díly psanými v anglickém jazyce.\n\nExistuje velmi málo zdrojů o jeho mládí. Byl pátým z devíti dětí Richarda a Anne Avison, kteří byli také hudebníci. Pokřtěn byl 16. února 1709. Jako mladý pravděpodobně cestoval po Itálii, poté se vrátil do Londýna, kde studoval spolu s Francescem Geminianim, žákem Corelliho. Byl patriotem. V roce 1735 byl jmenován varhaníkem kostela sv. Mikuláše (Saint-Nicolas) v Newcastle. Tohoto místa se už nevzdal ani navzdory velmi zajímavým nabídkám, které během svého života dostal z Yorku, Dublinu i z Londýna, kde mu v roce 1753 byl nabídnut post Pepusche v Chatrerhouse. Byl rovněž i profesorem hry na cembalo, housle a flétnu. \n\n15. ledna 1737 se oženil s Catherine Reynolds. Tři z jejich dětí se dožili dospělosti, Jane (1744-1773), Edward (1747-1776) a Charles (1751-1795). Edward a Charles byli také oba jmenováni varhaníky kostela sv. Mikuláše. Od července 1738 předsedal Hudební společnosti v Newcastle. Organizoval řadu koncertů v Newcastle a v Durhamu (s Johnem Garthem), které patřily mezi první svého druhu v Anglii. Právě na těchto koncertech nechal zaznít své vlastní sonáty a concerta stejně jako díla ostatních skladatelů, jako \"Pièces de clavecin en concert\" od Rameau.\n\nV roce 1744 publikoval pod názvem \"Twelve Concertos in seven parts done from two Books of Lessons for the harpsichord by Domenico Scarlatti\" aranžmá na concerto grosso sonáty pro cembalo Domenica Scarlattiho. Ty byly jako velmi populární hrány zejména mezi lety 1785-1812 v rámci \"Concert of Antient Music\" mezi díly Corelliho, Geminianiho, Sammartiniho a Haendla.\n\nByl známý především jako autor díla \"An Essay on Musical Expression\" publikovaného v roce 1752. To obsahuje - kromě pojednání o interpretaci hudebního žánru concerto - diskutabilní kritiku Haendela, tehdy v Anglii velice populárního. Jeho hudbu nepříznivě porovnával s díly Geminianiho a Marcella. Toto dílo bylo dvakrát znovu vytisknuto a přeloženo do němčiny. \n\n"}
{"id": "1046760", "url": "https://cs.wikipedia.org/wiki?curid=1046760", "title": "Hebridy", "text": "Hebridy\n\nHebridy ( \"Hebrides\"; \"Innse Gall\"; starou severštinou \"Suðreyjar\") jsou rozsáhlé souostroví u západního pobřeží Skotska. Jsou tvořeny dvěma hlavními částmi – Vnitřními a Vnějšími Hebridami, které jsou od sebe odděleny Hebridským mořem a průlivem Minch. Souostroví je osídleno již od období mezolitu a kultura místních obyvatel byla postupně ovlivňována lidmi hovořícími keltskými jazyky, starou severštinou a angličtinou. To mělo vliv i na pojmenování jednotlivých ostrovů.\n"}
{"id": "1046761", "url": "https://cs.wikipedia.org/wiki?curid=1046761", "title": "Kostel svatého Prokopa (Javory)", "text": "Kostel svatého Prokopa (Javory)\n\nKostel svatého Prokopa v Javorech je sakrální stavbou v části obce Malšovice. Je chráněn jako kulturní památka České republiky.\n\nKostel byl původní kaplí sv. Prokopa, která vznikla v letech 1748–1749 na přání místních obyvatel, kteří se k sv. Prokopovi modlili a dobrou úrodu. Původní stavba byla doplněna v roce 1772, a rozšířena v roce 1816, až z ní byl kostel. Po roce 1945, kdy bylo původní obyvatelstvo vysídleno, objekt chátral a vnitřní vybavení bylo rozvezeno do jiných sakrálních objektů. Na počátku 21. století probíhá postupná obnova kostela.\n\nKostel je pozdně barokní, jednolodní s mělkým odsazeným závěrem. Sakristie je čtvercová a nalézá se po severní straně. Kostel má čtyřbokou vížku nad průčelím. Loď kostela i závěr mají zkosená východní nároží. Stěny jsou členěny lizénovými rámci a obdélným segmentem zakončenými okny.\n\nObdélná loď je kryta stropem zaobleným na východě zkosenými nárožími členěnými nikami a římsou. Ve východní stěně se nachází mělký pravoúhlý oltářní výklenek, který je zakončený stlačeným obloukem. Na bočních stěnách jsou malé pilastry. Kruchta kostela je dřevěná. V bočních stěnách jsou dva mělké polokruhově zakončené výklenky. Vybavení kostela je historizující a pochází z 19. století.\n\n\n\n"}
{"id": "1046764", "url": "https://cs.wikipedia.org/wiki?curid=1046764", "title": "Počítačová forenzní věda", "text": "Počítačová forenzní věda\n\nPočítačová forenzní věda (neboli počítačová forenzika) je v informatice odvětví digitální forenzní vědy týkající se hledání právních důkazů v počítačích a na datových médiích. Cílem je šetrným způsobem forenzně přečíst datové médium z důvodu identifikace, zachování, obnovení nebo analyzování dat k získání skutečností a posouzení digitální informace.\n\nAčkoli je počítačová forenzika často spojována s vyšetřováním široké škály kybernetické kriminality, může být využita i v občanskoprávním řízení. Obor používá podobné techniky a principy také pro záchranu dat, ale s dodatečnými směrnicemi a postupy přikazující vést podrobnou dokumentaci.\n\nDůkazy z počítačových forenzních vyšetřování obvykle podléhají stejným postupům jako jakékoliv jiné digitální důkazy. Počítačová forenzika byla již využita ve spoustě známých procesů a stává se široce přijímaná jako spolehlivá ve Spojených státech i v evropských soudních systémech.\n\nV první polovině osmdesátých let se staly osobní počítače dostupnější, což vedlo ke zvýšení jejich použití ke kriminálním účelům (například pro páchání podvodů). Ve stejné době vznikly nové „počítačové zločiny“ jako například „Hackerství“. V této době se objevila počítačová forenzika jako metoda k získání a zkoumání digitálních důkazů pro použití při soudních procesech. Od té doby se počítačová kriminalita rozrostla a mezi lety 2002 a 2003 stoupla dokonce o 63%. Dnes je počítačová forenzika používána k vyšetřování široké škály případů včetně dětské pornografie, podvodů, špionáže, kyberstalkingu, vražd a znásilnění. Počítačová forenzika se také využívá pro získávání důkazů při občanskoprávních řízeních.\n\nForenzní techniky a odborné znalosti jsou používány k zjištění aktuálního stavu jakékoliv části počítače, jako je například úložné médium v počítači (např. pevný disk nebo CD-ROM), elektronický dokument (např. e-mail nebo JPEG obrázek). Možnosti forenzní analýzy se mohou pohybovat od obnovy jednoduché informace až po rozsáhlé sériové rekonstruování. V roce 2002 autoři knihy „Počítačová forenzika“, Kruse a Heiser, definovali počítačovou forenziku jako „zachovávající, identifikující, extrahující, dokumentující a interpretující počítačová data“. Dále popsali tento obor jako „spíše umění než vědu“. Což znamená, že forenzní metodika se opírá o flexibilitu a rozsáhlé znalosti v této oblasti. Nicméně, i když je možné použít několik metod k získání důkazů z daného počítače, tak strategie používané v trestním řízení jsou poměrně jednotvárné a\npostrádají flexibilitu.\n\nU soudu jsou důkazy získané počítačovou forenzikou brány jako běžné digitální důkazy. To znamená, že informace musí být autentické, nezfalšované a přípustné. Různé země mají specifické pokyny a postupy pro extrakci důkazů. Ve Velké Británii se často řídí postupy podle Asociace policejních ředitelů (Association of Chief Police Officers), které pomáhají zajistit autenticitu a pravost získaných důkazů. Tento dobrovolný postup je u většiny britských soudů hojně využíván.\n\nPočítačová forenzika je v trestním právu využívána pro získávání důkazů od poloviny osmdesátých let dvacátého století. Zde jsou uvedené některé případy:\n\n\n\n\n\n\nPočítačové forenzní vyšetřování se obvykle řídí následujícími standardními postupy: získávání a analýza dat a podání zprávy o výsledku šetření. Vyšetřovatelé častěji využívají práci s diskovými obrazy, než přímo s konkrétním diskem. Naproti tomu v začátcích forenzní praxe nedostatek specializovaných nástrojů vedl vyšetřovatele pracovat přímo na konkrétních discích.\n\nBěhem počítačového forenzního vyšetřování je využíváno vícero technik.\n\n\n\n\n\n\nPokud je při získávání důkazů počítač stále zapnutý a nějaká informace je udržována pouze v paměti RAM a není získána před vypnutím počítače, může být navždy ztracena. Pro získání dat z paměti RAM před vypnutím počítače se aplikuje tzv. „live“ analýza (tzn. analýza za běhu počítače) např. pomocí programů: Microsoft COFFEE, WinDD nebo WindowsSCOPE. Pro obejití přihlašování do zamčeného systému Windows se využívá zařízení s názvem CaptureGUARD Gateway.\n\nPo vypnutí napájení do paměti RAM mohou být data ještě chvíli čitelná, jelikož jednotlivým paměťovým buňkám chvíli trvá, než uloženou informaci ztratí. Časový úsek, než se data vytratí, lze prodloužit snížením teploty paměťových čipů a zvýšením napětí na paměťových buňkách. Udržením teploty čipů pod −60 °C umožní zachovat data čitelná ve velkém rozsahu po dlouhou dobu a zvýší šanci pro úspěšnou obnovu dat. Nicméně tato metoda může být velice nepraktická pro plošné zmrazování velkého množství čipů.\n\nPro komplexní extrakci volatilních dat je potřeba, aby byl počítač ve forenzní laboratoři, jak k zachování legitimního postupu, tak k usnadnění práce na konkrétním počítači. Pokud je to nezbytné, tak právní předpisy přikazují přenést počítač za běhu. Počítač je při přenosu napájen z UPS, a aby nedošlo k nechtěnému odhlášení ze systému vlivem nečinnosti, je k počítači připojeno zařízení, které v krátkých intervalech prudce pohybuje myší.\n\nNicméně jeden z nejjednodušších způsobů získání dat z paměti RAM je překopírovat jí na pevný disk. Různé žurnálovací souborové systémy (např. NTFS nebo ReiserFS) si při činnosti počítače stránkují data z paměti RAM na pevný disk. Po poskládání těchto stránkovacích souborů může být zjištěn aktuální obsah paměti RAM.\n\nPro forenzní analýzu existuje spousta komerčních i open source nástrojů. Typická forenzní analýza zahrnuje: manuální prohlížení média, prozkoumání podezřelých údajů ve Windows registrech, hledání a prolamování hesel, hledání klíčových slov typických souvisejících se zločinem, získání e-mailů a obrazových souborů.\n\n"}
{"id": "1046766", "url": "https://cs.wikipedia.org/wiki?curid=1046766", "title": "Diaspora (botanika)", "text": "Diaspora (botanika)\n\nDiaspora je každý rostlinný orgán vzniklý pohlavně či nepohlavně, který může dát vzniknout novému jedinci a jímž se jedinci rozšiřují. U stepních běžců jako je například katrán, může být diasporou celá rostlina.\n\n"}
{"id": "1046771", "url": "https://cs.wikipedia.org/wiki?curid=1046771", "title": "Vjazma (město)", "text": "Vjazma (město)\n\nVjazma () je město v Ruské federaci, administrativní centrum Vjazemského okresu, nacházejícího se ve východní části Smolenské oblasti. V roce 2005 ve městě žilo 56500 obyvatel. Vjazma je významnou železniční křižovatkou na trati Moskva-Smolensk a Ržev-Kaluga.\n\nMěsto se nachází na řece Vjazma, 175 km od Smolenska, ve Vjazemské vrchovině, kde řeka Vjazma prudce mění směr toku z jihu na severozápad.\n\nPrvní písemná zmínka o městě pochází z roku 1239, ale město bylo osídleno již podstatně dříve. Začátkem 15. století město obsadila litevská vojska, ale v roce 1494 jej získalo moskevské knížectví. Ti jej přestavěli na vojenskou pevnost, z níž do dnešních dob zůstala již jen jedna věž.\n\nBěhem vlády Ivana Hrozného patřilo město od roku 1565 k opričinině. Během období smuty v okolí města propuklo několik rolnických povstání, po útoku polských vojsk město přecházelo několikrát z rukou do rukou. V roce 1612 Vjazma poslala oddíl do vojska Dmitrije Požarského. Kolem roku 1630 car Michail Fjodorovič nařídil postavit nové opevnění. Do roku 1632 byla postavena nová pevnost – velké dolní město.\n\nOd 21. října 1654 do 10. února 1655 byla Vjazma krátce sídlem cara Alexeje I. Michajloviče, který se kvůli epidemii nevrátil do Moskvy ze Smolenska.\n\n22. října 1812 během Napoleonova ruského tažení u města v bitvě carské jednotky porazily ustupující Napoleonovo vojsko. Koncem 19. století se Vjazma stala velkým obchodním městem.\n\nBěhem druhé světové války bylo město 7. října 1941 obsazeno Němci, během bojů bylo v okolí města obklíčeno velké množství sovětských vojsk (jedním z mnoha byl např. Alexandr Pečerskij). Osvobozeno bylo 12. března 1943 jednotkami sovětského západního frontu během bitvy o Ržev.\n"}
{"id": "1046772", "url": "https://cs.wikipedia.org/wiki?curid=1046772", "title": "Heaven (píseň, Depeche Mode)", "text": "Heaven (píseň, Depeche Mode)\n\nHeaven je třetí píseň z alba \"Delta Machine\" britské hudební skupiny Depeche Mode a zároveň jejich 50. singl. Píseň měla premiéru na KROQ's morning show Kevin and Bean 30. ledna 2013. Videoklip, režírovaný Timothem Saccentim měl fyzicky premiéru na VEVO 1. února a na to, že ho nerežíroval Anton Corbijn měl neočekávaný úspěch. Jako B-Stranu tohoto singlu byla vybrána píseň \"All That's Mine\", jejímž autory jsou Dave Gahan a Kurt Uenala.\n\n\n\n\n"}
{"id": "1046775", "url": "https://cs.wikipedia.org/wiki?curid=1046775", "title": "Headquarters", "text": "Headquarters\n\nHeadquarters je třetí studiové album The Monkees a první, na kterém se ve velké míře skladatelsky a instrumentálně podílela sama kapela, namísto využití najatých hudebníků a skladatelů.\n\n\n„You Told Me“\n\n„I'll Spend My Life with You“\n\n„Forget That Girl“\n\n„Band 6“\n\n„You Just May Be the One“\n\n„Shades of Gray“\n\n„I Can't Get Her Off My Mind“\n\n„For Pete's Sake“\n\n„Mr. Webster“\n\n„Sunny Girlfriend“\n\n„Zilch“\n\n„No Time“\n\n„Early Morning Blues and Greens“\n\n„Randy Scouse Git“\n"}
{"id": "1046777", "url": "https://cs.wikipedia.org/wiki?curid=1046777", "title": "George Square", "text": "George Square\n\nGeorge Square je hlavní náměstí skotského Glasgow pojmenované po králi Jiřím III. Náměstí bylo založeno v roce 1781. V západní části náměstí je situována Glasgowská radnice, která je od roku 1996 sídlem Glasgow City Council. Na náměstí se nachází kolekce soch významných osobností. Dominantou náměstí je pomník básníka Waltera Scotta. Na náměstí se také nachází kenotaf vztyčený původně k uctění obětí první světové války. Na severní straně náměstí se nachází nádraží na Glasgow Queen Street.\n\n"}
{"id": "1046779", "url": "https://cs.wikipedia.org/wiki?curid=1046779", "title": "Útok nalezením kolize", "text": "Útok nalezením kolize\n\nV kryptografii je kolizní útok () na kryptografické hašovací funkci pokusem o nalezení dvou vstupů produkujících stejnou haš hodnotu, tedy kolizi. Na rozdíl od útoku na jednocestnost (preimage attack) není haš hodnota předem dána.\n\nExistují dva typy kolizních útoků:\n\nMatematicky řečeno, tento útok nalezne takové dvě rozdílné zprávy \"m1\" a \"m2\", aby platilo \"hash(m1)\" = \"hash(m2)\". Při klasickém útoku nemá útočník žádnou kontrolu nad obsahem jakékoliv zprávy. Obsah zpráv je náhodně vybírán algoritmem.\n\nStejně jako jsou symetrické šifry napadnutelné útokem hrubou silou, jsou i kryptografické hašovací funkce ze své podstaty napadnutelné narozeninovým útokem. Díky narozeninovému problému jsou tyto útoky mnohem rychlejší nežli útok hrubou silou. Haš hodnota o velikosti \"n\" bitů může být prolomena za 2 pokusů (vyhodnocení hašovací funkce).\n\nÚtok je možné zefektivnit aplikací kryptoanalýzy na konkrétní hašovací funkci. Pokud je objeven kolizní útok rychlejší než narozeninový útok, je hašovací funkce často označena za \"prolomenou\"'. Zveřejnění kolizních útoku na běžně používané hash funkce MD5 a SHA-1 vedlo k vyhlášení soutěže NIST hash function compeptition. Kolizní útok na MD5 byl vylepšen do té míry, že na běžném počítači trvalo prolomení jen několik sekund. Takto vytvořené kolizní haš klíče jsou obvykle konstantní délky a do značné míry nestrukturované, takže je nelze přímo použít k rozsáhlejšímu útoku na formáty dokumentů nebo protokoly.\n\nNicméně jisté řešení umožňují dynamické konstrukce přítomné v mnoha formátech. Tímto způsobem mohou být vytvořeny dva velmi podobné dokumenty se stejnou haš hodnotou. Jeden z dokumentů je podepsán autoritou a tento podpis je zkopírován na druhý dokument. Takto podvržený dokument může obsahovat dvě různé zprávy a zobrazit jednu nebo druhou v závislosti na drobných změnách v souboru:\n"}
{"id": "1046785", "url": "https://cs.wikipedia.org/wiki?curid=1046785", "title": "Parlamentář", "text": "Parlamentář\n\nParlamentář je osoba, zpravidla voják, která je vyslána svým velitelem, aby vyjednávala s nepřítelem, např. ohledně dočasného zastavení palby nebo výměny zajatců. Své postavení demonstruje bílou vlajkou. Parlamentář a členové jeho doprovodu jsou chráněnými osobami, podle obecného válečného práva (čl. 32–34 haagské \"Úmluvy o zákonech a obyčejích války pozemní\" z roku 1907) požívají výsady nedotknutelnosti. Nelze je napadnout ani jinak urazit, není možné je zadržet a učinit z nich např. válečné zajatce, po splnění mise je nutné jim poskytnout svobodný a bezpečný návrat zpět. Výsadu nedotknutelnosti je jim možné upřít jen v případě prokázaného vyzvědačství. V českém právu je tato ochrana vyjádřena prostřednictvím válečného trestného činu \"Ublížení parlamentáři\" (§ 417 trestního zákoníku).\n"}
{"id": "1046786", "url": "https://cs.wikipedia.org/wiki?curid=1046786", "title": "Jaroslav Svojše", "text": "Jaroslav Svojše\n\nJaroslav Svojše (30. října 1920, Horažďovice – 21. února 1983, Prachatice) byl český skaut a spisovatel, autor dobrodružných příběhů pro chlapce.\n\nJaroslav Svojše se narodil roku 1920 v rodině horažďovického kartáčníka Jana Svojšeho a jeho manželky Františky, rozené Břindové. Otec zemřel, když mu bylo šest let. V deseti letech onemocněl tuberkulózou a léčil se v sanatoriu ve Vysokých Tatrách. Vyučil se zámečníkem se specializací na pletací stroje. Během druhé světové války pracoval v České zbrojovce ve Strakonicích, což jeho zdraví nepřispělo a musel plicní chorobu opět léčit, tentokrát v lázních ve Velichovkách. Dne 4. září 1945 se oženil s Vlastou Svatošovou a přestěhoval se do Kraslic, kde pracoval jako úředník Okresního národního výboru. Založil zde skautský oddíl a stal se jeho vedoucím.\n\nJeho nemoc si však opět vyžádala léčbu ve Vysokých Tatrách. Po návratu a poté, co Junáka byl v roce 1948 komunisty likvidován, se s manželkou přestěhoval do Prachatic, kde opět pracoval jako úředník. Ve svých 42 letech byl pro nemoc dán do plného invalidního důchodu. V té době začal psát příběhy ze skautského prostředí. Roku 1968 se zasloužil o obnovení Junáka v Prachaticích a působil zde jako výchovný zpravodaj jeho okresní rady. Roku 1969 mu vyšla kniha \"Jezero sedmi světel\" o dobrodružstvích chlapců ze skautské družiny na letním táboře. Další jeho knihy již za normalizace vyjít nemohly.\n\nPo opětovném zákazu Junáka pracoval Svojše v ochraně přírody, fotografoval přírodní i památné stavební objekty a výsledky své práce o Schwarzenberském plavebním kanálu předal Národnímu technickému muzeu v Praze. Naučil se také esperanto a přeložil do něj knihu Miroslava Horníčka \"Dobře utajené housle\". Do espererantského časopisu La skolta mondo (Skautský svět) přispíval pod pseudonymem King-Kay. Dalších vydání svých knih se již nedočkal. Zemřel roku 1983 v Prachaticích.\n\n\n"}
{"id": "1046790", "url": "https://cs.wikipedia.org/wiki?curid=1046790", "title": "Ludvík Josef z Hartigu", "text": "Ludvík Josef z Hartigu\n\nLudvík Josef z Hartigu, \"Ludwig Joseph von Hartig\", od roku 1707 \"svobodný pán\", od roku 1719 \"hrabě z Hartigu\" (1685 – 17. ledna 1735, Praha) byl rakouský diplomat, přísedící zemského soudu a císařský místodržící Království českého.\n\nLudvík Josef z Hartigu, byl syn \"Jana Izaiáše z Hartigu\" (1632–1708), 1. září 1707 povýšeného do stavu říšského svobodného pána a \"Anny Kateřiny Walderodové z Eckhausenu\". 20. února 1719 byl Ludvík Josef povýšen do českého hraběcího stavu, a 10. března 1732 na říšského hraběte.\n\nKolem roku 1719 působil v Praze jako přísedící zemského soudu Království českého a později se stal císařským místodržícím v Českých zemích. 24. listopadu 1705 se ve Fronspruggu oženil s \"Marií Terezií Ester Putzové z Adlersthurnu\" (13. září 1686 ve Schrattenthalu, Dolní Rakousy – 27. dubna 1740 v Praze), dcerou Jana Marka Maxmiliána Putze z Adlersthurnu a jeho ženy Johany Františky z Kunic. Ta byla pochována na jejich panství Mimoň. Hrabě měl z prvního manželství (podle některých zdrojů uzavřeného roku 1707) dva syny a pět dcer. Jedním ze synů byl pozdější rakouský diplomat Adam František hrabě z Hartigu (1724–1783).\n\nLudvík Josef z Hartigu byl velikým milovníkem hudby a sám patřil mezi nejlepší hráče na klávesové nástroje v Praze. Zároveň byl vášnivým sběratelem hudební literatury. Roku 1720 inicioval přestavbu rodového palác na Malostranském náměstí v Praze a v palácových zahradách nechal vystavět několikapatrový hudební pavilon v barokním slohu s jedinečnou štukovou výzdobou. Zaměstnával svou vlastní kapelu, mezi jejíž členy patřil v roce 1709 pozdější chrámový hudebník a skladatel Jan Dismas Zelenka (1679–1745).\n\n26. ledna 1728 zakoupil panství Domaslavice poblíž Liberce.\n\n22. ledna 1735 byl pohřben v nově vystavěné rodinné hrobce ve Vartenberku (Stráž pod Ralskem).\n\n"}
{"id": "1046792", "url": "https://cs.wikipedia.org/wiki?curid=1046792", "title": "She's the Boss", "text": "She's the Boss\n\nShe's the Boss je debutové sólové album Micka Jaggera. Bylo vydáno v únoru 1985.\n\n"}
{"id": "1046796", "url": "https://cs.wikipedia.org/wiki?curid=1046796", "title": "Mosfilm", "text": "Mosfilm\n\nMosfilm (rusky Мосфильм) je ruské filmové studio, jedno z nejstarších a nejvýznamnějších v Rusku a v Evropě. Jeho tvorba zahrnuje většinu významných filmů sovětské éry, včetně děl Tarkovského a Ejzenštejna.\n\nMoskevská produkční společnost včetně studií byla založena v listopadu 1923 filmovým magnátem Alexandrem Chanžonkovem („první filmová továrna“) a Josifem Jermoljevem („třetí filmová továrna“) jako součást podniku Goskino.\n\nV roce 1927 začala výstavba nového komplexu filmových studií na Mosfilmovské ulici ve Vrabčích horách. V roce 1934 bylo přejmenováno na filmové studio \"Moskinokombinat\" a v roce 1936 na \"Mosfilm\". Během druhé světové války byl personál filmového studia evakuován do Alma-Aty (srpen 1941) a začleněn s ostatními produkčními společnostmi do Ústředního spojeného filmového studia. Personál Mosfilmu se vrátil do Moskvy na konci roku 1943.\n\nSlavné logo Mosfilmu, obsahující sousoší \"Dělník a kolchoznice\" Věry Muchinové a Spasskou věž v Kremlu, bylo představeno v roce 1947 v muzikálu \"Jaro\" režírované Grigorijem Alexandrovem.\n\nBěhem sovětské éry vyrobil Mosfilm více než 3000 filmů. Řada z nich se zařadila mezi filmovou klasiku a některé také získaly ocenění na mezinárodních festivalech.\n\nPo rozpadu Sovětského svazu Mosfilm pokračoval jako polostátní produkční společnost, řízená režisérem Karenem Šachnazarovem. K roku 2005 společnost zahrnovala deset nezávislých studií, které se nacházejí ve 13 ateliérech na ploše 13 000 m². Turistické prohlídky tohoto „ruského Hollywoodu“ se stávají stále populárnějšími, neboť umožňují zhlédnout velkou sbírku Mosfilmu, obsahující desítky historických vozidel. Největší ateliér je každoročně místem udílení ruské národní filmové ceny Zlatý orel.\n\n\n\n\n"}
{"id": "1046799", "url": "https://cs.wikipedia.org/wiki?curid=1046799", "title": "Eli Ohana", "text": "Eli Ohana\n\nEli Ohana (; * 1. února 1964, Jeruzalém), je bývalý izraelský fotbalista. Od roku 1999 působil jako trenér různých izraelských týmů, mezi lety 2008 a 2016 vedl izraelskou reprezentaci do 19 let.\n\nNastupoval jako ofenzivní záložník nebo útočník. Za izraelskou reprezentaci odehrál 50 utkání a vstřelil 17 branek.\n\nRoku 1988 získal Cenu Bravo (vyhlašovanou italským deníkem \"Guerin Sportivo\") pro nejlepšího mladého fotbalistu Evropy. Dvakrát byl vyhlášen nejlepším fotbalistou Izraele (1984, 1997). V anketě 200 největších Izraelců se umístil na 40. místě.\n\nS belgickým klubem KV Mechelen vyhrál v sezóně 1987/88 Pohár vítězů pohárů a následně i Superpohár UEFA. Má jeden titul mistra Belgie (1988/89). S Bejtarem Jeruzalém se stal čtyřikrát mistrem Izraele (1986/87, 1992/93, 1996/97, 1997/98) a dvakrát vítězem izraelského poháru (1984/85, 1985/86).\n\n"}
{"id": "1046801", "url": "https://cs.wikipedia.org/wiki?curid=1046801", "title": "Nottingham Open", "text": "Nottingham Open\n\nNottingham Open, oficiálně se jménem sponzora Nature Valley Open, je profesionální tenisový turnaj mužů a žen hraný v anglickém Nottinghamu, centru hrabství Nottinghamshire, jež se rozkládá v regionu East Midlands.\n\nUdálost byla v rámci nejvyšší úrovně profesionálního tenisu obnovena v roce 2015. Mužská polovina patřila v letech 2015–2016 do kategorie ATP World Tour 250 a její rozpočet činil 704 805 eur. V kalendáři okruhu nahradila AEGON International, konaný v Eastbourne. Od sezóny 2017 se mužská část vrátila do nižšího okruhu ATP Challenger Tour, jako událost s dotací 100 000 dolarů. V kalendáři ATP Tour 2017 anglický turnaj nahradil travnatý Antalya Open. Ženská část se řadí do kategorie WTA International Tournaments s dotací 250 000 dolarů. V sezónách 2011–2014 se konala v rámci okruhu ITF jako AEGON Nottingham Challenge.\n\nTurnaj probíhá v nottinghamském tenisovém centru na otevřených travnatých dvorcích. V červnovém termínu představuje součást třítýdenní přípravy na grandslamový Wimbledon. Ředitelkou turnaje je Rebecca Jamesová. Do soutěže dvouhry nastupuje třicet dva mužů a žen. Čtyřher se účastní po šestnácti párech.\n\nMužský turnaj vznikl původně v roce 1995, když nahradil událost okruhu ATP Tour hranou pod názvem Manchester Open. Poté probíhal až do sezóny 2008, kdy došlo k jeho zrušení a přičlenění k ženské polovině eastbournského International Women's Open.\n\nČlenové nottinghamské městské rady vyjádřili „mimořádné zklamání“ nad rozhodnutím ATP Tour přenést turnaj do Eastbourne. Prezident britského tenisového svazu Roger Draper na to reagoval slovy, že by dané změny měly zvýšit zájem o tenis a přilákat „nové diváky“.\n\nNa konci roku 2008 bylo oznámeno, že se Nottingham stane dějištěm nového turnaje AEGON Nottingham Challenge, jenž vystřídá stávající The Surbiton Trophy, zrušenou v roce 2009. Mužská polovina se zařadila do kategorie ATP Challenger Series, představující v rámci ATP Tour nižší okruh. V roce 2008 také proběhla renovace travnatého areálu Nottingham Tennis Centre, jejíž náklady dosáhly výše 735 000 liber.\n\nV sezóně 2018 nahradila skotskou pojišťovací firmu AEGON na postu generálního partnera americká potravinářská společnost Nature Valley, která se stala sponzorem i dalších dvou anglických travnatých turnajů v Birminghamu a Eastbourne.\n\nDřívější komerční názvy odrážely hlavní sponzory nottinghamského turnaje Slazenger Nottingham Open, Red Letter Days Open, Samsung Open, 10tele.com Open a AEGON Open Nottingham.\n\n"}
{"id": "1046803", "url": "https://cs.wikipedia.org/wiki?curid=1046803", "title": "Osičina", "text": "Osičina\n\nOsičina (416 m n. m.) je vrch v okrese Rychnov nad Kněžnou Královéhradeckého kraje. Leží asi 1 km ssz. od vsi Vojenice na trojmezí katastrálních území Vojenic, vsi Záhornice a obce Přepychy.\n\nNa vrcholu Osičiny stojí ocelová rozhledna (zároveň stožár mobilního operátora) otevřená v roce 2004. Celková výška věže činí 54 metrů, vyhlídková plošina se nachází v úrovni 33 metrů nad zemí. Z rozhledny se naskýtá nádherný kruhový výhled na Královéhradecko, Orlické hory, Krkonoše a Železné hory.\n\nGeomorfologicky vrch náleží do celku Orlická tabule, podcelku Třebechovická tabule a okrsku Opočenský hřbet.\n"}
{"id": "1046808", "url": "https://cs.wikipedia.org/wiki?curid=1046808", "title": "LGBT práva v Kazachstánu", "text": "LGBT práva v Kazachstánu\n\nLesby, gayové, bisexuálové a transsexuálové (LGBT) v Kazachstánu čelí právním problémům a diskriminaci, se kterými se většinová populace nepotýká. Mužský i ženský stejnopohlavní styk je v Kazachstánu legální, ale stejnopohlavní páry žijící ve společné domácnosti nemají stejnou právní ochranu, jaké se těší různopohlavní páry.\n\nV r. 2009 Kazachstán spolu-podpořil opoziční stanovisko k Deklaraci Spojených národů, co se týče sexuální orientace a genderové identity.\n\nMužská i ženská sexuální aktivita je v Kazachstánu legální od r. 1998. Věk způsobilosti k pohlavnímu styku je stanoven na 16 let. Před touto novelizací kazašský trestní zákoník trestal dle § 104 anální sex. Tato legislativa vycházela ze sekce 121 Trestního zákoníku Sovětského svazu, který kriminalizoval anální pohlavní styk mezi muži.\n\nLGBT osoby v Kazachstánu čelí diskriminaci a předsudkům na základě jejich sexuální orientace nebo genderové identity v rámci běžného života. Negativní postoje vůči LGBT osobám jako je ostrakizace, posměch a násilí, mají často špatný vliv na psychické a duševní zdraví. Ze strachu, aby se vyhnuli nebezpečí ze strany společnosti neschvalující jejich odlišný životní styl, mnoho LGBT lidí drží svojí sexuální orientaci nebo genderovou identitu v tajnosti před vesměs všemi lidmi v jejich životě. Většina považuje za nezbytné tajit jejich sexuální orientaci nebo genderovou identitu zejména na pracovišti, aby neztratili místo, nebo případně neztratili dobré vztahy se zaměstnavateli a kolegy. Snahy o veřejnou publikaci homofobního a transfobního násilí se často setkávají s odporem a nepřátelství ze strany úřadů.\n\nMezinárodní studie Chicagské Univerzity z r. 2011 došla k závěru, že akceptace LGBT osob je buď pomalejší nebo mnohem odlišnější v Rusku a dalších post-sovětských republik v porovnání se světem.\n\n"}
{"id": "1046809", "url": "https://cs.wikipedia.org/wiki?curid=1046809", "title": "Edgar Ié", "text": "Edgar Ié\n\nEdgar Miguel Ié (* 1. května 1994, Bissau, Guinea-Bissau) je portugalský fotbalový obránce a mládežnický reprezentant původem z Guiney-Bissau, od roku 2017 působí ve francouzském klubu Lille OSC.\n\nIé hrál fotbal v mládežnickém věku za UD Internacional de Bissau (Guinea-Bissau) a portugalské kluby AD Oeiras a Sporting CP. V létě 2012 odešel společně s krajanem Agostinhem Cá do FC Barcelona, kde se začlenil do rezervního týmu.\n\nV A-týmu Barcelony debutoval 3. prosince 2014 ve španělském poháru Copa del Rey proti SD Huesca (výhra 4:0).\n\nV roce 2017 odešel z Villarrealu jako volný hráč do menšího prvoligového portugalského klubu CF Os Belenenses.\n\nPo konci sezony 2016/17 odešel za 5,5 milionu eur do francouzského klubu Lille OSC, kde podepsal smlouvu na 4 roky.\n\nHrál v portugalských mládežnických reprezentacích.\nZúčastnil se Mistrovství Evropy hráčů do 19 let 2013 v Litvě, kde mladí Portugalci podlehli v semifinále Srbsku až v penaltovém rozstřelu. Ié svůj pokus proměnil.\n\nHrál i na Mistrovství světa hráčů do 20 let 2013 v Turecku, kde Portugalsko vypadlo v osmifinále s Ghanou po výsledku 2:3. Ié vstřelil v tomto zápase jeden gól..Hrál také na letních olympijských hrách 2016 a na Mistrovství Evropy do 21 let 2017 v Polsku.\n\n"}
{"id": "1046816", "url": "https://cs.wikipedia.org/wiki?curid=1046816", "title": "Glenn Medeiros", "text": "Glenn Medeiros\n\nGlenn Alan Medeiros (* 24. června 1970) je americký zpěvák a skladatel portugalského původu.\n\n"}
{"id": "1046821", "url": "https://cs.wikipedia.org/wiki?curid=1046821", "title": "Jezero sedmi světel", "text": "Jezero sedmi světel\n\nJezero sedmi světel (1969) je dobrodružný román pro chlapce, který napsal český spisovatel Jaroslav Svojše.\n\nRomán se odehrává někdy ve 30. letech 20. století a vypráví jej šestnáctiletý skaut s přezdívkou Kmotr, který je poprvé v životě pověřen programovým vedením letního prázdninového tábora chlapeckého skautského oddílu. Chlapci v lese a u rybníka prožívají chvíle napětí, radosti i útrap spojených se životem v přírodě. Brzy zjistí, že tábor není jen romantika, ale spousta tvrdé práce a starostí. Jsou odkázáni sami na sebe, musí postavit tábor, vařit jídlo, zabezpečit hlídky a také si vymyslet zábavu i v případě, že prší. \n\nKromě povinností si chlapci užijí i vzrušení při dobrodružných hrách na „chytání trestance\", na „hledání pokladu\" nebo na vzájemném zápolení skupin Tygrů a Havranů. Největší záhadou tábora jsou však světla, která se objevují u kapličky na okraji lesa, jako by někdo v noci mířil do tábora. Díky těmto úkazům je místní rybník přejmenován na Jezero sedmi světel. Chlapci vymýšlí mnoho teorií o tom, co je to za světla, včetně toho, že jde o duchy. Nakonec se zjistí, že jde o zkreslená světla nočního vlaku. Vlak vyjede na násep, a protože mezi ním a táborem je řídký les, probleskují mezi stromy světla jedoucích vagónů.\n"}
{"id": "1046822", "url": "https://cs.wikipedia.org/wiki?curid=1046822", "title": "Jacques Nicolas Colbert", "text": "Jacques Nicolas Colbert\n\nJacques Nicolas Colbert (14. února 1655, Paříž – 10. prosince 1707, Paříž) byl francouzský římskokatolický duchovní, arcibiskup rouenský, primas Normandie, syn významného francouzského státníka, Jean-Baptisty Colberta.\n\nJacques Nicolas Colbert se narodil jako druhé dítě Jeana-Baptiste Colberta. Zatímco jeho starší bratr Jean-Baptiste Colbert, markýz de Seignelay se stal politikem, jako jejich otec, Jacques byl určen pro církevní kariéru. Byl vyučován Noëlem Alexandrem, dominikánským teologem, který však byl později odsouzen pro své jansenistické názory.\n\nJacques se stal opatem v Le Bec-Hellouin a 4. srpna 1680 obdržel biskupské svěcení z rukou rouenského arcibiskupa Françoise Rouxela de Médavy, ke kterému byl ustanoven jakožto biskup koadjutor a prozatímně získal titulálrní arcibiskupství Kartagijské. Arcibiskupem z Rouenu a Primasem Normandie se stal 29. ledna 1691.\n\nJako arcibiskup udělil Colbert tři biskupská svěcení:\n\n\n"}
{"id": "1046828", "url": "https://cs.wikipedia.org/wiki?curid=1046828", "title": "Supercoppa italiana 2014", "text": "Supercoppa italiana 2014\n\nSupercoppa italiana 2014 byl zápas Supercoppa italiana, tedy italského fotbalového Superpoháru. Střetly se v něm týmy Juventus FC jakožto vítěz Serie A ze sezóny 2013/14, a celek SSC Neapol, který vyhrál ve stejné sezóně italský fotbalový pohár (Coppa Italia).\n\nZápas se odehrál 22. prosince 2014 na stadionu Jassim Bin Hamad Stadium v katarském Dauhá. O poločase byl stav 1:0 pro tým Juventusu, který se nakonec po penaltovém rozstřelu musel sklonit před soupeřem. Po normální hrací době byl stav 1:1, po prodloužení byl stav vyrovnaný 2:2 (za každý tým se trefili dvakrát Carlos Tévez a Gonzalo Higuaín), na penalty vyhrál SSC Neapol 6:5. Byl to druhý titul Neapole v soutěži, první získala v roce 1990, kdy byl v týmu kapitánem Diego Maradona.\n\n"}
{"id": "1046835", "url": "https://cs.wikipedia.org/wiki?curid=1046835", "title": "HATEOAS", "text": "HATEOAS\n\nHATEOAS (\"Hypermedia as the Engine of Application State\", v překladu \"Hypermedia jako aplikační stav\") je v informatice jedním ze základních principů REST architektury, kterým se odlišuje od ostatních síťových aplikačních architektur. Princip spočívá v komunikaci klientské aplikace s aplikačním serverem skrze dynamicky poskytované hypermédium. REST klient nepotřebuje žádné předchozí znalosti o tom, jak komunikovat s jakoukoliv částí aplikačního serveru – kromě všeobecného porozumění poskytovanému hypermédiu. Jako opak jsou architektury orientované na služby SOA (\"Service Oriented Architecture\"), ve kterých je komunikace mezi klientem a serverem dána fixním rozhraním. Rozhraní může být definováno dokumentací nebo pomocí Interface description language (IDL).\n\nHATEOAS princip v REST architektuře odděluje klienta od serveru způsobem, který umožňuje serveru nezávislé rozšiřování funkcionality.\n\nREST klient se dotáže serverové REST aplikace skrze URL. Všechny následující akce, které klientská aplikace může provést, jsou obsažené v resource vrácené serverem. Typ internetového média (Content type), v němž je resource navrácený serverem reprezentován, je standardizován, stejně tak jako vztahy k volitelným odkazům v něm uvedených. \n\nKlient tak pomocí dostupných odkazů může manipulovat s resource, či získávat jiná k němu vztahující se data. Takto je docíleno tzv. RESTful komunikace, která je řízena pouze pomocí hypermedia a jím poskytnutých informací o dostupných akcí nad resource.\n\nJako příklad je zde dotaz na server HTTP metodou GET k získání resource (informací) bankovního účtu reprezentového v XML:\n\nV odpovědi přišly informace o daném účtu:\n\nSpolu s informacemi o bankovním účtu jsou dostupné 4 možné akce dostupné přes poskytnuté odkazy:\n\nPři pozdějším dotazu na informace o účtu, kdy bude v tomto případě zůstatek na účtě záporný, bude odpověď serveru vypadat takto:\n\nTeď je již dostupný pouze jeden odkaz/akce: vložení peněz(\"deposit\"). A to kvůli tomu, že v aktuálním stavu nejsou jiné akce povoleny.\n\nKlient nemusí rozumět všem typům media nebo komunikačním mechanismům serveru. Schopnost rozumět novým či jiným typům media může být získána za běhu aplikace pomocí „code-on-demand“, v překladu „získání kódu na požádání“. V praxi to znamená, že server navrátí kód, například v JavaScriptu, který rozšíří funkcionalitu klienta. \n\nHATEOAS je základním principem umožňující jednotné rozhraní REST aplikací. Obojí bylo definováno v dizertační práci Roye Fieldinga.\n\nKoncept byl hlouběji pro vývojáře popsán na jeho blogu.\n"}
{"id": "1046838", "url": "https://cs.wikipedia.org/wiki?curid=1046838", "title": "LGBT práva v Kataru", "text": "LGBT práva v Kataru\n\nLesby, gayové, bisexuálové a transexuálové (LGBT) žijící v Kataru zde čelí jistým komplikacím v svém životě. Homosexuální pohlavní styky mezi dospělými muži a ženami jsou nezákonné. Není zde žádné právní uznání stejnopohlavních manželství nebo jiných forem stejnopohlavního soužití ve společné domácnosti.\n\nAž do roku 2004 § 201 Trestního zákoníku trestal sodomii vykonanou mezi dospělými muži až pětiletým trestem odnětí svobody. V průběhu 90. let dle různých statistik byl tento zákon použit i proti cizincům.\n\nNapříklad v r. 1995 byl odsouzen americký občan k šesti měsícům odnětí svobody a 90 ranám bičem za homosexuální aktivitu. V 90. letech společnost Philippine Overseas Employment Administration varovala své zaměstnance, že homosexuální akty jsou v Kataru trestány, v důsledku masových trestů a deportací zaměstnanců společnosti v Kataru za homosexualitu.\n\nPři novelizaci Trestního zákona (Zákon č.11/2004 Sb.) r. 2004 se trest za sodomii mezi dvěma muži snížil na 1 až 3 roky odnětí svobody.\n\n§ 296 Trestního zákona se nevztahuje na sexuální aktivitu mezi ženami. Nicméně, na lesbické a bisexuální ženy žijící v Kataru lze aplikovat i jiné zákony, jako například morální zákon, případně i zákon proti cizoložství, pokud jsou vdané.\n\nKatar nepřiznává stejnopohlavním párům žádnou formu právního ošetření jejich soužití, ba dokonce i samotné nesezdané soužití mezi dvěma nepříbuznými osobami je ilegální.\n\nV roce 2013 vyšlo najevo, že všechny státy Rady pro spolupráci arabských států v Zálivu nařídily testování (v jaké formě zatím neznámo) cizinců ve snaze znemožnit homosexuálním osobám vstup na jejich území.\n\nKatarský postoj k LGBT právům se stal předmětem mnoha debat, vč. kritiky ze strany gay organizací vůči řediteli FIFA za doporučení účastníkům nadcházejícího Světového poháru 2022 v Kataru, aby se během soutěže zdrželi homosexuálního aktu. Richard de Mos, nizozemský politik Strany pro svobodu (PVV) navrhl, aby hráči Nizozemského fotbalového týmu hráli v růžovém namísto jejich státní barvy oranžové jako protest na situaci LGBT v Kataru.\n\nV rámci přípav na Světový pohár FIFA byla v Kataru spuštěna kampaň vůči občanům a budoucím účastníkům FIFA ohledně řádného oblékání mužů a žen na veřejnost .\n\nLGBT osoby žijící v Kataru cítí potřebu svojí sexuální orientaci nebo genderovou identitu skrývat. Žádná ochrana LGBT práv neexistuje. V rámci veřejného života se zde však občas určitá akceptace LGBT lidí objeví.\n\nNapříklad v listopadu 2008 byl v Katru shledán koncert George Michaela jako úspěšný.\n\n\n"}
{"id": "1046839", "url": "https://cs.wikipedia.org/wiki?curid=1046839", "title": "Kandidatura Prahy na pořádání letních olympijských her", "text": "Kandidatura Prahy na pořádání letních olympijských her\n\nKandidatura Prahy na pořádání letních olympijských her byla oznámena roku 2003 ke příležitosti zasedání Mezinárodního olympijského výboru právě v Praze. Myšlenku pořádat olympiádu v metropoli ČR prosazoval bývalý pražský primátor Pavel Bém (ODS).\n\nJiž začátkem roku 2001 podepsal Pražský magistrát dohodu s Českým olympijským výborem o vytvoření podmínek k pořádání her v horizontu šestnácti až dvaceti let, hlasitěji se ovšem o plánu začalo mluvit až během zasedání MOV v Praze o dva roky později. Projekt Praha olympijská počítal s kandidaturou již v roce 2016 a v České republice pořádání značně medializoval.\n\nV listopadu 2004 byla zveřejněna první ekonomická studie her – firma PricewaterhouseCoopers (PWC) odhadla výnos her na 25 miliard korun oproti 130 miliardám vynaložených nákladů. Na konci roku se plánované náklady snížily na 88 miliard, pokles způsobilo ovšem přesunutí části výdajů pod hlavičku tzv. nezbytných investic do infrastruktury, které měly dosáhnout 600 miliard korun.\n\nV červenci 2005 byla ustavena olympijská komise v čele s Pavlem Bémem, místopředsedy se stali jeho náměstek Petr Hulínský a tehdejší předseda ČOV Milan Jirásek a po dalších studiích odsouhlasilo zastupitelstvo v březnu 2007 podání přihlášky většinou padesáti ze sedmdesáti hlasů, přičemž příznivci návrhu z většiny patřili do klubu ODS. Primátor Bém s předsedou ČOV Jiráskem tak mohli slavnostně podepsat uchazečský dopis o pořádání LOH v roce 2016. Za kandidaturu byl také uhrazen nevratný poplatek ve výši 150 000 USD. K uchazečskému dotazníku odmítla tehdejší Topolánkova vláda přislíbit finanční garance.\nV roce 2008 byl ovšem seznam kandidátů na pořádání her na základě vyhodnocení dotazníků zúžen a Praha se kandidátským městem nestala. Dalšího roku rozhodla městská rada, že se Praha o pořádání letních olympijských her v roce 2020 ucházet již nebude. K nesouhlasnému verdiktu přispěla přicházející ekonomická recese.\n\nPořadatelství olympijských her v roce 2016 bylo nakonec přiděleno Riu de Janeiru.\n\nPříprava her se celkově vyšplhala na 70 milionů korun. V jejím rámci bylo provedeno několik studií, společnost Pražská olympijská v čele s podnikatelem Tomášem Peterou rozjela masivní kampaň na podporu kandidatury, ale také utratila nemalý finanční obnos za svůj provoz. Podle zastupitelů v opozici, např. Jiřího Witzanyho (SNK-ED), stál projekt více než 100 milionů korun, pražská radnice totiž do nákladů nepočítala mnohé posudky, které s olympiádou také souvisely, ačkoli je nenechala vypracovat společnost Praha olympijská.\n\nSpolečnost PWC navrhla městu tzv. severní variantu, jež počítala s pořádáním her v již vybudovaných sportovištích v Letňanech a Maninách. Východní alternativa si žádala vybudovat olympijské centrum ve Štěrboholech s následným využitím areálu na Strahově.\nPřestože by pořadatelství bylo pro město ztrátové, hry by přinesly zakázky pro mnoho místních podnikatelů a také mnoho pracovních míst. Nicméně si konání her v hlavním městě ČR nepřály podle průzkumu veřejného mínění z roku 2007 dvě třetiny obyvatel.\n"}
{"id": "1046842", "url": "https://cs.wikipedia.org/wiki?curid=1046842", "title": "Čcherimela", "text": "Čcherimela\n\nČcherimela ( ) je řeka v Gruzii (Imeretie). Je to levý přítok Dziruly. Je dlouhá 39 km. Povodí má rozlohu 490 km².\n\nPramení v Lišském hřbetu na západním svahu u Suramského průsmyku. Ústí do řeky Dzirula u městečka Dzirula.\n\nPrůměrný průtok vody činí v ústí 13,6 m³/s. Při větším dešti způsobuje záplavy.\n\nLeží na ní město Charagauli.\n"}
{"id": "1046843", "url": "https://cs.wikipedia.org/wiki?curid=1046843", "title": "Geoffrey Burbidge", "text": "Geoffrey Burbidge\n\nGeoffrey Ronald Burbidge (24. září 1925 Chipping Norton, Oxfordshire, Spojené království – 26. ledna 2010 San Diego, USA) byl britsko-americký astronom, který se zabýval zejména jadernou fyzikou, mimogalaktickou astronomií a výzkumem kvasarů. Spolu s Williamem Fowlerem a Fredem Hoylem roku 1956 dokázal, že těžké prvky vznikají ve hvězdách syntézou lehkých jader. Se svou manželkou Margaret Eleanor, která byla v letech 1972-1973 jako první žena ředitelkou Královské greenwichské observatoře, uveřejnil několik prací z oblasti teorie vývoje hvězd.\n"}
{"id": "1046844", "url": "https://cs.wikipedia.org/wiki?curid=1046844", "title": "Francis Baily", "text": "Francis Baily\n\nFrancis Baily (28. dubna 1774 Newbury, Spojené království – 30. srpna 1844 Londýn, Spojené království) byl anglický astronom, který popsal úkaz při úplném zatmění Slunce (1836) jevící se jako šňůra perel – Bailyho perly. Vydal několik revidovaných klasických katalogů. V roce 1842 odvodil velmi přesnou hustotu planety Země.\n\n\nV roce 1827 získal Zlatou medaili Královské astronomické společnosti. V roce 1832 se stal členem American Academy of Arts and Sciences, v roce 1842 se stal korespondujícím členem Pruské akademie věd. \n\nJeho jméno nese od roku 1935 měsíční kráter Baily a od roku 1986 také asteroid (3115) Baily.\n"}
{"id": "1046845", "url": "https://cs.wikipedia.org/wiki?curid=1046845", "title": "Bailyho perly", "text": "Bailyho perly\n\nBailyho perly jsou optickým úkazem pozorovatelným těsně před začátkem úplného zatmění Slunce a po jeho skončení nebo též při prstencovém zatmění. Vzniká přechodem slunečních paprsků přes nerovnoměrný okraj Měsíce a projevuje se jako obloukový řetězec zářivých perel. Úkaz popsal Francis Baily při úplném zatmění Slunce v Itálii v roce 1836.\n"}
{"id": "1046846", "url": "https://cs.wikipedia.org/wiki?curid=1046846", "title": "Gabriel Cramer", "text": "Gabriel Cramer\n\nGabriel Cramer (31. července 1704 Ženeva, Švýcarsko – 4. ledna 1752 Bagnols-sur-Cèze, Gard, Francie) byl švýcarský matematik. K jeho nezvýznamnějším dílům patří práce zaobírající se algebraickými křivkami, konkrétně jeho článek publikovaný v roce 1750. V tomto článku popsal i tzv. Cramerovo pravidlo pro řešení soustav lineárních rovnic metodou determinantů. Toto pravidlo však popsal již dříve Colin Maclaurin v roce 1748.\n"}
{"id": "1046848", "url": "https://cs.wikipedia.org/wiki?curid=1046848", "title": "Antonio Cabrini", "text": "Antonio Cabrini\n\nAntonio Cabrini, (* 8. října 1957, Cremona) je bývalý italský fotbalista. Nastupoval především na postu levého obránce. V současnosti je trenérem italské ženské fotbalové reprezentace.\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1978 v Argentině (4. místo) a 1986 v Mexiku. Zúčastnil se rovněž mistrovství Evropy 1980 (4. místo). Celkem za národní tým odehrál 73 utkání a vstřelil v nich 9 gólů. Desetkrát vedl reprezentaci jako kapitán.\n\nByl členem slavného mužstva Juventusu Turín 80. let, díky čemuž se chlubí unikátní bilancí – získal všechny nejvýznamnější mezinárodní pohárové trofeje, jaké evropský hráč jeho doby mohl získat: Pohár mistrů evropských zemí (1984/85), Pohár vítězů pohárů (1983/84), Pohár UEFA (1976/77), Superpohár UEFA (1985) i Interkontinentální pohár (1985). Celkem v evropských pohárech odehrál 73 zápasů a vstřelil 11 gólů. Navíc je šestinásobným mistrem Itálie (1976/77, 1977/78, 1980/81, 1981/82, 1983/84, 1985/86) a dvakrát vyhrál italský pohár (1977/78, 1982/83).\n\nMěl přezdívku \"Bell'Antonio\" (\"krásný Antonio\").\n\n"}
{"id": "1046849", "url": "https://cs.wikipedia.org/wiki?curid=1046849", "title": "Římskokatolická farnost Pustá Polom", "text": "Římskokatolická farnost Pustá Polom\n\nŘímskokatolická farnost Pustá Polom je územní společenství římských katolíků v děkanátu Hlučín ostravsko-opavské diecéze.\n\nFarním kostelem je kostel sv. Martina z roku 1804 postavený na místě původního kostela.\n\nFarnost byla do roku 1790 součástí hlučínského děkanátu, v roce 1780 krátce součástí děkanátu Bílovec, v letech 1780-1952 součástí hradeckého děkanatu, po jeho zrušení až do roku 1962 patřila do děkanátu Bílovec a od roku 1962 je součástí děkanátu Hlučín.\nFarářem je od 1. července 2010 P. Mgr. Zdeněk Šimíček.\n"}
{"id": "1046850", "url": "https://cs.wikipedia.org/wiki?curid=1046850", "title": "Časopis Společnosti přátel starožitností", "text": "Časopis Společnosti přátel starožitností\n\nČasopis Společnosti přátel starožitností začal vycházet roku 1893, a patří tak k nejstarším českým periodikům věnovaným historii, archeologii, dějinám umění a historické vlastivědě. Časopis je vydáván Společností přátel starožitností, která byla založena roku 1888. Prvním redaktorem byl Jan Soukup. V období socialismu (od roku 1963) byl časopis vydáván pod názvem Muzejní a vlastivědná práce. Od roku 1988 pak časopis vycházel pod názvem Muzejní a vlastivědná práce / Časopis společnosti přátel starožitností. Roku 2008 došlo k rozdělení obou časopisů, přičemž Národní muzeum zahájilo vydávání vlastního časopisu Muzeum a Časopis Společnosti přátel starožitností vychází samostatně. Časopis patří mezi recenzovaná neimpaktovaná periodika (ISSN 1803-1382) a vychází 4krát ročně, obvykle s menším zpožděním.\n\nRočníky 1893‒1916 online přístupné zde\n\n\n"}
{"id": "1046851", "url": "https://cs.wikipedia.org/wiki?curid=1046851", "title": "Franco Causio", "text": "Franco Causio\n\nFranco Causio (* 1. února 1949, Lecce) je bývalý italský fotbalista. Nastupoval především na postu krajního záložníka. Měl přezdívku \"Baron\".\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1974 v Německu a 1978 v Argentině (4. místo). Zúčastnil se rovněž mistrovství Evropy 1980 (4. místo). Celkem za národní tým odehrál 63 utkání a vstřelil v nich 6 gólů.\n\nS Juventusem Turín vyhrál Pohár UEFA (1976/77). Celkem v evropských pohárech odehrál 79 utkání a vstřelil 12 gólů. Stal se s Juventusem též šestinásobným mistrem Itálie (1971/72, 1972/73, 1974/75, 1976/77, 1977/78, 1980/81) a jednou vyhrál italský pohár (1978/79).\n\n"}
{"id": "1046854", "url": "https://cs.wikipedia.org/wiki?curid=1046854", "title": "Simone Padoin", "text": "Simone Padoin\n\nSimone Padoin (* 18. března 1984, Gemona del Friuli, Itálie) je italský fotbalový záložník momentálně hrající za italský tým Juventus Turín v italské nejvyšší soutěži Serie A.\n\nNa profesionální úrovni hrál v Itálii postupně za týmy Vicenza Calcio, Atalanta Bergamasca Calcio a Juventus Turín. S Juventusem nasbíral řadu trofejí.\n\nNastupoval v mládežnických reprezentacích Itálie.\n\n"}
{"id": "1046855", "url": "https://cs.wikipedia.org/wiki?curid=1046855", "title": "Kalidou Koulibaly", "text": "Kalidou Koulibaly\n\nKalidou Koulibaly (* 20. června 1991, Saint-Dié-des-Vosges, Francie) je francouzský fotbalový obránce senegalského původu, který působí v italském klubu SSC Neapol. Na mládežnické úrovni reprezentoval Francii, v seniorské kategorii reprezentuje Senegal.\n\nS profesionálním fotbalem začal ve francouzském klubu FC Metz, odkud v létě 2012 přestoupil do belgického KRC Genk.\n\nDo italského klubu SSC Neapol přišel v létě 2014. Neapoli se nepodařilo proniknout do základní skupiny Ligy mistrů UEFA 2014/15, Koulibaly se tak představil v základní skupině I Evropské ligy, kde se kampánský klub střetl s AC Sparta Praha (ČR), ŠK Slovan Bratislava (Slovensko) a BSC Young Boys (Švýcarsko). S týmem postoupil do jarního šestnáctifinále EL.\n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Koulibaly proměnil rozhodující penaltu.\n\nKoulibaly působil v mládežnickém výběru Francie v kategorii U20.\n\nV A-mužstvu Senegalu debutoval v roce 2015.\n\n"}
{"id": "1046858", "url": "https://cs.wikipedia.org/wiki?curid=1046858", "title": "PEGIDA", "text": "PEGIDA\n\nPEGIDA (zkratka z německého , v překladu \"Vlastenečtí Evropané proti islamizaci Západu\") je německá občanská iniciativa s počátkem v Drážďanech, která od října 2014 organizuje demonstrace proti islamizaci Německa.\n\nOd října do prosince postupně počet účastníků demonstrací pořádaných v Drážďanech narůstal, 23. prosince se sešlo 17 500 demonstrantů. V té době se již konaly také protidemonstrace, z nichž největší o zhruba 12 000 lidech se konala v Mnichově.\nZakladatelem hnutí je Lutz Bachmann, který má za sebou dvouletý trest za obchodování s drogami a sám nesmí volit ani zastávat veřejný úřad. Hlavním předmětem kritiky hnutí jsou německé imigrační zákony (a obecněji evropská imigrační politika) a chování některých německých politiků. Ti, dle názoru hnutí, ustupují muslimské menšině, která se, dle názoru hnutí, odmítá integrovat. Hnutí vystupuje proti přestavbám německých škol a nemocnic na ubytovny pro muslimy, proti šikaně německých dětí ze strany muslimských a proti návrhům německých představitelů zpěvu islámských písní o Vánocích. Především návrh na zpěv islámských písní považuje hnutí za „zradu křesťanských tradic“ a „německých hodnot“.\n\nStoupencům Pegidy také vadilo zobrazování černošských dětí na čokoládách Kinder. Jak se však ukázalo, nejednalo se o protežování migrantů, ale o speciální edici čokolád zobrazující dětské snímky německých fotbalových reprezentantů, z nichž někteří mají rodiče neevropského původu.\n\nNěkteří němečtí politici, například kancléřka Angela Merkelová, hnutí odmítají jako xenofobní a podněcující násilnosti. Proti tomu stojí skutečnost, že pravicoví radikálové tvoří jen zlomek demonstrujících a shromáždění nejsou otevřeně xenofobní ani násilná. Hnutí tvrdí, že proti nim němečtí politici využívají sdělovacích prostředků a o shromážděních podávají informace zkreslené, často až hraničící se lží. Z významnějších celoněmeckých stran má Pegida podporu pouze u Alternativy pro Německo.\n\nProjekt Faktus shrnul průzkum Technické univerzity v Drážďanech, který se zabýval motivací lidí k účasti na demonstracích Pegidy. Z odpovědí překvapivě vyplynulo, že lidé jsou nejvíce nespokojeni se stavem politiky a médii a „islamizace Západu“ je hlavním tématem pro necelou čtvrtinu dotázaných.\n\nToto jsou politická stanoviska hnutí PEGIDA publikovaná v prosinci 2014:\n\n"}
{"id": "1046863", "url": "https://cs.wikipedia.org/wiki?curid=1046863", "title": "Hieromučedník", "text": "Hieromučedník\n\nHieromučedník (řecky: ιερομάρτυς) je v církvích byzantského ritu označení pro mučedníka, který byl knězem nebo biskupem.\n\nLiturgicky jsou hieromučedníci vzpomínáni spolu s ostatními mučedníky. K známým hieromučedníkům patří např. papež Klement I. ale i nový blahoslavení řeckokatolické církve Pavol Peter Gojdič, Vasiľ Hopko a Metoděj Dominik Trčka.\n\n"}
{"id": "1046867", "url": "https://cs.wikipedia.org/wiki?curid=1046867", "title": "James Mason", "text": "James Mason\n\nJméno a příjmení James Mason se může vztahovat k následujícím osobnostem:\n\n"}
{"id": "1046869", "url": "https://cs.wikipedia.org/wiki?curid=1046869", "title": "Obřezání Páně", "text": "Obřezání Páně\n\nObřezání Páně je jeden z velkých svátků řeckokatolické a pravoslavné církve. Slaví se 1. ledna spolu se svátkem svatého Basileia Velikého. Svátek byl slaven i v římskokatolické církvi do druhého vatikánského koncilu, kdy jej nahradila Slavnost Matky Boží, Panny Marie, některá tradiční katolická společenství, která se řídí staršími kalendáři, jej slaví stále.\n\nV tento den se v byzantském ritu připomíná obřízka Ježíše Krista, která byla podle předpisů Starého zákona vykonána po osmi dnech po narození, proto se i svátek slaví osm dní po narození Páně. Podle církevních otců Ježíš přijal obřízku, aby dokázal, že je skutečným člověkem a jeho tělo není zdánlivé (jako tvrdili zastánci doketismu), a také aby ukázal poslušnost předpisům Zákona.\n\nPolovina bohoslužebných textů, zpívaných v tento den je věnována sv. Basilovi a další polovina Obřezání Páně. V tento den se slaví Liturgie svatého Basila Velikého.\n\nV Slovenské řeckokatolické církvi je tento svátek přikázán.\n\n"}
{"id": "1046871", "url": "https://cs.wikipedia.org/wiki?curid=1046871", "title": "Rubinho", "text": "Rubinho\n\nRubens Fernando Moedim (* 4. srpna 1982, São Paulo, Brazílie), známý také jako Rubinho, je brazilský fotbalový brankář a bývalý mládežnický reprezentant, od ledna 2017 hráč klubu Calcio Como. \nMimo Brazílii působil na klubové úrovni v Portugalsku a Itálii.\nRubinho nastupoval za brazilskou reprezentaci U20.\nZúčastnil se Mistrovství světa hráčů do 20 let 2001 v Argentině, kde mladí Brazilci vypadli ve čtvrtfinále s Ghanou (porážka 1:2).\n\n"}
{"id": "1046874", "url": "https://cs.wikipedia.org/wiki?curid=1046874", "title": "Lazarova sobota", "text": "Lazarova sobota\n\nLazarova sobota je křesťanský svátek, který se slaví v sobotu před Květnou nedělí, resp. v sobotu týden před Bílou sobotou. Připomíná se Ježíšův příchod do Betánie, kde vzkřísil z mrtvých svého přítele Lazara (). Vzkříšení Lazara se oslavuje jako příslib budoucího vzkříšení všech lidí a zároveň důkaz, že Ježíš Kristus je Pánem nad smrtí.\n\nSlavení svátku je začínáná Liturgií předem posvěcených darů, v pátek večer (poslední den Velkého postu). V sobotu následuje utreňa, která se podobá nedělní utreni, a po ní liturgie svatého Jana Zlatoústého.\n"}
{"id": "1046884", "url": "https://cs.wikipedia.org/wiki?curid=1046884", "title": "Daniel Akaka", "text": "Daniel Akaka\n\nDaniel Kahikina \"Dan\" Akaka (čín.: 李 碩) (11. září 1924 Honolulu, Havaj, USA – 6. dubna 2018 tamtéž) byl senátor USA za stát Havaj. Byl členem Demokratické strany. Byl druhým senátorem havajského původu a jediným, který je čínského původu.\n\nAkaka se narodil v Honolulu na Havaji v havajsko-čínské rodině. Jeho dědeček z otcovy strany byl Číňan, zatímco ostatní prarodiče byli Havajci. Během druhé světové války sloužil u ženistů v jednotce USACE (US Army Corps of Engineers). Služba ho zavedla například na Saipan a na Tinian. Po válce studoval na Havajské Univerzitě, kde postupně získal tituly Bachelor of Education (1952) a Master of Education (1966).\n\nPoprvé byl zvolen do sněmovny reprezentantů v roce 1976 jako zástupce Havajských ostrovů za druhý kongresový okres (Second Congressional District). S velkým rozdílem vyhrál sedm voleb za sebou.\n\nV dubnu 1990 byl Akaka nominován guvernérem Johnem Waiheem do amerického senátu. Měl zde nahradit zesnulého senátora Sparka Matsunagu. Přísahu složil 16. května téhož roku. V listopadových senátních volbách byl tentokrát řádně zvolen na celé funkční období, t.j. 6 let. Znovuzvolen byl také v senátních volbách v roce 1994, 2000, kdy získal více než 70% hlasů, a naposledy v roce 2006, kdy 7. listopadu porazil protikandidátku Cynthii Thielen poměrem hlasů 61% ku 37%.\n\nV březnu 2011 oznámil, že znovu na místo senátora kandidovat nebude. Jeho poslední účast v senátu se odehrála 12. prosince 2012, kdy uzavřel svoji řeč tradičním havajským rozloučením \"\"a hui hou\"\" (dokud se znovu nesetkáme).\n\nZemřel na selhání orgánů v raných hodinách 6. dubna 2018 ve věku 93 let v Honolulu.\n\nAkaka byl ženatý s Mary Mildred \"Millie\" Chong; měli 5 dětí (čtyři syny a dceru), 14 vnoučat a 4 pravnoučata.\n\n"}
{"id": "1046887", "url": "https://cs.wikipedia.org/wiki?curid=1046887", "title": "Velký týden", "text": "Velký týden\n\nVelký týden nebo Svatý a velký týden či Strastný týden (řecky: Μεγάλη Εβδομάδα, cír. slov. Страстна́я седмица) je období liturgického roku řeckokatolické a pravoslavné církve, které začíná Velkým pondělím a končí Bílou sobotou. Ukazuje poslední večeři, utrpení a smrt Ježíše Krista a události, které jim předcházely, ale má i výrazný eschatologický rozměr. Všechny dny tohoto týdne mají přívlastek \"velký (-á)\".\n\nJednotlivé dny velkého týdne jsou:\n\n\nObdoba v římskokatolické církvi je Svatý týden.\n\n"}
{"id": "1046890", "url": "https://cs.wikipedia.org/wiki?curid=1046890", "title": "Tomášova neděle", "text": "Tomášova neděle\n\nTomášova neděle nebo Neděle svatého apoštola Tomáše či Neděle Antipaschy je v řeckokatolickém a pravoslavném liturgickém kalendáři první neděle po pasše (po velikonocích). Název dostala podle toho, že se připomíná událost zjevení Ježíše apoštolovi Tomášovi osm dní po vzkříšení. Evangelium je o příchodu Ježíše mezi apoštoly a darování víry „nevěřícímu“ Tomášovi (). Touto nedělí zároveň začíná nedělní cyklus oktoichu (osmihlasníka) a evangeliových čtení na utreni, čili na Tomášovou neděli je předepsán 1. hlas a jedno utreňové evangelium.\n\n"}
{"id": "1046893", "url": "https://cs.wikipedia.org/wiki?curid=1046893", "title": "Handsworth Parramore FC", "text": "Handsworth Parramore FC\n\nHandsworth Parramore FC (celým názvem: Handsworth Parramore Football Club) je anglický fotbalový klub, který sídlí ve městě Sheffield v nemetropolitním hrabství South Yorkshire. Založen byl v roce 2014 po fúzi klubů Handsworth FC a Parramore FC. Od sezóny 2014/15 hraje v Northern Counties East League Premier Division (9. nejvyšší soutěž). Klubové barvy jsou zlatá a černá.\n\nSvé domácí zápasy odehrává ve městě Worksop na stadionu Sandy Lane s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1046894", "url": "https://cs.wikipedia.org/wiki?curid=1046894", "title": "Pokrov přesvaté Bohorodice", "text": "Pokrov přesvaté Bohorodice\n\nPokrov přesvaté Bohorodice nebo Ochrana přesvaté Bohorodice či Svátek přesvaté Bohorodice Ochránkyně je jedním z velkých svátků liturgického roku řeckokatolické a pravoslavné církve. Byl zaveden na základě zjevení přesvaté Bohorodice v polovině 10. století v Konstantinopoli v chrámu svaté Marie z Blachernae. Svatý Ondřej Konstantinopolský, pro Krista jurodivý, viděl Bohorodici, jak se modlí za lid a následně rozprostírá svůj šátek nad lidmi přítomné v chrámě, na znak své ochrany.\n\nNa Slovensku je Pokrov jedním z nejoblíbenějších mariánských svátků, kde je mu zasvěceno mnoho řeckokatolických chrámů. Slaví se 1. října.\n\n"}
{"id": "1046906", "url": "https://cs.wikipedia.org/wiki?curid=1046906", "title": "Zvonařka", "text": "Zvonařka\n\nZvonařka má více významů:\n"}
{"id": "1046911", "url": "https://cs.wikipedia.org/wiki?curid=1046911", "title": "FCD Altovicentino", "text": "FCD Altovicentino\n\nFootball Club Dilettantistico Altovicentino je italský fotbalový klub sídlící ve městě Marano Vicentino. Klub byl založen v roce 2014 sloučením klubů SSD Calcio Marano a ACD Trissino-Valdagno.\n\n\"Aktuální k datu: 23. prosince 2014\"\n\n"}
{"id": "1046913", "url": "https://cs.wikipedia.org/wiki?curid=1046913", "title": "SSD Biancoscudati Padova", "text": "SSD Biancoscudati Padova\n\nSocietà Sportiva Dilettantistica Biancoscudati Padova je italský fotbalový klub sídlící ve městě Padova. Klub byl založen v roce 2014 po zániku hlavního městského klubu Calcio Padova.\n\n\"Aktuální k datu: 23. prosince 2014\"\n\n"}
{"id": "1046919", "url": "https://cs.wikipedia.org/wiki?curid=1046919", "title": "FK Liepāja", "text": "FK Liepāja\n\nFutbola klubs Liepāja je lotyšský fotbalový klub sídlící ve městě Liepāja. Klub byl založen v roce 2014 po zániku FK Liepājas Metalurgs. Ve sportovní terminologii se tak jedná o tzv. Phoenix club.\n\n\"Aktuální k datu: 9. duben 2016\"\n\n"}
{"id": "1046921", "url": "https://cs.wikipedia.org/wiki?curid=1046921", "title": "Uvedení přesvaté Bohorodice do chrámu", "text": "Uvedení přesvaté Bohorodice do chrámu\n\nUvedení přesvaté Bohorodice do chrámu (řecky: Εἴσοδος τῆς ῾Υπεραγίας Θεοτόκου ἐν τῷ Ναῷ, cír.slo.: Входъ во хрaмъ пресвятыя Владычицы нaшея Богородицы и приснодѣвы Марїи) je jeden z dvanácti velkých svátků v řeckokatolické a pravoslavné církvi. Slaví se 21. listopadu.\n\nNejstarší zmínka o svátku je ze 4. století, kdy jej uvádí svatý Řehoř z Nyssy. Svatá císařovna Helena dala v Jeruzalémě postavit chrám tomuto zasvěcený.\n\nPodle tradice svatí Jáchym a Anna, přivedli svojí dceru Marii když ji byli tři roky do jeruzalémského chrámu, kde zůstala žít a byla zde vychována. Marie se tak připravovala na svojí úlohu Boží Matky – Bohorodice v ústavičné modlitbě a poznání Svatého písma. Mnohé aspekty tohoto svátku pocházejí z apokryfního Jakubova protoevangelia. Podle tradice byla Marie v chrámě živená archandělem Gabrielem, který jí přinášel potravu. Církev v tom vidí předobraz eucharistie.\n\nSvátek oslavuje Marii, která vstupuje do pozemského chrámu, aby se připravila na to, že se jednou stane chrámem Boha. Silný je aspekt jakési předehry či předzvěsti díla Boží dobrotivosti a spásy, tedy vtělení Ježíše Krista. Zároveň Mariino uvedení a život v chrámě, jsou obrazem vstupu a života v chrámě, kterým je Kristus, pro každého věřícího.\n\nZ liturgického hlediska má tento svátek jeden den před svátkem (20. listopadu) a čtyři dni po svátku – odevzdání svátku je 25. listopadu. Jelikož se slaví v čase Filipovky (postu před Narozením Páně), v den svátku je výrazná úleva od postu.\n\nV byzantském ritu je tento svátek vnímán také jako svátek mnišství, zejména ženského. Přesvatá Bohorodice odešla do chrámu a žila zde v ústavičné modlitbě, postu, pokoře a ústraní, čím dala vzor zasvěceného života.\n\nV římskokatolické církvi se tento svátek podle liturgického kalendáře slaví rovněž 21. listopadu a označuje se jako Zasvěcení Panny Marie v Jeruzalémě.\n\n"}
{"id": "1046922", "url": "https://cs.wikipedia.org/wiki?curid=1046922", "title": "One Tree Hill", "text": "One Tree Hill\n\nOne Tree Hill je americký dramatický televizní seriál, jehož autorem je Mark Schwahn. Premiérově byl vysílán v letech 2003–2012, zpočátku na stanici The WB, následně na The CW (od 2006). Celkově bylo natočeno 187 dílů v devíti řadách.\n\nSeriál sleduje příběh dvou polorodých bratrů Lucase (Chad Michael Murray) a Nathana Scottových (James Lafferty). Na střední škole ve fiktivním severokarolínském městečku Tree Hill se setkávají nejdříve jako rivalové nejen co se týče pozice v basketbalovém týmu Tree Hill Ravens, ale i v lásce. Lucas má totiž zájem o Nathanovu přítelkyni Peyton (Hilarie Burton). Její nejlepší kamarádka Brooke (Sophia Bush) má naopak zájem o Lucase a Nathanovi se líbí Lucasova nejlepší kamarádka Haley (Bethany Joy Lenz). Mezi čtvrtou a pátou řadou proběhnou čtyři roky, v nichž postavy vystudovaly vysoké školy a z nejrůznějších důvodů se vrací do Tree Hill.\n\n\nSeriál získal tři ceny Teen Choice Awards.\n\n"}
{"id": "1046925", "url": "https://cs.wikipedia.org/wiki?curid=1046925", "title": "James Mason (herec)", "text": "James Mason (herec)\n\nJames Mason (15. května 1909 – 27. července 1984) byl anglický herec. Narodil se v severoanglickém městě Huddersfield v hrabství West Yorkshire do rodiny textilního obchodníka. Nejprve docházel na Marlborough College v Marlborough a následně studoval architekturu na Cambridgeské universitě. Svou hereckou kariéru zahájil v roce 1931; nejprve hrál v různých divadelních představeních a později, v roce 1933, dostal první filmovou roli. Později hrál v mnoha filmech, jako například \"Forever, Darling\" (1956), \"Na sever severozápadní linkou\" (1959), \"Lolita\" (1962) a \"Rozsudek\" (1982). V letech 1941 až 1964 byla jeho manželkou herečka Pamela Mason; od roku 1971 pak byla jeho ženou další herečka Clarissa Kaye. V roce 1981 vyšla jeho autobiografická kniha nazvaná \"Before I Forget\". Zemřel o tři roky později na infark ve švýcarském Lausanne.\n\n"}
{"id": "1046928", "url": "https://cs.wikipedia.org/wiki?curid=1046928", "title": "SQL Slammer", "text": "SQL Slammer\n\nSQL Slammer je počítačový červ, který způsobil Denial of Service některým internetovým službám a dramaticky zpomalil celkový internetový provoz, počínaje 25. ledna 2003 v 5:30 UTC. Rozšířil se velmi rychle, infikoval většinu ze svých 75 000 obětí během deseti minut. Slammer, pojmenovaný technickým ředitelem Internet Security Systems Christopherem J. Roulandem, byl poprvé představen veřejnosti Michaelem Bacarellem. Program nevyužíval jazyk SQL, i když byl pojmenován „SQL Slammer červ“. Zneužíval bug v přetečení vyrovnávací paměti ve vlajkové lodi Microsoftu SQL Server a v produktech založených na MSDE, pro které vyšla záplata v MS02-039.\nJinak se mu také říká W32.SQLExp.Worm, DDOS.SQLP1434.A, Sapphire Worm, SQL_HEL, W32/SQLSlammer a Helkern.\n\nČerv byl založen na demonstrativní ukázce kódu, která byla předvedena na konferenci Black Hat, Davidem Lichfieldem, jenž jako první objevil zranitelnost vůči přetečení vyrovnávací paměti, kterou červ využíval. \nJe to malý kus kódu, který dělá o něco více než to, že generuje náhodné IP adresy a posílá sebe sama na ně. Pokud vybraná IP adresa patří některému poskytovateli služeb, který má spuštěnou neopravenou verzi Microsoft SQL Server Resolution Service poslouchající na UDP portu 1434, stane se okamžitě nakažen a začne šířit další kopie do Internetu.\n\nOsobní počítače nejsou obecně zranitelné vůči tomuto červu, pokud nemají nainstalovaný MSDE. Červ je tak malý, že neobsahuje kód pro zapsání sebe sama na disk, místo toho zůstává uložen pouze v paměti a tím se dá snadno odstranit.\nNapříklad utilitou Symantec (viz externí odkaz níže), nebo lze také odstranit restartováním samotného SQL serveru (avšak stroj bude pravděpodobně okamžitě znovu infikován).\n\nČerva bylo možné vytvořit díky softwarové zranitelnosti v SQL Serveru, která byla poprvé zaznamenána Microsoftem 24. února 2002. Záplata od Microsoftu byla k dostání šest měsíců před vypuštěním červa, ale mnoho instalací nemělo tuto záplatu nainstalovanou - včetně mnohých z Microsoftu.\n\nZpomalení bylo způsobeno kolapsem mnoha routerů pod zátěží extrémně vysokého provozu způsobeného infikovanými servery. Pokud je za normálních okolností síťový provoz pro routery příliš velký, routery by ho měli zpomalit nebo dočasně zastavit. Místo toho se některé routery zhroutily (stali se nepoužitelnými) a okolní routery si všimly, že se tento router vypnul a že s ním nemají komunikovat (neboli odstranit záznam z routovací tabulky). Routery začaly posílat oznámení o této události ostatním routerů, o kterých věděli. Záplava oznámení o změnách routovací tabulky způsobila kolaps několika dalších routerů a tím se problém jen prohluboval.\nDříve či později správci zkolabovaných routerů tyto routery restartovali, a tím routery oznámily svůj status a to vedlo k další vlně aktualizování routovacích tabulek. Zanedlouho byla velká část přenosové rychlosti Internetu pohlcena vzájemnou komunikací routerů o aktualizování routovacích tabulek a obyčejný datový provoz byl zpomalen nebo dokonce zastaven. Naneštěstí velikost červa SQL Slammer byla tak malá, že se mu občas povedlo projít, i když legitimní provoz v sítí neprošel.\n\nDva klíčové aspekty přispěly k rapidnímu rozšíření SQL Slammeru. Červ infikoval nové hosty přes sessionless UDP protokol a celý červ (pouhých 376 bajtů) se vešel do jednoho jediného paketu. \nVe výsledku každý z nakažených hostů mohl místo toho jednoduše zaslat co nejvíce „fire and forget“ paketů (pošli a zapomeň - nečeká se na odpověď paketu) za sekundu (běžně stovky za sekundu). \n\nJe tu spor o to, kdo první našel „Slammer“. Nicméně tím, kdo první varoval širokou veřejnost, byl Michael Bacarella, který napsal zprávu do bezpečnostního mailing listu Bugtraq pojmenovanou „MS SQL ČERV NÍČÍ INTERNET, ZABLOKUJTE PORT 1434!“. \nTato zpráva byla poslána 25. Ledna 2003 v 7:11:41 UTC. Prvenství je často připisováno Benovi Koshymu. Společnost, pro kterou pracoval, vydala v tomto smyslu tiskové prohlášení. Jeho oznámení, odeslané veřejnosti přes NTBugtraq mailing list, však nebylo odesláno před 10:28 UTC.\nZpráva Roberta Boyla byla přes NTBugtraq odeslána v 8:45 UTC, čímž porazil Koshyho, ale zůstal pozadu za Bacarellou. ISS skrze Chrise Roulanda poslala varování v 11:54 UTC, poté v 11:56 UTC na ISSForum a následně na Vulnwatch mailing list.\nAnalýza vydaná společností Symantec je časově označená na 7:45 GMT, což předchází těmto tiskovým prohlášením.\n\n\n\n\n"}
{"id": "1046930", "url": "https://cs.wikipedia.org/wiki?curid=1046930", "title": "LGBT práva v Uzbekistánu", "text": "LGBT práva v Uzbekistánu\n\nPohlavní styk mezi muži je v Uzbekistánu ilegální a lze za něj uložit peněžitý trest nebo 3 roky odnětí svobody.\n\nTrestní zákon 95/1994 Sb.(ve změnách pozdějších předpisů 2001)\n\n"}
{"id": "1046935", "url": "https://cs.wikipedia.org/wiki?curid=1046935", "title": "Puppet Soccer 2014", "text": "Puppet Soccer 2014\n\nPuppet Soccer 2014 je česká arkádová hra z roku 2014. Vytvořilo ji studio Nox Games. Je určena pro iOS a Android.\n\nHráč si může vybrat za jakou zem bude hrát a jakého hráče bude ovládat. Postavy jsou parodií skutečných hráčů. Na výběr je z mistrovství a zápasu pro dva hráče. Hráč ovládá maňáska a jeho cílem je dostat míč do brány přes soupeře.\n"}
{"id": "1046936", "url": "https://cs.wikipedia.org/wiki?curid=1046936", "title": "Antemasque", "text": "Antemasque\n\nAntemasque je americká rocková skupina, která vznikla v roce 2014. Tvoří ji dva dřívější členové skupiny The Mars Volta, Omar Rodríguez-López a Cedric Bixler-Zavala; dále se skupinou hraje bubeník David Elitch. Vznik projektu byl oznámen v dubnu 2014 a ještě téhož dne byla zveřejněna první píseň nazvaná „4AM“. V červenci 2014 skupina vydala své první album nazvané \"Antemasque\", kde na baskytaru hrál Flea ze skupiny Red Hot Chili Peppers.\n\n"}
{"id": "1046946", "url": "https://cs.wikipedia.org/wiki?curid=1046946", "title": "Choir of Young Believers", "text": "Choir of Young Believers\n\nChoir of Young Believers je hudební projekt zpěváka, skladatele a kytaristy Jannise Noyay Makrigiannise z Kodaně.\n\nPo rozpadu jeho předchozí kapely Lake Placid v roce 2006 se Makrigiannis přestěhoval na řecký ostrov Samos a začal pracovat na vlastním materiálu. Po návratu do Kodaně shromáždil hudebníky a přátele, aby s nimi založil Choir of Young Believers. V roce 2007 skupina vydala EP \"Burn the Flag\" se singlem „Sharpen Your Knife“. v září 2008 vydali album standardní délky \"This Is for the White in Your Eyes\", za které byli Choir of Young Believers nominováni v šesti kategoriích Danish Music Awards a v jedné zvítězili. V roce 2009 vystoupili na festivalu SXSW a podepsali smlouvu s hudebním vydavatelstvím Ghostly International, které 18. srpna 2009 vydalo jejich album \"This Is for the White in Your Eyes\". V březnu 2012 následovalo album \"Rhine Gold\".\n\nSkladba „Hollow Talk“ z jejich debutového alba byla použita jako znělka skandinávského kriminálního seriálu \"Most\" (2011, 2013, 2015).\n\n\n\n"}
{"id": "1046949", "url": "https://cs.wikipedia.org/wiki?curid=1046949", "title": "Reynaldo Bignone", "text": "Reynaldo Bignone\n\nReynaldo Bignone (21. ledna 1928, Morón, Argentina – 7. března 2018, Buenos Aires) byl argentinský diktátor, který byl v letech 1982–1983 faktickým prezidentem země. Za zločiny proti lidskosti byl opakovaně odsouzen k mnohaletým trestům odnětí svobody včetně doživotí; naposledy v prosinci 2014 na dalších 16 let vězení za účast na odebírání dětí odpůrcům režimu.\n\nV letech 1982–83, kdy fakticky zastával funkci prezidenta, udělil amnestii lidem odsouzeným za porušování lidských práv. Na jeho rozkaz byla před předáním moci demokraticky zvolenému nástupci Raúlu Alfonsínovi zničena dokumentace o mučení politických oponentů nebo jejich zmizení.\n\nBignone byl poprvé odsouzen v dubnu 2010, a to ke 25 letům vězení. Důvodem byl jeho podíl na únosech, mučení a vraždách 56 lidí. O rok později byl za zločiny proti lidskosti odsouzen na doživotí.\n\nTřetí rozsudek, který Bignonemu přidal k doživotí dalších 15 let, padl v prosinci 2011. Trestán byl opět za zločiny proti lidskosti; v tomto případě byl obviněn z 21 případů únosů a mučení. Podle soudu osobně dohlížel na týrání a mučení lidí v tajném vězeňském centru. V červenci 2012 byl odsouzen k 15 letům za svůj podíl na programu, v jehož rámci byly rodičům zadrženým vojenským režimem odebírány děti. V prosinci 2014 soud Bignonemu vyměřil dalších 16 let vězení za účast na odebírání dětí odpůrcům režimu. V květnu 2016 byl odsouzen na 20 let do vězení za svou účast v takzvané Operaci Cóndor, při které v 70. a 80. letech 20. století vlády několika jihoamerických zemí zabíjely své politické odpůrce.\n"}
{"id": "1046951", "url": "https://cs.wikipedia.org/wiki?curid=1046951", "title": "Německy mluvící Praha", "text": "Německy mluvící Praha\n\nNěmecky mluvící Praha (galerie osobností) je biografický lexikon věnovaný významným osobnostem německého jazyka, které jsou spojeny s Prahou. Knihu, která je prvním pokusem o komplexní pohled na zaniklou komunitu, napsal kolektiv středoškolských studentů a vydalo jí Gymnázium Na Zatlance v Praze. \n\nKniha vznikla na základě stejnojmenného nekomerčního projektu, který byl realizován v letech 2008–2011 na pražském Gymnáziu Na Zatlance v rámci výběrového dějepisného semináře. Jeho vedoucím byl pedagog školy PhDr. Radek Aubrecht. Do projektu se postupně zapojilo 49 studentů.\n\nProjekt byl postupně prezentován na několika česko-německých konferencích a setkáních.\nSoučástí projektu byly také dvě besedy s československými Němci, Hugo Fritschem a Hansem Stölzigem, kteří byli nuceně vysídleni z ČSR po skončení 2. světové války.\n\nProjekt Německy mluvící Praha měl řadu cílů: \n\nPo úvodním textu Egona Erwina Kische následuje stručné uvedení do historie významných pražských německých institucí: divadel, univerzit a spolků. Majoritní část knihy pak tvoří biografický lexikon, který představuje více jak 450 německy mluvících osobností, které jsou spojeny s Prahou. Do lexikonu byli zařazeni podnikatelé, umělci, lékaři, vědecké kapacity a politici. \n\nHesla mají jednotnou podobu a jsou opatřena bibliografií. U některých osobností je přidán portrét či fotografie jejich hrobu, nachází-li se v Praze.\nU některých biografických hesel se díky mezinárodní spolupráci podařilo dohledat v Čechách dosud nepublikované informace. Jedná se zejména o hesla: \nHans Kohn, Max Spielmann, Ernst Mühlstein či Alexandre Kafka. Publikace přináší i nové informace o rodinách Kischů a Pribramů. \n\nOd roku 2011 vycházejí některá vybraná biografická hesla v rozšířené podobě v časopise Roš chodeš.\n\n\nNa konci roku 2016 vyšla v Mnichově stejnojmenná německá mutace knihy. Vybrané kapitoly z českého originálu přeložil a fotografiemi doplnil Wolfgang Sxhwarz ze Spolku Adalberta Stiftera.\n\n\n\n\n\n\n"}
{"id": "1046953", "url": "https://cs.wikipedia.org/wiki?curid=1046953", "title": "Rana", "text": "Rana\n\nRana (česky skokan) je rod žab z čeledi skokanovití (Ranidae). Dříve zahrnoval veškeré skokany vyskytující se ve střední Evropě, nyní do tohoto rodu patří jen část středoevropských skokanů a zbytek je přeřazen do rodu \"Pelophylax\". \"Rana\" zahrnuje skokany suchozemské – na vodních nádržích či tocích jsou závislé jen v době rozmnožování a larválního vývoje. Výjimkou je zejména skokan řecký (\"R. graeca\"), který se poblíž vody vyskytuje celoročně.\n\nOči jsou umístěny přibližně v linii hlavy tak, že při pohledu shora směřují do stran. Nejsou tedy uzpůsobeny pro pobyt na vodní hladině, jak tomu je u rodu \"Pelophylax\", jenž má oči na vrcholku hlavy, aby mohl z vody sledovat dění nad vodní hladinou. Zbarvení skokanů rodu \"Rana\" je různé, často zelené či hnědé.\n\nRod \"Rana\" zahrnuje asi 50 druhů.\n"}
{"id": "1046954", "url": "https://cs.wikipedia.org/wiki?curid=1046954", "title": "Státní znak Belgie", "text": "Státní znak Belgie\n\nStátní znak Belgie se jako u většiny monarchií vyskytuje ve trojí formě: jako malý, střední a velký znak. Nejpoužívanější je znak malý. Představuje jej černé pole se zlatým lvem a s červenou zbrojí, kteréžto barvy odpovídají barvám státní vlajky. Jde o historický znak vévodství Brabantského, tvořící jádro státu. Malý státní znak je převýšený korunou, z níž splývají stuhy jakoby šlo o císařskou korunu. Pod štítem je zavěšen řetěz Leopoldova řádu, za ním jsou zkřížena dvě žezla – s „Rukou Spravedlnosti“ a se lvem. Pod znakem je heslo V jednotě je síla – buď ve francouzské verzi (\"L´Union fait la Force\") nebo i ve vlámské verzi (\"Eendracht maakt macht)\". \n\nStřední znak je doplněn o štítonoše – dva vpřed hledící přirozené lvy, každý z nich drží kopí se státním praporem. Dnes se téměř nepoužívá. \n\nVelký státní znak je znakem královským. Jde o střední znak, převýšený královským hermelínovým pláštěm s korunou. Na štítě je otevřená burgundská přílba s královskou korunou a černo-zlatými přikrývadly. Nad štítem je korouhev ve státních barvách s brabantským (belgickým) štítem, za stanem jsou zkříženy zlaté korouhve se znaky tradičních provincií (kromě Brabantu): zprava Lutyšsko, Východní Flandry, Západní Flandry a Antverpy, zleva Henegavsko, Limbursko, Lucembursko a Namur. \n\nBelgický státní znak je v hrubých rysech dán ústavou (Základním zákonem/ \"Grondwet van het Koninkrijk België\"), hlava šestá, všeobecné záležitosti/\"TITEL VI Algemeene Bepalingen\", článkem 125: \"\"De Belgische natie voert als kleuren: rood, geel en zwart, en als Rijkswapen, den Belgische Leeuw met de spreuk: EENDRACHT MAAKT MACHT\".\" Podle ústavy je tedy říšským znakem \"belgický lev\" s heslem \" V jednotě je síla\". \n\nPodrobnosti stanovuje královský výnos \"O stanovení státní pečeti\" ze 17. března 1837 (\"17 Mars 1837 Arrêté qui détermine le sceau de l'État (Bull. off., n. CXXVII).\"). Velký státní znak je zde nazýván velkou státní pečetí, malý znak malou pečetí.\n\nV černém poli zlatý lev s červenou zbrojí. Štít je převýšen zlatou helmicí či přílbou, zdobenou bordurou a damaskováním, otočenou dopředu, otevřenou, bez hledí, červeně podšitou a vrcholící zlatou královskou korunou, přikrývadla zlatá a černá; kolem štítu je zavěšen řetěz řádu Leopoldova, a provázen je dvěma zkříženými žezly, pravým s Rukou Spravedlnosti a levým se lvem ze štítu. \n\nŠtítonoši jsou dva přirození vpřed hledící lvi, každý drží zlatou korouhev se zlatým třepením, dvakrát polcenou černě, zlatě a červeně. Vše je položeno na červený hermelínový stan se zlatou bordurou, třepením a vyvázaný zlatými šňůrami, vrcholící královskou korunou, z níž vynikají dvě stříbrné stuhy se zlatou bordurou a třepením. Za stanem a nad ním vlající vztyčená korouhev (na příčném ráhně)/\"un panonceau\" v belgických barvách, na němž je umístěn štítek Brabantu, totožný se znakem království. Tato korouhev/\"panonceau\" je provázena korouhvemi (praporci) osmi ostatních provincií, totiž:\n\nvpravo 1. Liège/Lutych, jež je čtvrcena, v prvním poli v červeném zlatý perron (\"sloup, symbol svobody měst Lutyšského biskupství\") - na třech stupních, podložený třemi “dřepícími”/\"accroupis\" lvíčky a převýšený zlatou šiškou, což je znak knížectví Lutyšského; ve druhém červeném poli stříbrné břevno, což je znak vévodství \"Bouillon\"; ve třetím stříbrném tři korunovaní zelení lvi, znak markýzátu \"Franchimont\"; ve čtvrtém poli devětkrát děleno zlatě a červeně, což je znak hrabství \"Looz\" (též \"Loon\"). V patě vložena zlatá špice se třemi červenými lovčími rohy okovanými stříbrně na stříbrných šňůrách, což je znak hrabství Horn.\n\n2. Flandre-Orientale/Východní Flandry: černý lev s červenou zbrojí ve zlatě. \n\n3. Flandre-Occidentale/Západní Flandry: polceno, v prvním zlatém poli modrý štenýř šesti kusů, přeložený červeným štítkem; ve druhém zlatém poli je černý lev s červenou zbrojí.\n\n4. Anvers/Antverpy, polceno, v prvním červeném poli tři věže (dvě a jedna), spojené třemi kurtinami (stěnami), nad dvěma bočními věžemi po jedné dlani, jedné kosmé a jedné šikmé, vše stříbrné, s černými spárami a okny, hlava (Svaté) Říše, tedy markrabství Svaté říše římské; ve druhém zlatém poli tři červené kůly, na zlatém štítku ve středu poli černý orel, což je znak panství Mechelen/\"seigneurie de Malines\"; stříbrná pata s modrým kůlem je znakem panství/\"seigneurie de\" \"Turnhout\".\n\nVlevo: 1. Hainaut/Henegavsko, čtvrceno, v 1. a 4. zlatém poli černý lev s červenou zbrojí; ve 2. a 3. zlatém poli červený lev s modrou zbrojí.\n\n2. Limbourg/Limbursko, ve stříbře červený dvouocasý lev se zlatou zbrojí a korunou.\n\n3. Luxembourg/Lucembursko, ve stříbrném poli s pěti modrými břevny červený dvouocasý lev se zlatou zbrojí a korunou.\n4. Namur, ve zlatě černý lev s červenou zbrojí, přeložený červeným kosmým zúženým břevnem. \n\n4. Namur, ve zlatém poli černý lev s červenou zbrojí, přeložený červenou kosmou latí (\"Bâton\"). \n\nDeviza: \"L'union fait la force (Eendragt maekt magt)\" zlatými literami na červené stuze černě lemované.\nV černém poli zlatý lev s červenou zbrojí, převýšen (\"štít, nikoli lev!\") zlatou královskou korunou červeně podšitou se stříbrnými stuhami se zlatou bordurou a třepením. Za štítem je zavěšen řetěz (kolana) Leopoldova řádu, provázený dvěma zkříženými žezly, pravým s Rukou Spravedlnosti, levým se lvem ze štítu. Deviza: \"L'union fait la force (Eendragt maekt magt)\" zlatým písmem na červené stuze černě lemované. \n\nV praxi se velkého znaku zřejmě užívá jen na královské pečeti, příslušníci královského domu užívají středního znaku nebo jeho modifikací a belgické státní instituce malého znaku.\n\n\n"}
{"id": "1046956", "url": "https://cs.wikipedia.org/wiki?curid=1046956", "title": "Státní převrat krále Michala", "text": "Státní převrat krále Michala\n\nStátní převrat krále Michala v Rumunsku byl pokus o státní převrat v době druhé světové války vedený králem Michalem.\n\n23. srpna 1944 král rozpustil pronacistickou vládu Iona Antonescua, poté, co se po úspěšné sovětské ofenzivě zhroutila německá fronta na severovýchodě Rumunska.\n\n"}
{"id": "1046958", "url": "https://cs.wikipedia.org/wiki?curid=1046958", "title": "Layla", "text": "Layla\n\n\"Layla\" je skladba, kterou napsal Eric Clapton a Jim Gordon, a která byla původně vydána jejich skupinou Derek and the Dominos jako třináctá skladba z alba \"Layla and Other Assorted Love Songs\" (listopad 1970). Je považována za jeden z rockových love songů, známý svojí nezaměnitelnou kytarovou figurou, které hrály Eric Clapton a Duane Allman a klavírní coda, která je v druhé polovině skladby. Tyto skvělé kontrastní chody byly samostatně složeny Claptonem a Gordonem.\n\nSkladba byla inspirována klasickou perskou poezií \"Layla a Madžnun\" od básníka Nizámí Gandževího, jejíž kopii dal Claptonovi Ian Dallas. Kniha je příběh o mladém muži, který se beznadějně zamiloval do krásné, ale nedosažitelné ženy a zblázní se, protože se s ní nemohl oženit. Clapton ve své autobiografii uvádí: \"Ian Dallas mi vyprávěl příběh Layly a Madžnúna, v němž se mladý muž Madžnún vášnivě zamiluje do krásné Layly, ale její otec mu zakáže oženit se s ní a stává se šíleným touhou po ní. \"\n\nPíseň byla věnována modelce Pattie Boydové, která byla v době jejího vzniku manželkou George Harrisona. Za Claptona se provdala roku 1979.\n\nSkladba \"Layla\" nebyla během jejího původního vydání úspěšná. Byla však pozitivně hodnocena kritiky a je často považována za jednu z nejlepších rockových skladeb všech dob. Dvě verze dosáhly úspěchu v hudebních žebříčcích, první v roce 1972 a druhá (bez klavírní cody) o 20 let později jako akustická \"unplugged\" verze hraná Claptonem. V roce 2004 se skladba \"Layla\" umístila na 27. místě v seznamu 500 nejlepších písní všech dob časopisu \"Rolling Stone\" a akustická verze vyhrála v roce 1993 cenu Grammy v kategorii \"Best Rock Song\".\n\n\n\n"}
{"id": "1046959", "url": "https://cs.wikipedia.org/wiki?curid=1046959", "title": "Kříž svatého Jiří", "text": "Kříž svatého Jiří\n\nKříž svatého Jiří či Svatojiřský kříž je červený kříž v bílém poli. Kříž je symbolem mučedníka svatého Jiří. Nejznámější zpodobnění je na vlajce Anglie, a je také součástí vlajky vlajky Velké Británie (tzv. Union Jack).\n\nKdyž papež Urban II. vyhlásil roku 1095 první křížovou výpravu, stanovil, aby se účastníci (křižáci), označovali křížem sv. Jiří, tj. červeným křížem v bílém poli. Svatý Jiří byl rovněž ve středověku velmi oblíbeným světcem zejména mezi šlechtou a rytíři. To vše vedlo k užití svatojiřského kříže v heraldice v různých křesťanských zemích. Známý kříž svatého Jiří se vyskytuje na vlajce Anglie, jejímž patronem je svatý Jiří. Přes ni se stal součástí vlajky Spojeného království.\n\nVyužití svatojiřského kříže na městských i zemských vlajkách sahá pravděpodobně až do doby, kdy byzantská armáda udržovala v Janově svou posádku. Standarta této posádky (červený kříž na bílém poli) byla věnována kapli svatého Jiří v Janově, a od té doby se používá jako znak a vlajka Janova. V roce 1190 získalo anglické loďstvo za vyrovnávací roční poplatek Janovské republice svolení plout pod janovskou vlajkou. Tím byli Angličané ve Středozemním moři chráněni před útoky janovského námořnictva a v Černém moři od nájezdů pirátů.\n\nVlajky: Anglie, Gruzie, (na základě jeruzalémského kříže), Malta, Janov (oba i ve znaku), válečné námořní vlajky Velké Británie a Indie.\n\nMěstské znaky: Almería, Barcelona, Batalha, Freiburg im Breisgau, Koblenz, Lincoln, City of London, Milán, Montréal, Padova, Svatý Jiří (okres Ústí nad Orlicí), York.\n\nDalší znaky: Diecéze trevírská, Arcidiecéze paderbornská, Diecéze kostnická, kanadské provincie Alberta, Manitoba a Ontario.\n\nŘády: Jiřího kříž, ruský Řád sv. Jiří, Řád červené orlice, Řád sv. Michala a sv. Jiří, Podvazkový řád.\n\nSport: S odkazem na městské znaky převzaly do svých emblémů kříž sv. Jiří rovněž sportovní kluby AC Milán a FC Barcelona.\n\n"}
{"id": "1046963", "url": "https://cs.wikipedia.org/wiki?curid=1046963", "title": "Stephen Thomas Erlewine", "text": "Stephen Thomas Erlewine\n\nStephen Thomas „Tom“ Erlewine (* 18. června 1973 Ann Arbor, Michigan, US) je americký hudební kritik a redaktor Allmusic. Na Allmusic je autorem mnoha životopisů a hudebních recenzí, ale též působí na volné noze, občas píše texty na obaly alb. Je také frontmanem a kytaristou annarborské kapely Who Dat?.\n\nErlewine je synovcem hudebníka a zakladatele AllMusic Michaela Erlewinea. Studoval angličtinu na University of Michigan. V jejích studentských novinách \"The Michigan Daily\" byl nejprvě hudebním (1993–1994) a poté uměleckým (1994–1995) redaktorem. Podílel se též na mnoha knihách, včetně \"All Music Guide to Rock: The Definitive Guide to Rock, Pop, and Soul\" nebo \"All Music Guide to Hip-Hop: The Definitive Guide to Rap & Hip-Hop\".\n"}
{"id": "1046968", "url": "https://cs.wikipedia.org/wiki?curid=1046968", "title": "Primitive Cool", "text": "Primitive Cool\n\nPrimitive Cool je druhé sólové album Micka Jaggera. Bylo vydáno 14. září 1987. Po vydání \"Dirty Work\" v roce 1986 vztah Jaggera a Keithe Richardse poměrně zhořkl, protože se Jagger rozhodl nejet na turné na podporu alba, ale raději se věnovat svému druhému sólovému projektu. Nahrávání \"Primitive Cool\" proběhlo v Nizozemsku a na Barbadosu.\n\n"}
{"id": "1046969", "url": "https://cs.wikipedia.org/wiki?curid=1046969", "title": "Agostinho Cá", "text": "Agostinho Cá\n\nEuclides Agostinho Odiquir Cá (* 24. července 1993, Bissau, Guinea-Bissau) je portugalský fotbalový záložník a mládežnický reprezentant původem z Guiney-Bissau, od roku 2012 působí v rezervním týmu FC Barcelona.\n\nCá hrál fotbal v mládežnickém věku za portugalské kluby AD Oeiras a Sporting CP. V létě 2012 odešel společně s krajanem Edgarem Ié do FC Barcelona, kde se začlenil do rezervního týmu.\n\nHrál v portugalských mládežnických reprezentacích.\nZúčastnil se Mistrovství Evropy hráčů do 19 let 2012 v Estonsku, kde mladí Portugalci skončili na nepostupovém třetím místě základní skupiny A za Španělskem a Řeckem.\n\n"}
{"id": "1046974", "url": "https://cs.wikipedia.org/wiki?curid=1046974", "title": "Wandering Spirit", "text": "Wandering Spirit\n\nWandering Spirit je třetí sólové album Micka Jaggera. Bylo vydáno 8. února 1993 a jedná se o jeho jediné sólové album vydané v devadesátých letech.\n\nPo vydání alba \"Steel Wheels\" (1989) od The Rolling Stones začal Jagger s psaním nového materiálu pro \"Wandering Spirit\". Poté, co jako koproducenta získal Ricka Rubina, začal Jagger v Los Angeles s nahráváním, které trvalo sedm měsíců až do září 1992. V té samé době nahrával též Keith Richards své sólové album \"Main Offender\".\n\n"}
{"id": "1046975", "url": "https://cs.wikipedia.org/wiki?curid=1046975", "title": "Fritz Hoffmann-La Roche", "text": "Fritz Hoffmann-La Roche\n\nFritz Hoffmann-La Roche (24. října 1868, Basilej – 18. dubna 1920, tamtéž) byl švýcarský podnikatel, zakladatel farmaceutické společnosti Hoffmann-La Roche.\nNarodil se jako třetí dítě Friedricha Hoffmanna a Anny Elisabeth Merian. Rodiny obou jeho rodičů pocházely ze známých basilejských rodin. Měl jednoho staršího bratra (zemřel již ve třech letech), dva mladší bratry a jednu starší sestru. \n\nJeho matka pocházela ze zámožného rodu Merianů. Fritzův pradědeček (Johann Jakob Merian) byl zakladatelem obchodní firmy Frères Merian (existovala v letech 1788 až 1831). V dobách největší slávy byla firma Frères Merian jednou z největších ve Švýcarsku, významně ale působila také v celé Evropě. Její vývoj probíhal hlavně v období Ancien régime. Společnost byla zaměřena především na investice a různé spekulativní obchody, což v té době nebylo úplně běžné. \n\nRodina jeho otce úspěšně podnikala již od roku 1669 v oblasti průmyslu, přičemž později vynikala především v oblasti výzkumu dehtových barviv. Mezi basilejskou smetánku vynesl otcovu část rodiny především úspěšný tkadlec Emanuel Hoffmann-Müller pocházející z Holandska. Emanuel Hoffmann-Müller působil v Basileji asi dvě století před Fritzovým narozením. \nStejně jako jeho předci se vydal na obchodnickou dráhu. Nejprve absolvoval učení v bankovním domě ve městě Yverdon, ležícím v Romandii (ukončeno roku 1886). Druhá část jeho studií probíhala v menší prodejně drogistického a smíšeného zboží Bohny, Hollinger & Co. \n\nPo ukončení vzdělávání pracoval u jedné londýnské chemické firmy. Roku 1892 našel místo v koloniálu v Hamburku a zde tentýž rok prožil epidemii cholery.\n\nPo konci epidemie odcestoval zpátky do Basileje a zde se stal roku 1893 obchodním partnerem drogerie Bohny, Hollinger & Co., kde již v minulosti pracoval. Zde vedl přičleněnou chemickou laboratoř. Brzy ovšem přišly rozmíšky s majitelem a aby se vyhnul propuštění, tak spolu s tehdejším spolupracovníkem Maxem Carlem Traubem koupil laboratoř, kde pracoval. Plán mohl realizovat díky pomoci svého otce, jenž chtěl synovi umožnit dobrý start podnikání a věnoval mu finanční obnos asi 200 000 švýcarských franků. V roce 1894 společně s Traubem, lékárníkem původem z Mnichova, založili firmu Hoffmann, Traub & Co.\n\nFirma se poměrně záhy dostala do potíží. Velké množství produktů nové společnosti nešlo na odbyt podle představ zakladatelů. Přepracovaný Traub naléhal na Hoffmanna, aby se mohl ze spolupodílnictví vyvázat a ze společného podniku odejít. Po schválení návrhu Hoffmannem se firma již 1. října 1896 přejmenovává na F. Hoffmann-La Roche & Co.\n\nRoku 1896 zaměstnal Hoffmann chemika Emila Christopha Barella, jenž se později stal jeho nástupcem ve vedení společnosti a který v ní až do roku 1952 zastával několik pozic, včetně prezidenta správní rady.\nBarell je dnes považován za jednu z klíčových postav firmy a také za spolutvůrce jejího mimořádného úspěchu. \n\nV roce 1898 firma Hoffmann-La Roche vytvořila a intenzivně propagovala sirup proti kašli s názvem Sirolin. I přes jeho, mnohými kritizovanou, účinnost zaznamenal tento lék velký komerční úspěch a Fritz Hoffmann-La Roche se dostal z finančních problémů a naopak získal další prostředky pro expanzi firmy.\n\nPříčinou úspěchu Sirolinu byl, mimo jiného, také Hoffmannův nevšední talent pro marketing a propagaci. Hoffmann předběhl dobu tím, že myslel na všechny aspekty marketingu (např. balení jednotlivých preparátů nebo podpora lékárníků). Budoval si rozsáhlou síť mezinárodních kontaktů, které využíval k podpoře prodeje, koupi materiálů pro výrobu léků nebo pro podporu svého výzkumu. \n\nDíky penězům získaným z prodejů Sirolinu mohl Hoffmann spolu s Barellem a novým obchodním partnerem Carlem Meerweinem zahájit proces rozšiřování a internacionalizace společnosti. K tomu jí pomohly i další nové léky jako prostředek na srdeční problémy Digalen nebo preparát proti bolesti Pantopon. Firma Hoffmann-La Roche se postupně stávala známou po celém světě.\n\nDo začátku první světové války založil Hoffmann pobočky své firmy v Německu (pod Barellovým vedením), Paříži, New Yorku, Vídni, Londýně, Sankt-Petěrburgu a Jokohamě.\n\nRozvoj společnosti netrval věčně. V důsledku vypuknutí první světové války se znovu dostala do finančních problémů. Ve Francii byla mylně považována za německou firmu a její produkty byly bojkotovány. Ve Velké Británii se zase šířily fámy, že společnost vyrábí jedovatý plyn pro německou armádu. Ani v Německu se firmě nedařilo. Už v roce 1915 jí byl ze strany německých úřadů uzavřen nejdůležitější závod v Grenzachu s lživým odůvodněním obrany před nezákonným vyvážením produktů Hoffmann La-Roche přes hranice do Francie. Ředitel tohoto závodu byl dokonce na čas zatčen. Po válce se dostal podnik, kvůli hyperinflaci v Německu, do ještě děsivější ztráty.\n\nDalší velkou ránou pro ní bylo i vypuknutí Říjnové revoluce v Rusku. V důsledku odpadnutí celého velkého ruského trhu se ukazovalo, že jedinou alternativou je vstup nového kapitálu do firmy. S pomocí Basilejské obchodní banky, v té době vedené Hoffmannovým švagrem Rudolfem Albertem Koechlinem, byla provedena transformace na akciovou společnost. a ozdravení firmy. Po sanaci společnosti v ní ztratil Hoffmann rozhodující vliv a udržel si pouze minoritní podíl. V důsledku velkého vyčerpání a rychle se zhoršujícího zdraví (v důsledku vážného onemocnění ledvin) se Hoffmann stáhl do ústraní do kantonu Ticino v jižním Švýcarsku. \n\nHoffmann byl sužován velkými bolestmi a jeho stav se rychle zhoršoval. V březnu roku 1920 se na smrt nemocný navrátil zpátky do Basileje. Zde 18. dubna 1920 ve věku nedožitých 52 let zemřel. Nedožil se toho, jak se z jeho firmy stala jedna z největších farmaceutických korporací na světě. V čele společnosti Hoffmann La-Roche ho nahradil jeho dlouholetý spolupracovník Emil Barell.\n\nFritz Hoffmann byl dvakrát ženatý. Jeho první manželkou byla Adèle La Roche, kvůli které si dokonce změnil příjmení. Svatba proběhla v roce 1895, rozvod roku 1919. Společně měli dva syny, Emanuela a Alfreda. Rozpad manželství těsně před Hoffmannovou smrtí zapříčinil především dlouholetý milenecký vztah Hoffmana s jeho milenkou a následně druhou manželkou Elisabeth von der Mühll.\n\nJeho syn Emanuel pracoval v otcem založené firmě, velmi se zajímal také o umění. Je po něm pojmenována nadace Emanuel Hoffmann-Stiftung založená jeho manželkou Majou Hoffmann-Stehlin (později Majou Sacher podle druhého manžela Paula).\n\nJeho druhý syn, Alfred, proslul jako velký fanoušek automobilových závodů. Mezi lety 1926 a 1932 byl také sponzorem známého automobilového závodníka Louise Chirona (od něj vzniklo v Česku rozšířené úsloví „Jezdí jako širón“). Chiron v jeho týmu skončil po provalení nevěry s jeho manželkou Alicí Hoffman-Trobeck. \nV dnešní době je firma Hoffmann La-Roche z velké části ovládána potomky Fritze Hoffmanna, kteří založili společný fond. Tento fond má pomoci v jednotném rozhodování rodiny a dlouhou dobu jeho členové vlastnili majoritní podíl hlasovacích práv v korporaci (50,01%). Po tom co v roce 2011 vystoupila ze společného fondu Maja Oeri, ztratilo rodinné seskupení většinu hlasovacích práv a nadále ovládá již jen 45,01 procent společnosti. Druhým největším akcionářem firmy je společnost Novartis držící 33,33 % akcií. Basilejská farmaceutická firma se dokonce pokusil o neúspěšné převzetí většiny v Hoffmann La-Roche a je pro korporaci jedním z největších konkurentů (v roce 2014 byl Novartis největší farmaceutickou firmou na světě a Roche bylo na třetí příčce).\n\n\n"}
{"id": "1046976", "url": "https://cs.wikipedia.org/wiki?curid=1046976", "title": "Naše společná budoucnost", "text": "Naše společná budoucnost\n\nSvětová komise Organizace spojených národů pro životní prostředí a rozvoj \"(United Nations World Commission on Environment and Development - WCED)\" vydala v roce 1987 studii (zprávu) Naše společná budoucnost (Our common future), která je známá také jako Zpráva Brundtlandové \"(Brundtland report)\". Tato závěrečná zpráva je výsledkem čtyřleté práce Komise, která probíhala pod vedením norské ministerské předsedkyně Gro Harlem Brundtlandové v letech 1983 až 1987. Studii vydalo v roce 1987 nakladatelství Oxford University Press. Byla předložena 42. zasedání Valného shromáždění OSN (The General Assembly OSN). Stala se důležitým milníkem ve vývoji ochrany životního prostředí. Dočkala se řady vydání a byla přeložena do mnoha jazyků (viz údaje o jednotlivých vydáních) Zabývá se soudobou environmentální problematikou, etabluje a definuje pojem udržitelného rozvoje \"(sustainable development)\" jako: ,takový rozvoj, který naplňuje potřeby přítomných generací, aniž by ohrozil schopnost budoucích generací naplňovat potřeby své.\"\n\nNaše společná budoucnost je strukturována do pěti částí. \n\nPo úvodu následují tři hlavní části:\n\nZávěrečnou část studie tvoří dvě přílohy. \n\nNaše společná budoucnost se rychle po svém zveřejnění stala významným dokumentem na poli ochrany životního prostředí. Její úspěch můžeme přirovnat ke Stockholmské deklaraci či Limitům růstu. Studie se dočkala řady vydání po celém světě a stala se také základem pro další jednání a dokumenty OSN. Její závěry byly diskutovány především na Konferenci OSN o životním prostředí a rozvoji (UN Conference on Environment and Development - UNCED) (1992) a promítly se do jejích výstupů.\n\n"}
{"id": "1046977", "url": "https://cs.wikipedia.org/wiki?curid=1046977", "title": "Setkání Páně", "text": "Setkání Páně\n\nSetkání Páně je jeden z velkých církevních svátků v byzantském ritu. Slaví se 2. února. Obsahuje prvky svátků Páně ale i svátků Bohorodice.\n\nObsahem svátku je setkání Ježíše se Simeonem a prorokyní Annou v jeruzalémském chrámu, které je zachycené v Evangeliu podle Lukáše ().\n\nTento svátek má jeden den \"před svátkem\" a sedm dní \"po svátku\" - zakončení svátku je 9. února. Délka \"po svátku\" se však může za jistých okolností zkrátit. V předvečer svátku se koná celonoční bdění. V následující den se koná božská liturgie, při které je zvykem postavit svíce.\nTropár svátku: \"Raduj se Milostiplná Bohorodice Panno, neb z tebe zasvitlo Slunce spravedlnosti, Kristus Bůh náš, jenž osvěcuje ty, kdož jsou ve tmě. Raduj se i ty, starče spravedlivý, neboť jsi přijal na své lokte Osvoboditele duší našich, darujícího nám vzkříšení.\" \n\nV den následujícího svátku Setkání Páně je s ním související připomínka na spravedlivého Simeona a prorokyni Annu.\n\nVe stejný den jako Setkání Páně se připomíná také divotvorná ikona \"Obměkčení kamenných srdcí\".\n\n"}
{"id": "1046985", "url": "https://cs.wikipedia.org/wiki?curid=1046985", "title": "Deklarace Konference Organizace spojených národů o životním prostředí", "text": "Deklarace Konference Organizace spojených národů o životním prostředí\n\nDeklarace Konference Organizace spojených národů o životním prostředí či Stockholmská deklarace \"(anglicky: Declaration Of The United Nations Conference On The Human Environment či Stockholm Declaration)\" je dokument, který přijala OSN 16. června 1972 na svém 21. plenárním setkání ve švédském Stockholmu. Konalo se pod názvem Konference Organizace spojených národů o životním prostředí (United Nations Conference on the Human Environment) a probíhalo od 5. do 16. června 1972. Stockholmská deklarace je první dokument mezinárodního významu, který přiznává lidstvu právo na zdravé životní prostředí. Deklarace je zároveň základním dokumentem pro další vývoj mezinárodního práva a dalších aktivit v oblasti životního prostředí.\n\nSamotná konference se stala důležitým milníkem a prvním významným mezinárodním počinem na poli ochrany životního prostředí. Můžeme ji chápat i jako přirozenou odpověď na akumulaci problémů, které se nastřádaly v předchozích desetiletích. Ty vyústily v ekologické katastrofy jako byl např. Velký smog 1952, při kterém zemřelo několik tisíc obyvatel, či problémy spojené s kontaminací rozsáhlých povodí a zemědělských území pesticidy. Na ty upozornila již deset let před konáním konference ve své knize Mlčící jaro (Silent Spring) americká vědkyně Rachel Carsonová. V roce 1968 založili italský průmyslník Aurelio Peccei a britský vědec Alexander King Římský klub (The Club of Rome). Posláním stále fungujícího a aktivního globálního think tanku je upozorňovat na problémy, kterým svět čelí a zároveň hledat a navrhovat řešení. Za nejznámější výstup Římského klubu se považuje zpráva manželů Meadowsových Limity růstu (Limits to Growth), která upozorňuje na neudržitelný stav lidského počínání a předkládá katastrofické vize. Tato zpráva byla vydána ve stejném roce, ve kterém se konala výše zmíněná Konference Organizace spojených národů o životním prostředí (Stockholmská deklarace). Společně s ní znatelně ovlivnila smýšlení o problémech životního prostředí v následujících dekádách. Stockholmská konference pak: ,na jedné straně znamenala průlom v prosazování mezinárodní spolupráce a koordinace při řešení problémů životního prostředí, na druhé straně odhalila rostoucí divergenci zájmů bohatých a chudých zemí, \"Severu\" a \"Jihu\".”\n\nRozsah dokumentu je 8 normostran, není tedy příliš rozsáhlý. Na těchto několika stránkách jsou velice stručně vyjádřeny jasné formulace, vize a principy. I když některé působí obecně, jsou důležité proto, že jasně shrnuly to, na čem panovala obecná shoda. V jednoduchosti tkví také síla Deklarace, nejsou zde zbytečná slova, která by odváděla pozornost od jádra problematiky. Naopak, každý znak má své opodstatnění. Pro srovnání, často kritizovaný dokument, který vznikl v roce 2012 na konferenci OSN Rio+20, obsahuje téměř 100 normostran.\n\nDeklaraci můžeme rozdělit do tří vzájemně souvisejících částí. \n\nPrvní obsahuje stručný úvod, v němž je zmíněno, že OSN na konferenci ve Stockholmu zvážila potřebu společného rámce pro ochranu a zlepšení životního prostředí, čímž se plynule přechází do druhé části, které se skládá ze sedmi prohlášení (proclaims). \n\nPrvní z prohlášení je konstatování, že soudobý člověk přetváří své prostředí, tak jako nikdy dříve, přičemž přírodní i kulturní složky jeho životního prostředí jsou základními předpoklady pro lidský blahobyt. Na to logicky navazuje prohlášení druhé, které apeluje na ochranu životního prostředí po celém světě. Třetí až páté prohlášení upozorňuje na problémy soudobého životního prostředí (jako je chemické znečištění jeho složek, destrukce a vyčerpání neobnovitelných zdrojů, problémy rozvojových zemí, riziko spojené s přelidněním). Šesté a sedmé prohlášení nabádá k řešení problémů napříč institucemi a občanskou společností po celém světě a k zachování dobrého stavu životního prostředí pro příští generace. Prohlášení obsažené ve Stockholmské deklaraci tak můžeme chápat také jako prazáklady současného pojetí udržitelného rozvoje. \n\nTřetí část deklarace tvoří společné přesvědčení OSN, které se skládá z 26 principů (principles). Tyto principy navazují na předešlá prohlášení a formulují konkrétní vize. Nejsou příliš detailní, zato jasně a výstižně formulují základní premisy, na nichž se členské státy dohodly. Věnují se nejen problémům a řešením znečištění jednotlivých složek životního prostředí, ale i problematice občanské angažovanosti (participace občanů), rozvojových zemí, úloze států a vzdělání. Tímto poskytují holistický základ a vodítko pro kroky (jež byly učiněny v dalších dokumentech OSN), které posléze vyústily v současné pojetí a chápání udržitelného rozvoje.\n\n\nStockholmská konference nezaznamenala v tehdejším Československu ohlas u oficiálních státních představitelů. O tom svědčí i fakt, že nebyla přeložena do češtiny – což je pochopitelné vzhledem k politické situaci, která v zemi panovala. Země východní Evropy se ani nezúčastnily konference na protest, že nebyla pozvána NDR, která však v té době nebyla členem OSN.\n\n\n"}
{"id": "1046991", "url": "https://cs.wikipedia.org/wiki?curid=1046991", "title": "The Animals (americké album)", "text": "The Animals (americké album)\n\nThe Animals je americké debutové album britské kapely The Animals. Bylo vydáno v září 1964 a obsahuje mnoho klasických R&B skladeb, jejichž autory jsou například Chuck Berry, Fats Domino nebo John Lee Hooker, stejně jako hit „The House of the Rising Sun“. Britské album se stejným názvem \"The Animals\" bylo vydáno o měsíc později a od tohoto se značně liší.\n\n\n\n"}
{"id": "1046992", "url": "https://cs.wikipedia.org/wiki?curid=1046992", "title": "Malý Chlum (Orlická tabule)", "text": "Malý Chlum (Orlická tabule)\n\nMalý Chlum (též pouze \"Chlum\") je 343 m n. m. vysoký vrch v okrese Rychnov nad Kněžnou Královéhradeckého kraje. Leží asi 1 km severozápadně od obce Čestice na katastrálním území vsi Rašovice. Jeho název se vztahuje k nedalekému pro okolí dominantnímu vrchu Velkému Chlumu.\n\nGeomorfologicky vrch náleží do celku Orlická tabule, podcelku Třebechovická tabule a okrsku Opočenský hřbet.\n"}
{"id": "1046999", "url": "https://cs.wikipedia.org/wiki?curid=1046999", "title": "The Animals on Tour", "text": "The Animals on Tour\n\nThe Animals on Tour je druhé americké studiové album britské rockové kapely The Animals. Bylo vydáno společností MGM Records v únoru 1965. Obsahuje dva již dříve vydané singly „I'm Crying“ a „Boom Boom“.\n\n\n\n"}
{"id": "1047006", "url": "https://cs.wikipedia.org/wiki?curid=1047006", "title": "Mlha nad Atlantikem", "text": "Mlha nad Atlantikem\n\nMlha nad Atlantikem je kniha českého spisovatele Františka Běhounka. Obsahuje dvě dobrodružné novely s námořní tematikou (\"Dva hoši ve člunu\", \"Škuner Cod Seeker\") motivované mlhou a odehrávající se v době mezi dvěma světovými válkami v Kanadě. Knihu vydalo roku 1969 nakladatelství Růže v Českých Budějovicích s ilustracemi Václava Junka jako sedmý svazek edice \" Statečná srdce\".\n\nHlavními hrdiny první novely jsou dva chlapci Archie a Johnny Belvinovi, bratři z malé rybářské vesnice Pidgeon Island na labradorském pobřeží. Oba pomáhají svým rodičům s obstaráním obživy a přitom zažívají různé napínavé příhody, například s rosomákem nebo s uprchlým vrahem. Mladší Archie se dokonce zraní a utrpí otřes mozku při sbírání ptačích vajec na blízkém ostrově.\n\nJednoho dne se chlapci ve svém člunu vydají na lov ryb, v mlze však zabloudí. Všichni muži z vesnice se je vydají na moře hledat, ale marně. Archie se nachladí a dostane horečku a nakonec upadne do bezvědomí. Johnnymu se však díky jeho vůli a houževnatosti podaří celkem po čtyřech dnech doplout do čtyřicet námořních mil od Pidgeon Islandu vzdálené rybářské osady St. Augustine, kde Archiemu pomohou a pak chlapce odvezou domů.\nDruhá novela knihy se odehrává dva roky po událostech vyprávěných v první. Opět se zde setkáváme s mladíkem Jonnym Belvinem plujícím se svým otcem na škuneru \"Cod Seeker\", který je na lovu tresek. Zastihne je orkán a následně loď obklopí hustá mlha, ve které škuner narazí na útes. Nezvěstných zůstane jedenáct mužů včetně Jonnyho a jeho otce, kteří se octnou ve vzduchové bublině dosud plovoucího vraku, protože škuner se při nájezdu na skalisko sice převrátil na bok, ale pod hladinu neklesl. V neustálém nebezpečí zde oba stráví několik dnů, než je zachrání kolem plující loď.\n"}
{"id": "1047012", "url": "https://cs.wikipedia.org/wiki?curid=1047012", "title": "Opočenský hřbet", "text": "Opočenský hřbet\n\nOpočenský hřbet je geomorfologický okrsek ve střední části Třebechovické tabule, ležící v okrese Rychnov nad Kněžnou v Královéhradeckém kraji.\n\nÚzemí okrsku se nachází zhruba mezi sídly Opočno (na severu), Očelice a Bolehošť (na západě), Čestice (na jihu), Lično a Trnov (na východě). Uvnitř okrsku leží částečně titulní město Opočno a zcela pak větší obce Voděrady a Přepychy.\n\nOkrsek zahrnuje chráněná území PP Zadní Machová a PP Opočno.\n\nOkrsek Opočenský hřbet (dle značení Jaromíra Demka VIC–2B–1) geomorfologicky náleží do celku Orlická tabule a podcelku Třebechovická tabule.]]).\n\nDále se již nečlení.\n\nHřbet sousedí s dalšími okrsky Orlické tabule: Černilovská tabule na severozápadě, Rychnovský úval na severu, východě a jihu a Bědovická plošina na jihozápadě.\n\nNejvyšším bodem Opočenského hřbetu, potažmo celé Orlické tabule, je \"U Rozhledny\" (451 m n. m.).\n\n"}
{"id": "1047013", "url": "https://cs.wikipedia.org/wiki?curid=1047013", "title": "Centinex", "text": "Centinex\n\nCentinex je švédská death metalová kapela založená roku 1990 ve švédském městě Hedemora. V roce 1991 vyšlo první demo \"Stupid Humanity\". První studiové album se jmenuje \"Subconscious Lobotomy\" a vyšlo v roce 1992. V dubnu 2006 se kapela rozpadla. Baskytarista Martin Schulman, kytarista Johan Jansson a bubeník Ronnie Bergerståhl založili hudební skupinu Demonical, přibrali zpěváka Ludviga Engellau.\n\nZačátkem roku 2014 ohlásila kapela Centinex v sestavě Alexander Högbom (vokály), Sverker Widgren (kytara), Martin Schulman (baskytara) a Kennet Englund (bicí) „zmrtvýchvstání“.\n\n\n\n\n\n"}
{"id": "1047016", "url": "https://cs.wikipedia.org/wiki?curid=1047016", "title": "Vladimír Vondráček (malíř)", "text": "Vladimír Vondráček (malíř)\n\nVladimír Vondráček (1. srpna 1922 Praha – 1. října 1992 Kutná Hora) byl český akademický malíř, výtvarník a sochař.\n\nVladimír Vondráček se narodil v Praze–Braníku. V letech 1942 až 1945 studoval na soukromé škole malíře Šilhavého. Na sklonku druhé světové války byl totálně nasazen na železnici, kde se později stal dispečerem u Správy ČSD v Praze. Po válce se vzdělával na ukrajinské malířské akademii u profesora Jana Kulce. V roce 1948 se stal členem Svazu československých výtvarných umělců. Od roku 1955 žil v Úvalech.\n\nJeho tvorba prošla specifickým vývojem. Inspiraci hledal v přírodě, lidech, architektuře i v klasické hudbě. Vystavoval doma i v zahraničí.\n\nZabýval se mj. sochařskou tvorbou, návrhy interiérů a restaurátorstvím. Podle jeho návrhů se uskutečnila výzdoba významných budov. Autor návrhů svítidel do vládního salonku letiště Praha-Ruzyně, dubových dveří a kování do Národní galerie zámku Zbraslav, do refektáře Klementina v Praze atd. Poslední roky života trávil v Kutné Hoře, kde také zemřel.\n\n"}
{"id": "1047017", "url": "https://cs.wikipedia.org/wiki?curid=1047017", "title": "Jedle vznešená", "text": "Jedle vznešená\n\nJedle vznešená (\"Abies procera\") je stálezelený, dlouhověký, velmi vysoký jehličnatý strom, rostoucí v severozápadní části USA.\n\n\nStálezelený, jehličnatý strom, dorůstající do výšky okolo 80 m a dožívající se až 700 let. Rychlost růstu je proměnlivá, semenáče rostou ze začátku pomalu, později velmi rychle až do dospělosti, a potom, jak strom stárne, se jeho růst zpomaluje. Kmen je sloupovitý a dosahuje průměru 2,2 m. Větve jsou tuhé a vyrůstají z kmene v pravých úhlech. Koruna je v mládí kuželovitá, zavětvená až k zemi, v dospělosti krátká a zakulacená. Borka je u mladých stromů šedozelenohnědá, tenká a s puchýři, u starších purpurovošedočervenohnědá, tlustá, trochu šupinovitá a hluboce rozbrázděná do úzkých rýh, rozdělených na obdélníkové bloky, rýhy i hřebeny jsou přibližně stejně široké. Letorosty jsou červenohnědé a po několik let chlupaté. Pupeny jsou skryté pod jehlicemi, hnědé, malé, vejčité, bez pryskyřice a se zaobleným vrcholem; základnové pupenové šupiny jsou krátké, široké, ve tvaru rovnostranného trojúhelníka, na středech chlupaté, bez pryskyřice, s celými až vroubkovanými okraji a ostrým vrcholem; vrcholové pupeny se obvykle vyskytují po 3 a více.\n\nJehlice jsou jednořadé, ohebné, většinou srpovitě zahnuté vzhůru, husté, u základu často přiléhavé k letorostu, na okrajových částech rozbíhavé, na průřezu ploché s vespod vystupující středovou žílou, seshora s nebo bez rýhy, či na plodících větvích s čtyřstranným průřezem; 1-3,5 cm dlouhé a 1,5-2 mm široké, na špičce zaoblené či vroubkované; jehlice na plodících větvích jsou čtyřstranné a se 4 proužky průduchů na spodních površích; na horních površích jsou modrozelené, s 0-2 stříbrnošedomodrozelenými proužky, každý proužek má 0-7 řad průduchů ve středu jehlice; na spodních površích s 2-4 stříbrnošedomodrozelenými proužky, na každém proužku se 4-7 řadami průduchů; pryskyřičné kanálky jsou malé, blízko okrajů a spodních epidermálních vrstev jehlic; jehlice pronikavě voní, podobně jako terpentýn.\n\nSamčí šištice jsou v průběhu opylování purpurovočervenohnědé a rostou ve shlucích pod jehlicemi. Samičí šištice - šišky jsou obdélníkově válcovité, přirostlé, se zaobleným vrcholem, rostoucí jednotlivě až po 5 blízko vrcholu koruny na horních stranách jednoletých letorostů, zelené, purpurové či červené, ve zralosti žlutozelenohnědé, překryté zelenými, vyčnívajícími a zpět zahnutými podpůrnými šupinami, ve zralosti zesvětlenými; a s tmavými, 2,5 cm dlouhými a 3 cm širokými a chlupatými semennými šupinami; šišky jsou 10-15 cm dlouhé a 5-6,5 cm široké. Semena jsou červenohnědá, 12 mm dlouhá 6 mm široká. Křídla semen jsou světle hnědá a o trochu delší než semeno. Děložních lístků je kolem 4-7 . Strom kvete v květnu a červnu, šišky dozrávají v září a k rozšiřování semen dochází v říjnu.\n\nSeverozápad USA (státy Kalifornie, Oregon a Washington).\n\nJedle vznešená roste od podhůří v západním Washingtonu až po vysokohorské polohy v Oregonu, v rozsahu nadmořských výšek 60-2700 m; nejhojněji se strom vyskytuje v horách Kaskádového pohoří, na horských půdách rozmanitého vulkanického původu, nejlépe roste v mělkých až mírně hlubokých půdách s velkým množstvím vlhkosti, které jsou dobře pro vodu propustné a s kyselým až neutrálním pH; stín snáší strom středně dobře, mezi ostatními americkými jedlemi je ale nejméně ke stínu snášenlivý a nejlépe roste na plném slunci. Klima je zde mírné, chladné a pobřežní, s krátkými léty a zimami s velkým množstvím sněhu, roční srážkové úhrny se zde pohybují mezi 1750-2600 mm, z velké části ve formě sněhu. Jedle vznešená je velmi odolná vůči větru, neboť hluboce koření, také je odolná vůči nemocem a nepřátelům, miluje chladný a vlhký vzduch, nesnáší znečištění ovzduší a je mrazuvzdorná do –28 °C, není nicméně příliš odolná vůči suchu ani vůči lesním požárům, především pro nepříliš silnou borku a značně hořlavé jehličí. \n\nJedle vznešená občas tvoří samostatné jednodruhové porosty, mnohem častěji ale roste ve smíšených lesích ve společnosti jiných druhů rostlin: z jedlí například s jedlí líbeznou, jedlí plstnatoplodou, jedlí obrovskou, ze smrků s smrkem Brewerovým, smrkem Engelmannovým, smrkem sitkou, z borovic například s borovicí bělokmennou, borovicí pokroucenou, borovicí pohorskou, také s douglaskou tisolistou, jedlovcem Mertensovým (\"Tsuga mertensiana\"), jedlovcem západním, modřínem západoamerickým (\"Larix occidentalis\"), zeravem obrovským, z bylinného patra například s keři: brusnice \"Vaccinium alaskaense\", menziesie rzivá (\"Menziesia ferruginea\"), pěnišník \"Rhododendron albiflorum\", z bylin například s kandíkem \"Erythronium montanum\", klintonkou \"Clintonia uniflora\", suchobýlem \"Xerophyllum tenax\" a dalšími.\n\nObčas je strom napadán zavíječem \"Dioryctria abietivorella\", jehož larvy vrtají a žerou šišky, jehlice, letorosty a krmí se pod borkou a dalšími. Kořeny stromu v některých případech poškozuje hnědák Schweinitzův. Příležitostně je nějaký semenáč poškozen až zlikvidován plísní šedou. Strom nesnáší sucho, při nedostatku srážek často dochází k praskání borky, proto není vhodný pro pěstování v oblastech se suchými léty a nepravidelnými a/nebo nedostatečnými dešti. \n\nPro vysoce kvalitní dřevo v kombinaci s velkým přímým kmenem je strom často používán jako zdroj řeziva. Dřevo jedle vznešené patří mezi nejkvalitnější z amerických jedlí, je lehké, odolné a velmi ohebné, pro tyto vlastnosti bylo dříve často používáno pro konstrukci vrtulí letadel a žebříků, v současnosti je většinou v těchto případech nahrazováno použitím různých kovů. Dřevo stromu je často též používáno ve stavebnictví a tesařství a na výrobu krabic. Mladé stromky jsou využívány též jako vánoční stromek. Jedle vznešená je též často pěstována jako okrasný strom a používána v hortikultuře, kde je známo několik kultivarů.\n\nPodle organizace IUCN není jedle vznešená ohrožena a tendence její populace je stabilní. V minulosti byl strom značně kácen pro dřevo, v současné době roste jedle vznešená v několika chráněných oblastech zahrnujících též několik národních parků, ve kterých je jakékoliv kácení zakázáno. \n\n\n"}
{"id": "1047019", "url": "https://cs.wikipedia.org/wiki?curid=1047019", "title": "Frankofilie", "text": "Frankofilie\n\nFrankofil (nebo také \"Galofil\") je jedinec, který má velmi pozitivní vztah ke všemu francouzskému, ať už se jedná o vládu, dějiny, demografii, či kulturu Francie. Může se také jednat o pozitivní vztah k Francii jako takové, či k francouzštině, nebo k francouzské kuchyni. Protikladem frankofila je frankofob.\n\nPůvodně byla frankofilie spojována s podporou osvícenství a politickými změnami v době Velké francouzské revoluce, kdy v mnoha evropských státech započal přechod od autokratické formy vlády k demokracii.\n\n"}
{"id": "1047022", "url": "https://cs.wikipedia.org/wiki?curid=1047022", "title": "Luciferion", "text": "Luciferion\n\nLuciferion byla švédská death metalová kapela založená roku 1993 ve městě Göteborg. V zakládajícím kvartetu byl kytarista Michael Nicklasson, zpěvák a kytarista Wojtek Lisicki, baskytarista Martin Furängen a bubeník Peter Weiner. \nByla ovlivněna např. skupinami Morbid Angel, Deicide, Celtic Frost, Forbidden, Coroner, Immolation a dalšími.\n\nV roce 1993 nahrála kapela pětiskladbové promo, které jí zajistilo smlouvu s francouzským vydavatelstvím Listenable Records.\nPrvní dlouhohrající deska skupiny se jmenuje \"Demonication (The Manifest)\" a vyšla v roce 1994. Celkem kapela vydala 2 studiová alba, než se v roce 2003 rozpadla.\n\nLogo kapely je složeno z atypického obrazce. Na první desce \"Demonication (The Manifest)\" obsahuje emblém i obrácený pentagram, který byl později z loga odstraněn. Druhá deska \"The Apostate\" už ho neobsahuje.\n\n\n\n"}
{"id": "1047023", "url": "https://cs.wikipedia.org/wiki?curid=1047023", "title": "Slobodská Ukrajina", "text": "Slobodská Ukrajina\n\nSlobodská Ukrajina ( \"Slobidska Ukrajina, Slobožanščyna\", \"Slobodskaja Ukraina, Slobožanščina\") je historická oblast Ruska, Ukrajiny a která se v 17. - 18. století nacházela na území dnešní Charkovské oblasti, Voroněžské, Sumské, Belgorodské a části Doněcké, Luhanské, Kurské oblasti. Od druhé poloviny 16. století byla postupně osidlována donskými a záporožskými kozáky (později byli tito kozáci obývající Slobodskou Ukrajinu nazýváni slobodskými kozáky), kteří v období protipolského povstání Bohdana Chmelnického prchali před polskou šlechtou z území současné Ukrajiny, která se v té době nacházela pod vládou Republiky obou národů. V roce 1765 byla na jejím území v rámci Ruského Impéria vytvořena Slobodo-ukrajinská gubernie, která se v roce 1835 přejmenovala na Charkovskou gubernii.\n\nNázev je odvozen od slova \"sloboda\", což znamená česky svoboda a označovalo typ osady s podobnou funkcí jako česká Lhota - osadníci byli na určitou dobu osvobozeni od daní.\n\n"}
{"id": "1047024", "url": "https://cs.wikipedia.org/wiki?curid=1047024", "title": "Otto Ballon Mierny", "text": "Otto Ballon Mierny\n\nOtto Ballon Mierny (* 2. září 1961 Vsetín) je český dokumentární fotograf, fotoreportér, kameraman a pedagog.\n\nNarodil se 2. září 1961 ve Vsetíně. Po absolvování Střední průmyslové školy báňské v Ostravě vystudoval dokumentární tvorbu na pražské FAMU. Poté dva roky působil v zahraniční redakci České televize jako dokumentarista. Od roku 1989 je členem mezinárodní federace novinářů Internacional Federation of Journalists. Od roku 1991 začal pracovat jako fotoreportér v tiskové agentuře ČTI, od roku 1994 do roku 2004 působil v České tiskové kanceláři. V letech 1995 a 1996 absolvoval Kurz speciální přípravy pro krizové situace v Trainning Command- Militery Academy Vyškov. Je dlouholetým členem odborné poroty fotosoutěže Brněnský sport v objektivu.\n\nBěhem své žurnalistické praxe zaznamenával cesty nejvyšších státních představitelů na zahraničních cestách a návštěvách. Více než 20 let zpracovával reportáže z oblastí válečných konfliktů a občanských nepokojů. Účastnil se jako fotoreportér vojenských misí Armády ČR ve Rwandě, Zaire, Srbsku, Chorvatsku, Bosně, Kosovu, Albánii, Makedonii, Kuvajtu, a Iráku. Z těchto cest vznikly výstavy „100 fotografií dětí z Gomy“ (z uprchlických táborů v zairské Gomě), „Písek v očích“ (z činnosti 7. polní nemocnice v irácké Basře). Doprovázel humanitární konvoje Českého červeného kříže a Nadace člověk v tísni do obléhaného Sarajeva. Jeho fotografie z těchto cest a misí pravidelně zveřejňovaly nejen domácí, ale i zahraniční agentury \"Agence France Presse, Associated Press, Reuters News\" a domácí i zahraniční tištěná média \"Time, Washington Post, U.S. News, Le Figaro, Herald Tribune\", \"The New York Times\" a jiné.\n\nOd roku 2004 žil rok a půl v Dominikánské republice, po návratu do České republiky se stal po dobu roku 2006 místopředsedou jihomoravské pobočky Syndikátu novinářů. V tomto roce začal externě vyučovat na Fakultě sociálních studií Masarykovy univerzity v Brně, kde působí dodnes.\nOd roku 2006 do roku 2012 působil jako fotoreportér v brněnské redakci deníku MF Dnes. V tomto období se zaměřil na zpracovávání a zachycování reportáží z demonstrací extrémistických skupin. Výsledkem je obsáhlá putovní výstava reportážní fotografie s názvem „Extremismus“, která v roce 2014 mj. proběhla i v Senátu ČR.\n\nV roce 2012 nastoupil na Krajský úřad Jihomoravského kraje do oddělení informací a styku z veřejností, kde působil do listopadu 2016.\nOd roku 2015 je členem spolku Československý legionář.\n\nOd prosince 2015 je členem správní rady obecně prospěšné společnosti Národní muzeum fotografie.\n\nAutor projektu OSOBNOSTI se zabývající se fotodokumentací, archivací a vystavováním portrétních fotografií významných osobností z řad umělců, vědců, politiků, spisovatelů, hudebníků, dramatiků, válečných veteránů, aj. z obcí, měst a regionů České republiky popřípadě zahraničních osobností, kteří Českou republiku navštívili a po nějakou dobu zde pracovali či jinak působili.\n\nOd ledna 2017 je členem Mezinárodní asociace mírových sil AISP – SPIA a začal pracovat v Komunitním centru pro válečné veterány v Brně.\n\n\n\n\n\n\n\n\n"}
{"id": "1047028", "url": "https://cs.wikipedia.org/wiki?curid=1047028", "title": "Goja", "text": "Goja\n\nGoja neboli gója je tradiční romské jídlo, připravované zejména o Vánocích. Jsou to vepřová, případně umělá střívka naplněná bramborákovým těstem a poté upečená v troubě. Proto se také goja nazývá romská klobása. Mívá délku až půl metru a před podáváním se nakrájí na zhruba deseticentimetrové kousky. Zapíjí se vínem nebo i pivem.\n\n"}
{"id": "1047029", "url": "https://cs.wikipedia.org/wiki?curid=1047029", "title": "Antropologický slovník", "text": "Antropologický slovník\n\nAntropologický slovník \"aneb co by mohl o člověku vědět každý člověk (s přihlédnutím k dějinám literatury a umění)\" \"(anglicky: The Dictionary of Anthropology (with consideration of the history of literature and art) or What Every Human Should Know about Humans)\" je český encyklopedický projekt, který inicioval a vedl známý český vědec Jaroslav Malina z Ústavu antropologie Přírodovědecké fakulty MU. Slovník je možno využívat zdarma, je umístěn na stránkách Masarykovy Univerzity.\n\nJedná se o největší český antropologický slovník a o jeden z největších českých slovníků vůbec (a zároveň největší český autorský slovník v digitálním prostředí). Slovník obsahuje více než 20 000 hesel, která vycházejí z celostního rozpětí antropologie. Specifikou slovníku pak je: ,originální koncepce, vymykající se všem obdobným pracím, které byly dosud na toto téma ve světě vydány. Slovník byl programově budován jako integrální databáze poznatků, jichž bylo v oblasti věd o člověku, společnosti a kultuře dosaženo. Na rozdíl od standardních anglosaských slovníků však rozšiřuje tematický záběr o oblast krásné literatury a umění. Jeho součástí se stala komplexní řada hesel věnovaných oblasti umělecké kultury, kterou tradiční antropologie do značné míry opomíjela, takže vydání tohoto slovníku lze označit za příspěvek k rozvoji dosud málo celosvětově zpracované antropologie umění.\" O úspěchu slovníku svědčí fakt, že z něj vychází mnoho popularizačních i vědeckých prací, v neposlední řadě je používán i jako zdroj pro hesla na české Wikipedii.\n\n"}
{"id": "1047031", "url": "https://cs.wikipedia.org/wiki?curid=1047031", "title": "CORS", "text": "CORS\n\nCORS (\"Cross-origin resource sharing\", ve volném překladu \"sdílené zdroje odjinud\") je v informatice mechanismus umožňující sdílení zdrojů (např. fontů, JavaScriptového kódu, atd.) webové stránky pro aplikaci na jiné doméně. Toto je zejména použito při AJAX požadavcích pomocí XMLHttpRequestu. Mezi-doménové volání by jinak bylo zakázáno webovým prohlížečem kvůli omezení same-origin policy. CORS definuje způsob, pomocí kterého se prohlížeč a dotazovaný server dohodnou na tom, zda mezi-doménové volání bude povoleno. Takto lze docílit sdílení zdrojů a zároveň zachovat bezpečnost aplikace.\n\nCORS přidává nové HTTP hlavičky, které předávají instrukce klientovi. Webové prohlížeče tyto hlavičky akceptují a respektují jejich omezení, která stanovují. Pokud požadavky na server mohou nějak změnit poskytovaná data (jiné metody než \"GET\"), specifikace nařizuje, aby prohlížeč nejprve provedl přípravný požadavek pomocí metody \"OPTIONS\". Tímto požadavkem je ověřeno, zda je metoda hlavního požadavku a zdrojová doména povolena. Poté již následuje samotný požadavek na server. Server také podle standardu může oznámit klientovi, že povoluje příjem, tzv. \"credentials\" (cookies, HTTP autentizačních dat, SSL certifikátů…).\n\nPro inicializaci mezi-doménového požadavku prohlížeč přidá do požadavku novou hlavičku codice_1. Tato hlavička nese název domény, která vytváří požadavek. Například webová stránka codice_2 se pokusí získat zdroje z webu codice_3. Pokud prohlížeč má podporu CORS, obsah hlavičky \"ORIGIN\" v požadavku odesílaného na \"cizistranka.cz\" bude:\n\nPokud \"cizistranka.cz\" povolí požadavek, v odpovědi pošle ACAO hlavičku codice_4. V této hlavičce budou uvedeny domény, ze které jsou požadavky povoleny, například:\n\nPokud server nepodporuje mezidoménový požadavek, prohlížeč vyhodí chybu požadavku místo navrácení odpovědi.\n\nPři povolení požadavků ze všech domén server vrací takovouto hlavičku:\n\nToto nastavení však není vhodné pro všechny typy webových stránek. Je vhodné zejména pro API webových stránek, která mají být veřejná a volně dostupná, například jako Google Fonts.\n\nNa druhou stranu je toto nastavení vhodné pro stránky, které využívají object-capability model, kde jednotlivé funkce mají neuhádnutelné/zašifrované URL a mají být dostupné pouze pro ty, kteří je znají.\n\nHodnota codice_5, je speciální a nepovoluje aby požadavek obsahoval \"credentials\".\n\nCORS je podporována ve všech prohlížečích založených na následujících jádrech:\n\nNásledující prohlížeče nemají podporu CORS\n\nCORS může být použito jako moderní alternativa k JSONP vzoru. Zatímco JSONP podporuje pouze požadavky metodou \"GET\", CORS podporuje i ostatní metody HTTP. Použití CORS tak programátorovi umožňuje použit standardní XMLHttpRequest, který podporuje lepší řízení požadavku nežli JSONP. Na druhou stranu JSONP funguje na starších prohlížečích, které ještě nemají podporu CORS. Avšak tento standard je již dnes podporován ve všech moderních prohlížečích. Nevýhodou JSONP je zranitelnost přes cross-site scripting (XSS) útoky, zatímco CORS umožňuje parsování příchozího požadavku a tak zaručí bezpečnost.\n\n\n"}
{"id": "1047035", "url": "https://cs.wikipedia.org/wiki?curid=1047035", "title": "Thierry Sabine", "text": "Thierry Sabine\n\nThierry Sabine (13. června 1949, Neuilly-sur-Seine, Francie – 14. ledna 1986, Goulma, Mali) byl francouzský motocyklový a automobilový závodník, zakladatel Rallye Paříž – Dakar.\n\nThierry Sabine se od mládí účastnil různých soutěží a závodů – závodně jezdil na koni nebo létal, ale patrně nejúspěšnější byl od konce 60. let v motocyklových a automobilových závodech, například na okruzích formule Renault nebo ve dvou ročnících závodu 24 hodin Le Mans. V roce 1973 se dokonce stal mistrem Francie. V polovině 70. let pak založil společnost \"TSO\" (\"„Thierry Sabine Organisation“\") zaměřenou na pořádání dobrodružných soutěží, ve kterých spolu soutěží desítky až stovky motoristických posádek.\n\nV roce 1976 se Sabine zúčastnil motocyklové soutěže z Abidžanu (Pobřeží slonoviny) do francouzského letoviska Nice. Přibližně za polovinou africké části na pomezí Čadu a Libye zabloudil v pohoří Tibesti a poté, co mu došel benzín, strávil bez jídla a pití tři dny hledáním civilizace. Při tomto doslova boji o život se rozhodl, že pokud přežije, vrátí se do Afriky jako organizátor bezpečného závodu, ve kterém bude organizačně a záchranářsky postaráno o každého účastníka, ať to bude člen továrního týmu nebo amatérský nadšenec.\n\nRallye, ve skutečnosti hlavně těžká terénní soutěž, byla poprvé odstartována 16. prosince 1978 na pařížském náměstí \"Place du Trocadéro et du 11 Novembre\". Trasa vedla z Francie přes Alžírsko, Niger, Mali a Horní Voltu do Senegalu. Už do prvního ročníku se přihlásilo 179 strojů ve třech kategoriích: 87 motocyklů, 80 osobních a 12 nákladních aut.\n\nSoutěž v té době ještě nesla prostý název l´ Afrique a patronát nad ní nesly významné časopisy \"Paris Match\" a \"l´ Equipe\". V některých médiích byla pejorativně označena jako \"„soutěž bláznů“\", protože jen málokdo si dokázal představit skutečné podmínky soutěže dlouhé přes 10.000 kilometrů, pro kterou byla dokonce zajištěna lékařská pomoc v celé trase. Ale již v tomto prvním ročníku došlo ke smrtelné nehodě – jeden motocyklista neuposlechl propozice a při jízdě bez ochranné přilby utrpěl smrtelný úraz. Ovšem soutěž v té době neměla ještě tak náročný ráz jako o několik let později: o poměrně rozumném Sabinově přístupu k plánování závodu svědčí i fakt, že tento první závod dokončil i vůz z roku 1926 nebo že se většina etap dokončovala ještě za světla.\n\nAfrická soutěž vzbudila značný zájem i u profesionálních týmů coby \"„jediná soutěž na světě, která dokáže závodníka i stroj otestovat po všech podmínkách“\" a druhého ročníku, již pod názvem Rallye Paris – Dakar, se v roce 1980 zúčastnilo 210 posádek. Sabine značně vylepšil péči o závodníky a uzavřel smlouvu s cestovní kanceláří \"Africatours\", která se postarala o řádné stravování pro všechny závodníky (tj. zejména vydatné snídaně a teplé večeře), zároveň se rozhodl zpřísnit podmínky technické pomoci a poněkud srovnat podmínky profesionálů vůči amatérům (v prvním ročníku totiž týmu Porsche značně vypomáhala jeho flotila vrtulníků, a to jak servisem přímo na trati, tak i vzdušnou navigací): všechny kategorie byly dále rozděleny na sériové stroje, přísněji posuzované modifikované sériové stroje a nejpřísněji hodnocené speciály/prototypy. Veškerá technická pomoc pro soutěžící musela být transportována výhradně po zemi, nesměla se používat rádiová navigace a vysílačky směly být odplombovány a použity pouze v případech ohrožení života. Sabine se při soutěži také musel vypořádat s nehodou doprovodného kamionu TSO, ze kterého uniklo několik tisíc litrů benzínu určeného pro závodníky, a tak dodatečně upravil některé náročné trasy tak, aby závodní stroje ušetřily palivo.\n\nObtížnost závodu se pomalu stupňovala, proto lákala stále více účastníků a v roce 1981 soutěžilo už 276 posádek, v roce 1982 390 posádek, v roce 1983 382 posádek – v tomto ročníku se poprvé jelo přes severonigerskou pouštní oblast Ténéré a několik desítek posádek se ztratilo v písečné bouři, nejpozději po čtyřech dnech však byli všichni zachráněni. V roce 1984 Sabine naplánoval závod ještě dále na jihovýchod Nigeru, účast dosáhla dokonce 427 posádek. V té době již byl Sabine coby organizátor proslavený a TSO získávala významné sponzory a partnery od časopisů přes výrobce autopříslušenství po letecké společnosti.\n\nPro 7. ročník závodu v roce 1985 zorganizoval Sabine úvodní terénní etapu (prolog), který se konal ve městě Cergy Pontoise nedaleko Paříže dne 30. prosince 1984. Běžným občanům tak poskytl možnost vidět alespoň zlomek skutečné terénní náročnosti soutěže už ve Francii. Zároveň byly na úvod afrických etap v Alžírsku naplánovány obzvlášť těžké speciály, které pomohly vozy i posádky včas otestovat a „vytřídit“ ještě před vjezdem do pouštních oblastí. Délka trasy v tomto roce dosáhla přes 12.500 km.\n\nV 8. ročníku závodu v roce 1986 se podmínky soutěže ani trasa příliš nezměnily, zúčastnilo se 487 posádek. Přestože se prolog konal opět v Cergy Pontoise u Paříže, byl start vlastního závodu přeložen do sto kilometrů vzdálených Versailles – nelze vyloučit, že tak Sabine reagoval na sílící protestní hlasy aktivistů, kteří mluvili o zbytečném utrácení peněz (které by měly být raději věnovány africkým obyvatelům) a kteří také dokázali krátce zablokovat předsoutěžní přehlídku vozidel v Rouenu.\n\nDne 12. ledna 1986 poskytl Sabine pro stanici \"Radio Niger\" inteview, ve kterém mj. prohlásil, že by chtěl v životě dokázat ještě dvě věci: ukázat své dceři Afriku a zemřít někde v africké poušti. Tato slova se o dva dny později ukázala být tragickou předpovědí.\n\nDne 14. ledna 1986 dospěla rallye do etapy Niamey (Niger) – Gourma Rarous (Burkina Faso). Při předstartovním briefingu Sabine závodníkům zdůraznil, že etapa bude náročná na orientaci a že si závodníci mají dávat velký pozor na armády obou států (\"„hranice je sice už klidná, ale jsou tam vojáci, mohlo by se střílet“\").\n\nPozdě odpoledne se nad oblastí závodu zvedla písečná bouře, která po setmění zesílila. Právě tu dobu však začínalo finále etapy v podobě 120 km dlouhého nočního speciálu z osady Gossi do cíle. Silná písečná mlha ztěžovala orientaci jezdcům i leteckému doprovodu TSO. Sabineho bílý vrtulník AS 350 proto okolo 18:10 přistál v Gossi a Sabine šel konverzovat se závodníky před startem speciálu, přičemž čekali, zda se bouře uklidní. Přestože vrtulník nebyl vybaven pro noční lety ani světlomety, ani řádnou navigací, rozhodl Sabine o vzletu směr Gourma Rarous, tj. asi sto kilometrů vzdušnou čarou.\n\nPřed 19. hodinou, přibližně 22 km od cíle, pilot Bagnoud rozhodl, že další let v noční písečné bouři není možný a rozhodl se přistát. Vysílačkou se pak dohodli s pozemní stanicí, že jim pošle naproti evakuační automobil Lada Niva týmu Lada Poch (posádka Pierre Lartigue a Bernard Giroux). Nepochopitelné však je, že po této dohodě vrtulník stejně vzlétl a v nízké výšce pokračoval v letu, přičemž se pilot pravděpodobně orientoval podle mlhových a dálkových světel závodníka Philippe Joineaua jedoucího v Suzuki. Zatímco však automobil jel po mírně zvlněné pistě, okolní terén tvořily o poznání vyšší duny – a do jedné z těch největších (cca 150 m dlouhé a až 10 m vysoké duny) okolo 19:20 vrtulník narazil, přitom se roztrhnul a jeho trosky se rozletěly v okruhu několika set metrů. Při nehodě okamžitě zahynula celá posádka: ředitel TSO Thierry Sabine (†36), zpěvák Daniel Balavoine (†33), novinářka Nathalie Odentová (†25), rozhlasový technik Jean-Paul le Fur (†35) a pilot François Xavier-Bagnoud (†25).\n\nBěhem několika desítek sekund na místo nehody dorazilo několik účastníků závodu, kteří předtím viděli světla vrtulníku i následný záblesk – například Charles Belveze & Jacques Girard (soutěžní vůz Mitsubishi Pajero č. 347), Raymond Loizeaux (motocykl BMW aj.). Posádce vrtulníku však nemohli pomoci: trosky vrtulníku sice nehořely (palivo se pouze rozteklo do písku), ale prudká energie nárazu posádku katapultovala ven a jejich těla roztrhala.\n\nPřestože se spekulovalo o ukončení soutěže, zvítězil názor, že závodníci Sabineho památku naopak nejlépe uctí dokončením rallye a vzpomínkovou akcí až v Dakaru. Na místě nehody pak byl postaven prostý kamenný pomníček u akátu, který byl pojmenován jako \"Strom Thierry Sabineho\".\n\nVe vedení soutěže nahradil Sabineho jeho oficiální zástupce Patrick Verdoy, od ročníku 1987 pak byl ředitelem soutěže dřívější úspěšný závodník René Metge.\n\nZáhadou zůstává, proč vrtulník vzlétl, přestože několik minut předtím posádka potvrdila vysílačkou, že čeká na evakuační vůz. Nedaleko místa nehody byl však objeven otevřený balíček s obvazem a nelze tedy vyloučit, že někdo z posádky byl například uštknut hadem nebo štírem a že se tedy potřebovali rychle dostat do cíle i navzdory počasí.\n\nPo nehodě prohlásil Bruno Bagnoud, otec zahynuvšího pilota, že v deníku jeho syna je mnoho záznamů o Sabineho příkazu nelétat v noci s vrtulníkem pro takové lety nepřizpůsobeným. Spekuloval také o tom, že vrtulník mohl být sestřelen.\n\nFakt, že jednou z obětí byl zpěvák Daniel Balavoine, dala vzniknout fámě o tom, že byl zavražděn kvůli svému kritickému postoji proti vládnoucí francouzské garnituře.\n\n\n"}
{"id": "1047036", "url": "https://cs.wikipedia.org/wiki?curid=1047036", "title": "Jedle mandžuská", "text": "Jedle mandžuská\n\nJedle mandžuská (\"Abies nephrolepis\") je jehličnatý strom, pocházející ze severovýchodní Asie – z Číny, Severní Koreje a Ruského Dálného východu.\n\n\nStálezelený, jehličnatý, rychle rostoucí (více než 30 cm za rok, více než 4,5 m za 10 let) strom, dorůstající do 30-35 m. Kmen je oblý a sloupovitý a dosahuje průměru až 1,2 m. Koruna je kuželovitá či vejčitá a hustá. Větve hlavní (větve prvního řádu) vyrůstají vodorovně ze střední větve (osová větev vedoucí, která je pokračováním kmene) a v horní části koruny směřují vzhůru, ve spodní části koruny směřují dolů; větve vedlejší (větve druhého, třetího, čtvrtého a vyšších řádů, které vyrůstají z větví hlavních) rostou též vodorovně, čímž tvoří pro tento strom typickou korunu, která se s věkem stromu vyrovnává a stává se někdy nepravidelnou. Borka je zpočátku hladká a světle šedohnědá, později rozpraskaná a tmavnoucí.\n\nPupeny jsou červenohnědé a vejčité. Letorosty jsou štíhlé a pevné, rýhované, v rýhách mírně chlupaté, žlutošedohnědé (u \"Abies × sibirico-nephrolepis\" šedohnědé a chlupaté). Jehlice jsou spirálovitě uspořádané, směřující vzhůru, u základny silně zakroucené, 1-3 cm dlouhé (hybrid \"Abies × sibirico-nephrolepis\" má jehlice kratší) a 2 mm široké; seshora šedozelené, vespod se dvěma stomatárními šedobílými proužky, na špičce proměnlivé – vroubkované až špičaté.\n\nSamčí šištice jsou postranní, seskupené na rubu jehličí a žlutozelené. Samičí šištice (šišky) jsou válcovité, vzpřímené, postranní, často po několika nahloučené, tupé, 4,5-7,5 cm dlouhé a 2-3,5 cm široké (u \"Abies × sibirico-nephrolepis\" jsou šišky větší), zpočátku purpurové (či zpočátku zelené – ty jsou popisovány jako \"Abies nephrolepis\" forma \"chlorocarpa\"), později dozráváním hnědé, s kuželovitými, vytrvalými a tmavohnědými vřeteny; semenné šupiny jsou ve středu šišek ledvinovitého tvaru a 10-12 mm dlouhé a 15-18 mm široké, podpůrné šupiny jsou 14-20 mm dlouhé a zahrnuté či mírně vyčnívající. Semena jsou obvejčitě klínovitá, černá, 5 mm dlouhá a 3 mm široká, s načernalým, 6 mm dlouhým a 5 mm širokým, křídlem. Děložních lístků je 4-5 . Strom kvete v dubnu až květnu, semena dozrávají v září až říjnu.\n\nJedle mandžuská (\"Abies nephrolepis\") je blízce příbuzná s: jedlí korejskou \"Abies koreana\", jedlí sachalinskou \"Abies sachalinensis\", jedlí Veitchovou \"Abies veitchii\" a jedlí sibiřskou \"Abies sibirica\".\nJedle mandžuská (\"Abies nephrolepis\") se v Číně (v provincii Chej-lung-ťiang) přirozeně kříží s jedlí sibiřskou \"Abies sibirica\" a vzniklý hybrid (kříženec) se nazývá:\n\nČína (provincie Che-pej, Chej-lung-ťiang, Ťi-lin, Liao-ning, Šen-si); Severní Korea; Rusko (Amurská oblast, Chabarovský kraj, Přímořský kraj).\n\nHorský strom, roste v nadmořských výškách 500-700 m na východní Sibiři a 750-2000 m v severovýchodní Číně, v rozmanitých, dobře odvodňovaných, horských půdách, optimální pH půdy je 5,6-6,5  (kyselá až mírně kyselá půda), ve studeném klimatu (mrazuvzdorný do −40 °C) s krátkými, studenými a vlhkými léty a dlouhými, studenými zimami. Voda se zde vyskytuje většinou ve formě sněhu. Strom dobře roste při plném oslunění. Jedle mandžuská obvykle roste dohromady s: jedlí sibiřskou, borovicí korejskou, smrkem ajanským, borovicí zakrslou, jalovcem chvojkou \"Juniperus sabina\" varieta \"davurica\", smrkem sibiřským, borovicí sibiřskou, jeřábem ptačím \"Sorbus aucuparia\" (synonymum \"Sorbus amurensis\"), aktinidií kolomiktou a dalšími.\n\nV severovýchodní Číně a Koreji je důležitým zdrojem dřeva, používaného v tesařství, na výrobu překližky a dýhy.\n\nJedle mandžuská není podle organizace IUCN ohrožena; tendence stavu její populace nicméně klesá. Hlavní ohrožení pro strom představuje především kácení, které je pro populaci stromu obzvláště nebezpečné v kombinaci s lesními požáry a spásáním, které snižují či brání regeneraci populace jedle mandžuské. Část populace stromu se vyskytuje v chráněných oblastech, nicméně větší část jeho populace se vyskytuje mimo tyto oblasti. \n\n"}
{"id": "1047045", "url": "https://cs.wikipedia.org/wiki?curid=1047045", "title": "Josef Gustav Kolenatý", "text": "Josef Gustav Kolenatý\n\nJosef Gustav Kolenatý (16. prosince 1819 Praha - Malá Strana – 29. prosince 1887 Praha - Hradčany) byl katolický kněz-premonstrát, v letech 1870–1871 opat Strahovského kláštera.\n\nNarodil se do rodiny choralisty Antonína Kolenatého (1785–1859) a při křtu dostal jméno Gustav Rudolf. Byl nejmladším bratrem přírodovědce Friedricha Kolenatiho.\n\nByl členem konventu na Strahově, roku 1853 se stal novicmistrem. V letech 1861–1862 lektor pastorální teologie na domácím teologickém učilišti. Dne 14. září 1870 zvolen opatem strahovské kanonie.\n\nJe pochován na hřbitově v Praze – Nebušicích.\n"}
{"id": "1047056", "url": "https://cs.wikipedia.org/wiki?curid=1047056", "title": "Khaled Narey", "text": "Khaled Narey\n\nKhaled Narey (* 23. července 1994, Německo) je německý fotbalový obránce, v současnosti působí v rezervním týmu německého klubu Borussia Dortmund.\n\nV létě 2014 přestoupil z Leverkusenu do Borussie Dortmund, kde se prozatím začlenil do rezervního týmu.\n\n\n"}
{"id": "1047057", "url": "https://cs.wikipedia.org/wiki?curid=1047057", "title": "Pasquale Fago", "text": "Pasquale Fago\n\nPasquale Fago zvaný Tarantino (1740, Neapol – 11. listopadu 1794, Montecorvino Rovella) byl italský varhaník, hudební skladatel a politik.\n\nByl synem varhanika a skladatele Lorenza Faga (1704–1793) a vnukem Nicoly Faga (1677–1745). V roce 1762 se stal varhaníkem v neapolské katedrále, kde vystřídal svého otce, který veškerý čas věnoval pedagogické práci na konzervatoři. V roce 1771 se skladatelsky odmlčel neboť byl jmenován státním úředníkem v Neapolském království. V roce 1788 se stal guvernérem v Montecorvinu a v roce 1782 v Sarnu.\n\n\n\n"}
{"id": "1047059", "url": "https://cs.wikipedia.org/wiki?curid=1047059", "title": "Lorenzo Fago", "text": "Lorenzo Fago\n\nLorenzo Fago (13. srpna 1704 Neapol – 30. dubna 1793 tamtéž) byl italský varhaník, hudební skladatel a pedagog, nejstarší syn skladatele Nicoly Faga.\n\nByl synem varhaníka a skladatele Nicola Fago (1677–1745). Hudební základy získal u svého otce. Vstoupil na \"Conservatorio della Piety dei Turchini\" v Neapoli, kde jeho otec učil. V roce 1731 se stal druhým varhaníkem v neapolské katedrále a ve stejném roce i pedagogem na konzervatoři. V roce 1736 se oženil s Angelou Albinou Gleinodovou. V roce 1737 byl jmenován druhým maestrem na konzervatoři a posléze v roce 1744, po smrti Leonarda Lea, byl jmenován prvním maestrem.\n\nJeho syn, Pasquale Fago, se stal rovněž varhaníkem a skladatelem.\n\nZ jeho díla se dochovalo poměrně málo: oratorium \"La sposa de' sacri cantici\" (1742), dvě árie, mše a čtyři moteta, vše v přísně konservativním duchu.\n\n\n"}
{"id": "1047060", "url": "https://cs.wikipedia.org/wiki?curid=1047060", "title": "Demokratura", "text": "Demokratura\n\nDemokratura je neologismus složený ze slov demokracie (\"demos\" – lid; \"kratos\" – vládnout) a diktatura (z latiny: \"dictator\"), který označuje diktaturu vydávající se za demokracii. Termín pravděpodobně definoval švédský spisovatel Vilhelm Moberg v roce 1965, který jako demokraturu chápal režim, ve kterém jsou média využívána k manipulaci s veřejným míněním za účelem, aby si občané mysleli, že žijí v demokracii. Ázerbájdžánská novinářka Chadidž Ismailová v roce 2013 uvedla, že političtí analytici za demokraturu označují například režimy v Ázerbájdžánu a Rusku. V českém kontextu jej po sametové revoluci použil Karel Kryl. Termín se používá zejména v politické publicistice.\n\nNesvobodnou formu demokracie popsal už v roce 1964 ve své knize \"Jednorozměrný člověk\" Herbert Marcuse slavným výrokem:\n\nPojem \"demokratura\" je v zahraničí známý dlouhou dobu. Jeho koncept bývá připisován francouzskému sociologovi Gérardu Mermetovi (1987), nicméně tento výraz použil již dříve švédský spisovatel Vilhelm Moberg ve článku \"Švédsko - demokratura?\" otištěném 14. prosince 1965 v deníku \"Dagens Nyheter\". Demokraturu definoval takto:\nJako demokratury jsou částí analytiků označovány režimy v některých postsovětských zemích, například v Rusku, na Ukrajině nebo v Ázerbájdžánu.\n\nO ruské demokratuře píší např. ruští politologové Georgij Satarov a Fjodor Burlackij, kanadský politolog Michel Roche či novináři Neal Ascherson a Boris Reitschuster. Velká mezinárodní pozornost byla věnována článku skotského novináře Neala Ashersona publikovaném v časopise \"London Review of Books\", ve kterém Asherson probíral možnosti demokratur v postsovětských zemí a vyhlídky na přechod z demokratury v demokracii na Ukrajině. Neal Asherson o demokraturách píše:\n\nV závěru článku Asherson představuje dva pohledy na \"druhotné revoluce\" na Ukrajině a v Gruzii - nadějný a odmítavý. Ten nadějný tvrdí, že povstání v Kievě a Tbilisi je počátkem přechodu z demokratury k demokracii - dokončení roku 1989. Odmítavý zase naopak tvrdí, že se jedná pouze o nástupnickou válku - které Němci říkají Diadochenkampf - mezi členy vládnoucí elity a klany, které v zemi víří populární vášně za účelem vlastních a dočasných zájmů. Skeptici potom tvrdí, že to, co je důležité pozorovat při výměně stráží v demokraturách není míra štědrosti v prosazování lidských práv (svobod rozptýlených do davu jako hrst drobných mincí), ale špinavý obchod v imunitách. Jako příklad uvádí ruského prezidenta Vladimira Putina, který získal prezidentský úřad díky příslibu amnestie pro Borise Jelcina a jeho rodinu, navzdory jejich kolosálním krádežím veřejných peněz.\n\nÁzebájdžánská investigativní novinářka Rádia Svobodná Evropa Chadidža Ismailová v reportáži Českého rozhlasu Plus uvedla:\nKarel Schwarzenberg označil ázerbájdžánský vládnoucí klan Alijevů za „rodinnou diktaturu“. Podle Vilhelma Moberga však „rodinná diktatura“ být demokraturou nemůže, protože je v ní zřejmé, že občané přišli o některé své svobody.\n\nV České republice na proces proměny demokracie v diktaturu narážel Karel Kryl v době mezi sametovou revolucí a svou smrtí v roce 1994. Krátce po sametové revoluci přišel i s termínem demokratura, který použil ve výroku:\n\nPodle Kryla je jedinou možnou obranou vlády lidu proti totalitě vlády jedné strany fungující opozice.\n\nKarel Kříž napsal 21. října 2014 pro zpravodajský deník PravýProstor.cz toto:\nAngličtina rozlišuje mnoho termínů, které popisují demokracii, která se mění nebo se proměnila v diktaturu:\n\n\n"}
{"id": "1047071", "url": "https://cs.wikipedia.org/wiki?curid=1047071", "title": "Zásady územního rozvoje", "text": "Zásady územního rozvoje\n\nZásady územního rozvoje (ZÚR) jsou součástí územně plánovací dokumentace, kterou kromě nich tvoří územní plán (ÚP) a regulační plán (RP). Zásady územního rozvoje se pořizují a vydávají pro území celého kraje. Jejich přijetí je povinné, a to do 5 let od nabytí účinnosti zákona č. 183/2006 Sb., o územním plánování a stavebním řádu (stavební zákon). Zásady územního rozvoje stanoví zejména:\n\nSoučástí zásad územního rozvoje je i vyhodnocení vlivů na udržitelný rozvoj území. ZÚR schvaluje zastupitelstvo kraje. ZÚR jsou závazné pro obce v daném kraji a územní plány těchto obcí musejí být v souladu se ZÚR. \n\n\n"}
{"id": "1047077", "url": "https://cs.wikipedia.org/wiki?curid=1047077", "title": "Stephen Colletti", "text": "Stephen Colletti\n\nStephen Colletti (* 7. února 1986, Newport Beach, Kalifornie, Spojené státy americké) je americký herec. Nejvíce se proslavil rolí Chase Adamse v televizním seriálu stanice CW \"One Tree Hill\".\n\nStephen se narodil v Newport Beach v Kalifornii, je synem Lorilee a Bruce Coletti. Má staršího bratra Johna a starší sestru Lauren. Navštěvoval Laguna Beach High School a San Francisco State University.\n\nV roce 2004 se objevil v reality show stanice MTV, která sleduje život teenagerů \"Laguna Beach: The Real Orange Country.\" Pro show pracoval po dvě série.\n\nPo ukončení studiích na San Francisco State University se na rok vrátil do Los Angeles, aby se mohl věnovat herecké kariéře. V roce 2007 se objevil v epizodě dalšího seriálu stanice MTV \"The Hills. \" V únoru 2009 se objevil ve videoklipu zpěvačky Taylor Swift k písničce \"White Horse\".\n\nV lednu 2007 byl obsazen do vedlejší role televizního seriálu stanice CW \"One Tree Hill\", kde zobrazoval postavu Chase Adamse. V listopadu 2010 byla jeho role povýšena na hlavní. Seriál se vysílal do roku 2012.\n\nV roce 2012 se objevil ve vánočním filmu \"Vše o štědrém večeru\" a v roce 2013 získal roli v seriálu \"Hit the Floor.\"\n"}
{"id": "1047084", "url": "https://cs.wikipedia.org/wiki?curid=1047084", "title": "Robert Buckley", "text": "Robert Buckley\n\nRobert Earl Buckley (* 2. května 1981, West Covina, Kalifornie, US) je americký herec, který se nejvíce proslavil rolemi v seriálech \"Džungle rtěnek\" a \"One Tree Hill\". V roce 2012 se připojil k seriálu stanice ABC \"666 Park Avenue\" jako Brian Leonard. Aktuálně ho můžeme vidět v seriálu stanice The CW \"iZombie\".\n\nRobert se narodil ve West Covina v Kalifornii. Získal titul v ekonomice na Kalifornské univerzitě. Jako student soutěžil v show \"The Price is Right.\" Rok pracoval jako konzultant a poté se přestěhoval do Los Angeles, aby mohl pracovat na své herecké kariéře.\n\nNa konci roku 2005 si zahrál Matta ve filmu\" When a Killer Calls\", který byl zveřejněn v únoru 2006.\n\nV roce 2006 se poprvé objevil na televizních obrazovkách jako Michael Bauer v televizním seriálu \"Fashion House\", který měl premiéru 5. září 2006 a sledovalo ho 1,3 milionů diváků. Seriál byl ukončen 5. prosince 2006, kvůli nízké sledovanosti. Ten samý rok získal roli Matthewa Wakefielda v seriálu \"American Heiress\", který měl mít 65 epizod. V červenci 2007 byl seriál zrušen a zbylých 39 epizod zůstalo nevysílaných v Americe, ale vysílaly se ve světě.\nV roce 2007 se objevil v seriálu \"Posel ztracených duší\". V tom samém roce si zahrál Nicka ve filmu \"Killer Movie\", který byl zveřejněn rovnou na DVD 3. února 2009. Ve filmu hráli Kaley Cuoco, Leighton Meeseter a Torrey DeVitto. V roce 2008 si zahrál hlavní roli ve filmu\" Čtyřicítka na krku\", po boku Heather Locklear.\nV roce 2008 získal roli Kirbyho Atwooda v seriálu \"Džungle rtěnek\". Po dvou sériích byl seriál zrušen. V roce 2009 se objevil ve dvou epizodách seriálu \"Smetánka \"jako David Besser. V červnu 2009 bylo oznámeno, že získal hlavní roli Claye Evanse v seriálu \"One Tree Hill.\" V roce 2011 si zahrál v nezávislém filmu \"Legenda o Pekelné bráně\", po boku Jenny Dewan a Jamese Laffertyho.\n\nOd roku 2012 do roku 2013 hrál roli Briana Lenorada v seriálu \"666 Park Avenue.\" V roce 2013 se objevil v dvou epizodách seriálu \"Doktorka z Dixie\". Následující rok se objevil ve spin-offu seriálu \"Veronica Mars,\" \"Play It Again, Dick\". V roce 2015 získal roli Majora Lilywhita v seriálu \"iZombie\". Po boku Ley Michele se objevil v jednom z dílů seriálu \"Dimenze 404\".\n\nBěhem let 2007 až 2009 chodil s Lindsay Price. V roce 2009 prožil krátký románek s herečkou JoAnnou Garciou Swisher. V roce 2016 chodil s herečkou Leou Michele. Po dvou měsících zasnoubení, si dne 4. května 2018 vzal herečku Jenny Wade.\n\n"}
{"id": "1047090", "url": "https://cs.wikipedia.org/wiki?curid=1047090", "title": "Michael Madsen", "text": "Michael Madsen\n\nMichael Madsen (* 25. září 1957) je americký herec. Narodil se v Chicagu do rodiny režisérky a dramatičky a hasiče; jeho sestrou je herečka Virginia Madsen. Nejprve se věnoval hraní v divadle a roku 1982 dostal první filmovou roli. Později hrál v mnoha dalších filmech, často například spolupracoval s režisérem Quentinem Tarantinem (\"Gauneři\", \"Kill Bill\", \"The Hateful Eight\"). Rovněž hrál v několika televizních seriálech a namluvil videoherní postavy.\n\n\n"}
{"id": "1047093", "url": "https://cs.wikipedia.org/wiki?curid=1047093", "title": "Kateřina Renata Habsburská", "text": "Kateřina Renata Habsburská\n\nKateřina Renata Habsburská (4. ledna 1576, Štýrský Hradec – 29. června 1595, Štýrský Hradec) byla rakouská arcivévodkyně pocházející ze štýrské linie Habsburské dynastie.\n\nByla třetí dcerou štýrského arcivévody Karla II. a jeho bavorské manželky Marie Anny. Starší sestra Anna se stala královnou Polska a Švédska a mladší sestra Konstancie královnou Polska. Bratr Ferdinand vládl jako císař Ferdinand II.\n\nJako ženich byl pro Kateřinu Renatu vybrán vnuk Markéty Parmské, pozdější parmský vévoda Ranuccio, který byl jejím snoubencem. Než však mohlo dojít ke svatbě, devatenáctiletá Kateřina Renata zemřela. Pohřbena byla v Seckau.\n\nRanuccio se později oženil s Markétou Aldobrandini, příbuznou papeže Klementa VIII.\n"}
{"id": "1047101", "url": "https://cs.wikipedia.org/wiki?curid=1047101", "title": "Walton Goggins", "text": "Walton Goggins\n\nWalton Goggins (* 10. listopadu 1971) je americký herec. Narodil se ve městě Birmingham v americkém státě Alabama a od svých devatenácti let žil v Los Angeles. Svou hereckou kariéru zahájil koncem osmdesátých let, nejprve hrál v různých televizních filmech seriálech. Později hrál v mnoha vysokorozpočtových filmech, mezi které patí například \"Predátoři\" (2010), \"Kovbojové a vetřelci\" (2011), \"Nespoutaný Django\" (2012) a \"The Hateful Eight\" (2015). V letech 2001 až 2004 byla jeho manželkou podnikatelka Leanne Goggins; od roku 2011 je jeho manželkou filmařka Nadia Conners.\n\n"}
{"id": "1047103", "url": "https://cs.wikipedia.org/wiki?curid=1047103", "title": "Shantel VanSanten", "text": "Shantel VanSanten\n\nShantel Yvonne VanSanten (* 25. července 1985, Luverne, Minnesota, Spojené státy americké) je americká herečka a modelka. Nejvíce se proslavila rolí Quinn James v seriálu stanice CW \"One Tree Hill\" a rolemi ve filmu \"Nezvratný osud 4, You and I\" a \"Something Wicked.\"\n\nShantel se narodila v Luverne v Minnesotě. Vyrůstala však v Dallasu v Texasu, kde navštěvovala Incarnate World Academy a Texas Christian University. V patnácti letech se začala věnovat modelingu pro Page Parkers Management.\n\nV roce 2005 se stala finalistkou soutěže stanice NBC \"Sports Illustrated: Swimsuit Model Search\" ale byla eliminovaná v první epizodě. V roce 2007 získala roli ve filmové adaptaci \"You and I\", po boku Mischy Barton. Film se natáčel v Los Angeles a Moskvě. Film měl premiéru 25. ledna 2011 v Rusku a v Americe o rok později.\n\nV roce 2009 se jako Lori Milligan objevila ve filmu \"Nezvratný osud 4\" a ten samý rok získala hlavní roli v seriálu stanice The CW \"One Tree Hill\", kde zobrazovala Quinn James.\n\nRoli Christine si zahrála ve filmu \"Something Wicked.\" Film je posledním filmem herečky Brittany Murphy. Po boku Nikki DeLoach, Marka Famigliettiho a Roba Mayese se objevila ve filmu \"Gold Christmas 3\". V seriálu \"Poslové\" si zahrála jednu z hlavních rolí, seriál byl však zrušen po první sérii. Patty Spivot si zahrála v seriálu stanice The CW \"The Flash\". Od roku 2016 hraje jednu z hlavních rolí v seriálu \"Shooter,\" který je založen na stejnojmenném filmu a novele \"Point of Impact\". V roce 2017 si zahrála Amy v poslední řadě seriálu \"Tým Škorpion\".\n\nBěhem let 2008 až 2009 chodila s fotbalistou Michaelem Johnsonem Od června roku 2009 do května 2010 chodila s hercem Jamesem Laffertym. Dvojice se seznámila na natáčení seriálu \"One Tree Hill.\" Od roku 2017 chodí s kanadským hercem Victorem Websterem.\n"}
{"id": "1047110", "url": "https://cs.wikipedia.org/wiki?curid=1047110", "title": "Dubinka (Orlická tabule)", "text": "Dubinka (Orlická tabule)\n\nDubinka (362 m n. m.) je vrch v okrese Rychnov nad Kněžnou Královéhradeckého kraje. Leží asi 1 km západně od města Rychnov nad Kněžnou na jeho katastrálním území.\n\nGeomorfologicky vrch náleží do celku Orlická tabule, podcelku Třebechovická tabule, okrsku Rychnovský úval a podokrsku Vamberský úval.\n"}
{"id": "1047112", "url": "https://cs.wikipedia.org/wiki?curid=1047112", "title": "Chlum (Orlická tabule, 359 m)", "text": "Chlum (Orlická tabule, 359 m)\n\nChlum (359 m n. m.) je vrch v okrese Rychnov nad Kněžnou Královéhradeckého kraje. Leží asi 1 km jihovýchodně od vsi Mělčany na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule, okrsku Rychnovský úval a podokrsku Dobrušský úval, jehož je Chlum samostatnou geomorfologickou částí.\n"}
{"id": "1047113", "url": "https://cs.wikipedia.org/wiki?curid=1047113", "title": "Červená vrata", "text": "Červená vrata\n\nČervená vrata (347 m n. m.) je vrch v okrese Rychnov nad Kněžnou Královéhradeckého kraje. Leží asi 0,5 km vsv. od obce Libel na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule, okrsku Rychnovský úval a podokrsku Vamberský úval.\n"}
{"id": "1047115", "url": "https://cs.wikipedia.org/wiki?curid=1047115", "title": "Critics' Choice Television Awards", "text": "Critics' Choice Television Awards\n\nCritics' Choice Television Awards, jsou televizní ceny, udílené pod Broadcast Television Journalist Association (BTJA). První ceremoniál se konal 20. června 2011 a byl vysílán živě na VH1.com. Čtvrtý ceremoniál byl vysílán živě na televizním kanálu The CW 19. června 2014. Exkluzivní práva na vysílání byly v říjnu uděleny A&E Network.\n\n"}
{"id": "1047120", "url": "https://cs.wikipedia.org/wiki?curid=1047120", "title": "Najib Razak", "text": "Najib Razak\n\nNajib Razak, celým jménem Dato' Sri Haji Mohammad Najib bin Tun Haji Abdul Razak (* 23. července 1953 Kuala Lipis) je malajsijský politik a v letech 2009–2018 šestý předseda vlády Malajsie. Mezi roky 2008–2018 zastával pozici ministra financí, v období 2004–2009 vicepremiérský úřad a v letech 1999–2008 působil také jako ministr obrany.\n\nDo funkce nastoupil 3. dubna 2009 a nahradil tak předchozího premiéra Abdullaha Ahmada Badawiho. Razak se stal předsedou strany United Malays National Organisation, nejsilnějšího subjektu koalice Barisan Nasional, která vládla Malajsii od vyhlášení nezávislosti. V parlamentních volbách 2018 však koalice utrpěla porážku a v premiérském úřadu jej 10. května 2018 nahradil 92letý politický veterán Mahathir Mohamad.\n\nV červenci 2018 byl obviněn z korupce a zneužití moci v souvislosti z vytunelováním fondu 1MDB (1Malaysia Development Berhad), ze kterého zmizelo 4,5 miliardy dolarů (zhruba 100 miliard Kč). V případě odsouzení mu hrozí trest až 20 let odnětí svobody. Policie zadržela Razaka kvůli podezřelému převodu 42 milionů ringgitů z dřívější dceřiné firmy 1MDB na expremiérův účet a zabavila v jeho nemovitostech hotovost, šperky, hodinky, kabelky a brýle v celkové hodnotě 273 milionů dolarů. Razak tvrdí, že peníze na jeho účtech i zabavené luxusní zboží jsou dar od Saúdské Arábie.\n\nPočátkem října byla v této kauze obviněna z praní špinavých peněz a dalších trestných činů i jeho žena Rosmah Mansorová, které hrozí až 15 let vězení. \n"}
{"id": "1047121", "url": "https://cs.wikipedia.org/wiki?curid=1047121", "title": "Canet-en-Roussillon", "text": "Canet-en-Roussillon\n\nCanet-en-Roussillon (katalánsky \"Canet de Rosselló\") je jihofrancouzské přístavní město v departementu Pyrénées-Orientales na pobřeží Středozemního moře, asi 9,4 km od Perpignanu.\n\n\n\n\"Počet obyvatel\"\n\n\n\n Maynooth (Hrabství Kildare, Irština), 2011\n\n\n\n"}
{"id": "1047124", "url": "https://cs.wikipedia.org/wiki?curid=1047124", "title": "Skibladner", "text": "Skibladner\n\nSkibladner je nejstarší kolesový parník na světě, který je v pravidelném provozu. Využíván je na největším norském jezeře Mjøsa. Název lodi pochází ze severské mytologie (\"Skídbladni\").\n\nByl postaven v loděnici ve švédském městě Motala v letech 1854-1856. Jeho první plavba se uskutečnila dne 2. srpna 1856 a jeho funkce spočívala v poskytování dopravního spojení mezi městy Hamar, Gjøvik a Lillehammer a železničním nádražím Eidsvoll. V této době parník plnil i důležitou funkci poštovního spojení. Postupem doby se místo toho stal poskytovatelem zážitků v oblasti turistického ruchu. V období mimo turistickou sezónu je parník zakotven pod speciální střešní konstrukcí v domovském přístavu ve městě Gjøvik.\n\nLoď se dvakrát v zimním období potopila. Jednou v roce 1937 a znovu v roce 1967. Po druhém incidentu loď prošla pečlivou rekonstrukcí. Její současná podoba odpovídá roku 1888.\n\nParník dnes pluje po přibližně stejné trase jako dříve a poskytuje vyhlídkové plavby pro turisty. Je v provozu od druhé poloviny června do poloviny srpna. Plavbu doprovází kulturní program, především jazzová hudba. Parník též udržuje poštovní tradici a nabízí možnost poslat pohlednice s razítkem lodi.\n\n2. srpna 2006 byla loď zapsána na seznam norského kulturního dědictví. Bylo to při 150. výročí první plavby. V Norsku se tak poprvé stalo, že se na tento seznam dostalo plavidlo určené pro pravidelnou dopravu.\n\nParní stroj se nachází mezi bočními kolesy, kliková hřídel jde napříč lodí a přímo pohání kolesa s lopatkami. Běžná dopravní rychlost Skibladneru je 12 uzlů (22km/h), dokáže vyvinout rychlost 14 uzlů. \n\nDélka lodi je 50,1 metru, ponor 2,52 m. Loď má 6-16 členů posádky, kapacita plavidla je 230 pasažérů. Díky své bílé barvě a eleganci lodi si u místních lidí vysloužila poetickou přezdívku \"Bílá labuť Mjøsy\". Od roku 1960 se motiv bílé labuti dostal i na městský znak domovského Gjøviku.\n\n"}
{"id": "1047125", "url": "https://cs.wikipedia.org/wiki?curid=1047125", "title": "Maxim Rakov", "text": "Maxim Rakov\n\nMaxim Rakov (* 7. února 1986 Karaganda, Sovětský svaz) je kazachstánský zápasník–judista a sambista ruské národnosti.\n\nNarodil se v kazašském hornickém městě Karaganda (těžba uhlí, uranu) do ruské rodiny. Zápasit začal v útlém dětství po vzoru svého otce Sergeje Rakova, pod jehož vedením se připravuje. V kazachstánské seniorské judistické reprezentaci se pohybuje od roku 2003 ve střední a od roku 2009 v polotěžké váze do 100 kg. V roce 2004 se v 18 letech nekvalifikoval na olympijské hry v Athénách. V roce 2007 v přípravě na mistrovství světa v Riu utrpěl zranění ramene a v roce 2008 se nekvalifikoval na olympijské hry v Pekingu. V roce 2009 vybojoval první titul mistra pro Kazachstán v judu. V roce 2012 odjížděl na olympijské hry v Londýně jako světová jednička, ale nezvládl zápas úvodního kola s Ázerbájdžáncem Elmarem Gasimovem. V roce 2016 se kvalifikoval na olympijské hry v Riu a vypadl ve třetím kole s Čechem Lukášem Krpálkem.\n\n\n\n\n"}
{"id": "1047126", "url": "https://cs.wikipedia.org/wiki?curid=1047126", "title": "Vodní součinitel", "text": "Vodní součinitel\n\nVodní součinitel (formula_1) je číslo, dané poměrem hmotnosti obsahu vody (formula_2 [kg/m³]) k hmotnosti pojiva (formula_3 [kg/m³]) v čerstvém betonu, v maltě, nebo v sádře. Platí, že s rostoucí hodnotou vodního součinitele klesá pevnost výrobku a zkracuje se jeho životnost. (\"Zákon vodního součinitele\")\n\nObsah vody je především dán \"účinným obsahem\" a \"technologickým obsahem\". Účinný obsah vody je množství vody, které je využitelné pro hydrataci pojiva. Od vody přidávané do směsi se proto odečte množství vody, která je adsorbovaná použitým kamenivem a do hydratace se nemůže zapojít. Z technologických důvodů, tj. pro lepší transport a zpracovatelnost, se přidává ještě další voda a obě složky tvoří tzv. \"záměsovou vodu\", čili vodu dávkovanou při míchání betonu. Abychom dostali \"celkový obsah vody\", musíme ještě přičíst množství vody z atmosférických srážek, která obvykle je v kamenivu uloženém na nekrytých skládkách, a případně i množství vody obsažené v přísadách či příměsích.\n\nHmotnost pojiva se udává v suchém stavu. U čerstvého betonu je to hmotnost cementu, k hydraulickým vlastnostem příměsí (např. elektrárenského popílku) se zpravidla nepřihlíží. U vápenných malt je to hmotnost suchého Ca(OH), u jiných malt např. hmotnost suchého hydraulického vápna atd.\n\nVodní součinitel formula_1 čerstvého betonu (\"water/cement ratio\") je číslo, dané poměrem hmotnosti celkového obsahu vody (formula_2 [kg/m³]) k hmotnosti cementu(formula_7 [kg/m³]) v čerstvém betonu.\n\nK tomu, aby proběhl procesu hydratace cementu, postačuje hodnota vodního součinitele 0,23 až 0,25. Pro dobré zpracování betonu je ale zapotřebí hodnotu vodního součinitele zvýšit na 0,3 až 0,5. Při dopravě čerstvého betonu čerpadlem dosahuje hodnota vodního součinitele až 0,6.\n\nZávislost pevnosti betonu v tlaku na vodním součiniteli poprvé stanovil americký výzkumník Duff Abrams, který své výsledky zveřejnil v práci \"Design of Concrete Mixtures, Bulletin 1, Structural Materials Research Laboratory, Lewis Institute, Chicago 1918\". Tato závislost, tzv. \"Abrams Law\", je vyjádřena rovnicí\n\nV České republice se pro výpočet složení betonové směsi obvykle používá upravená \"Bolomeyova rovnice\" z roku 1924 vycházející z předpokladu, že platí lineární závislost mezi pevností betonu v tlaku a \"cementovým součinitelem\", (což je převrácená hodnota vodního součinitele), která se liší podle druhu použitého cementu a kameniva.\n\n\nVodní součinitel výrazně ovlivňuje barvu betonu. Betony s nižším w mají tmavší barvu a rozdíl v barevnosti s časem mizí jen nepatrně. Zejména u pohledového betonu je proto velmi důležité přesně dodržovat recepturu při míchání směsi, aby nedocházelo ke změně vodního součinitele. Skvrny tmavší barvy se na hotovém betonovém prvku objevují tam, kde došlo k lokálnímu snížení vodního součinitele. (Např. jestliže je bednicí plášť zhotovený z prken, potom v místě suků dojde k většímu odsátí vody a vznikne tak malá tmavší skvrna.)\n\nNaopak u betonu obarvovaného pigmenty je se zvyšujícím se w výsledná barva intenzívnější. Dochází k lepší hydrataci cementu a vykrystalizované produkty hydratace, které jsou barevnou fází v betonu, jsou lépe vyvinuty. Ještě více ovlivní dobrou barevnost použití plastifikačních přísad podporujících hydrataci cementu a zároveň rozložení barviva v čerstvém betonu.\n\nS vyšším vodním součinitelem klesá u betonu\nS vyšším vodním součinitelem do jisté míry roste zpracovatelnost čerstvého betonu, hrozí však segregace jednotlivých částic, neboli tzv. \"krvácení betonu\".\nKrvácení betonu (\"bleeding\") je odlučování vody, které nastane v čerstvém betonu při přebytku záměsové vody. Důsledkem je rozmísení cementové suspenze a oddělování zrn cementu i kameniva. Voda může vytvořit na povrchu uložené a zhutněné vrstvy tenký povlak, který může způsobit špatné spojení s nově ukládanou vrstvou. Krvácení betonu také zhoršuje spojení betonu s výztuží a významně snižuje schopnost dopravy čerstvého betonu čerpadlem.\n\nAby bylo možné dobře zpracovávat čerstvý beton i při nízkém vodním součiniteli, přidávají se do směsi plastifikátory, (snižují potřebu vody minimálně o 5%), superplastifikátory, (snižují potřebu vody minimálně o 12%), případně se u tzv. vysokohodnotných cementů bez potřeby zhutnění přidávají tzv. hyperplastifikátory.\n\nObecně platí, že hodnota vodního součinitele vápenné malty pro omítku je přibližně 1 (w = 1,0). Malty s nižším vodním součinitelem (0,93–0,95) se obtížněji zpracovávají, jsou ale významně kvalitnější. Snižováním množství vody v čerstvé maltě klesá smrštění malty při tuhnutí a tvrdnutí, dochází k redukci vzniku a hlavně k omezení šíření smršťovacích trhlin, klesá porozita malty po zatvrdnutí, roste pevnost malty v tlaku a výrazně se zlepšuje odolnost zatvrdlé malty proti mrazu. Při použití vápenné malty s nízkým vodním součinitelem je vhodné zvlhčovat provedené omítky jemným postřikem.\n\nVodní součinitel sádry, (w = v/s), se stanovuje disperzní metodou podle ČSN EN 13279-2, odst. 4.3.2. Určuje se tak množství sádrového pojiva, které je potřebné pro přípravu směsi požadované konzistence. Pro α hemihydrát se hodnota vodního součinitele pohybuje v mezích 0,2 až 0,4, pro β hemihydrát je vždy vyšší než 0,6.\n\n\n\n"}
{"id": "1047128", "url": "https://cs.wikipedia.org/wiki?curid=1047128", "title": "John William Gardner", "text": "John William Gardner\n\nJohn William Gardner (8. října 1912 Los Angeles – 16. února 2002 Palo Alto) byl americký politik, tajemník ministerstva zdravotnictví, školství a sociálních věcí za prezidenta Lyndona Johnsona.\n\nV období druhé světové války sloužil u Americké námořní pěchoty jako kapitán. Roku 1955 se stal prezidentem korporace Carnegie Corporation of New York a zároveň současně i nejvyšším představitelem Carnegie Foundation for the Advancement of Teaching. Stojí také za založením dvou, do dnes vlivných, národních organizací v USA, a to Common Cause a Independent Sector; i za vznikem uznávaných spolků, White House Fellowship, John Gardner Fellowshi a U.C. Berkeley.\n\nMimo jiné, je autorem mnoha knih pojednávajících o společenských věcech.\n\nRoku 1964 převzal tzv. Prezidentskou medaili svobody (Presidential Medal of Freedom) a v roce 1966 byl i oceněn Medailí veřejného blaha (Public Welfare Medal) od Národní akadémie věd (National Academy of Sciences).Při Gardnerovém funkčním období sekretáře vrcholila tzv. Johnsova Velká sociální vnitrostátní agenda (Johnson's Great Society domestic agenda). V průběhu jejího působení se uskutečnila obrovská změna - aplikoval se program Medicare, jenž přinesl v prvé řadě kvalitní zdravotní péči seniorům a finanční prostředky chudším studentům. Gardnerova fotografie byla 20. ledna 1968 uvedena na obalu časopisu Time, který o něm obsahoval také článek článek. O rok později také předsedal Korporaci pro veřejné vysílání (Corporation for Public Broadcasting), o jejíž vznik se sám zasloužil - tak jako roku 1970, kdy stál za založením dalších neziskových organizací - Common Cause a Experience Corps.\n\nLéta Páně 1973 obdržel Ocenění S. Rogera Horchowa za největší zájem veřejnosti o služby soukromé osoby (S. Roger Horchow Award for Greatest Public Service by a Private Citizen) - ocenění každoročně uděluje nadace Jefferson Awards.\n\nProtože ale Gardner nedokázal podpořit Válku ve Vietnamu, odstoupil z funkce vedoucího ve všech ministerstvech kde působil.\n\nMezi lety 1980-1983 účinkoval jako spoluzakladatel Nezávislého sektoru (Independent Sector), jenž se angažuje, jménem organizací osvobozených od daní, s cílem zachovat charitativní odpočet.\n\nV záři 2000 Gardner poskytl své jméno a služby (resp. podporu) Centru Johna W. Gardnera pro mládež a jejich komunity (John W. Gardner Center for Youth and Their Communities) - který se pokouší rozvíjet osobnost mládeže, provádět na ní výzkumy i zkvalitnit jí život - nacházejícího se na Stanfordově univerzitě.\n\nZemřel 16. února 2002 na rakovinu v San Francisku, kde je také pochován na Národním hřbitově (San Francisco National Cemetery).\n\n\n\n"}
{"id": "1047132", "url": "https://cs.wikipedia.org/wiki?curid=1047132", "title": "Rychnovský úval", "text": "Rychnovský úval\n\nRychnovský úval je geomorfologický okrsek v severovýchodní části Třebechovické tabule, ležící v okrese Rychnov nad Kněžnou a malou částí též v okrese Náchod v Královéhradeckém kraji.\n\nÚzemí okrsku se nachází zhruba mezi sídly Vršovka (na severu), Kvasiny (na východě), Sopotnice (na jihovýchodě), Čestice (na jihozápadě), Voděrady (na západě) a Přepychy (na severozápadě). Uvnitř okrsku leží částečně titulní město Rychnov nad Kněžnou a zcela či částečně města Dobruška, Kostelec nad Orlicí, Vamberk, Opočno a Solnice.\n\nJsou zde chráněná území PR Skalecký háj, PR Zámělský borek, PP Broumarské slatiny, PP Dědina u Dobrušky, PR Kostelecký zámecký park (část), PP Halín (část), PPk Orlice (část).\n\nOkrsek Rychnovský úval (dle značení Jaromíra Demka VIC–2B–2) geomorfologicky náleží do celku Orlická tabule a podcelku Třebechovická tabule. Podle alternativního členění Balatky a Kalvody se Rychnovský úval (zde však územně rozsáhlejší) dále člení na podokrsky Dobrušský úval na severu, Vamberský úval v centru a na jihovýchodě a Častolovická kotlina na jihu.\n\nÚval sousedí s dalšími okrsky Orlické tabule: Českomeziříčská kotlina na severozápadě, Černilovská tabule, Opočenský hřbet a Bědovická plošina na západě, Orlické nivy a Brodecká plošina na jihozápadě a Bohuslavická tabule na severu. Dále sousedí s celky Podorlická pahorkatina na východě a Svitavská pahorkatina na jihu.\n\nNejvyšším bodem Rychnovského úvalu je bezejmenná kóta (372 m n. m.) poblíž Vamberku při jihovýchodní hranici s Podorlickou pahorkatinou.\n\n"}
{"id": "1047133", "url": "https://cs.wikipedia.org/wiki?curid=1047133", "title": "Misery Loves Co.", "text": "Misery Loves Co.\n\nMisery Loves Co. (Misery Loves Company) je švédská thrash/industrial metalová kapela založená roku 1993 ve městě Uppsala zpěvákem Patrikem Wirénem a Örjanem Örnkloo (kytara, baskytara, samply), oba členové již měli zkušenosti z jiných hudebních skupin.\n\nPrvní studiové album se jmenuje stejně jako kapela \"Misery Loves Co.\" a vyšlo v roce 1994 u švédské firmy MNW Zone.\nKapela záhy podepsala smlouvu s britským vydavatelstvím Earache Records, které se ujalo distribuce po celé Evropě. Poté se Misery vydává na evropskou koncertní šňůru jako support krajanů Clawfinger. Další koncerty byly např. s kapelami Machine Head, Warrior Soul, Headskin, Fear Factory, Slayer.<br>\nCelkem Misery Loves Co. vydala 3 studiová alba, než se v roce 2000 rozpadla.\n\nV roce 2017 vydává po 17 letech nový singl s názvem \"Would You?\".\n\n\n\n+ několik singlů\n\n"}
{"id": "1047134", "url": "https://cs.wikipedia.org/wiki?curid=1047134", "title": "Danny Blind", "text": "Danny Blind\n\nDirk Franciscus \"Danny\" Blind (* 1. srpna 1961, Oost-Souburg) je bývalý nizozemský fotbalista. Nastupoval především na postu obránce. V současnosti je trenérem A-mužstva nizozemské reprezentace.\nV letech 1995 a 1996 byl vyhlášen nizozemským fotbalistou roku, v anketě \"Gouden Schoen\", kterou od roku 1982 společně pořádaly noviny \"De Telegraaf\" a nizozemský fotbalový magazín \"Voetbal International\".\n\nJe otcem fotbalisty Daleyho Blinda.\n\nV Nizozemsku hrál za Spartu Rotterdam a Ajax.\n\nS Ajaxem Amsterdam dosáhl mimořádných úspěchů v evropských pohárech, získal všechny nejvýznamnější pohárové trofeje, jaké evropský hráč jeho doby mohl: Ligu mistrů UEFA (1994/95), Pohár vítězů pohárů (1986/87), Pohár UEFA (1991/92), Superpohár UEFA (1995) a Interkontinentální pohár (1995). Celkem v evropských pohárech odehrál 84 zápasů a vstřelil 2 góly.\n\nPětkrát též vyhrál nizozemskou ligu (1989/90, 1993/94, 1994/95, 1995/96, 1997/98) a čtyřikrát nizozemský pohár (1987, 1993, 1998, 1999).\n\nV A-týmu Nizozemska debutoval 29. 4. 1986 v přátelském utkání v Eindhovenu proti Skotsku (remíza 0:0).\n\nS nizozemskou reprezentací získal bronzovou medaili na mistrovství Evropy 1992. Hrál i na dvou světových šampionátech (1990, 1994) a na mistrovství Evropy 1996. Celkem za národní mužstvo odehrál 42 zápasů a vstřelil 1 gól. \n\n"}
{"id": "1047135", "url": "https://cs.wikipedia.org/wiki?curid=1047135", "title": "Câmpia Turzii", "text": "Câmpia Turzii\n\nCâmpia Turzii je rumunské město v župě Kluž. V roce 2011 zde žilo 22 223 obyvatel.\n\n"}
{"id": "1047140", "url": "https://cs.wikipedia.org/wiki?curid=1047140", "title": "Bavorské Alpy", "text": "Bavorské Alpy\n\nPojmem Bavorské Alpy () se označují všechna pohoří Alp v Bavorsku.\n\nTento geografický pojem by neměl být zaměňován s pojmenováním oblasti Bayerische Voralpen (bavorské předalpí), pod kterou patří pouze bavorská část předhůří Alp rozprostírající se mezi řekami Loisach na západě a po Inn na východě.\n\nToto pohoří je částí severních vápencových Alp a zahrnuje\n\nNejvyšší bod tohoto regionu, jakož i Německa, je Zugspitze. Leží v západní části pohoří Wetterstein a má se svojí výškou 2 962 m n. m. a dvěma ledovci vysokoalpský charakter.\n\nBavorské Alpy i Alpy jako celek byly formovány během ledových dob. Ledovce vytvarovaly typické údolí do tvaru písmene 'U' a zanechaly morény na předhoří, čímž vzniklo množství nízkých kopců a jezer.\n\n"}
{"id": "1047143", "url": "https://cs.wikipedia.org/wiki?curid=1047143", "title": "Gävlebocken", "text": "Gävlebocken\n\nGävlebocken (doslova \"gävleský kozel\") nebo Julbocken i Gävle (doslova \"vánoční kozel v Gävle\") je obří verze tradičního švédského vánočního kozla, vyrobený ze slámy, který se nachází v Slottstorgete v centru Gävle. Staví jej vždy Gävle Centrumsamverkan, které tuto roli převzalo od zaniklého místního sdružení \"Söders Köpmän\" (doslova \"jižní obchodníci\"), na začátku adventu. Další verzi obvykle staví skupina studentů ze sdružení \"Naturvetenskapliga\" (doslova \"Přírodovědná liga\") ze školy ve městě Vasa. Kozel sdružení Söders Köpmän však má od poloviny 90. let více publicity. Oba kozlové jsou pravidelně podpalováni vandaly, což je již považováno za tradici.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1047145", "url": "https://cs.wikipedia.org/wiki?curid=1047145", "title": "Gentský mír", "text": "Gentský mír\n\nGentský mír byla mírová smlouva podepsaná dne 24. prosince 1814 ve vlámském městě Gentu zástupci Velké Británie a Spojených států amerických, která ukončila britsko-americkou válku vypuknuvší roku 1812. Dohoda stanovila obnovení hranic mezi britskou Kanadou a Spojenými státy dle předválečného stavu (status quo ante bellum). Smlouva byla ratifikována britským parlamentem 30. prosince téhož roku a podepsána princem-regentem Jiřím. Trvalo několik týdnů, než se zpráva o uzavření míru dostala do Spojených států, takže když americké jednotky pod velením generála Andrewa Jacksona porazily 8. ledna 1815 svůj britský protějšek v bitvě u New Orleans, mír ještě nebyl v platnosti. Ratifikován americkým senátem byl až 18. února 1815.\n\n"}
{"id": "1047149", "url": "https://cs.wikipedia.org/wiki?curid=1047149", "title": "Fox Stevenson", "text": "Fox Stevenson\n\nStanley Stevenson Byrne, známější jako Fox Stevenson (dříve Stan SB) je zpěvák a producent elektronické hudby.\n\nStanleyho zájem o elektronickou muziku začal na začátku druhého tisíciletí, svůj první track zveřejnil na webu Newgrounds. V šestnácti nazpíval svou první píseň.\n\nPozději na YouTube kanál Liquicity pod pseudonymem Stan SB, nahrál song \"Cloudhead\"\n\nPod pseudonymem Stan SB - Drum'n'Bass a pod pseudonymem Fox Stevenson - Dubstep a Drum'n'Bass, ale je znám experimentováním s mnoha žánry (Throwdown - Drum'n'Bass x Trap)\n\n\n\n\n\n\n"}
{"id": "1047156", "url": "https://cs.wikipedia.org/wiki?curid=1047156", "title": "Peugeot 607", "text": "Peugeot 607\n\nPeugeot 607 je automobil vyšší střední třídy vyráběný ve francouzské automobilce Peugeot od září 1999 do června 2010.\n\n607, spolu s menší 407, byl nahrazen modelem 508 na začátku roku 2011.\n\nVýroba 607 byla zahájena v říjnu 1999, nahradil již zastaralý Peugeot 605. Byl postaven na platformě svého předchůdce, ale měl zcela nový, moderní design exteriéru. Řada motorů (2.2 a 3.0 benzín a 2.2 diesel) byla zcela nová. Úrovně vybavení byly také vysoké, se všemi modely dostal klimatizaci, CD přehrávač, elektrické ovládání oken, 8 airbagů, ABS, hlídač tlaku v pneumatikách a centrální zamykání jako standard.\n\n607 se často používá jako taxi ve Francii; v Portugalsku jsou používány jako letištní taxíky na letišti Faro; tyto verze jsou obvykle 3,0 V6 nebo 2,2 HDi verze; země Beneluxu je také používají, ale méně často na letištích.\n\n607 byl faceliftován v roce 2004, přičemž nejvýznamnější změny jsou nová přední část a nový motor 2.7 HDi V6, který je spojený s novou šestistupňovou automatickou převodovkou, která je nyní k dispozici také pro benzínový model V6.\n\nV roce 2008 byl Peugeot 607 stažen z prodeje ve Velké Británii kvůli špatnému odbytu.\n\nPeugeot 607 Paladine je speciální Landaulet verzi modelu 607, který byl vyvinut a postaven v roce 2000 ve spolupráci s Heuliez, jako koncept vozu. Motor je 3.0 V6. Je prodloužena o 500 mm (celková délka více než 5 m) a zadní část je vybavena zatahovací střechou podobné té na modelu 206 nebo 307 CC.\n\nSpeciální kožený interiér byl vyvinut ve spolupráci s Hermès.\n\nVůz byl poprvé představen na Geneva Motor Show v roce 2000. Poprvé se objevil o sedm let později při inauguraci francouzského prezidenta 16. května 2007. Auto bylo dodatečně zmodernizováno v souladu s faceliftem z roku 2004.\n\nV listopadu 2009 Philippe Varin z PSA oznámil, že nástupce Peugeot 607 by neměl být nazván Peugeot 608, ale místo toho Peugeot 508. 508 nahradil menší Peugeot 407, jehož prodej klesal rychle v průběhu roku 2008 a 2009.\n"}
{"id": "1047158", "url": "https://cs.wikipedia.org/wiki?curid=1047158", "title": "Askat Žitkejev", "text": "Askat Žitkejev\n\nAskat Žitkejev (: Асқат Жіткеев), (* 13. dubna 1981 Taldykorgan, Sovětský svaz) je bývalý reprezentant Kazachstánu v judu. Je majitelem stříbrné olympijské medaile.\n\nJeho sportovní začátky jsou zahaleny tajemstvím podobně jako oblast, ze které pochází. Jeho urostlá, ramenatá postava poukazovala na původ z horské oblasti. Jeho domovem bylo podhůří pohoří Ťan-šan na jihovýchodě Kazachstánu a s velkou pravděpodobností začínal s tradičními zápasnickými styly (Kureš). Na jeho způsobu boje to bylo patrné. Duel začínal z hluboké předklonu a jako volnostylař si hlídal útok na nohy. Následoval zápasnický klinč z úchopu kolem ramen. Soupeře výhradně strhával k zemi technikami sutemi-waza. Tyto technikz zvládal mistrovsky. Na polotěžkou váhu měl nebývale pohotové reakce.\n\nV roce 2000 vyplnil mezeru v kazašské reprezentaci v polotěžké váze a na mistrovství Asie si zajistil účast na olympijských hrách v Sydney. Vypadl v prvním kole se zkušeným Maďarem Kovácsem. V roce 2004 již patřil k medailovým nadějím na olympijských hrách v Athénách, ale opět neprošel přes první kolo. V opravách se do boje o bronz nedostal a obsadil 7. místo.\n\nV roce 2008 na olympijských hrách v Pekingu měl přívětivý los a zvládl napínavé semifinále proti Nizozemci Grolovi. Ve finále mu však porážku z mistrovství Asie vrátil Mongol Tüvšinbajar. Získal stříbrnou olympijskou medaili a následně ukončil kariéru. U juda zůstal jako funkcionář. Žije v Astaně s manželkou Jelenou, bývalou reprezentantkou ve volejbale .\n\n"}
{"id": "1047159", "url": "https://cs.wikipedia.org/wiki?curid=1047159", "title": "Unanimated", "text": "Unanimated\n\nUnanimated je švédská black/death metalová kapela založená roku 1988 ve městě Stockholm. \nPrvní studiové album se jmenuje \"In the Forest of the Dreaming Dead\" a vyšlo v roce 1993. V roce 1996 se kapela rozpadla, v roce 2007 se opět obnovila.\n\n\n\n"}
{"id": "1047162", "url": "https://cs.wikipedia.org/wiki?curid=1047162", "title": "CD Universidad Católica (Santiago de Chile)", "text": "CD Universidad Católica (Santiago de Chile)\n\nCD Universidad Católica (celým názvem Club Deportivo Universidad Católica) je chilský fotbalový klub z hlavního města Santiago de Chile. Byl založen v roce 1937 a svoje domácí utkání hraje na stadionu Estadio San Carlos de Apoquindo s kapacitou 20 000 diváků.\nKlubové barvy jsou modrá a bílá.\n\nNejvětším rivalem je Club Universidad de Chile rovněž ze Santiaga.\n\n\n\n\n"}
{"id": "1047163", "url": "https://cs.wikipedia.org/wiki?curid=1047163", "title": "CD Universidad Católica", "text": "CD Universidad Católica\n\nCD Universidad Católica (Club Deportivo Universidad Católica) je název jihoamerických fotbalových klubů:\n\n"}
{"id": "1047165", "url": "https://cs.wikipedia.org/wiki?curid=1047165", "title": "Orange Is the New Black", "text": "Orange Is the New Black\n\nOrange Is the New Black (někdy uváděno jako OITNB) je americký dramatický seriál vytvořený Jenji Kohanovou a poprvé vydaný na síti Netflix dne 11. července 2013.\n\nSeriál je založený na knize od Piper Kermanové, kde popisuje své zážitky ze ženské věznice. Druhá série měla premiéru 6. června 2014 a třetí 12. června 2015. Dne 15. dubna 2015 byl seriál obnoven, byla odvysílána čtvrtá série, která měla premiéru dne 17. června 2016. Dne 2. února 2016 bylo oznámeno, že seriál získal pátou, šestou a sedmou řadu. Pátá řada měla premiéru 9. června 2017. Dne 27. července 2017 byla na Netflixu zveřejněna šestá řada seriálu. Sedmá, a také poslední řada seriálu, vyšla 26. července 2019. \n\nSeriál sleduje život Piper Chapman (Taylor Schilling), bisexuální ženy žijící v New Yorku, která byla odsouzena na patnáct měsíců do ženského federálního vězení za transport peněz za drogy k její bývalé přítelkyni Alex Vause (Laura Prepon), která je mezinárodním prodejcem drog. Ve vězení se s Alex opět setkává a společně se musí vypořádat s jejich vztahem a zároveň i s celým prostředím ženské věznice v Litchfieldu.\n\nSeriál často ukazuje flashbacky významných událostí ze života různých postav. Tyto flashbacky většinou vysvětlují, jak se postavy do vězení dostaly anebo jinak doplňují příběh.\n\nV července 2011 bylo oznámeno, že společnosti Netflix a Lionsgate Television přidávají seriál \"Orange Is the New Black\", založený na pamětech Piper Kerman, k originálním Netflix seriálům. Obsazování rolí začalo v srpnu 2012 a Taylor Schilling byla první obsazenou do hlavní role, následoval Jason Biggs. Herečky Laura Prepon a Yael Stone se jako další připojily k obsazení, společně s Laverne Cox. Seriál se odehrává ve fiktivním vězení v Litchfieldu v New Yorku. Litchfield je reálné město, ale nemá federální věznici. Natáčet se začalo ve starém dětském psychiatrickém centru v Rockland Country dne 7. března 2013.\nDne 27. června 2013 společnost Netflix prodloužila produkci seriálu na druhou sérii, ve které byly herečky Uzo Aduba, Taryn Manning, Danielle Brooks a Natasha Lyonne povýšeny z vedlejších rolí na hlavní. Laura Prepon se kvůli nedostatku času neobjevila v hlavní roli, ve druhé sérii pouze hostovala, ovšem v 3. sérii se zase vrátila mezi hlavní postavy. V květnu 2014 Prepon oznámila, že seriál byl prodloužen na třetí sérii. Pro třetí sérii bylo opět několik herců povýšeno mezi hlavní postavy seriálu, patřili mezi ně Selenis Leyva, Adrienne C. Moore, Dascha Polanco, Nick Sandow, Yael Stone a Samira Wiley. Herci Jason Biggs a Pablo Schreiber potvrdili, že se ve třetí sérii neobjeví. Dne 15. dubna 2015, dva měsíce před premiérou třetí řady, bylo odhaleno, že seriál byl prodloužen na čtvrtou sérii. Pro čtvrtou sezónu mezi hlavní herce přibyly Jackie Cruz a Lea DeLaria.\n\nSeriál se začal vysílat na televizní stanici TV2 na Novém Zélandu 19. srpna 2013 a v Austrálii 9. října 2013 na stanici Showcase.\n\nSeriál obdržel za svojí první sérii od Metacritic 79 bodů ze 100 a na stránce Rotten Tomatoes získal skóre 93 %.\n\nDruhá série získala na Rotten Tomatoes 97 % a na Metacritics obdržela 89 bodů ze 100.\n"}
{"id": "1047166", "url": "https://cs.wikipedia.org/wiki?curid=1047166", "title": "Jarní trojúhelník", "text": "Jarní trojúhelník\n\nJarní trojúhelník je název asterismu, jehož tři hroty tvoří nejvýraznější hvězdy jarní oblohy na severní polokouli - Regulus, Spica a Arcturus.\n\n\n"}
{"id": "1047176", "url": "https://cs.wikipedia.org/wiki?curid=1047176", "title": "Strusiv", "text": "Strusiv\n\nStrusiv (, ) je vesnice (dříve městys) v Terebovljanském rajónu Ternopilské oblasti na Ukrajině. Leží na severozápad od města Terebovlja a protéká jí řeka Seret.\n\nPrvní písemná zmínka pochází z roku 1434, kdy se vesnice nazývala (přibližně) \"Pidbohorodyče\" (\"Pidbuhorodyčyn, Pidgorodyče, Pidgorodyšče\"). Na počátku 16. století město převzalo název od svých majitelů - šlechtického rodu Strusů ().\n\nV roce 1921 zde žilo 2412 obyvatel, po 2. světové válce se populace zmenšila kvůli Holocaustu, při kterém zahynulo mnoho zdejších Židů, a odsunu Poláků do Polska kvůli posunu hranice.\n\nOd roku 2009 se z iniciativy místní samosprávy ve vesnici nachází pomník předsedy Organizace ukrajinských nacionalistů Stepana Bandery, který ale byl v roce 2013 poškozen vandaly.\n\n\n"}
{"id": "1047179", "url": "https://cs.wikipedia.org/wiki?curid=1047179", "title": "Jedle cilicijská", "text": "Jedle cilicijská\n\nJedle cilicijská (\"Abies cilicica\") je jehličnatý, značně proměnlivý strom se vzpřímenými větvemi, rostoucí v horách jihozápadní Asie.\n\n\nStálezelený, jehličnatý, rychle rostoucí (více než 30 cm za rok a více než 4,5 m za deset let) strom dorůstající 25-35 m. Koruna je úzce pyramidální. Větve jsou stoupající. Borka je šedá a zpočátku hladká, později rozpraskaná do šupinovitých plátů. Letorosty jsou hladké, červenožlutošedohnědé, nepravidelně chlupaté (poddruh \"cilicica\") či bez chlupů (poddruh \"isaurica\"). Pupeny jsou vejčité, bez pryskyřice (poddruh \"cilicica\") či s pryskyřicí (poddruh \"isaurica\") a hnědé. Jehlice jsou 2-4 cm dlouhé, 1,5-3 mm široké, seshora tmavě zelené, zespodu s bílými pruhy, spirálovitě uspořádané, tupé. Samčí šištice jsou krátké, válcovité, 10-15 mm dlouhé. Samičí šištice (šišky) jsou přímé, válcovité, 15-30 cm dlouhé a 4-6 cm široké, s tupým vrcholem, zpočátku zelenavé, dozráváním červenohnědé. Semena jsou červenohnědá, 10-12 mm dlouhá a 5 mm široká, se světle hnědým, 20 mm dlouhým křídlem.\n\nJedle cilicijská \"Abies cilicica\" se vyskytuje ve 2 poddruzích:\n\nDomovinou stromu je:\n\nStrom roste v nadmořských výškách 1000-2100 m, často ve společenství cedru libanonského a jalovců. Jedle cilicijská upřednostňuje plné oslunění, vlhké, kamenité a dobře odvodňované půdy s pH 6.1 - 7.5  (mírně kyselé až neutrální), nicméně v přírodě přesto dokáže prosperovat, a často též roste, v půdách vápenatých. Jedle cilicijská je mrazuvzdorná do −28 °C.\n\nStrom je někdy napadán houbou kořenovníkem vrstevnatým (\"Heterobasidion annosum\"), především v monokulturních porostech.\n\nMístně je používán pro dřevo, ze kterého se vyrábí překližka, používaná ve stavebnictví na vnitřní konstrukce.\n\nPopulace stromu (všechny poddruhy) je klesající:\n\n"}
{"id": "1047182", "url": "https://cs.wikipedia.org/wiki?curid=1047182", "title": "Universidad de Chile", "text": "Universidad de Chile\n\nUniversidad de Chile je největší a nejstarší univerzita v Chile, nachází se v hlavním městě Santiago de Chile. Byla založena v roce 1842 jako náhrada za bývalou koloniální univerzitu Real Universidad de San Felipe (zal. 1738) a oficiálně inaugurována 17. září 1843.\n\n\n"}
{"id": "1047185", "url": "https://cs.wikipedia.org/wiki?curid=1047185", "title": "Thomas Dekker", "text": "Thomas Dekker\n\nJméno Thomas Dekker má více známých nositelů:\n\n"}
{"id": "1047186", "url": "https://cs.wikipedia.org/wiki?curid=1047186", "title": "Club Universidad de Chile", "text": "Club Universidad de Chile\n\nClub Universidad de Chile je chilský fotbalový klub z hlavního města Santiago de Chile. Byl založen v roce 1927 a svoje domácí utkání hraje na stadionu Estadio Nacional de Chile s kapacitou 56 000 diváků, kde hraje i chilská fotbalová reprezentace.\nKlubové barvy jsou modrá a červená.\n\nNejvětším rivalem je CD Universidad Católica rovněž ze Santiaga.\n\n\n\n\n"}
{"id": "1047188", "url": "https://cs.wikipedia.org/wiki?curid=1047188", "title": "Wim Jansen", "text": "Wim Jansen\n\nWilhelmus Marinus Anthonius Jansen (* 28. října 1946, Rotterdam) je bývalý nizozemský fotbalista. Nastupoval na pozici defenzivního záložníka nebo obránce.\n\nS nizozemskou reprezentací získal dvě stříbrné medaile na mistrovství světa, v letech 1974 a 1978. Na mistrovství Evropy 1976 získal bronz. Celkem za národní mužstvo odehrál 65 zápasů, v nichž vstřelil 1 gól.\n\nByl členem slavného mužstva Feyenoordu Rotterdam konce 60. a začátku 70. let. Vyhrál s Feyenoordem Pohár mistrů evropských zemí 1969/70 a Pohár UEFA 1973/74. Třikrát se s ním stal mistrem Nizozemska (1968/69, 1970/71, 1973/74) a jednou získal nizozemský pohár (1968/69). Na závěr kariéry přestoupil do konkurenčního Ajaxu Amsterdam a s ním vyhrál také jeden mistrovský titul (1981/82)\n\nPozději působil jako trenér, největších úspěchů dosáhl s Feyenoordem (1990–1993), s nímž získal dvakrát domácí pohár (1990/91, 1991/92), a se skotským Celticem Glasgow (1997–1998), s nímž vyhrál titul (1997/98), navíc byl roku 1998 vyhlášen trenérem roku ve Skotsku (v anketě SFWA).\n"}
{"id": "1047189", "url": "https://cs.wikipedia.org/wiki?curid=1047189", "title": "Araš Mir'esmaejlí", "text": "Araš Mir'esmaejlí\n\nAraš Mir'esmaejlí (: ) nebo (: ), (* 3. března 1981 v Chorem'ábádu, Írán) je bývalý íránský zápasník – judista.\n\nS judem začal v 9 letech v rodném Chorem'ábádu. Připravoval se pod vedením Mohameda Rezy. Jeho předností byl souboj zblízka, kde dominoval především zvedačkami (pick-ups). Jeho tokui-waza byla technika te-guruma (varianta techniky Sukui-nage). Patřil ke sportovcům, kteří se objevovali pouze na vrcholných sportovních akcích. \n\nV roce 2000 na olympijských hrách v Sydney jako 19letý mladík na medaili nedosáhl. Za čtyři roky odjížděl jako dvojnásobný mistr světa na olympijské hry v Athénách. Do bojů však nezasáhl, protože nedokázal shodit potřebná kila. Spekulovalo se úmyslu do soutěže nezasáhnout kvůli soupeři v prvním kole, kterým byl Izraelec Ehud Vaks. Podmět ke spekulacím dala íránská strana, která ho místo pokárání oslavovala jako olympijského vítěze. On samotný se k tomuto činu oficiálně nevyjádřil.\n\nV dalších letech pokračoval v kvalitních výkonech. V roce 2008 patřil na olympijských hrách v Pekingu k favoritům. Prohrál ve druhém kole s pozdějším vítězem Japoncem Masato Učišibou na šido. Po olympijských hrách se stále více věnoval politické činnosti. Ve volbách podporoval Mohsena Rezájího a na trénink mu nezbýval čas. Naposledy se na mezinárodní scéně objevil v roce 2011.\n\n"}
{"id": "1047191", "url": "https://cs.wikipedia.org/wiki?curid=1047191", "title": "Wim Suurbier", "text": "Wim Suurbier\n\nWilhelmus \"Wim\" Lourens Johannes Suurbier (* 16. ledna 1945, Eindhoven) je bývalý nizozemský fotbalista. Nastupoval na pozici pravého obránce.\n\nS nizozemskou reprezentací získal dvě stříbrné medaile na mistrovství světa, v letech 1974 a 1978. Na mistrovství Evropy 1976 získal bronz. Celkem za národní mužstvo odehrál 60 zápasů, v nichž vstřelil 3 góly.\n\nByl členem slavného mužstva Ajaxu Amsterdam 70. let. Vyhrál s Ajaxem třikrát Pohár mistrů evropských zemí (1971, 1972, 1973) , dvakrát Superpohár UEFA (1972, 1973) a jednou Interkontinentální pohár (1972). Sedmkrát se s ním stal mistrem Nizozemska (1965–66, 66–67, 67–68, 69–70, 71–72, 72–73, 76–77) a čtyřikrát získal nizozemský pohár (1967, 1970, 1971 & 1972).\n\nPozději působil jako trenér, především v USA.\n"}
{"id": "1047194", "url": "https://cs.wikipedia.org/wiki?curid=1047194", "title": "Pekari Wagnerův", "text": "Pekari Wagnerův\n\nPekari Wagnerův (\"Catagonus wagneri\") je jihoamerický nepřežvýkavý sudokopytník, pokládaný za nejprimitivnější z recentních druhů pekariů. Ze všech pekariů je také nejvzácnější. V literatuře je uváděn i pod domorodým názvem \"tagua\", pocházejícího z jazyka guaraní.\n\nPekari Wagnerův připomíná vzhledem pekari páskovaného, je však výrazně větší. Dosahuje hmotnosti 30 - 40 kg, délky těla až 110 cm a výšky v kohoutku až 70 cm. Zbarvení je šedohnědé, s nevýraznou kresbou na plecích a krku. Ta se skládá ze dvou pásků, z nichž jeden se nachází pod bradou a druhý se táhne od hrdla šikmo vzhůru až ke kohoutku. Srst je hrubá a štětinatá. Zvláště dlouhé a tvrdé štětiny má na šíji, které může v rozrušení prudce naježit. Tento druh má velké, střapaté boltce, vysoké končetiny a delší rypák než ostatní druhy pekariů a liší se od nich i anatomickými znaky, především tím, že má na končetinách vyvinuté čtyři prsty (ostatní pekariové jen tři). Tím se pekari Wagnerův blíží pravým prasatům.\n\nPekari Wagnerův obývá oblast Gran Chaco na hranicích Argentiny, Paragyae, Bolívie a Brazílie. Vyhledává křovinaté savany s porosty palem a kaktusů, pahorkatiny a polopouštní oblasti. Bažinám a otevřeným krajům se vyhýbá. Je ohrožován lovem a ničením biotopů.\n\nživot pekariů Wagnerových je málo znám. Po celý rok žijí v rodinných tlupách v počtu 4-10 zvířat. Pohybují se v křovinách a porostech kaktusů, zřídkakdy vycházejí do otevřené krajiny. mají denní aktivitu, ale žijí skrytě a jsou velmi plaší, takže se s nimi člověk setká jen vzácně. Pekari se živí hlavně kaktusy, kořeny a oddenky rostlin, sbírá také spadané plody stromu inga (\"Inga alba\") nebo drobné živočichy. Dužnaté kaktusy mu poskytují také vodu, takže pije méně než příbuzné druhy.\nBřezost trvá asi pět a půl měsíce, přesnější údaje chybí. Mláďata se rodí v období od září do listopadu. Ve vrhu bývají většinou tři mláďata. Dospívají ve třech letech a mohou se dožít 15 let. Loví je puma a jaguár.\n\nPekari Wagnerův byl objeven pozoruhodným způsobem. Již na počátku 20. stol popsal argentinský paleontolog Florentino Ameghino z pliocénních vrstev fosilní rod pekariů \"Catagonus\". Z jeho materiálu byl roku 1930 popsán italských zoologem Rusconim druh \"Catagonus wagneri\". Dlouhou dobu byl pokládán za vyhynulé, prehistorické zvíře. Teprve roku 1971 byla objevena žijící populace na severu argentinské provincie Salta.\nJeho blízcí příbuzní, patřící do roku \"Platygonus\" byli v miocénu (mladších třetihorách), pliocénu (nejmladších třetihorách) a pleistocénu (starších čtvrtohorách) široce rozšířeni v Severní Americe.\n\nPekari Wagnerův je v zoologických zahradách chován jen výjimečně. V celé Evropě jej na jaře 2018 chovalo jen šest institucí. O rok později se jednalo o sedm institucí (nově Zoo Lipsko) se 37 jedinci. Pravidelně tento druh rozmnožuje pouze Tierpark Berlin. V roce 2018 se odchov jednoho jedince podařil také v Zoo Planckendael v Belgii.\n\nV Česku ho chová pouze Zoo Jihlava (od roku 2014) a od června 2016 Zoo Praha (na počátku roku 2018 byli chováni dva samci a dvě samice). Dne 4. května 2019 se v Zoo Praha narodila dvě selata (samec a samice). Pražská zoo se tak stala teprve třetí v Evropě, kde se odchov podařil.\n"}
{"id": "1047198", "url": "https://cs.wikipedia.org/wiki?curid=1047198", "title": "Jaderný palivový cyklus", "text": "Jaderný palivový cyklus\n\nŘada průmyslových procesů spojených s výrobou elektrické energie z uranu se souhrnně označuje jako palivový cyklus. Začíná těžbou uranové rudy a končí uskladněním jaderného odpadu v konečném úložišti. Do přední části palivového cyklu patří procesy, které zajišťují výrobu jaderného paliva z uranové rudy, použitelného v reaktoru. Jedná se o těžbu uranové rudy, mechanické a chemické zpracování rudy, konverzi, obohacení a výrobu paliva. Jaderné palivo produkuje v jaderném reaktoru tepelnou energii zpravidla 3-5 let a potom je z reaktoru vyjmuto jako použité jaderné palivo. Následují procesy zadní části palivového cyklu. A to uložení v bazénu použitého paliva, v meziskladu a následně v konečném úložišti, případně přepracování použitého jaderného paliva, které ho “vrátí“ zpět do cyklu .\n\nTěžba uranu se provádí jak v hlubinných tak v povrchových dolech. Povrchová těžba se dá využít, pokud se ložisko nachází blízko povrchu země, většinou do hloubky 120m . V opačném případě je třeba využít hlubinnou těžbu. Při povrchové těžbě je třeba velkých jam, větších než samotné ložisko. Stěny jámy totiž musí mít sklon, aby se zabránilo sesuvům. Množství materiálu, které se musí odebrat navíc k přístupu k ložisku, je proto velké. Podzemní doly narušují povrch země podstatně méně a množství materiálu, který se musí odebrat kvůli přístupu, je tedy menší. Na druhou stranu je třeba zajistit ventilaci, aby se zabránilo vystavení radiací přenášené vzduchem. \nStále častěji se používá těžba ISL(in situ leach), kde jsou spodní vody spolu s kyselinou sírovou (nejčastěji) cirkulovány přes porézní rudu, rozpouští oxid uranu a přináší ho k povrchu.\nEkonomicky těžitelná ruda obsahuje v současnosti minimálně 0,1% uranu . V roce 2013 bylo nejvíce uranu vytěženo v těchto zemích: Kazachstán (38%), Kanada (16%), Austrálie (11%), Niger (8%), Namibie (7%), Rusko (5%) (2014) .\n\nPomocí mechanického zpracování se z rudy (nebo ISL roztoku) získá uran. Ruda je rozemleta prakticky na prach a pomocí kyseliny sírové (nebo pomocí silného alkalického rozpouštědla) je z ní louhováním separován uran od odpadní horniny. Po vysrážení je produktem koncentrát oxidu uranu ve formě tzv. žlutého koláče, ve kterém je přibližně 85% uranu ve formě oxidu uranu U O . Ačkoli má dnes tento produkt většinou hnědou nebo khaki barvu, název žlutý koláč, který pochází z barvy produktu získaného starším způsobem zpracování, se stále používá. Tento produkt je balen do 200 litrových sudů a prodáván jako surovina. Zbytek rudy, ve kterém je téměř všechna vytěžená hornina, je bezpečně umístěn, zpravidla ve vytěžené jámě. Musí být izolován díky obsahu radioaktivních látek s dlouhodobým poločasem rozpadu a někdy i obsahu toxických těžkých kovů. Oproti čerstvé rudě je však radioaktivita menší.\nPro 1000 MW reaktor je ročně třeba přibližně 200 tun tohoto produktu .\n\nNejrozšířenějším typem reaktoru jsou dnes lehkovodní reaktory, které potřebují uran obohacený na přibližně 5% U235. Oxid uranu je v konverzním závodě přepracován v plynný hexafluorid uranu UF, který je výchozí surovinou pro obohacovací závod. UF je odveden do 14 tunových válcových kontejnerů, kde za pokojové teploty ztuhne a může být přepraven. \nOxid uranu může být také přímo (bez konverze a následného obohacení) přepracován na kov nebo oxid uraničitý UO. Takto je však využitelný jen v jaderných reaktorech pracujících na přírodní uran (např. CANDU).\n\nV obohacovacím závodě se za vyšší teploty tuhý UF přemění zpět na plyn. \nNejpoužívanějším zařízením na obohacování jsou tzv. centrifugy, které tvoří rychle rotující vertikální trubky (otáčky v řádu desetitisíců za minutu). Při procesu je využit rozdíl hmotností asi 1% izotopů U238 a U235. Odstředivou silou se těžší izotopy dostanou na okraj, čímž dochází k částečné separaci. Plynný UF je tak rozdělen na dvě směsi, jedna je bohatší a druhá chudší na izotop U235, a obě tyto směsi se z centrifugy odebírají. Protože rozdíl mezi oběma směsmi je velice malý, centrifugy se pro potřebný stupeň obohacení řadí do kaskád.\nExistují i další způsoby obohacování, např. dříve vyvinutá plynná difúze, kdy je UF “filtrován“ skrze membránu, kterou U235 prochází snadněji díky menší velikosti. Tento proces je však třeba mnohokrát opakovat a je velice energeticky náročný. Oproti plynné difúzi spotřebují centrifugy jen 2-2,5% energie, a proto se metoda využívající plynnou fúzi v posledních dekádách opouští. Další možností brzy bude obohacení pomocí laseru, které je ve finální fázi vývoje.\nVšechny tyto metody jsou velice investičně náročné a obohacovací závody má jen hrstka zemí. Výsledným produktem je tedy obohacený UF, který se opětovně přepracuje na oxid uranu.\n\nJaderné palivo je obyčejně ve formě keramických pelet. Pelety jsou vyrobeny lisováním prášku oxidu uraničitého UO , který je vypečen za teploty více než 1400 °C. \n\nV reaktoru se během štěpení mění izotopické složení paliva a vznikají nové prvky. Zvyšuje se zejména koncentrace štěpných produktů, plutonia a dalších těžkých prvků, a snižuje se koncentrace štěpného U235. Po několika letech je nutné vyměnit palivo za čerstvé.\nV současných tepelných reaktorech nahradí 1 kg jaderného paliva asi 100 tun černého uhlí. K získání 1 kg paliva je třeba vytěžit 2-4 tuny uranové rudy .\n\nPoté, je použité palivo vyjmuto z aktivní zóny, je i nadále zdrojem radiace a tepla. Je přesunuto do bazénu použitého paliva těsně vedle reaktoru. Voda v bazénu působí jako štít proti radiaci a zároveň odvádí teplo s pomocí cirkulace. Zde setrvává palivo 5-10 let, než může být přemístěno do suchého skladu.\n\nPalivo může být po skladování v bazénu pro použité palivo převezeno do závodů na přepracování použitého paliva, kde jsou chemicky odseparovány použitelné izotopy. Těchto závodů je velice malý počet nejen kvůli finanční náročnosti přepracování, ale také kvůli mezinárodně-politickým omezením. Jedním z výstupních produktů je totiž plutonium, které je přímo zneužitelné k výrobě jaderné bomby.\n\nPřevážná část jaderné energetiky se realizuje v tzv. otevřeném palivové cyklu, kdy palivo není přepracováno. Je ho tedy nutné uskladnit do speciálních kontejnerů v meziskladech pro použité jaderné palivo, které mají velkou kapacitu. Mezisklad bývá většinou umístěn přímo na elektrárně a je společný pro několik výrobních bloků. Zde má palivo zůstat 40-50 let. Po této době bude rozhodnuto, zda se palivo přepracuje nebo bude trvale uloženo v hlubinném úložišti.\n\nZ meziskladů může být palivo trvale převezeno do konečného hlubinného úložiště, kde zůstane tisíce let, než se stane neaktivním. Při plánování hlubinného úložiště je velký problém s výběrem místa a souhlasem zdejších obyvatel, ačkoliv při uložení ve skalním masivu žádné ovlivnění okolí nehrozí. I proto hlubinné úložiště zatím není nikde na světě. V některých zemích, např. ve Finsku, je ve výstavbě (lokalita Onkalo). Nevýhodou otevřeného palivového cyklu je malé energetické využití přírodního uranu a vysoké množství použitého paliva, které je nutné trvale uskladnit. Ačkoliv se situace může brzy změnit, v dnešní době je finančně výhodnější používat nepřepracované palivo.\n\nPři využití reaktorů využívající plutonium (rychlé reaktory) nebo směsné palivo MOX (některé tepelné reaktory), by se situace výrazně vylepšila. Využití zbylého uranu a plutonia v tepelných reaktorech snižuje spotřebu přírodního uranu až o 40% . Rychlé množivé reaktory jsou schopné využít přírodní nebo ochuzený uran ve svých množivých zónách a při provozu vyrábějí více štěpného paliva, než spotřebovávají. Při vhodném zapojení přepracovávacích závodů by bylo možné palivo mnohokrát přepracovat, využít znovu a uzavřít jaderný cyklus. Tím by byl využit významně vyšší energetický potenciál uranu a lidstvo by získalo energii na tisíce let. K tomu je však zapotřebí rychlých reaktorů a přepracovávání. Ani jedna z těchto technologií se dnes nepoužívá ve velké míře, ať už z důvodu finančního, nebo technologického. Z uzavřeného cyklu vychází malé množství vysoce aktivních odpadů, které se po separaci v přepracovávacím závodě fixují do skel (tzv. vitrifikace) a trvale se uloží v hlubinných úložištích.\n"}
{"id": "1047205", "url": "https://cs.wikipedia.org/wiki?curid=1047205", "title": "Drew Goddard", "text": "Drew Goddard\n\nAndrew Brion Hogan „Drew“ Goddard (* 26. února 1975 Houston, Texas) je americký filmový a televizní scenárista a režisér.\n\nSvoji kariéru začal v roce 2002 jako scenárista v poslední řadě seriálu \"Buffy, přemožitelka upírů\". Po jeho ukončení napsal několik scénářů pro poslední řadu seriálu \"Angel\". Od roku 2005 spolupracoval s J. J. Abramsem – jako scenárista působil u jeho seriálů \"Alias\" a \"Ztraceni\". Roku 2008 napsal svůj první celovečerní film \"Monstrum\", k jeho dalším scenáristickým dílům patří snímky \"Světová válka Z\" (2013) a \"Marťan\" (2015). Spoluautorsky se podílel scénáři filmu \"Chata v horách\" (2012), který se stal i jeho režijním debutem. Také je autorem seriálu \"Daredevil\" (2015–dosud). V roce 2018 napsal a natočil snímek \"Zlý časy v El Royale\".\n\n"}
{"id": "1047207", "url": "https://cs.wikipedia.org/wiki?curid=1047207", "title": "Endgame", "text": "Endgame\n\nEndgame je dvanácté studiové album americké thrashmetalové skupiny Megadeth. Vydalo jej 9. září 2009 hudební vydavatelství Roadrunner Records a jeho producentem byl Andy Sneap spolu s frontmanem skupiny Davem Mustainem. Nahráno bylo od ledna do května toho roku ve městě San Marcos v Kalifornii. V žebříčku UK Albums Chart se album umístilo na čtyřiadvacáté příčce; v Billboard 200 na deváté.\n"}
{"id": "1047208", "url": "https://cs.wikipedia.org/wiki?curid=1047208", "title": "Roman Pistorius", "text": "Roman Pistorius\n\nRoman Pistorius (* 12. února 1965) je český redaktor a moderátor, v letech 2003 až 2012 uváděl pořad \"Události\" na ČT.\n\nDeset let pracoval ve větších či menších televizích a televizních studiích.\n\nMimo jiné do roku 1999 působil v televizi Nova jako redaktor a moderátor. Po rozchodu Vladimíra Železného se skupinou CME v roce 1999 se na krátký čas objevil i v roli moderátora hlavní zpravodajské relace (dvojici vytvořil s Vlaďkou Dufkovou).\n\nV České televizi pracoval od roku 2002, nejdříve jako vedoucí vydání pořadu \"Události\". Od roku 2003 do konce března 2012 tuto hlavní zpravodajskou relaci ČT uváděl (tvořil dvojici s Marcelou Augustovou). Od dubna 2012 byl pak dále zaměstnán v Redakci zpravodajství ČT.\n\nPozději však Českou televizi opustil a od června 2012 se stal editorem zpravodajství televize Nova.\n\nRoman Pistorius má syna a dceru.\n"}
{"id": "1047210", "url": "https://cs.wikipedia.org/wiki?curid=1047210", "title": "Pšavi Aragvi", "text": "Pšavi Aragvi\n\nPšavi Aragvi ( , \"Pšavis Aragvi\") je levý přítok řeky Aragvi v gruzínském kraji Mccheta-Mtianetie. Celé údolí řeky tvoří historickou provincii Pšavi.\n\nPramení na jižním svahu hlavního kavkazského hřebene nedaleko průsmyku Andaki. Zprvu protéká krátce jižním směrem, pak pokračuje západním směrem až k soutoku s Chevsureti Aragvi. Odtud pokračuje na jih, kde po 30 km ústí do severovýchodního cípu Žinvalské přehradní nádrže. Kartlijský hřbet se tyčí podél celého toku po levém břehu.\n"}
{"id": "1047212", "url": "https://cs.wikipedia.org/wiki?curid=1047212", "title": "Kristen Connolly", "text": "Kristen Connolly\n\nKristen Nora Connolly (* 12. července 1980 Montclair, New Jersey) je americká herečka.\n\nVe filmu debutovala v roce 2003 snímkem \"Úsměv Mony Lisy\". V letech 2008 a 2009 působila v mýdlových operách \"U nás ve Springfieldu\" a \"As the World Turns\" a zahrála si také ve filmech \"Stalo se\" a \"Seznamte se s Davem\". Epizodní role měla v seriálech \"\", \"Polda z Marsu\" a \"Dobrá manželka\". V roce 2012 se představila v hlavních rolích v hororech \"The Bay\" a \"Chata v horách\". Od roku 2013 hraje v seriálu \"House of Cards\".\n\n"}
{"id": "1047216", "url": "https://cs.wikipedia.org/wiki?curid=1047216", "title": "Requiem za sen", "text": "Requiem za sen\n\nRequiem za sen (v anglickém originále \"Requiem for a Dream\") je americký film z roku 2000. Jde o psychologické drama, které natočil režisér Darren Aronofsky podle stejnojmenného románu spisovatele Huberta Selbyho (ten se podílel i na scénáři k filmu). Film měl premiéru na filmovém festivalu v Cannes dne 14. května 2000. Děj filmu se odehrává v New Yorku, hlavní role ve filmu hrají Ellen Burstynová (Sara Goldfarb), Jared Leto (její syn Harry), Marlon Wayans (Harryho přítel Tyrone, který si vydělává prodejem drog) a Jennifer Connelly (Harryho přítelkyně).\n\n"}
{"id": "1047220", "url": "https://cs.wikipedia.org/wiki?curid=1047220", "title": "Filipovka (křesťanství)", "text": "Filipovka (křesťanství)\n\nFilipovka nebo správněji Půst před svátkem Narození Páně je postní období před svátkem Narození Pána (Vánocemi) v byzantského ritu (v řeckokatolické a pravoslavné církvi). Začíná 15. listopadu a končí 24. prosince, trvá tedy 40 dní. Název „Filipovka“ získal proto, že začíná den po svátku sv. apoštola Filipa.\n\nToto postní období bylo zavedené, aby se věřící připravili na oslavu svátku Kristova narození a Bohozjevení. Usměrnění Filipovky bylo o mnoho shovívavější jako usměrnění pro období Velkého postu před Paschou (Velikonocemi). Na rozdíl od Velkého postu nemá půst před Narozením Páně vlastní liturgické předpisy ani aliturgické dny.\n\nObdoba v latinském ritu je Advent, který ale po reformě ztratil charakter postu a má trochu jiný obsah.\n\n"}
{"id": "1047222", "url": "https://cs.wikipedia.org/wiki?curid=1047222", "title": "Bratři Orffové", "text": "Bratři Orffové\n\nBratři Orffové je česká alternativní hudební skupina z Krnova. Frontmanem je umělec Ivan Gajdoš, kterého ve věcích veřejných zastupuje Lukáš Novotný.\n\nS nápadem založení projektu Bratři Orffové přišel počátkem nového tisíciletí hudebník Lukáš Novotný, který oslovil frontmana kapely \"U Hřebíčků\" Ivana Gajdoše s nápadem zabalit jeho dílo do modernějšího kabátu. V roce 2002 vznikly první dvě skladby a v roce 2005 vydali první album \"Bingriwingri\". Název projektu Bratři Orffové má odkazovat na dílo Carla Orffa.\n\nHrdina, který je hlavní postavou písní Bratří Orffů z alb. Symbolizuje život maloměšťáka, který se snaží porozumět okolnímu světu.\n\n\n\n\n\nSkupina je také přítomna na tribute albu \"Hommage à Jiří Bulis\" (2015), hraje zde píseň \"Anděl radosti\".\n\n"}
{"id": "1047223", "url": "https://cs.wikipedia.org/wiki?curid=1047223", "title": "Petro-pavlovský půst", "text": "Petro-pavlovský půst\n\nPetro-pavlovský půst nebo Apoštolský půst (lidově také Petrovka) je jedním z postních období křesťanských církví byzantského ritu.\n\nZačíná v pondělí po Neděli Všech svatých a pokračuje do svátku svatých, slavných a nejvyšších apoštolů Petra a Pavla (29. červen). Vzhledem k tomu že datum na který připadá Neděle Všech svatých, je závislý na datu Paschy, dílka petropavlovského postu není v každém roce stejná.\n\n"}
{"id": "1047225", "url": "https://cs.wikipedia.org/wiki?curid=1047225", "title": "Everton de Viña del Mar", "text": "Everton de Viña del Mar\n\nEverton de Viña del Mar je chilský fotbalový klub z města Viña del Mar. Byl založen v roce 1909 a pojmenován podle anglického klubu Everton FC. Svoje domácí utkání hraje na stadionu Estadio Sausalito s kapacitou 18 000 diváků.\nKlubové barvy jsou modrá a žlutá.\n\n\nPohár bratrství (anglicky \"Brotherhood Cup\", španělsky \"Copa Hermandad\") byl přátelský zápas mezi anglickým Evertonem a Evertonem de Viña del Mar, který se hrál 4. srpna 2010 v Anglii na stadionu Goodison Park. Bylo to poprvé, co se tyto dva týmy spolu střetly. Vyhrál anglický Everton poměrem 2:0.\n\n"}
{"id": "1047226", "url": "https://cs.wikipedia.org/wiki?curid=1047226", "title": "Uspenský půst", "text": "Uspenský půst\n\nUspenský půst nebo Spasivka či Půst před Zosnutím Bohorodice je jedním z postních období křesťanských církví byzantského ritu.\n\nToto postní období trvá od 1. do 14. srpna a věřící se jím připravují na svátek Zesnutí přesvaté Bohorodice (15. srpen), resp. na svátky Zosnutí a Proměnění Páně.\n\nPrvní zmínka o postě v tomto období pochází od sv. Lva I. Velikého (okolo r. 450), definitivní podobu Uspenský půst získal roku 1166 na koncilu v Konstantinopoli.\n\nPůvodní postní předpisy Uspenského postu jsou tyto:\n\nNa svátek Proměnění Páně (6. srpen) je dovoleno jíst i rybu.\n\nV Řeckokatolické církvi na Slovensku během tohoto postu je závazné se postit tak jako běžně přes rok, zachování tohoto postu je tedy ponechané na osobním rozhodnutím každého věřícího.\n\n"}
{"id": "1047228", "url": "https://cs.wikipedia.org/wiki?curid=1047228", "title": "Tisovec Montezumův", "text": "Tisovec Montezumův\n\nTisovec Montezumův (\"Taxodium mucronatum\", v nahuatlu \"Ahuehuete\"), je jehličnan z rodu tisovec. Přirozenou oblastí jeho výskytu je Mexiko, údolní niva řeky Rio Grande na jihu Texasu, a departement Huehuetenango v Guatemale. Tisovec Montezumův je od roku 1910 mexickým národním stromem.\n\nTento mohutný stálezelený či poloopadavý strom dorůstá do výšky až 40 m a jeho kmen dosahuje běžně průměru 1 – 3 m, výjimečně však i mnohem víc – viz níže. Listy jsou uspořádány spirálovitě, ale u základny jsou zkroucené a leží ve dvou vodorovných řadách. Jehlice jsou 1 – 2 cm dlouhé a 1 – 2 mm široké. šišky mají vejcovitý tvar a jsou 1,5 – 2,5 cm dlouhé a 1 – 2 cm široké.\n\nNa rozdíl od tisovce dvouřadého a tisovce vystoupavého vytváří tisovec Montezumův jen zřídkakdy vzdušné dýchací kořeny. Stromy, jež rostou v mexické vysočině, dosahují úctyhodné mohutnosti.\n\nNejznámějším tisovcem Montezumovým je takzvaný Tulský strom ( \"El Árbol del Tule\"), který roste ve městě Santa Maria del Tule v jihomexickém státě Oaxaca. Jedná se o zřejmě nejstatnější strom na světě s průměrem kmene 14 m a obvodem 42 m. Soutěžit s ním může jen baobab z Glencoe z jihoafrické provincie Limpopo. Stáří Tulského stromu se odhaduje mezi 2000 a 4000 roky. Původně stál zřejmě v zaplavované oblasti, která je však dnes již suchá, a proto strom jeví kvůli nedostatku vody a silnému znečištění ovzduší v okolí známky špatného zdraví a zřejmě pomalu umírá.\n\nTisovec Montezumův je zejména pobřežní strom, který roste podél vyvýšených říčních břehů, lze ho však také najít v okolí pramenů a močálů. Jeho stanoviště se nachází ve výškách od 300 do 2500 metrů, v Mexiku roste převážně ve vysočině mezi 1600 až 2300 metry. Je značně tolerantní vůči suchu, velmi rychle roste a dává přednost místům, kde je celoročně deštivé podnebí nebo alespoň značné letní srážky.\n\n\nKromě toho, že se \"Ahuehuete\" stala v roce 1910 mexickým národním stromem, je posvátná pro původní mexické obyvatele a hraje významnou roli v zapotéckých mýtech o stvoření světa. Slunečník z listů \"āhuēhuētlu\" a \"pōchōtlu\" (tisovce Montenzumova a vlnovce pětimužného) představoval u Aztéků symbolicky vládcovu moc. A podle legendy to byl právě tento strom, pod nímž v roce 1520 u Popotly plakal Hernán Cortés po útěku španělských conquistadorů z Tenochtitlánu během bitvy nazvané \"La Noche Triste\" (Žalostná noc).\n\nMontezumův cypřiš se již od předkolumbovských dob používal k okrasným účelům. Aztékové sázeli \"āhuēhuētl\" pro jeho spojení s vládcem podél cest, po nichž se v dnešním parku Chapultepec ubírala procesí. Stromy jako \"āhuēhuētl\" sloužily k budování umělých ostrovů zvaných \"chinampa\" v mělkých jezerech Mexického údolí, kdy se vnitřní prostor obdélníků o rozměrech obvykle cca 2,5 x 30 m, po jejichž obvodu se vysazovaly vodomilné stromy, vyplnil organickou hmotou rostlin a vysoce úrodným bahnem, které se vyzvedávalo ze dna jezera. Tisovce také před příchodem Španělů lemovaly břehy zavlažovacích kanálů.\n\nV Mexiku se tyto stromy běžně vysazují v parcích a v zahradách. Dřevo tisovce slouží ke zhotovování trámů pro stavbu domů a pro výrobu nábytku. Aztékové pomocí jeho pryskyřice léčili dnu, různé vředy, kožní onemocnění, rozličná zranění a bolesti zubů. Odvar z kůry sloužil jako diuretikum ke zyýšení vylučování moči a jako prostředek vyvolávající nebo upravující menstruaci. Mast zhotovená ze dřeva se používala k léčbě zánětu průdušek. Listy sloužily jako prostředek k uvolnění a pomáhaly snižovat svědění.\n\n\n \n"}
{"id": "1047232", "url": "https://cs.wikipedia.org/wiki?curid=1047232", "title": "Maáz Kasásba", "text": "Maáz Kasásba\n\nMaáz Kasásba ( ;* 29. května 1988 Kerak, Jordánsko – 3. ledna 2015) byl jordánský vojenský pilot, nadporučík Jordánského královského letectva, který se dne 24. prosince 2014 dostal do zajetí radikálů z Islámského státu.\n\nNarodil se roku 1988 ve městě Kerak jako jedno z osmi dětí Júsufa Kasásby. V roce 2008 vstoupil do Jordánského královského letectva. Byl nasazen do bojů za vojenské intervence proti Islámskému státu, které se Jordánsko účastnilo. Dne 24. prosince 2014 prováděl na stroji F-16 Fighting Falcon nálet na nepřátelský sklad zbraní u syrského města Rakka, když se jeho letoun zřítil. Bojovníci Islámského státu prohlásili, že zmiňované letadlo sestřelili pomocí tepelně naváděné rakety, avšak americké velení operace toto popřelo. Jordánsko údajně začalo s islamisty jednat o jeho propuštění, ve hře bylo i propuštění islámských radikálů vězněných v Jordánsku. Jordánský král Abdalláh II. navštívil Kasásbovu rodinu a přislíbil, že se zasadí o jeho propuštění. Dne 30. prosince 2014 zveřejnili zástupci Islámského státu na svých internetových stránkách údajný rozhovor s Kasásbou. V něm měl jordánský pilot uvést, že jeho cílem bylo zničit protiletadlové zbraně IS a že byl sestřelen tepelně naváděnou raketou. Dne 3. ledna 2015 byl Maáz Kasásba zavražděn upálením v kovové kleci. Záznam s vraždou byl zveřejněn 3. února téhož roku.\n\nJako odvetu za tento čin zintenzivnilo Jordánské královské letectvo své útoky proti Islámskému státu v Sýrii.\n"}
{"id": "1047235", "url": "https://cs.wikipedia.org/wiki?curid=1047235", "title": "Santiago Wanderers", "text": "Santiago Wanderers\n\nSantiago Wanderers (celým názvem Club de Deportes Santiago Wanderers) je chilský fotbalový klub z města Valparaíso. Byl založen v roce 1892 a svoje domácí utkání hraje na stadionu Estadio Elías Figueroa Brander s kapacitou 23 000 diváků.\nKlubové barvy jsou bílá a zelená.\n\n\n"}
{"id": "1047238", "url": "https://cs.wikipedia.org/wiki?curid=1047238", "title": "Friedrichshafen", "text": "Friedrichshafen\n\nFriedrichshafen (do roku 1811 \"Buchhorn\") je univerzitní město a zároveň velké okresní město v jižním Německu nedaleko hranic se Švýcarskem a Rakouskem u Bodamského jezera. Je zároveň i hlavním městem okresu Bodensee v jednom ze spolkových německých států Bádensko-Württembersko. Rozloha města je 70 km² a počet obyvatel 59 000 s hustotou zalidnění 848 na 1 km².\n\nFriedrichshafen se původně nazýval Buchhorn. V roce 1274 se poprvé připomíná jako město a o rok poději jako říšské město. Říšským městem zůstal do roku 1802. Po krátké příslušnosti k Bavorsku byl Buchhorn od roku 1810 již na trvalo součástí Württemberska. Po prvním württemberském králi Fridrichovi I. se město od roku 1811 jmenuje Friedrichshafen. V tomto německém městě založil v 19. století Ferdinand von Zeppelin svou továrnu vzducholodí. Během druhé světové války se stalo důležitým průmyslovým centrem Německa. Sídlily nebo sídlí zde např. firmy Dornier, ZF Friedrichshafen nebo MTU Friedrichshafen či pobočky firem Maybach a Liebherr. Dvě třetiny města byly ve válce zničeny a po válce město patřilo do francouzské okupační zóny.\n\nTři kilometry od města se nachází letiště Friedrichshafen. V roce 2003 zde založili univerzitu, která je pojmenována po Zeppelinovi a je jediná soukromá vysoká škola v Bádensku-Württembersku.\n\nVýznamnými rodáky jsou například podnikatel Heinrich Lanz (1838–1905) nebo malíř Karl Caspar (1879–1956).\n\n"}
{"id": "1047239", "url": "https://cs.wikipedia.org/wiki?curid=1047239", "title": "Ivan Gajdoš", "text": "Ivan Gajdoš\n\nIvan Gajdoš, (24. listopadu 1973 v Bruntále) je český hudebník, skladatel, textař, interpret a básník. Frontman několika hudebních projektů – Bratři Orffové, Poslední výstřel.\n\nVystudoval střední pedagogickou školu v Krnově a od roku 1994 vyučuje kytaru na Základní umělecké škole v Krnově.\n\nV roce 2007 se stal uměleckou osobností města Krnova.\n\nKapelu založil počátkem 90. let jako student oboru pedagog volného času na Pedagogické škole v Krnově. Většina písní, které složil v tomto období (17-20 let), našla své místo na albech později vzniklých skupin Bratři Orffové a Poslední výstřel. Skupina měla až 8 členů a hrála folkovou muziku v klubech na severní Moravě. Zanechala po sobě dvě svépomocí produkované audiokazety (Z Vršku, Žánrový maglajz).\n\n\"Více zde\"\n\nJeho nejznámější projekt, který ho proslavil za hranice Severní Moravy. Založil ho počátkem nového tisíciletí s hudebníkem Lukášem Novotným. Projekt navázal na skladby kapely U Hřebíčku, které prezentuje v moderním, mírně popovém provedení.\n\nPop-bigbítový projekt, který sám popisuje jako \"popič\". Projekt má být protikladem projektu Bratři Orffové. Poslední výstřel hraje energickou muziku s veselými a ironickými texty. V roce 2009 skupina vydala album \"Rozhodně nečekejte sex\". Skupina vystupuje ve složení – Ivan Gajdoš (kytara, zpěv), Břetislav Koláček (baskytara), Petr Odstrčil (bicí), Simon Pilát (kytara), Tomáš Damec (bajan)\n\nSpolupracoval na albu Baby Doll zpěvačky Ivy Frühlingové. S Xavierem Baumaxou nazpíval píseň \"Kamarádi\". Je kmotrem alba \"Takže dobrý\" skupiny Mňága a Žďorp.\n\nJako pedagog se podílel na hudebních projektech svých žáků – 220V nebo FreeBoys.\n\n\n\n"}
{"id": "1047243", "url": "https://cs.wikipedia.org/wiki?curid=1047243", "title": "Andaki (průsmyk)", "text": "Andaki (průsmyk)\n\nAndaki () je průsmyk hlavním rozvodím pohoří Velký Kavkaz v Gruzii nacházející se na hranici mezi gruzínskými historickými regiony Pšavi a Tušetie pod horou Didi Borbalo (, v překladu \"Velké kolo\").\n\nPrůsmyk spojuje údolí řek:\n\nSedlem prochází stezka pro pěší, která je v závislosti na počasí schůdná v období od května do listopadu.\n"}
{"id": "1047244", "url": "https://cs.wikipedia.org/wiki?curid=1047244", "title": "Andaki", "text": "Andaki\n\nAndaki může být:\n\n"}
{"id": "1047245", "url": "https://cs.wikipedia.org/wiki?curid=1047245", "title": "Popelka (film, 1969)", "text": "Popelka (film, 1969)\n\nPopelka je česká filmová pohádka z roku 1969.\n\nOtec jede na nákupy do města, aby dcerám své ženy nakoupil látky na šaty. Jeho dcera Popelka by si přála jen něco, co otci cestou cvrnkne do nosu. Při zpáteční cestě mu na hlavu spadne větvička s třemi oříšky, které doma předá Popelce. Na zámku se chystají tři slavnostní plesy, na které mohou přijít všechny sličné dívky, ze kterých si princ Mojmír vybere nevěstu. Popelčiny nevlastní sestry Kateřina a Dorota se s matkou vydají na ples, macecha Popelce uloží roztřídit hrách. Smutné Popelce přiletí na pomoc mluvící holoubek, který jí poradí, aby rozlouskla jeden z oříšku, který jí přinesl tatínek. Holoubek s dalšími holuby místo ní přeberou hrách. Popelka v oříšku najde krásné šaty, Holoubek ji naučí kouzlo, kterým může zmizet a zase se objevit. Před domkem na ni čeká bílý kočár, který ji zaveze do zámku. Musí se však vrátit do půlnoci. Princ se na plese nežene ani do ženění, ani k tanci. Vše se změní, když pozná Popelku, se kterou protančí celý večer. Král se svým sluhou se snaží zjistit, kdo je tajemná dívka, avšak nepřišla s doprovodem a kočár, se kterým přijela zmizel. Po ohlášení posledního tance, neboť se blíží půlnoc, Popelka vyřkne kouzlo „mlha přede mnou, mlha za mnou“ a zmizí. Doma si šaty schová a po návratu sester a macechy poslouchá o tajemné princezně, do které se princ zamiloval.\n\nDalšího dne se koná druhý ples, na který se opět vypraví matka s Kateřinou a Dorkou. Popelce macecha opět zadá třídění máku a popela. Opět zasáhne Holoubek, Popelka v oříšku najde stříbrné šaty a střevíčky. Zámecký sluha na neznámou dívku nastražil past, aby zjistil její totožnost. Popelka dlouho nepřichází, prince se snaží zaujmout místní dívky. Popelka tentokrát přijde pěšky, čímž se vyhne, aby ji zpozorovali stráže, které to měli ohlásit králi. Princ Mojmír s Popelkou odejde na terasu, kde si povídají. Princ odejde pro krále, aby mu představil Popelku, avšak blíží se půlnoc a Popelka zmizí.\n\nPrinc se trápí, na zámku nechá hofmistr nastražit past – nechá natřít schody lepidlem. Sestry s macechou opět odjedou na zámecký ples, ovšem tentokrát Holoubek nepřilétá. Popelka prosí, aby jí ještě jednou pomohl. Holoubek se objeví, spolu s dalšími holuby začne třídit luštěniny a Popelka rozlouskne poslední oříšek, v němž byly zlaté šaty. Popelka za princem Mojmírem přijde rovnou na terasu, kde protančí celý večer. Popelka před odchodem princi slíbí, že si ho vezme. Při odchodu se jí přilepí střevíček na namazané schody, střevíček tam nechá, ovšem odbije půlnoc a kočár zmizí, musí se proto vypravit na cestu domů pěšky.\n\nPrinc se po odchodu Popelky trápí a druhý den ji chce jít hledat podle střevíčku, který zanechala na schodek. Král mu však na hledání stanoví lhůtu tří dnů, pak si bude muset vzít tu, kterou mu sám určí. Princ tři dny hledá svou vyvolenou po celém kraji. Poslední chaloupka, kterou ještě nenavštívil, patří dřevorubci. Matka se snaží nasadit malý střevíček svým dcerám, avšak nepodaří se. Matka tvrdí, že už další dceru nemá, přijde však dřevorubec, který zavolá Popelku, ta si střevíček obuje a princ ji přes šmouhy na tváři pozná. Popelka se převleče a zbylé šaty daruje svým sestrám. Popelka sebou vezme svého otce, rozloučí se s Holoubkem a odjede v kočáře na zámek. Koná se svatba a manželé žijí s králem na zámku.\n\n"}
{"id": "1047247", "url": "https://cs.wikipedia.org/wiki?curid=1047247", "title": "Unión Española", "text": "Unión Española\n\nUnión Española (celým názvem Club Unión Española S.A.D.P.) je chilský fotbalový klub z Independencie (čtvrť Santiaga). Byl založen v roce 1897 a svoje domácí utkání hraje na stadionu Estadio Santa Laura-Universidad SEK s kapacitou 19 000 diváků.\nKlubové barvy jsou červená a žlutá.\n\n\n\n"}
{"id": "1047248", "url": "https://cs.wikipedia.org/wiki?curid=1047248", "title": "Wet Wet Wet", "text": "Wet Wet Wet\n\nWet Wet Wet je skotská soft rocková kapela, která vznikla v roce 1982. Jejími členy jsou Marti Pellow (zpěv), Tommy Cunningham (bicí, zpěv), Graeme Clark (baskytara, zpěv) a Neil Mitchell (klávesy, zpěv). Pátým, neoficiálním členem je Graeme Duffin (kytara, zpěv), je s kapelou již od roku 1983. V roce 1988 Wet Wet Wet obdrželi cenu Brit. Jsou známí především díky coververzi hitu „Love Is All Around“ od The Troggs, která je součástí soundtracku k filmu \"Čtyři svatby a jeden pohřeb\".\n\n"}
{"id": "1047249", "url": "https://cs.wikipedia.org/wiki?curid=1047249", "title": "Angelika (knižní série)", "text": "Angelika (knižní série)\n\nAngelika (Angélique) je více jak desetisvazková románová série francouzské spisovatelky Anne Golon. Knihy vznikaly v druhé polovině 20. století. Ústřední romantická zápletka je pojítkem pro rozsáhlou historickou fresku, mapující důležité historické milníky i každodenní život v 17. století. Vlivem svévolného přepracovávání ze strany vydavatelů vychází od roku 2006 nezkrácená, přepracovaná verze tzv. L’Intégrale. Od roku 2013 navíc vychází i původní verze z 50. let tzv. Version d’Origine. \n\nV České republice byla kompletní série (18 knih) vydána v devadesátých letech nakladatelstvím Československý spisovatel (později Český spisovatel) pod názvy:\n\nZ nezkrácené verze nazvané v originále L'Intégrale v České republice vyšlo prvních pět dílů v nakladatelství Fragment pod názvy:\n\nKnihy z Version d’Origine v České republice nebyly zatím nevydány.\n\nDěj se odehrává v 17. století ve Francii. Hlavní postavou je Angelika, dívka ze zchudlé, provinční šlechty. Jako sedmnáctiletá je provdána za extravagantního, okouzlujícího hraběte de Peyrac. Jejich manželská idyla je však brzy zničena rozsáhlou intrikou. Joffrey de Peyrac je obviněn z čarodějnictví a po vykonstruovaném procesu je odsouzen a upálen. Angelika zůstává sama a bez prostředků. Upadá do pařížského podsvětí, postupně se díky své pracovitosti stává hostinskou a následně bohatou podnikatelkou. Kvůli výhodnému sňatku se dostává na samý vrchol společenského žebříčku a jako markýza du Plessis-Bellière nakonec září na dvoře Ludvíka XIV.\n\nPo smrti svého druhého manžela se Angelika dozvídá, že Joffrey de Peyrac nezemřel na hranici. Jeho stopa vede kamsi do Středomoří. Mladá žena vyráží na riskantní cestu s cílem ho nalézt. Nejasná stopa postupně mizí, Angelika je zajata piráty, prodána na trhu v Kandii a následně se ocitá v harému marockého sultána.\n\nPo návratu do Francie je držena v domácím vězení. Vlivem mnoha událostí vzbouří provincii proti králi, následně prchá a ukrývá se coby prostá služka v La Rochelle. Napětí mezi hugenoty a katolíky sílí. Angelika a její přátelé proto prchají do Ameriky. Na lodi se Angelika, po patnácti letech odloučení, znovu setkává se svým manželem Joffreyem de Peyrac. Po mnoha peripetiích, které předcházejí jejich opětovnému sblížení, konečně doráží k americkým břehům. Jako kolonizátoři pak společně bojují s krutou zimou, hladem, Indiány i fanatickými duchovními a snaží se udržet mír na východním pobřeží. Postupně své nepřátele přemáhají, dostávají se do francouzského Quebeku, kde jim král, ústy guvernéra, navrací zabavené statky a tituly ve Francii.\nDěj se odehrává mezi léty 1649 a 1682. Autorka klade velký důraz na historickou autentičnost, předkládá nejen důležité historické milníky 17. století, ale také seznamuje s každodenním životem různých společenských vrstev i národů. V prvních dílech autorka líčí období občanské války ve Francii, tzv. Frondy. Postupně se dostává k počátkům samostatné vlády Ludvíka XIV. (zatčení Nicolase Fouqueta), autenticky nás provází dobyvačnými válkami Krále Slunce, staveništěm ve Versailles, vypráví o kultuře pařížských salónů (preciózky, Ninon de Lenclos), životě na francouzském dvoře i o hospodářské politice a diplomacii ministra Colberta. A nastiňuje budoucí problémy - Velká travičská aféra, zrušení Ediktu nantského.\n\nStejně detailně autorka mapuje i život ve Středomoří (obchod s otroky, střety kříže a půlměsíce) a v Novém světě (kultura původních obyvatel, války mezi katolíky a protestanty).\n\nPřed očima čtenáře tak vzniká rozsáhlá, komplexní, historická freska, kde ústřední romantická zápletka může sloužit jen coby pojítko.\n\nV celé sérii vystupuje více než 1350 postav, reálných i fiktivních. Velká část se může pyšnit originálními, propracovanými charaktery. Ústřední postavy Angeliky a hraběte de Peyrac navíc procházejí složitým psychologickým vývojem, dozrávají, mění názory i hodnoty, dělají chyby atp. Kniha proto působí velmi realisticky a umožňuje čtenáři snáze se ztotožnit s hlavními hrdiny. Množství nezodpovězených otázek pak může vybízet k dalším úvahám, popřípadě k vlastní fanouškovské tvorbě.\n\nAnne Golon také pracovala na posledním dílu „Království Francie“, které by završovalo Angeličino vítězství.\n\nV šedesátých letech byla Angelika zfilmována režisérem Bernardem Borderiem v hlavních rolích s Michèle Mercier a Robertem Hosseinem. Pětidílná série divácky úspěšných filmů se však od původní knižní předlohy značně odklání.\n\nV roce 2013 byl román nově zfilmován, tentokrát se režie ujal Ariel Zeitoun, hlavní role pak obsadili Nora Arnezeder a Gérard Lanvin.\n\n\n"}
{"id": "1047250", "url": "https://cs.wikipedia.org/wiki?curid=1047250", "title": "Igor Kučera", "text": "Igor Kučera\n\nIgor Kučera (* 1. ledna 1955 Brno) je český vědec a vysokoškolský pedagog. Vyučuje na Masarykově univerzitě v Brně.\n\nVystudoval obor biochemie na Přírodovědecké fakultě Univerzity Jana Evangelisty Purkyně (nyní Masarykova univerzita); studium ukončil v roce 1978. Do roku 1979 působil jako instruktor katedry biochemie PřF UJEP. V roce 1979 získal titul RNDr. a do roku 1992 pracoval na pozici odborného asistenta katedry biochemie PřF UJEP. V roce 1990 se obhajobou práce \"Regulace denitrifikačních pochodů u bakterie Paracoccus denitrificans\" ucházel o udělení titulu CSc., jeho dosavadní vědecká činnost však byla natolik rozsáhlá, že za ni získal titul DrSc. V roce 1992 se stal docentem a v roce 1998 profesorem PřF MU.\n\nTěžiště vědeckovýzkumné práce prof. Kučery spočívá v oblasti mikrobiální bioenergetiky a enzymologie, se zaměřením na bakteriální denitrifikaci. Předmětem jeho zájmu jsou zejména procesy regulace respiračního řetězce denitrifikačních bakterií. Je autorem několika desítek odborných publikaci, takřka bez výjimky v renomovaných zahraničních časopisech.\n\nJe autorem několika vysokoškolských skript. Přednáší enzymologii, bioenergetiku a termodynamiku nerovnovážných soustav na PřF MU, vede semináře z enzymologie, z bioenergetiky a specializovaná laboratorní cvičení. Byl vedoucím a školitelem mnoha studentů bakalářského, magisterského i doktorského studia.\n\nPůsobil také jako vedoucí Sekce chemie PřF MU, člen podoborové komise chemie Grantové agentury ČR, člen Vědecké rady Fakulty chemické VUT Brno. V současnosti je členem Vědecké rady PřF MU, členem oborové komise oboru Biochemie a členem oborové rady programu Biochemie a Chemie.\n"}
{"id": "1047251", "url": "https://cs.wikipedia.org/wiki?curid=1047251", "title": "Nick Heyward", "text": "Nick Heyward\n\nNick Heyward (* 20. května 1961 Beckenham Kent) je anglický zpěvák, skladatel a kytarista. Je známý především jako frontman skupiny Haircut One Hundred. Po odchodu z kapely se začal věnovat sólové kariéře.\n\n\n"}
{"id": "1047254", "url": "https://cs.wikipedia.org/wiki?curid=1047254", "title": "Barbora Podzimková", "text": "Barbora Podzimková\n\nBarbora Podzimková (* 9. září 1999, Příbram) je česká modelka a vítězka světového finále Elite Model Look pro rok 2014.\n\nS rodiči Ilonou a Miroslavem Podzimkovými a dvěma staršími bratry žije v Příbrami, kde studuje na osmiletém gymnáziu, které by měla ukončit v roce 2019. Po vítězství v soutěži Elite Model Look studuje podle individuálního studijního plánu. Předtím, než nastoupila dráhu modelky, se mj. 8 let úspěšně věnovala závodnímu plavání.\n\nS modelingem začala poté, co ji objevil scout v obchodním centru (došlo k tomu dokonce dvakrát po sobě nezávisle dvěma různými scouty).\n\nV roce 2014, kdy jí bylo patnáct let, vyhrála nejprve v Praze národní a poté v čínském Šen-Čenu (Shenzenu) i světové finále nejprestižnější modelingové soutěže Elite Model Look.. V úterý 2. prosince 2014 zvítězila v konkurenci 42 dívek z celého světa. Kromě prvního místa získala od agentury Elite pro rok 2015 příslib uzavření kontraktů až do celkové výše 15.000,- EUR. Na začátku roku 2015 by měla odletět na dva měsíce do Japonska v rámci svého prvního modelingového angažmá.\n\n"}
{"id": "1047261", "url": "https://cs.wikipedia.org/wiki?curid=1047261", "title": "Českomeziříčská kotlina", "text": "Českomeziříčská kotlina\n\nČeskomeziříčská kotlina je geomorfologický okrsek v severní části Třebechovické tabule, ležící v okresech Rychnov nad Kněžnou, Náchod a Hradec Králové v Královéhradeckém kraji.\n\nÚzemí okrsku se nachází zhruba mezi sídly Bohuslavice a Jasenná (na severu), Dobruška (na východě), Opočno (na jihovýchodě), Očelice (na jihu) a Výrava (na západě). Uvnitř okrsku leží titulní obec České Meziříčí a další obec Pohoří.\n\nOkrsek Českomeziříčská kotlina (dle značení Jaromíra Demka VIC–2B–3) geomorfologicky náleží do celku Orlická tabule a podcelku Třebechovická tabule.\n\nDále se již nečlení.\n\nKotlina sousedí s dalšími okrsky Orlické tabule: Černilovská tabule na západě a jihu, Rychnovský úval na východě a Bohuslavická tabule na severu.\n\n"}
{"id": "1047264", "url": "https://cs.wikipedia.org/wiki?curid=1047264", "title": "Administrativní dělení Portugalska", "text": "Administrativní dělení Portugalska\n\nAdministrativní dělení Portugalska je poměrně složité, existuje zde několik různých administrativně-správních, které disponují různými pravomocemi. Následující text a tabulky zachycují stav v listopadu 2016.\n\nZákladem je 308 obcí (portugalsky „Município“ či „Concelho“, možný volný český překlad i výraz „okres“), které se dále dělí do 3092 farností („Freguesia“), které však jsou zcela civilní, odděleny od církve. Portugalská ústava z roku 1976 rozděluje území státu do 2 autonomních území (Azory a Madeira) a 18 distriktů v kontinentální části státu. V roce 2013 byl přijat zákon 75/2013, který zavedl další územně správní jednotky v kontinentálním Portugalsku: tzv. „Comunidades intermunicipais“ (volný český překlad společenství obcí, celkem 21) a „Áreas metropolitanas“ (metropolitní oblasti - Porto a Lisabon).\n\nDělení kontinentálního Portugalska do společenství obcí a metropolitních oblastí je popsáno v následující tabulce. Tyto jednotlivé celky zároveň představují statistické regiony na úrovni NUTS 3.\n\nVznik portugalských distriktů se datuje do první poloviny 19. století, nicméně po reformě územně-správního dělení v roce 2013 jejich význam upadá na úkor meziokresních společenství a metropolitních oblastí. Existuje 18 distriktů:\n\n"}
{"id": "1047266", "url": "https://cs.wikipedia.org/wiki?curid=1047266", "title": "Jerry z ostrovů", "text": "Jerry z ostrovů\n\nJerry z ostrovů (1917, Jerry of the Islands) je dobrodružný román amerického spisovatele Jacka Londona, jehož hlavním hrdinou je irský teriér Jerry. O jeho bratru Michalovi napsal London další román \"Michal, bratr Jerryho\" (1917, Michael, Brother of Jerry).\n\nIrský teriér Jerry vyrůstá se svým bratrem Michaelem u pana Haggina, který vede plantáž Meringe na ostrově Santa Isabel v Šalamounových ostrovech. Oba jsou vychovávání k nenávisti k černochům, kteří zde pracují na základě tříletých a mnohdy vynucených pracovních smluv v podstatě jako otroci. Černochy vozí na plantáže a po vypršení jejich smluv zpět na jejich rodné ostrovy kapitán van Horn na své lodi \"Arangi\". Je zato černochy na ostrovech nenáviděn, a to tím více, že mnozí z nich se již domu nevrátí, protože zahynou.\n\nPan Haggin daruje Jerryho kapitánovi van Hornovi, aby mu na lodi udržoval pořádek. Jerry se tak zúčastní na \"Arangi\" okružní plavby po ostrovech, prožije bouři a dokonce jej zákeřný černoch Lerumie hodí do moře. Na poslední chvíli jej zachrání kapitán van Horn, kterého Jerry bezmezně miluje.\n\nKdyž se \"Arangi\"na své cestě dostane k ostrovu Somo, starý lstivý náčelník místních kanibalů Bašti nenáviděného kapitána van Horna oklame. Souhlasí s najmutím většího množství černochů jako dělníků a ti pak po nalodění na \"Arangi\" posádku přepadnou, část vyvraždí a část zajmou jako příští potravu. Zabíjení se účastní i Lerumie, který je zabit. Van Horna zastřelí Bašti starou bambitkou. Loď je následně spálena.\n\nJerry nyní musí žít u kanibalů, kde mu několikrát díky úkladům některých domorodců hrozí smrt. Náčelník Bašti uchovává ve své chatě vysušené hlavy různých lidí (je zde například i hlava slavného mořeplavce La Perouse, což ovšem Bašti netuší). Jerry mezi nimi najde i hlava van Horna a nenávidí Baštiho tak jako nikoho před tím. Napadne jej, ale je přemožen.\n\nJako odveta za zničení \"Arangi\" a vyvraždění její posádky připluje jednoho dne k ostrovu válečná loď a černošskou osadu rozstřílí děly. Jerry uprchne a když pak v jedené zátoce objeví jachtu, vhrne se do vln, aby k ní doplaval. Domnívá se, že na ní najde van Horna. Je napaden žralokem, ale majitel jachty Harley Kennan jej zachrání. Jachta se jmenuje \"Ariel\" a Jerry na ní konečně nalezne nového bílého pána a také paní, jeho manželku. Zachrání jim život, když je chce uprchlý černý zločinec Makawao přepadnout. Po přistání v Tulagi, kde je Makawao předán spravedlnosti, se Harley Kennan konečně dozví Jerryho jméno. Jerry se zde také setká se svým bratrem Michalem. Pak se vydá se svými novými pány na další cestu přes moře za novým dobrodružstvím.\n"}
{"id": "1047267", "url": "https://cs.wikipedia.org/wiki?curid=1047267", "title": "Továrna K. Morstadt", "text": "Továrna K. Morstadt\n\nTovárna K. Morstadt je bývalý je průmyslový objekt č. p. 475 v Praze 7 - Holešovicích, Dělnická ulice č. o. 43. Objekt byl v letech 2001–2004 přestavěn na kancelářskou budovu.\n\nNa místě továrny stála Perutzova přádelna bavlny. V roce 1912 zde byla postavena pro farmaceuty F. Ševčíka,\nA. Vomáčku a K. Morstadta dvoupatrová továrna podle projektu architekta Jindřicha Pollerta. Stavbu provedla firma Hrůza a Rosenberg, podnikatelství betonových staveb a továrna stavebních výrobků. V továrně se vyráběly oplatkové tobolky pro přípravu léků podle Ševčíkových a Morstadtových patentů.\n\nPo roce 1945 zde sídlila firma Kutov a od roku 1950 národní podnik Interiér Praha.\n\nV letech 2001–2004 proběhla přestavba objektu na kancelářskou budovu Podle projektu Tomáše Novotného. Vinárnu v prostoru bývalé trafostanice navrhl sochař Stefan Milkov.\n\nOd roku 2014 zde sídlí institut \"Paralelní Polis\", který založila umělecká skupina Ztohoven.\n\n"}
{"id": "1047268", "url": "https://cs.wikipedia.org/wiki?curid=1047268", "title": "Alena Honcová", "text": "Alena Honcová\n\nAlena Honcová (* 31. ledna 1929 Mladá Boleslav) je česká sochařka.\n\nV letech 1948-1953 studovala na Akademii výtvarných umění v Praze u profesora Otakara Španiela. Vystavuje od roku 1951. V letech 1961-1970 byla členkou Tvůrčí skupiny Etapa.\n\nAlena Honcová žije a pracuje v Praze a v Blaničce u Prachatic.\n\n\nTvůrčí začátky Aleny Honcové ovlivnil Otakar Španiel a sociální civilismus Otto Gutfreunda. Věnuje se převážně komorní plastice a portrétní tvorbě. Používá nejčastěji pálenou hlínu s polychromií, ale vytvořila sochařská díla také v mramoru (\"Podobizna Dáši\", 1959, GU K. Vary) nebo v bronzu (\"Postava\", GMU Roudnice). V 60. letech se přiklonila k abstrakci a experimentovala se syntetickými materiály (\"Ležící dívka\", 1961, dentacryl, MU Olomouc). Její díla jsou charakteristická stručnou a přehlednou stavbou objemů, důsledným vyklenutím tvaru zevnitř a úsporným použitím detailu.\n\n\n\n\n\n"}
{"id": "1047269", "url": "https://cs.wikipedia.org/wiki?curid=1047269", "title": "Pšavi", "text": "Pšavi\n\nPšavi (gruzínsky: ფშავი) je gruzínská historická provincie, která se rozkládala v údolí řeky Pšavi Aragvi na území dnešního okresu Dušeti.\n\nDnes tvoří spolu s dalšími historickými oblastmi součást kraje Mccheta-Mtianetie.\n\nPšavi hraničí s Chevsuretií na severu, přičemž obě oblasti byly historicky seskupeny pod názvem Pchovi, (ფხოვი). Na východě hraničí se západním cípem Tušetie a nejsevernějším cípem Pankisské soutěsky, na jihovýchodě s údolím Jori v historické provincii Tianetie, na jihu a jihozápadě s Žinvalskou přehradní nádrží a Gruzínskou vojenskou cestou. Na západě sousedí s historickými provinciemi Mtiuletie a Gudamaqarie.\n"}
{"id": "1047272", "url": "https://cs.wikipedia.org/wiki?curid=1047272", "title": "Zvratné sloveso", "text": "Zvratné sloveso\n\nZvratné sloveso (reflexivum) je v češtině a některých jiných jazycích typ slovesa, jehož tvar je tvořen plnovýznamovým slovesem doplněným o volný morfém \"se\" nebo \"si\", kterým se děj slovesa obrací zpět na původce děje. \n\nKromě morfémů \"se\" a \"si\" se v některých případech (především u sloves, vyjadřujících pohyby těla) užívá také zvratný instrumentál \"sebou\": \"vrtět sebou, házet sebou\" či \"šít sebou.\"\n\nZvratná slovesa můžeme rozdělit na:\n\nZvratných sloves s morfémem \"si\" je v češtině výrazně méně a tento morfém má i výrazně užší významové užití. Slovesa dělíme na:\n\n"}
{"id": "1047275", "url": "https://cs.wikipedia.org/wiki?curid=1047275", "title": "Seznam vítězek a vítězů Elite Model Look", "text": "Seznam vítězek a vítězů Elite Model Look\n\nSeznam vítězek a vítězů Elite Model Look uvádí přehled osob, které vyhrály největší modelingovou soutěž na světě – Elite Model Look, konanou modelingovou agenturou Elite Model Management od roku 1983.. \n"}
{"id": "1047276", "url": "https://cs.wikipedia.org/wiki?curid=1047276", "title": "Suede", "text": "Suede\n\nSuede je anglická kapela hrající alternativní rock. Vznikla v Londýně v roce 1989. Její nejznámější sestavu tvořili Brett Anderson (zpěv), Bernard Butler (kytara), Mat Osman (baskytara) a Simon Gilbert (bicí). Jejich debutové album \"Suede\" se dostalo na vrcholy hitparád a stalo se nejrychleji se prodávajícím debutovým albem posledních téměř deseti let. Toto album též získalo ocenění Mercury Music Prize a pomohlo definovat Britpop jako hudební žánr. Nicméně další album \"Dog Man Star\" (1994) se již od toho žánru mírně vzdálilo. Ačkoliv je často považováno za vrcholné dílo Suede, jeho nahrávání bylo plné problémů. Následoval Butlerův odchod, který byl zapříčiněn konfliktem s Andersonem a rozdílnými názory zbytku kapely na hudbu. V roce 1996, po příchodu Richarda Oakese a Neila Codlinga, vydali Suede album \"Coming Up\", které bylo komerčně velmi úspěšné. V roce 1997 se Anderson stal závislým na cracku a heroinu. Navzdory problémům uvnitř kapely další album \"Head Music\" (1999) obsadilo vrcholy hitparád. Reakce fanoušků a kritiků byly smíšené. Páté album \"A New Morning\" (2002) bylo komerčním zklamáním a kapela se následující rok rozpadla. V roce 2010 se dali opět dohromady a 18. března 2013 vydali své šesté album \"Bloodsports\".\n\n\n\n"}
{"id": "1047280", "url": "https://cs.wikipedia.org/wiki?curid=1047280", "title": "Ocean Colour Scene (album)", "text": "Ocean Colour Scene (album)\n\nOcean Colour Scene je název debutového alba britské stejnojmenné rockové skupiny (Ocean Colour Scene).\n\n\n"}
{"id": "1047282", "url": "https://cs.wikipedia.org/wiki?curid=1047282", "title": "Marie Wagnerová-Kulhánková", "text": "Marie Wagnerová-Kulhánková\n\nMarie Wagnerová-Kulhánková (25. září 1906 Hořice – 7. října 1983 Hořice) byla česká sochařka, manželka sochaře Josefa Wagnera.\n\nMarie Kulhánková pocházela ze sochařské rodiny. Její otec Josef Kulhánek byl absolvent ateliéru Celdy Kloučka. V letech 1920–1924 studovala na Odborné škole sochařsko-kamenické v Hořicích u Quido Kociana a poté v letech 1924–1929 na Akademii výtvarných umění v Praze v ateliérech Jana Štursy a Bohumila Kafky.\n\nRoku 1926 a 1928 se soukromě vzdělávala na École nationale des Beaux-Arts v Paříži. Podnikla studijní cesty do Německa, Řecka a Itálie. Na Akademii se seznámila se svým mužem Josefem Wagnerem, se kterým měla dva syny. Jan Wagner je sochařem, Josef Wagner mladší je malíř a architekt. Vystavovala od roku 1929 s SVU Mánes, členkou byla v letech 1930–1949.\n\n\nMarie Kulhánková získala řemeslnou dovednost v rodině a během studia na kamenické škole v Hořicích si osvojila schopnost pracovat v kameni, bronzu i hlíně. Podílela se na řadě monumentálních realizací Josefa Wagnera. Sama se soustředila na komorní plastiku, zejména na dětský portrét. Její práce charakterizuje pevná plasticita objemu, potlačení detailu, lyrická modelace a vynalézavé kompoziční uspořádání.\n\n\n\n\n"}
{"id": "1047283", "url": "https://cs.wikipedia.org/wiki?curid=1047283", "title": "CD Universidad Católica (Quito)", "text": "CD Universidad Católica (Quito)\n\nCD Universidad Católica (celým názvem Club Deportivo de la Pontificia Universidad Católica del Ecuador) je ekvádorský fotbalový klub z hlavního města Quito. Byl založen v roce 1963 a svoje domácí utkání hraje na stadionu Estadio Olímpico Atahualpa s kapacitou 35 742 míst.\nKlubové barvy jsou světle a tmavě modrá.\n\n"}
{"id": "1047284", "url": "https://cs.wikipedia.org/wiki?curid=1047284", "title": "Státní poznávací značky ve Francii", "text": "Státní poznávací značky ve Francii\n\nStátní poznávací značky ve Francii (franc. \"Plaque d'immatriculation française\") jsou vydávány ve tvaru \"XX-NNN-ZZ\", sestaveného ze sedmi alfanumerických znaků (2 písmena, 3 číslice, 2 písmena). Dále obsahují stadardní europroužek s kódem státu (F), a obdobný proužek na pravé straně značky, značící příslušnost k určitému regionu.\n\nDne 14. dubna 2009 byl zaveden nový systém registračních značek, do značné míry vycházející z toho, který byl zaveden v roce 1994 v Itálii. Obsahuje sedm znaků, ve tvaru \"XX-NNN-ZZ\" (2 písmena, 3 číslice, 2 písmena). K standardnímu europroužku, umístěnému na levé straně značky, byl přidán i pravý modrý pruh, který značí příslušnost k určitému regionu v rámci Francie; obsahuje kód a znak regionu. Další změnou je fakt, že jednou přidělená značka autu zůstává po celou dobu jeho provozu, tedy i při změně majitele. Nereflektuje tedy bydliště majitele (nemění se pravý pruh, na kterém je uveden region), dokonce nemusí bydlišti odpovídat ani při nákupu nového (dosud neregistrovaného) vozu.\n\n"}
{"id": "1047285", "url": "https://cs.wikipedia.org/wiki?curid=1047285", "title": "Ču Jou-tun", "text": "Ču Jou-tun\n\nČu Jou-tun (; 7. února 1379 – 8. července 1439), kníže z Čou, byl nejstarší syn Ču Siho, prvního knížete z Čou a pátého syna Chung-wua, prvního císaře říše Ming. Proslul jako básník, spisovatel a především dramatik v žánru \"ca-ťü\".\n\nČu Jou-tun se narodil 7. února 1379 ve Feng-jangu, byl nejstarším synem Ču Siho, knížete z Čou a pátého syna Chung-wua, prvního císaře říše Ming. Matkou Ču Jou-tuna byla hlavní manželka Ču Sua a dcera generála Feng Šenga. Žil s otcem ve Feng-jangu a od roku 1381 v jeho sídle v Kchaj-fengu, hlavním městě provincie Che-nan. Roku 1389 převzal správu knížecí domácnosti, když byl jeho otec mingskou vládou povolán do Nankingu, hlavního města říše Ming, kvůli svému chování (bez povolení odcestoval do Feng-jangu). Ču Su se do Kchaj-fengu vrátil až na přelomu let 1391/1392. Mezitím byl na jaře 1391 Ču Jou-tun jmenován otcovým následníkem (\"š’-c’\", ).\n\nNa jaře (třetí den třetího měsíce) 1395 se Ču Jou-tun oženil s dcerou vojenského velitele Lü Kueje (). Následující rok se účastnil vojenských tažení na severní hranici v pekingské oblasti.\n\nRoku 1398, po nástupu nového císaře Ťien-wena, Ču Suův druhý syn Ču Jou-sün obvinil otce ze zrady; Ču Su byl s celou rodinou a služebnictvem zatčen a eskortován do Nankingu. Císař otce i syna degradoval do stavu obyčejných poddaných a vypověděl do Jün-nanu. Po porážce Ťien-wena v občanské válce (kampaň ťing-nan) nastoupil roku 1402 na trůn císař Jung-le, který povolal svého bratra Ču Sua a jeho syna zpět do Nankingu a začátkem roku 1403 jim vrátil tituly i palác v Kchaj-fengu. Naopak Ču Jou-süna vypověděl do Jün-nanu. Ču Jou-tun si za svou věrnost otci prokázanou roku 1398 vysloužil uznání Jung-leho, který ji vychválil ve vlastnoručně složené básni.\n\nČu Jou-tun poté žil v Kchaj-fengu a napsal své první divadelní hry, v žánru \"ca-ťü\". Ve druhém desetiletí 15. století se více než divadlu věnoval malbě a především kaligrafii. Kaligrafii i sbíral a díla starých mistrů vydával, např. roku 1417 publikoval sbírku pěti verzí Wang Si-č’ovy slavné \"Předmluvy ke sbírce básní složených u pavilonu orchidejí\". Jeho malby se nezachovaly; nicméně z jejich popisu v básních kchajfengského vysoce postaveného úředníka Li Čchang-čchiho lze soudit, že s oblibou maloval květiny, zvláště pivoňky.\nČu Jou-tun se osobně znal se spisovateli-povídkáři Čchü Jouem (který v letech 1403–1408 sloužil jako učitel v domácnosti knížete z Čou) a Li Čchang-čchim (v letech 1425–1439 s krátkou přestávkou vedoucího provinčního administrativního úřadu Che-nanu). Snad právě pod jejich vlivem ve svých teoretických pracích o divadelních hrách zdůrazňoval význam zápletky. Dalším významným básníkem a spisovatelem sloužícím v Kchaj-fengu byl Jü Čchien (v letech 1430–1447 guvernér Che-nanu a Šen-si).\n\nV září 1425 zemřel jeho otec a 3. ledna 1426 byl oficiálně jmenován knížetem z Čou. Koncem dvacátých let 15. století se Ču Jou-tun k dramatu vrátil a v následujícím desetiletí napsal většinu ze svých více než třiceti her \"ca-ťü\". Byl neproduktivnějším a nejvýznamnějším dramatikem své generace. Jeho hry se dají rozdělit do dvou skupin. První tvoří oslavná díla určená k předvádění během dvorských slavností, o svátcích a výročích. Některé z těchto her zahrnují výpravnou scénu s početnými soubory tanečníků a zpěváků a zvláštními efekty. Druhou skupinu Ču Jou-tunových her tvoří klasická \"ca-ťü\" jejichž ústředním tématem je vyzdvihování příkladně věrného dvořana. Část z nich zesměšňuje nečestné obchodníky a neloajální dvořany. Skládal i poezii, především v žánrech \"š’\" a \"san-čchü\". Z jeho díla se zachovalo 46 \"š’\", sbírka tří set písní \"san-čchü\" a jediná báseň \"cch’\". Napsal též lékařskou knihu \"Siou-čen-fang\" (\"Užitečné recepty\").\n\nČu Jou-tun byl bezdětný, adoptoval proto nejstaršího syna Ču Jou-süna, po otcově smrti ho však na Ču Jou-sünovu žádost (který doufal, že tak zvýší svou šanci na zdědění titulu knížete z Čou) vrátil zpět. Ču Jou-tun zemřel 8. července 1439, obdržel posmrtné jméno kníže Sien z Čou (). Jeho manželka a šest konkubín 29. července 1439 spáchaly sebevraždu, aby mohly být pohřbeny s ním, přestože on sám žádal císaře o zrušení tohoto zvyku.\n\nNaděje na nástupnictví po Ču Jou-tunovi si v polovině dvacátých let dělal Ču Jou-sün, který byl roku 1422 císařem Jung-le rehabilitován, ale roku 1428 se (s Ču Jou-sim, pátým synem Ču Sua) zapletl do spiknutí proti císaři Süan-te, byl degradován na poddaného a vypovězen do Pekingu. Titul knížete z Čou proto zdědil třetí syn Ču Sua Ču Jou-ťüe.\n"}
{"id": "1047288", "url": "https://cs.wikipedia.org/wiki?curid=1047288", "title": "IPhone 6", "text": "IPhone 6\n\niPhone 6 a iPhone 6 Plus jsou smartphony od firmy Apple, které byly představeny jako nástupce modelu \"5S\", resp. \"5C\" dne 9. září 2014. Jedná se o první generaci iPhone, která je podstatně větší, než její předchůdci. iPhone 6 disponuje úhlopříčkou 4,7\", iPhone 6 Plus pak \núhlopříčkou o velikosti 5,5\". Stejně jako u modelu \"5S\" zůstalo u obou nástupnických modelů zachováno spektrum dostupných barevných provedení (šedá, stříbrná, zlatá a rosegold v překladu do češtiny růžově zlatá).\n\n\n\"iPhone 6\" a \"iPhone 6 Plus\" byly dodávány s předinstalovaným operačním systémem iOS 8.0 a podporují aktuální iOS 12.2.\n\n"}
{"id": "1047291", "url": "https://cs.wikipedia.org/wiki?curid=1047291", "title": "Join Together (album)", "text": "Join Together (album)\n\nJoin Together je box set živých nahrávek The Who z turné k 25. výročí kapely, které se konalo v roce 1989.\n\nAutorem všech skladeb je Pete Townshend, pokud není uvedeno jinak.\n\n\n\n"}
{"id": "1047295", "url": "https://cs.wikipedia.org/wiki?curid=1047295", "title": "Německá univerzita v Praze", "text": "Německá univerzita v Praze\n\nNěmecká univerzita v Praze (německy \"Deutsche Universität Prag\"), původně C. k. německá univerzita Karlo-Ferdinandova (německy \"K.k. deutsche Karl-Ferdinands-Universität zu Prag\"), byla německojazyčná univerzita v Praze. Vznikla rozdělením Univerzity Karlo-Ferdinandovy roku 1882 na německou a českou. Roku 1920 byla přejmenována na Německou univerzitu v Praze, po německé okupaci roku 1939 se stala říšskou univerzitou s oficiálním názvem Německá Karlova univerzita (německy \"Deutsche Karls-Universität\") a roku 1945 byla po osvobození Československa zrušena. Na Německé univerzitě v Praze vyučovala i studovala řada vynikajících osobností, včetně mnoha Židů.\n\nS koncem neoabsolutistického režimu přišly v roce 1861 nové volby, po nichž začali i v pražské městské správě převažovat Češi. V této době započaly univerzity v Budapešti a Krakově výuku v národních jazycích. Z podnětu J. E. Purkyně z roku 1864 začali čeští vzdělanci i politici naléhat na zavedení češtiny i na C. k. univerzitě Karlo-Ferdinandově, kde se od roku 1774 vyučovalo v němčině. Přitom odmítali založení nové univerzity, protože se cítili být dědici středověké univerzity. Nakonec byl sjednán kompromis, totiž rozdělení univerzity na českou a německou univerzitu Karlo-Ferdinandovu. Zákonem z roku 1882 byla univerzita rozdělena včetně budov, pro univerzitní ústavy však platilo, že o jejich příslušnosti rozhodne vedoucí profesor, takže většina přešla k německé části, kdežto česká si je musela teprve budovat. Jen knihovna a botanická zahrada zůstaly společné. Německá univerzita měla, podobně jako univerzita česká, fakultu teologickou, právnickou, lékařskou a filozofickou (později i přírodovědeckou<ref name=\"392/1920\">Nařízení vlády č. 392/1920 Sb., o rozdělení filosofických fakult obou pražských universit. Dostupné online.</ref>). Ovšem zatímco česká působila v metropoli českého národa, kterému navíc vzrůstalo sebevědomí, německá se v Praze ocitla v pozici „ostrova“. Byla relativně izolovaná, čeští a němečtí profesoři se navzájem téměř nestýkali. Na druhou stranu na ni směřovali učitelé z dalších německých univerzit v monarchii (Černovice, Innsbruck, Štýrský Hradec) i z univerzit říšskoněmeckých, i když třeba jen dočasně, protože vrcholem akademické kariéry tehdy byla pozice řádného profesora na Vídeňské univerzitě. Stala se tak reprezentantem německé vědy a kultury v Čechách, byť s proměnlivým profesorským sborem.\n\nNěmecká Karlo-Ferdinandova univerzita byla standardní středoevropskou univerzitou. Ve srovnání s českou měla podobný počet profesorů, nicméně již v roce 1883 měla česká univerzita více studentů a jejich převaha se pak výrazně stupňovala, roku 1910 už jich bylo víc než dvojnásobek, přičemž tento poměr mezi oběma univerzitami zůstal i v budoucnu zhruba zachován. Počet studentů německé univerzity ovšem také stoupal (např. v akademickém roce 1920/1921 jich bylo 3274, v roce 1929/1930 šlo o 4714 studentů a v roce 1937/1938 jich zde bylo zapsáno už dokonce 5005), ve 30. letech 20. století byla dokonce čtvrtou největší univerzitou ze všech německých vůbec. Za Rakouska však na ní studovali především Němci z Čech, pro moravské a slezské byla mnohem více přitažlivější univerzita ve Vídni. Jiné národy tvořily zanedbatelnou menšinu, stejně tak nebylo příliš mnoho Němců odjinud. Zajímavostí byl vysoký poměr studujících Židů, který ale postupně, i z důvodu zde sílícímu antisemitismu, klesal (na počátku 20. let šlo téměř o 40 % studentů, na konci 30. let už jen o 12 %). Nejvíce jich působilo na lékařské fakultě, silné zastoupení měli i v profesorském sboru. \n\nŘada německých studentů se organizovala v buršáckých spolcích, jako byly např. Albia, Rugia, Carolina, Frankonia, Teutonia, Austria apod. Zvláštním spolkem byl \"Lese- und Redehalle der deutschen Studenten in Prag\", založený už v roce 1848, který byl největší, ale který se v roce 1891 rozpadl po sporu o jeho vedení mezi liberály, podporovanými pražskými židovskými kruhy, a nacionalistickými studenty zejména z chudšího pohraničí. Ti pak založili nový spolek \"Germania\", v jehož stanovách se už objevil tzv. árijský paragraf, bránící v přijímání židovských studentů. Šlo o dobu, kdy na celé německé univerzitě, včetně profesorského sboru, začal získávat nad původně svobodomyslným duchem převahu národovecký program, který se projevil např. v silném odporu proti Badeniho nařízením. Tehdy se také poprvé vyskytly snahy přenést univerzitu do Liberce, tedy na „německé území“.\n\nPo vzniku Československa byla v roce 1920 česká Karlo-Ferdinandova univerzita zákonem, nazývaným poté podle svého předkladatele lex Mareš, přejmenována na Univerzitu Karlovu a zároveň byla prohlášena pokračovatelkou původního pražského vysokého učení. O novém jménu německé univerzity, která tak už nebyla české stavěna na roveň, mělo být rozhodnuto samostatným zákonem. Ten sice nikdy vydán nebyl, ovšem od té doby se nazývala „Německá univerzita v Praze“. Spor o vlastnictví budov a insignií mezi oběma vysokými školami byl po bouřlivých manifestacích (insigniáda) definitivně rozhodnut až roku 1934 ve prospěch univerzity české. V poměrech nového státu šlo o univerzitu menšinovou, její tehdejší „železný rektor“ August Naegle se dokonce zpočátku odmítal podřídit československé vládě, ale nakonec profesorský sbor složil státní slib věrnosti a na každodenním vědeckém a akademickém provozu se vlastně mnoho nezměnilo. Obnovily se sice snahy přenést univerzitu z Prahy do Liberce či jinam, k tomu ale nakonec nedošlo, neboť československá vláda se obávala zesílení autonomistických tendencí českých Němců a také některým profesorům se nechtělo opustit hlavní město, které bylo vědeckým i kulturním centrem.\n\nNa základě politických změn v sousedním Německu se po roce 1933 začali někteří profesoři otevřeně přiklánět k ideologii nacismu, ačkoli na univerzitě tehdy také našli útočiště ti, kteří museli Třetí říši opustit (např. Hans Kelsen nebo Emil Utitz). Během krize, která nakonec vyústila v přijetí Mnichovské dohody, odešli raději nejvíce kompromitovaní profesoři na univerzity ve Vídni či Mnichově, nebo se účastnili sudetoněmeckých aktivit v zabraném pohraničí. Až koncem roku 1938, kdy sám Adolf Hitler rozhodl, že německá univerzita musí zůstat v Praze, se začali vracet zpět. Zároveň ale začal proces „odžidovštění“ univerzity. Někteří učitelé a studenti židovského původu stačili emigrovat, jiní byli nejdříve jen posláni na dovolenou, propuštěni či vyloučeni, ovšem později transportováni do koncentračních táborů, kde řada z nich zahynula. Po německé okupaci zbytku Československa v březnu 1939 byla německá univerzita přeměněna na říšskou. Došlo k tomu na základě nařízení vůdce a říšského kancléře z 2. srpna 1939, kdy byla spolu s pražskou a brněnskou německou technikou vyňata z protektorátní správy a zároveň získala název „Německá Karlova univerzita“ (\"Deutsche Karls-Universität\"). 4. listopadu téhož roku pak byl celý akt dokončen slavnostním začleněním do svazku říšských univerzit. O několik dní později převzala po zavření českých vysokých škol 17. listopadu jejich budovy a zařízení, navíc včetně původních insignií Univerzity Karlovy jako zadostiučinění za dřívější insigniádu.\n\nNacistický stát odstranil dosavadní univerzitní samosprávu. Všichni učitelé, včetně profesorů, přešli do nacionálněsocialistického Svazu docentů (\"NS-Dozentenbund\") a studenti do Německého studentstva (\"Deutsche Studentenschaft\"). Vedoucí Svazu docentů ve věci řízení univerzity značně konkuroval rektorovi, kromě toho na její správu začal mít vliv kurátor německých vysokých škol, který představoval jakýsi protektorátní mezičlánek mezi školou a berlínským ministerstvem vědy. Poslední zvolený rektor byl nahrazen jmenovaným Wilhelmem Saure, členem SS, který na škole začal podporovat rasový výzkum. Dalším významným nacistou působícím na univerzitě byl Hans Joachim Beyer, který založil Reinhard-Heydrich-Stiftung, zastřešující organizaci pro řadu ústavů a vědeckých institucí v Praze. Na fungování univerzity se ovšem odrazil i průběh války, nejen studenti, ale i někteří vyučující museli narukovat, výuka se proto omezovala a studenti byli také pravidelně nasazováni na zemědělské brigády a do zbrojní výroby. Na podzim roku 1944 byly zastaveny imatrikulace a vše bylo podřízeno totálnímu válečnému nasazení. V tu dobu se také zastřelil rektor Friedrich Klausing, poté co se jeho syn podílel na neúspěšném atentátu na Hitlera. Univerzita fakticky zanikla po osvobození Prahy od německé okupace v roce 1945, většina tehdejšího profesorského sboru město opustila spolu s německou armádou, pouze Josef Pfitzner stanul před soudem. Přitom se ztratily také insignie, originál zakládací listiny a univerzitního pečetidla. Při evakuaci v dubnu 1945 je totiž spolu s řadou dalšího spisového materiálu naložili Němci do beden na vlak směrem na západ, a od té doby jsou i přes pátrání po nich nezvěstné. Oficiálně byla německá univerzita jako „ústav nepřátelský českému národu“ zrušena dekretem presidenta republiky z 18. října 1945 (s retroaktivní účinností k 17. listopadu 1939) a její majetek byl převeden na českou Univerzitu Karlovu.\n\nTeologická fakulta se na českou a německou rozdělila až v roce 1891, původní kancléř Bedřich Schwarzenberg se totiž obával, že se „jed nacionalismu“ přenese do celé jeho arcidiecéze. Šlo o nejmenší fakultu ze všech, počet studentů klesal, např. v akademickém roce 1900/1901 zde studovalo již jen 25 bohoslovců. Později jejich počet opět narostl, ale nebyl vůbec srovnatelný s ostatními fakultami. Hlavní teologickou fakultou v monarchii byla fakulta na univerzitě v Innsbrucku, v Praze se především připravovali kněží pro pastorační činnost. I přesto ale stále šlo z hlediska důstojnosti a tradic o důležitou fakultu, na prvním čestném místě přestala být uváděna až v protektorátním období, kdy její význam značně upadl. Je určitou zajímavostí, že za první republiky stále z řad svých profesorů kandidovala rektora celé univerzity, zatímco česká byla na Karlově univerzitě opomíjena. Přednášel zde např. významný Wenzel Frind filosofii a morální teologii, církevní dějiny nacionalističtí Eduard Winter a August Naegle, který se jako jediný stal třikrát rektorem, biblistiku Franz Xaver Steinmetzer či nechvalně proslulý antisemita August Rohling a Karl Hilgenreiner nebo Johann Schlenz církevní právo.\n\nPůvodní význam právnické fakulty nerozdělené univerzity ve srovnání s právnickou fakultou univerzity ve Vídni poněkud klesal. V souvislosti s tím klesal i počet jejích posluchačů, byť šlo vždy o druhou největší fakultu německé univerzity, která měla stále kvalitní vědeckou i pedagogickou úroveň. Po vzniku republiky se problém ještě prohloubil, neboť pouze německy mluvící absolventi se nemohli v československé veřejné správě uplatnit. Sídlila v historickém Karolinu a po lékařské fakultě zde studovalo nejvíce Židů. Přesto se studenti německé fakulty se svými kolegy s fakulty české prakticky vůbec nestýkali, až na výjimky (např. Mayr-Harting, Spiegel, Adler) nebyly ani kontakty mezi učiteli. Významným zde byl profesor státního práva Josef Ulbrich, později se mu věnoval i Fritz Sander, Ludwig Spiegel nebo Franz Adler, správnímu právu též Rudolf Schránil. Římské právo přednášeli Karl Esmarch, Robert Mayr-Harting, Karl von Czyhlarz, Ludwig Mitteis, Egon Weiss a známý německý nacionalista Mariano San Nicolò, církevnímu právu se věnoval Friedrich Heinrich Vering, Ernst Hoyer nebo Ludwig Wahrmund, právním dějinám Otto Peterka a Wilhelm Weizsäcker. August Finger či Edgar Maria Foltin přednášeli o trestním právu, o občanském Dominik Ullmann, Bruno Kafka nebo pozdější nacistický politik Ernst Swoboda. Důležitou se stala zdejší statistická škola profesora státovědy Theodora Inama von Sternegg, věnoval se jí i Heinrich Rauchberg či Ernst Mischler, národnímu hospodářství pak Emil Sax, Friedrich von Wieser, Alfred Amonn, Oskar Engländer nebo Franz Xaver Weiss. Roku 1936 byl z Kolína nad Rýnem povolán slavný Hans Kelsen, který ale musel před nacisty brzo odejít i z Prahy.\n\nNěmecká lékařská fakulta začínala ve velmi výhodné pozici, protože jí zůstaly všechny teoretické ústavy a většina klinik. Dokonce někteří přednostové přímo bránili české fakultě ve využívání volných prostor na svých klinikách. Časem se však začala potýkat s problémy starých budov, zastaralého vybavení, nedostatku lůžek a nevyhovujících hygienických podmínek. Po uzavření českých vysokých škol v roce 1939 proto zabrala české ústavy a kliniky, ovšem v květnu 1945 se situace obrátila. Do doby svého zániku šlo vždy o největší fakultu německé univerzity, protože na ní studovalo nejvíce studentů. Měla i největší podíl mediků židovského původu, v některých obdobích šlo až o polovinu. K dispozici měla ústav anatomický, histologický, fyziologický, patologicko-anatomický, pro všeobecnou a experimentální patologii, chemický, farmakologicko-farmakognostický, soudního lékařství a hygienický. V jejím rámci fungovaly dvě interní kliniky, dále klinika chirurgická, gynekologicko-porodnická, oční, dvě dětské, otorhinolaryngologická, dermatovenerologická, psychiatrická a z ní později vzniklá neurologická, zubní, ortopedická a jedna poliklinika. V období protektorátu zde působil pod vedením Karla Thumse i Ústav pro dědičnost a rasovou hygienu. \n\nPůsobila zde řada významných profesorů. Anatomii přednášel Carl Rabl, Rudolf Fick či Otto Grosser, patologickou anatomii pak Hans Chiari, Richard Kretz a Anton Ghon. Fyziologii se věnovali Ewald Hering a Eugen Steinach, Felix Michael Haurowitz biochemii (objevitel instrukční teorie tvorby protilátek) a histologii Alfred Kohn. Lékařskou chemii a biochemii přednášeli Richard von Zeynek, Franz Hofmeister (objevitel peptidické vazby) a Julius Pohl, farmakologii Wilhelm Friedrich Wiechowski nebo Emil Starkenstein. Očnímu lékařství se věnoval Wilhelm Czermak a ušnímu Otto Piffl. Na interně působili Rudolf von Jaksch, Alfred Pribram, Otto Kahler či Wilhelm Nonnenbruch a na chirurgii Anton Wölfler a Hermann Schloffer. Na patologii Arthur Biedl (jeden ze zakladatelů endokrinologie), Philipp Knoll nebo Hans Selye (žák prof. Biedla, objevitel funkce nadledvin ve stresu, který později rozvinul teorii stresu), soudní lékařství provozoval Arnold Paltauf. Pediatrii se věnoval Alois Epstein, psychiatrii Arnold Pick (Pickova choroba) a neurologii Oskar Fischer, který ve skutečnosti jako první popsal klinický obraz Alzheimerovy choroby. V oblasti hygieny zde vynikli Isidor Soyka, Ferdinand Hueppe, Oskar Bail nebo Curt Sonnenschein.\n\nCo do počtu studentů byla filozofická fakulta poměrně malá, učilo na ní ale poměrně mnoho význačných profesorů. Vynikala především v germanistice, historických oborech, dějinách umění či orientalistice, ve srovnání s českou fakultou byla naopak zřetelně slabší ve filosofii a původně i slavistice. Paradoxně ale po vzniku Československé republiky zaznamenala zejména bohemistika výrazný rozmach. Klasickou filologii zde představovali Alois Rzach, Edgar Martini, Siegfried Reiter a Theodor Hopfner, klasickou archeologii Eugen Petersen, Wilhelm Klein, Heinrich Swoboda, Camillo Praschniker a Alois Gotsmich. Jako protipól českého historika Jaroslava Golla zde působil Adolf Bachmann, historii se dále věnovali Ottokar Weber, August Fournier, Antonín Gindely, Samuel Steinherz, Arnold Gehlen, Lothar Zotz, Hans Hirsch, Theodor Mayer, Heinz Zatschek, Wilhelm Wostry nebo později nechvalně proslulý nacista Josef Pfitzner. Z teologické fakulty sem přešel též Eduard Winter. Pomocné vědy historické vyučoval Emil Werunsky, dějiny umění Alwin Schultz, Josef Neuwirth a Karl Maria Swoboda a působili zde i muzikologové Guido Adler, Heinrich Rietsch, Paul Nettl či Gustav Becking. Silnou germanistiku představovali August Sauer, Adolf Hauffen, Erich Gierach, Ernst Schwarz, Herbert Cysarz nebo Erich Trunz. Působil zde také anglista Leo von Hibler a romanisté Emile Freymond a Erhard Preissig. Orientalistice se věnovali Max Grünert, Adolf Grohmann, indologové Moriz Winternitz a Otto Stein a o srovnávacím indoevropském jazykozpytu přednášeli Friedrich Slotty a Erich Hofmann. Bohemistiku představovali Franz Spina, Eugen Rippl či Gerhard Gesemann. O filosofii se starali Otto Willmann, Friedrich Jodl, Christian von Ehrenfels, Oskar Kraus nebo významný Emil Utitz, který odešel z nacistického Německa. Psychologii na fakultě zaváděl filozof jazyka Anton Marty, sociologii Alfred Weber a pedagogiku Ernst Otto. Za účelem nacistických rasových výzkumů zde byl z původního slavistického semináře vytvořen Ústav pro studium východní a jižní Evropy, dále vznikl Ústav pro sociální antropologii a národní biologii, který vedl Karl Valentin Müller, a Ústav pro sociální a národní psychologii.\n\nAž do vzniku samostatné přírodovědecké fakulty se na filozofické fakultě přednášely i přírodovědecké obory. V tehdejším období zde byl nejvýznamnějším fyzikem Ernst Mach, působil zde ale také, byť jen tři semestry v letech 1911–1912, pozdější laureát Nobelovy ceny Albert Einstein. Kromě nich o fyzice přednášeli i Ferdinand Lippich, Ernst Lecher, Anton Lampa nebo Philipp Frank. Z matematiků zde působili Georg Alexander Pick, Heinrich Jacob Karl Durège, Karl Bobek, Anton Puchta, Otto Biermann, Seligman Kantor nebo Gerhard Kowalewski. Geologii se věnovali Gustav Karl Laube a Oskar Lenz, botanice Hans Molisch a Günther Beck von Mannagetta und Lerchenau a zoologii Samuel Friedrich Stein.\n\nNejmladší německá přírodovědecká fakulta vznikla stejně jako fakulta česká až v roce 1920 oddělením od filozofické fakulty. Spolu s přírodovědeckými a matematickými obory na novou fakultu přešlo i farmaceutické studium. Kromě těch učitelů, kteří už dříve působili na filozofické fakultě, zde např. přednášeli matematici Ludwig Berwald, Arthur Winternitz či Karl Löwner, nejvýznamnějším byl ale logik Rudolf Carnap. O geofyziku se zajímal Leo Wenzel Pollak a o chemii Hans Leopold Meyer a Johann Böhm, který po uzavření českých vysokých škol spolupracoval s Jaroslavem Heyrovským a po válce jako jeden z mála profesorů celé německé univerzity zůstal v Praze. Mineralogii a geologii pěstovali Michael Stark, Erich Spengler a Adalbert Liebus. O botanice přednášeli Fritz Knoll, Adolf Pascher, Franz Firbas a paleobotanik Karl Rudolph, fyziologii rostlin se zvláště věnoval Ernst Georg Pringsheim a v oblasti zoologie byl nejproslulejší Carl Isidor Cori. Chybělo ale např. studium antropologie, což souviselo s tím, že československá vláda odmítala německé rasové nauky. Ty se však prosadily během německé okupace, kdy zde vznikl Ústav pro rasovou biologii.\n\n\n\n\n"}
{"id": "1047298", "url": "https://cs.wikipedia.org/wiki?curid=1047298", "title": "Live at Hull", "text": "Live at Hull\n\nLive at Hull je živé album anglické rockové kapely The Who. Jedná se o nahrávku koncertu v Hull City Hall v Kingston upon Hull 15. února 1970.\n\nAutorem všech skladeb je Pete Townshend, pokud není uvedeno jinak.\n\n"}
{"id": "1047302", "url": "https://cs.wikipedia.org/wiki?curid=1047302", "title": "Ferdinand Kalous", "text": "Ferdinand Kalous\n\nFerdinand Jan Nepomuk Kalous (29. února 1836, Černý Vůl – 19. září 1907, Stará Boleslav) byl český římskokatolický duchovní, probošt staroboleslavské kapituly a od roku 1891 pomocný biskup pražský a titulární biskup gratianopolský.\n\nNarodil se v mlynářské rodině a základní vzdělání získal ve farní škole maltézských rytířů v Praze, kde později studoval nejprve na malostranském a poté na staroměstském gymnáziu. Roku 1863 vstoupil do pražského kněžského semináře a 15. července 1866 přijal kněžské svěcení. Poté působil jako kaplan nejprve v Prčicích a od roku 1867 ve farnosti u kostela sv. Ducha v Praze, kde byl rovněž katechetou, a v letech 1870 až 1879 jako ceremonář pražského arcibiskupa.\n\nRoku 1880 se stal ordinariátním sekretářem, později byl jmenován papežským komořím a v březnu 1884 se stal kanovníkem staroboleslavské kapituly, na podzim 1893 pak jejím proboštem. Už 1. října 1891 však byl jmenován pomocným biskupem pražským a titulárním biskupem gratianopolským, konsekrace se uskutečnila 25. října 1891. Většinou pak dlel ve Staré Boleslavi a do Prahy zajížděl jen občas. V roce 1898 jej rakouský císař František Josef I. jmenoval komturem řádu Františka Josefa s hvězdou. Ferdinand Kalous přispíval do různých časopisů, zejména Pokladu věřících, ale také do Eucharistie a Rozhledů pro lidumilství, a rád promlouval k bohoslovcům pražského arcibiskupského semináře. Zemřel po dlouhé nemoci.\n\n\n"}
{"id": "1047307", "url": "https://cs.wikipedia.org/wiki?curid=1047307", "title": "Josef Utěkal", "text": "Josef Utěkal\n\nJosef Utěkal (* 1994) je český model a vítěz Elite Model Look Czech Republic pro rok 2014.\n\nPochází z Prusinovic. V roce 2014 maturoval na Gymnáziu Ladislava Jaroše v Holešově. Od října 2014 studuje výpočetní techniku na Českém vysokém učení technickém v Praze.\n\nModelingu se začal věnovat v létě 2014. V úterý 2. září 2014 zvítězil v národním finále modelingové soutěže Elite Model Look, které se konala ve Španělském sále Pražského hradu. Na světovém finále v čínském Šen-čenu se umístil na 3. místě v konkurenci 21 mužů. Měří 186 cm a jeho míry jsou 89-69-93 cm.\n"}
{"id": "1047310", "url": "https://cs.wikipedia.org/wiki?curid=1047310", "title": "Svatý Agrippanus", "text": "Svatý Agrippanus\n\nSv. Agrippanus byl španělský biskup a mučedník.\n\nPůvodně pocházel ze Španělska. Kolem roku 649 byl v Římě svatým papežem Martinem I. vysvěcen na biskupa a byl poslán řídit diecézi Le Puy-en-Velay. Po dlouhém životě v konverzi s heretickými ariány, se vracel zpátky do Říma ale byl zajat pohany, kteří ho v Chiniac zabili stětím; tato vesnice na památku jeho mučednictví byla pojmenována Saint-Agrève. Poté se jeho ostatky podařilo přenést do diecéze a umístiti je do místního kostela Saint-Etienne; později byly přeneseny do Saint-Agrève. Nakonec byly roku 1680 přeneseny do kostela Saint-George. Během revoluce byl hrob znesvěcen, jeho ostatky byly téměř rozptýleny. Dnes existuje jen fragment lebky, která je uložena v katedrále v Le Puy.\n\nJeho svátek se slaví 1. února, zatímco 6. listopadu je výročí jeho posledního přenesení, které zavedl biskup Antoine de Chabannes.\n\n"}
{"id": "1047315", "url": "https://cs.wikipedia.org/wiki?curid=1047315", "title": "Vysoký Újezd (Orlická tabule)", "text": "Vysoký Újezd (Orlická tabule)\n\nVysoký Újezd (321 m n. m.) je vrch v okrese Hradec Králové Královéhradeckého kraje. Leží asi 0,5 km jihozápadně od obce Vysoký Újezd na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule, jehož je to nejvyšší bod.\n"}
{"id": "1047319", "url": "https://cs.wikipedia.org/wiki?curid=1047319", "title": "Sakorno", "text": "Sakorno\n\nSakorno () je průsmyk hlavním rozvodím pohoří Velký Kavkaz v Gruzii nacházející se na hranici mezi gruzínským historickým regionem Tušetie a Pankisskou soutěskou.\n\nPrůsmyk spojuje údolí řek:\nSedlem prochází stezka pro pěší, která je v závislosti na počasí schůdná v období od května do listopadu.\n"}
{"id": "1047320", "url": "https://cs.wikipedia.org/wiki?curid=1047320", "title": "Kdyby byly ryby", "text": "Kdyby byly ryby\n\nKdyby byly ryby je česká pohádková komedie režiséra Jana Prušinovského z roku 2014. Hudba a písničky k pohádce pochází z dílny Františka Svačiny ze skupiny Vltava. Pohádka byla natočena v okolí rybníka Štampachu u Mělníka.\n\n"}
{"id": "1047321", "url": "https://cs.wikipedia.org/wiki?curid=1047321", "title": "Maceió", "text": "Maceió\n\nMaceió je hlavní město brazilského státu Alagoas. Leží na pobřeží Atlantského oceánu a má přibližně 1 milion obyvatel.\n\nNa území dnešního Maceió existovaly od 17. století plantáže cukrové třtiny. V roce 1815 obdržela obec Maceió statut města a v roce 1839 se stalo hlavním městem státu Alagoas.\n\nDíky plážím a obrazu krajiny s kokosovými ořechy a zahradami mangovníků je Maceió dnes u turistů velmi oblíbené.\n\nNové letiště Zumbi dos Palmares International Airport spojuje Maceió s mnoha brazilskými městy a operuje na některých mezinárodních linkách. Město je sídlem Federální univerzity Alagoas. Nachází se zde Arcibiskupství Maceió.\n"}
{"id": "1047323", "url": "https://cs.wikipedia.org/wiki?curid=1047323", "title": "Johann Wolfgang Brügel", "text": "Johann Wolfgang Brügel\n\nJohann Wolfgang Brügel (3. července 1905 Hustopeče – 15. listopadu 1986 Londýn) byl československý právník a historik německé národnosti, člen německé sociální demokracie, který spolupracoval s exilovou vládou v Londýně.\n\nV letech 1923-1928 vystudoval práva na Německé univerzitě v Praze a po promoci pracoval jako úředník ve státní správě. Od roku 1924 se angažoval v německé sociální demokracii a v letech 1930-1935 byl osobním tajemníkem jejího předsedy a ministra československé vlády Ludwiga Czecha. \n\nRoku 1939 emigroval do Francie a pak do Londýna, kde pracoval jako úředník exilové vlády. Po válce se vrátil do ČSR, po roce 1948 musel ale znovu emigrovat. Publikoval řadu prací ze soudobých dějin, zejména o vztahu Čechů a Němců. \n\nRoku 1989 byl jmenován čestným občanem města Hustopeče a roku 1991 byl vyznamenán Řádem T. G. Masaryka III. třídy \"in memoriam\".\n\n\n\n\n \n"}
{"id": "1047328", "url": "https://cs.wikipedia.org/wiki?curid=1047328", "title": "Teorie jazykových kódů", "text": "Teorie jazykových kódů\n\nKoncept této teorie představil Basil Bernstein v roce 1971. Ve své teorii Bernstein prosazuje přímý vztah mezi společenskou třídou a jazykem a ukazuje, jak jazyk, který lidé \"používají v každodenní konverzaci, odráží a zároveň formuje předpoklady konkrétní společenské skupiny.\n\nBasil Bernstein považuje jazyk za hlavní prostředek socializace a přestože byla tato teorie původně zaměřena na prostředí tradiční Anglie, jedná se i dnes o velmi živé téma. Z pohledu Bernsteina se společnost dělí na dvě základní vrstvy – dělnickou a střední. Díky tomuto členění rozlišil dva typy kódů, které jsou pro ně typické.\n\n\"Na základě řady odlišností se jazykové kódy dělí na omezené a rozvinuté. \"\n\n\"Omezený kód je vhodný pro\"\ninsidery, kteří sdílejí předpoklady k pochopení tématu. Skrze něj mluvčí\nčerpají ze zázemí vědomostí a sdíleného porozumění. Tento typ kódu vytváří\ndojem pocitu sounáležitosti k určité skupině. Omezené kódy mohou být\nnalézány mezi přáteli, rodinami a dalšími důvěrně propojenými skupinami. Jsou kratší,\nstručnější a vyžadují informace na pozadí a předchozí vědomosti.\"\n\n\"Rozvinutý kód naopak nepředpokládá, že posluchač sdílí tyto\"\npředpoklady nebo porozumění, a je tedy mnohem výslovnější, důkladnější a\nvyžaduje od posluchačů čtení mezi řádky. Je vhodný v situacích, ve kterých\nnení žádné prioritní sdílené porozumění a vždy je nutné důkladnější\nvysvětlení. Pokud někdo říká něco nového někomu, koho potká poprvé,\npravděpodobně by použil rozvinutý kód, který může stát samostatně – je\nkompletní, plný detailů, většina posluchačů konverzace by byla schopná\nporozumět. \"\n\n\"Jak říká Bernstein, žádný kód není\nlepší než ten druhý. Každý má svou vlastní identitu a své vlastní možnosti.\n(str. 135)\"\"\n\nTeorie jazykových kódů se také zaměřuje na schopnost verbální komunikace v moderním vzdělávání. Podle sociálních poměrů, ve kterých děti vyrůstají, se jejich jazykové schopnosti liší. Nejedná se ale pouze o rozdílnou slovní zásobu nebo vyjadřování. Basil Bernstein poukazuje především na systematické rozdíly ve způsobu komunikace, které mají na úspěch ve škole zásadní vliv. Na základě odlišností se jazykové kódy dělí na omezené a rozvinuté.\n\nOsvojením rozvinutých kódů získávají děti lepší předpoklady k prosazení se v procesu formálního vzdělávání. Způsob vyjadřování v omezených kódech se poté podle Bernsteina častěji dostává do rozporu s akademickou kulturou školy.\n\nMenší šance dětí s omezenými kódy k úspěchu ve škole se dají shrnout do několika bodů:\n\nPřestože se tato teorie opírá o řadu důkazů, stále zůstává předmětem sporů.\n\nKritika\n\nTeorie Basila Bernsteina byla a stále je předmětem značného neporozumění a kontroverze.\n\nKritika Bernsteinovy rané práce se zabývala především otázkami rozdílu a deficitu. Bernstein sám ovšem odmítl názor, že by jeho práce byla založena na rozdílném přístupu. Argumentoval tím, že  jeho teorie poskytuje vysvětlení rozdílných výkonů ve škole, čímž  se pokouší o spojení rodiny a vzdělávacích struktur a procesů. Dále také uvedl, že jeho práce na teorii jazykových kódů, ale i novější o pedagogickém diskurzu, se především snaží o propojení mikro a makro procesů, které souvisí s třídními a mocenskými vztahy v sociální sféře. \n\nBernstein ovšem nebyl pouze obětí kritiky, on sám také kritizoval. Například vzdělávací zařízení by se podle něho měly zaměřit na formu, jakou vyučují, a přizpůsobit jí také dětem s omezenými kódy. Výuka je totiž vedena pomocí kódů typických pro střední vrstvu, což dětem s rozvinutými kódy nepůsobí žádné problémy. Oproti tomu děti vyrůstající v nižší společenské vrstvě nemohou výkladu zcela porozumět. Učitelé se podle něho nesnaží dětem porozumět, pouze se je snaží změnit. \n\nShrnutí\n\nOtázka, která byla tezí Bernsteina položena, se týká třídních vztahů, které určují formy komunikace. Sociální třída, ve které dítě vyrůstá, upravuje kódy s ohledem na dominující formu komunikace. Celková koncepce této teorie se nezabývá pouze obsahem, který je sdělován, ale také vztahem k jeho realizaci. Přesněji řečeno nejde jen o to, co člověk říká, ale také jakým způsobem to říká. \n\nAčkoliv je Bernsteinova sociolingvistická práce na omezeném a rozvinutém kódu široce známá, reprezentuje pouze jeho nejranější práci.\n\n\n"}
{"id": "1047330", "url": "https://cs.wikipedia.org/wiki?curid=1047330", "title": "Promluva o odpustcích a milosti", "text": "Promluva o odpustcích a milosti\n\nPromluva o odpustcích a milosti (něm. \"Eynn Sermon von dem Ablasz unnd gnade\") je spisek sepsaný Martinem Lutherem ve Wittenbergu v roce 1517.\n\nKázání samotné bylo napsáno tak, jak ho Luther adresoval svým posluchačům. Zdůrazňuje dobré skutky a upřímné pokání oproti odpustkům a katolickým kněžím vytýká chamtivost a plýtvání penězi na Basiliku sv. Petra, místo toho, aby nashromážděné finanční prostředky vynaložili na chudé mezi svými bližními.\n\nPromluva byla na rozdíl od latinských 95 tezí psána německy, a získala si pozornost širší veřejnosti; jen v roce 1518 byla vydána čtrnáctkrát.\n\nZa šestnácté: je mnohem lepší prokázat nuznému dobrý skutek než dát na budovu. A je to také mnohem lepší než odpustek, který je za to dáván. Neboť (jak bylo řečeno): je lepší vykonat dobrý skutek než hodně promíjet. Buď je ale odpustek prominutím mnoha dobrých skutků, nebo není prominuto nic.Ano, abych také správně vyučoval, pamatujte si: když chceš něco dát, měl bys dát především něco svému chudému bližnímu (bez ohledu na budovu svatého Petra nebo na odpustek). Když přijde na to, že už ve tvém městě není nikdo, kdo potřebuje pomoct (což se nikdy nestane, leda by to chtěl Bůh), tak pak máš dát to, co chceš: církvi, starším, na výzdobu, kalich – ve svém městě. A když už ani to není více třeba, teprve pak – tak jak chceš – můžeš dát na dům svatého Petra nebo kamkoli jinam.A ani to bys neměl dělat kvůli odpustku. Neboť svatý Pavel říká v 1Tim 5:8: „Jestliže pak kdo o své, a zvláště o domácí péče nemá, zapřelť jest víry a jest horší nežli nevěřící.“ A buď si vědom: kdo ti říká něco jiného, ten tě svádí nebo hledá tvoji duši ve tvém měšci, a našel-li by v něm feniky, bylo by mu to milejší než všechny duše.Když [na to] řekneš: „Tak to bych si už nikdy neměl kupovat odpustek?“ Odpovím Ti: „Už jsem výše zmínil, že moje vůle, touha, prosba a rada je, aby si nikdo odpustek nekupoval. Nechej líné a spící křesťany, ať si ho kupují, starej se sám o sebe.“\n\n\n"}
{"id": "1047331", "url": "https://cs.wikipedia.org/wiki?curid=1047331", "title": "Elektronické zabezpečovací zařízení", "text": "Elektronické zabezpečovací zařízení\n\nElektronické zabezpečovací zařízení je takové železniční zabezpečovací zařízení, jehož bezpečné logické jádro je tvořeno počítači. Ne každé zabezpečovací zařízení s elektronickým rozhraním je elektronické. Naopak i elektronická zabezpečovací zařízení mohou mít klasické rozhraní pomocí relé.\n\nElektronická zabezpečovací zařízení mohou být traťová, staniční, přejezdová i vlaková. V zahraničí existují i spádovištní. Mezi nejrozšířenější elektronická zabezpečovací zařízení v České republice patří:\n\nElektronická zabezpečovací zařízení pracují obvykle na principu redundantní bezpečnosti \"dva ze dvou\". To znamená, že stejný výpočet zpracovávají navzájem dva plně autonomní mikropočítače s vlastní real-time diagnostikou. Výsledek je přijat pouze, pokud se informace z obou vláken shodují. Některá zabezpečovací zařízení (SOP-2P) používají architekturu dva ze tří. U této architektury se musí shodnout \"dvě vlákna ze tří\". Tento princip má výhodu v tom, že v případě selhání jednoho vlákna je toto vlákno odpojeno a systém pokračuje ve struktuře \"dva ze dvou\".\n"}
{"id": "1047340", "url": "https://cs.wikipedia.org/wiki?curid=1047340", "title": "Anna Hutchison", "text": "Anna Hutchison\n\nAnna Hutchison (* 8. února 1986 Auckland) je novozélandská herečka.\n\nV televizi debutovala v roce 2002 v novozélandské mýdlové opeře \"Shortland Street\", kde působila do roku 2004. I v dalších letech se objevila v místní televizní produkci. Roku 2006 kromě toho hrála v americkém televizním filmu \"\", roku 2008 se představila v seriálech \"Power Rangers Jungle Fury\" a \"Tajemství Pravdy\". O rok později hrála hlavní roli v australské show \"Ostré jako břitva\" a v letech 2009–2012 působila v novozélandském seriálu \"Go Girls\". Roku 2012 se představila v hororovém snímku \"Chata v horách\" a v následujícím roce se objevila ve třetí řadě seriálu \"Spartakus\".\n\n"}
{"id": "1047343", "url": "https://cs.wikipedia.org/wiki?curid=1047343", "title": "Schwäbisch Gmünd", "text": "Schwäbisch Gmünd\n\nSchwäbisch Gmünd, do roku 1934 pouze Gmünd, je velké okresní město v německé spolkové zemi Bádensko-Württembersko. Je druhým největším městem zemského okresu Ostalb ve vládním obvodu Stuttgart. Město leží na východě historického Württemberska v pohoří Švábská Alba a na řece Rems, přibližně 50 kilometrů východně od Stuttgartu, správního centra vládního obvodu a největší metropole Bádenska-Württemberska. Od roku 1973 je město administrativním sídlem Regionu východního Württemberska. V roce 2015 zde žilo přes 59 tisíc obyvatel.\n\nOd roku 85 našeho letopočtu tvořila řeka Neckar a pohoří Odenwald severní hranici Římského imnpéria. Oblast dnešního města byla osídlena ve 2. století Římany, kteří zde vybudovali vojenský tábor typu \"castrum\", součást římské opevněné linie \"Limes Germanicus\". Tábor se rozrostl v civilní osadu, jejíž součástí byl kastel Schirenhof. Od roku 223 byla osada napadána germánským kmenem Alamanů, kteří sídlo obsadili poté, co byli Římané vytlačeni za řeku Dunaj.\n\nV 9. století byl název \"Gumundias\" zmíněn jako sídlo mnichů, které nechal postavit opat Fulrad ze Saint-Denis, ve falešné listině sepsané ve jménu franského krále Karla Velikého. Archeologické nálezy však nevypovídají o existenci sídla mnichů ve městě, proto není zcela jasné, zda byl v dokumentu zmíněn Gmünd nebo jiné město.\n\nVe 12. a 13. století byl Gmünd pod správou římskoněmeckého šlechtického rodu Štaufů. První písemná zmínka o městě pochází z roku 1162, kdy bylo zmíněno jako nejstarší město Štaufů (\"älteste Stauferstadt\"). První písemná zmínka pochází z dokumentu, jenž byl vydán v klášteře Lorch, který byl pod nadvládou císaře Fridricha I. Barbarossy z rodu Hohenštaufů. V tomto dokumentu bylo město připomínáno jako \"burgum Gemunde\" a zdejší obyvatelé jako \"cives\" (civilní obyvatelé). Označení \"burgum\" odkazuje na opevněné sídlo s hradem. V roce 1188 tak byl Gmünd opevněným městem s hradbami a věžemi, které nebyly v dokumentu z roku 1162 zmiňovány. Gmünd byl zařazen v roce 1241 na desátém místě v říšském daňovém seznamu, na němž se nacházelo 92 měst a sídel. Podle tohoto dokumentu odvádělo město 152 marek. V období, kdy městu vládli Štaufové, získal Gmünd status svobodného říšského města a jeho vládcem byl přímo panovník Svaté říše římské, jemuž byl Gmünd bezprostředně podřízen. To umožnilo městu získat další území okolních vesnic.\n\nV roce 1400 vzniklo psané dílo \"Gmünder Kaiserchronik\" zabývající se historií města od dob Karla Velikého. V letech 1549 a 1550 sepsal purkmistr Paul Goldstainer kroniku města. Na přelomu 18. a 19. století sepsal rozsáhlou městskou kroniku o 18 svazcích také kronikář Dominikus Debler.\n\nRoku 1803 se svobodné říšské město Gmünd stalo součástí Württemberska a bylo sídelním městem správní jednotky Oberamt Gmünd, která se v roce 1938 změnila v zemský okres Schwäbisch Gmünd.\n\nS příchodem nacismu byl v roce 1933 zřízen v klášteře Gotteszell první koncentrační tábor pro ženy ve Württembersku, kde bylo drženo přibližně 50 žen. Ty byly později deportovány do jiných táborů. V roce 1936, dva roky před Křišťálovou nocí, byla jednotkami SA zničena zdejší synagoga židovské komunity. V průběhu druhé světové války nebylo město téměř vůbec poničeno a 20. dubna 1945 bylo obsazeno americkými vojáky.\n\nV roce 1905 překročil počet obyvatel poprvé hranici 20 tisíc. Roku 1935 získal Schwäbisch Gmünd status městského okresu, zároveň však zůstal sídlem správní jednotky Oberamt Gmünd a později byl také sídlem zemského okresu Schwäbisch Gmünd. V roce 1973 ztratilo město status okresního města, bylo začleněno do nově vzniklého zemského okresu Ostalb a stalo se hospodářským a administrativním centrem Regionu východního Württemberska.\n\n\n"}
{"id": "1047345", "url": "https://cs.wikipedia.org/wiki?curid=1047345", "title": "Jaroslav Moudrý (Majboroda)", "text": "Jaroslav Moudrý (Majboroda)\n\nJaroslav Moudrý (v ukrajinském originále ) je opera o třech dějstvích a osmi obrazech ukrajinského skladatele Heorhije Majborody. Libreto napsal skladatel podle stejnojmenné veršované činohry Ivana Antonovyče Kočerhy (1881–1952) z roku 1944.\n\nHryhorij Majboroda napsal operu \"Jaroslav Moudrý\" na počátku 70. let na objednávku kyjevského divadla opery a baletu. Podle skladatelovy choti se Majborodovi do skládání majestátního \"Jaroslava Moudrého\" moc nechtělo, přál si raději napsat „lyrického, současného Oněgina“, nicméně nakonec v něm v průběhu tří let (1970–1973) vypracoval svou nejrozměrnější partituru. Právě ve stejné době nezávisle napsal operu podle téhož námětu skladatel Julij Mejtus; jeho dílo (\"Jaroslav Moudrý\") mělo premiéru jako první, roku 1973 v Doněcku, Majborodova opera byla uvedena o dva roky později v kyjevském operním divadle. Po premiéře prý skladatel, který měl za sebou již tři velmi úspěšné opery, prohlásil: „Teprve teď vím, jak se píše opera!“ Žádnou další operu však již do své smrti nenapsal.\n\nPůvodní Kočerhova hra vznikla v době druhé světové války; podle spisovatele byl její hlavní ideou „vysoký patos boje za jednotu mladého ruského státu, pocity vlastenectví a lásky k rodné zemi“. Ve středu děje stojí postava knížete Jaroslava a Kočerha říká: „Chtěl jsem nahlédnout obraz Jaroslava ve vnitřním konfliktu, v boji obou směrů jeho tvůrčí energie“ (rozumí se Jaroslavovy úlohy bojovníka na jedné straně a budovatele na straně druhé). S výjimkou chrabrého krále Haralda jsou všechny záporné postavy ve hře (i v opeře) Germáni a jsou po zásluze potrestány; Jaroslavovi domácí protivníci (Mykyta, Žurejko) se naopak nakonec stávají zastánci knížete.\n\nMajboroda si napsal své libreto sám, přičemž se velmi úzce přidržoval literární předlohy. Učinil jisté změny, nově vybudoval některé námětové linie, v souladu se svou původní koncepcí zdůraznil lyrické milostné motivy, jejichž nositeli jsou Mykyta, Harald a především princezna Alžběta, především se však ještě více soustředil se na obraz knížete-budovatele, který usiluje o jednotnost národa. Výsledkem byla lyricko-epická opera, v níž mají postavy mnoho prostoru pro projevy a přemítání, ale chybí dramatický děj: většina rozhodujících událostí se odehrává mimo jeviště a je divákovi zprostředkována jen pomocí vypravování. Zejména hlavní postava, veliký kníže Jaroslav, je zobrazen spíše v pasivní úloze než jako hybatel dějů; ve velké řadě monologů (až 10 ariózních míst) je vykreslen jako „mnohostranná osobnost, ale jeho obraz je zkoncentrován do vlastních prožitků, soustředěný na vnitřní bitvy sama se sebou“. V závěru opery dramatické vztahy hrdinů definitivně ustupují epické kresbě: osmý obraz (bitva s Pečeněhy) je podán jako baletní scéna, poslední devátý obraz je vyhrazen statické scéně vítězného jásotu, oplakávání padlého Mykyty a oslavy moudrého panovníka. Problémy opery vystihl I. Mamčur v recenzi pro časopis \"Muzyka\": „V některých epizodách opery byla patrná jistá nesourodost mezi elegickou řečí hrdinů a dramatičností situací. Lyrické směřování opery bohužel často oslabuje působení hlavního dramatického konfliktu, který byl soustředěn na rozvoj obrazů Jaroslava a Mykyty. Přitom samotné drama Jaroslava Moudrého, sociálně-historické osudy Kyjevské Rusi, ustupují do pozadí.“ Dramaturgické řešení opery mělo vliv i na obě pozdější inscenace, které tíhly k pompéznímu řešení postavenému na sledu velkolepých, avšak nehybných obrazů se scénou zaplněnou sborem a statisty, v jejichž středu stojí Jaroslav.\n\nHudební zpracování Majborodova \"Jaroslava Moudrého\" je značně tradiční až konzervativní, ve stylu ruské romantické opery 19. století (Mocná hrstka). Jedná se o číslovou operu, v níž se hrdinové vyjadřují v uzavřených formách árií, arios a ansámblů. Diváka či posluchače upoutává především Majborodovo melodické bohatství. Party hlavních představitelů se vyznačují širokou kantilénností, elegičností často téměř ve stylu romancí (umělých písní); to prohlubuje psychologické vystižení zejména ženských postav (Alžběta, Anna, Džemma, Ingigerd). Objemné a složitě strukturované sborové scény Majboroda dramatizuje pomocí dialogizace jejich faktury. Prostředí staré Rusi je charakterizováno pomocí stylizovaných starocírkevních nápěvů: vyskytují se typické intonace a formule neumového zpěvu, starobylých žalozpěvů nebo naopak oslavných písní. Celistvost díla udržuje skladatel pomocí „tematických oblouků“, které jednotí orchestrální složku opery.\n\nPo původním uvedení byla opera na repertoáru deset let, až do uzavření kyjevského operního divadla pro generální rekonstrukci. Impulsem pro její oživení během této doby byly oslavy 1500. výročí založení města Kyjeva (které je tradičně kladeno do roku 482). V roce 1982 byla rovněž pořízena a vydána gramofonová nahrávka opery. Novou inscenaci připravil mladý režisér Anatolij Solovjanenko roku 2007. Premiéry se účastnil i tehdejší prezident Ukrajiny Viktor Juščenko, inscenaci se však dostalo nemalé kritiky (mj. od vdovy po skladateli Tamary Petrivny Majborodové), přestože byla přivítána jako příspěvek oživení národního repertoáru na operní scéně. Tato inscenace je na repertoáru kyjevské Národní opery dosud (2014).\n\nKlavírní výtah opery vydalo nakladatelství \"Muzyčka Ukrajina\" (Музична Україна) roku 1979.\n\n(1. obraz) Ochoz ve dvorci kyjevského knížete Jaroslava Moudrého, 11. století. Za písařskými stolky sedí mnichové-opisovači, v jejichž čele stojí vysoký knížecí hodnostář Silvestr. Mezi mnichy je i Mykyta, syn novgorodského purkmistra Konstantina Dobryniče. Dostal se na Jaroslavův dvůr, aby pomstil uvěznění svého otce knížetem. Jaroslavova dcera Alžběta si se zaujetím prohlíží Mykolovy iluminace. Kouzelný obraz princezny se vtiskne do mladíkova srdce.\n\nVbíhá Alžbětina sestra Anna. Je rozrušena tím, že se na lovu potkala se smělým bojovníkem. V té chvíli se bojovník objeví na ochozu a zastavuje se, očarován Alžbětinou krásou.\n\nZ chrámu vychází Jaroslavova choť Ingigerda, dcera švédského krále. Je překvapena, když vidí svého krajana, odvážného varjaga Haralda. Ingigerda slibuje, že vyhnanci poskytně útočiště. Harald, zasažený Alžbětinou krásou, vyslovuje princezně svůj obdiv.\n\nSurmy (ukrajinské šalmaje) hlašují návrat knížete. Mykyta je připraven vykonat svou pomstu na Jaroslavovi, ale horoucí cit k Alžbětě jej v poslední chvíli zadrží.\n\n(2. obraz) Jaroslav si v doprovodu Silvestra a Mykyty prohlíží město. Kníže se zajímá o to, jak pokračuje opisování knih. V odpověď na neuctivá slova Mykyty Jarolav objasňuje vážnou a odpovědnou úlohu knížete, který je povinen chránit lid i stát.\n\nOd Dněpru se vrací Alžběta. Objevuje se Harald a vášnivě se vyznává Alžbětě ze svých citů. Jaroslav, který svou dceru hluboce a něžně miluje, zadržuje rytířovo vroucí vyznání: ruskou princeznu nelze vdát za varjaga bez postavení. Radí Haraldovi, aby si dobyl korunu, zemi a slávu, a pak od něj může čekat souhlas se sňatkem. Harald a Alžběta se zdrží o samotě. Chrabrý válečník přísahá, že učiní vše, aby získal princezninu ruku.\n\nDav rozhněvaných Kyjevanů v čele s kameníkem Žurejkem přivádí svázaného varjaga Turvalda, který chtěl zneuctít Žurejkovu snoubenku Mylušu, ale její bratr se mu postavil a byl Turvaldem zabit. Jaroslav rozkazuje stít varjagovi hlavu, ale na prosbu Alžběty změní trest smrti na peněžitý výkup. Osvobozený varjag se domnívá, že za odevzdané peníze odkoupil i děvče, ale jakmile se k Myluši přiblíží, Žurejko jej zabije a prchá. Za porušení knížecího příkazu čeká mladíka přísný trest.\n\n(3. obraz) Jaroslavova komnata. Knížete tíží chmurné myšlenky. Vzpomíná si na úkladny bratra Mstislava, na boj na řece Altě s bratrem Svjatopolkem. Vchází Ingigerda, pyšná a mocichtivá někdejší skandinávská princezna. Pro ni je Rus země, do níž přišla vládnout.\n\nKněžna přišla prosit za Ulfa, kterého se Jaroslav chystá vyhnat z města za to, že špatně spravoval lid a z bojů nepřinesl kořist. Jaroslav manželčině prosbě odmítne vyhovět. Pobouřená kněžna připomíná Jaroslavovi svůj vznešený původ a vyčítá mu, že v něm koluje krev otrokyně. „Ze všech nebeských darů za největší považuji tuto krev,“ odpovídá Jaroslav. Právě tato krev jej svazuje s lidem.\n\nObjevuje se Myroslav. Přináší novinu o tom, že bývalý novgorodský purkmistr Konstantin Dobrynič chystá spiknutí. Pobouřený Jaroslav káže stát zrádci hlavu.\n\n(4. obraz) Jaroslav Moudrý, Ingigerda, Anna, Silvestr, bojarová a dvořanstvo slavnostně vítají Haralda, který si v bojích a taženích vydobyl norský trůn. Nyní slavný válečník přijel do Kyjeva, aby se stal příbuzným kyjevského knížete. Lid provolává slávu Haraldovi a Alžbětě.\n\n(5. obraz) Mykyta myslí na milovanou Alžbětu, jež se s ním brzy navždy rozloučí. K mladíkovi přicházejí vyslanci z Novgorodu, kteří potají pronikli do Jaroslavova paláce. Upomínají mykytu, že čas pomsty nastal. Ale ten odmítá; porozuměl totiž, že Jaroslav buduje nový stát a pod jeho moudrou vládou vrůstá moc jak Kyjeva, tak i Novgorodu. Stemyr vypráví o tom, jak byl Mykytův otec na Jaroslavův rozkaz zabit v Muromi. Mykyta je touto zprávou zdrcen. Objevuje se Džemma, dívka z Haraldovy družiny, a vyznává Mykytovi lásku. Poznala totiž, že Mykyta není mnich, ale člověk vznešeného původu. Mykyta se rozhoduje pomstít se Jaroslavovi a odchází.\n\nLenoch a pijan Svičkohas se vlichocuje Džemmě, ale ta se mu vymaní. Žurejko se potají vráil do Kyjeva. Prosí Svičkohase, aby přivolal Mylušu. Svičkohas se rozhoduje Žurejka neprozradit, i když jej kníže rozkázal potrestat. Objevují se Ingigerda a Ulf. Ukrytý Žurejko se z hovoru dozvídá o jejich spolčení proti Jaroslavovi. Ingigerda totiž touží po úplné vládě nad Rusí.\n\nMyluša přispěchá na schůzku se svým milým. Žurejko dívku prosí, aby jej dovedla ke knížeti, aby mu mohl prozradit chystané spiknutí. Ale Ulf zaslechl Žurejkův záměr a spolu se svými zbrojnoši se jej zmocní. Myluša běží pro pomoc, ale Ulf ji zabíjí. Odevšad se sbíhaí lidé. Žurejko odhaluje jaroslavovi spolčení mezi Ingigerdou a Ulfem. Kníže rozkazuje Ulfa zajmout a Ingigerdu zavřít do kláštera, Žurejkovi pak nabízí místo ve své družině. Lid oplakává smrt nešťastné Myluši.\n\n(6. obraz) Uběhly roky. Jaroslav Moudrý se stal jediným vládcem kyjevské Rusi. Přijímá vyslance sousedních říší. Kníže jim vypráví o velikosti a moci ruské země. Kníže přitom nese hluboký žal: jeho oblíbená dcera Alžběta zemřela v Norsku. Mykyta vypráví Jaroslavovi o Alžbětiných posledních chvílích, o jejím stestku po rodné zemi, slunečném a světlém Kyjevě.\n\nVbíhá Myroslav. Přináší zprávu o útoku Pečeněhů na Kyjev. Jaroslav vydává rozkaz připravit se k obraně. Objevuje se též Žurejko, který v okamžiku, kdy se dozvěděl o pěčeněžském vpádu, pobýval v Novgorodě a přivedl odtamtud posily. Když se to doslechne Mykyta, vyčítá Jaroslavovi, že dal zabít jeho otce: „Znovu tě Novgorod zachrání v nouzi, abys pak jeho nejlepší lidi odsoudil za věrnost jako za zločin!“\n\nRozhněvaný Jaroslav chce Mykytu zabít, ale Džemma rázně zastavuje knížete a prozrazuje mu, že Mykyta je Konstantinův syn. Zasažený Jaroslav upouští od svého záměru. Myroslav a Silvestr mu přinášejí štít a meč: nastal čas bránit Rus.\n\n(7. obraz) V těžkém boji získává vojsko knížete Jaroslava rozhodující vítězství nad Pečeněhy.\n\n(8. obraz) Lid radostně vitá Jaroslava Moudrého.\n\n"}
{"id": "1047347", "url": "https://cs.wikipedia.org/wiki?curid=1047347", "title": "David Borek", "text": "David Borek\n\nDavid Borek (* 14. dubna 1977 Plzeň) je český reportér a moderátor, v České televizi v letech 2014–2018 moderoval pořad \"Události, komentáře\".\n\nVystudoval Gymnázium Rokycany (maturoval v roce 1995) a následně obor historie-politologie na Filozofické fakultě Univerzity Karlovy v Praze (promoval v roce 2002).\n\nV letech 2000 až 2002 pracoval jako reportér pro agenturu TVD ve zpravodajské televizi TV3.\n\nOd roku 2003 působí jako reportér a moderátor zpravodajství České televize. V minulosti moderoval pořad \"Události, komentáře\", ale v srpnu 2006 z něj byl stažen poté, co dne 16. srpna 2006 údajně nezvládl rozhovor s tehdejším premiérem Jiřím Paroubkem. Podle ředitele zpravodajství ČT byl na interview špatně připravený a politikovi neustále skákal do řeči. Od dubna 2014 se však k moderování pořadu \"Události, komentáře\" vrátil. V letech 2014–2016 moderoval pořad \"Interview ČT24\".\n\nOd léta 2018 působí jako zahraniční zpravodaj na Blízkém východě, kde vystřídal Jakuba Szántó, jemuž skončil pětiletý mandát a vrátil se do zahraniční redakce ČT.\n"}
{"id": "1047348", "url": "https://cs.wikipedia.org/wiki?curid=1047348", "title": "Hornolužická hraniční listina", "text": "Hornolužická hraniční listina\n\nTzv. Hornolužická hraniční listina (\"něm. Oberlausitzer Grenzurkunde\") vytyčila hranice mezi středověkým Českým královstvím a světskými doménami míšeňských biskupů v prostoru dnešní Horní Lužice. Byla zpečetěna králem Václavem I. 7. května 1241 na hradě Königstein. Mnohé, ve středověku založené vesnice a osady, ležící mezi Budyšínem, Sebnitz a Stolpenem, jsou písemně vůbec poprvé zmíněny v této listině, což z dokumentu činí důležitý pramen pro dějiny osídlení Horní Lužice. \n\nŽupa lužickosrbských Milčanů, budoucí Horní Lužice, byla od 10. století cílem expanze sousedních států. Nejprve se stala závislou na římsko-německém králi, poté si zemi krátce podmanilo Polsko a později oblast několikrát střídala pány z řad míšeňských markrabat a českých knížat a králů. Oblast tzv. Budyšínska, kterýžto název se tehdy vztahoval víceméně na celou pozdější Horní Lužici, se r. 1158 stala na téměř 450 let součástí českého státu. Již na počátku 11. století však získalo cestou darů a donací rozsáhlé državy v této oblasti také Míšeňské knížecí biskupství jako své světské říšské léno. Především šlo o pozemky v oblasti Stolpenu, Bischofswerdy (lužickosrbsky \"Biskopicy\") a Gödy (\"Hodźij\"), ale i na jihovýchodě země, jižně od Zhořelce a kolem Žitavy, kde máme k r. 1007 doloženou první biskupskou osadu – Ostritz na Nise. Jak čeští králové a knížata, tak biskupové z Míšně, zintenzívnili od 2. pol. 12. století domácí i zahraniční kolonizaci celého prostoru, nechávali klučit lesy a zakládat nové vesnice. Většina sídel v Horní Lužici tak byla založena během necelého století, v l. 1150-1240. Již kolem r. 1220 byla země víceméně rozdělená od kolonistů a mezi leníky a stoupenci obou feudálů začalo docházet k častým hraničním sporům. Vyvstala tak nezbytná potřeba přesně vytyčit vzájemnou hranici. \n\nRoku 1213 a znovu v r. 1223 byly komisí, složenou ze zástupců českého krále a míšeňského knížete-biskupa, v několika etapách vytyčeny, vyměřeny a potvrzeny vzájemné hranice. Dvanáct komisařů pak zaneslo závěry komise do protokolu. Protokol obsahuje okolo stovky krajinných orientačních bodů, určujících průběh hraniční linky. Nejčastěji byla hranice stanovena podél vodních toků. Na druhém místě v počtu, za řekami a potoky, následují hory a kopce jako orientační body. \n\nHranice probíhala od Labe středem potoka Sebnitzbach a u městečka Sebnitz se stáčela na sever k Langburkersdorfu, kde se odkláněla severozápadním směrem k Frankenthalu. Odtud směřovala chvíli korytem říčky Schwarze Röder, aby se posléze odklonila a vedla přes vrch Keulenberg do vsi Pulsnitz. Odtud pokračovala korytem stejnojmenné říčky až k jejímu ústí do řeky Schwarze Elster (\"čes. Černý Halštrov\"). \n\nBiskupům tak v celé oblasti zůstal pouze Stolpenský kraj s Bischofswerdou a Gödou a dále dvě oblasti, obklopené ze všech stran českým územím (exklávy): hradský obvod Doberschau (\"lužickosrbsky\"\" Dobruša\") v prostoru mezi Lobendavou v Čechách a Budyšínem, na jehož území ležely vesnice Schwarznaußlitz (\"Čorne Noslicy\"), Singwitz (\"Dźěžnikecy\"), Blumenthal, Obergurig (\"Hornja Hórka\") a Mönchswalde (\"Mnišonc\") a za druhé ves Bischdorf (\"Biskopice\") s polnostmi nedaleko Löbau. Zbytek Budyšínska se definitivně stal součástí Českého království.\n\nPodle znění listiny zůstal biskupům také jihovýchodní cíp dnešní Horní Lužice kolem městečka a velkofary Závidov a dál k jihovýchodu a pramenům Kwisy k biskupskému hradu a městečku Leśną. Dříve biskupské statky kolem Ostritz a Radměřic již v době zpečetění listiny patřily nejméně jednu dekádu pod vládu českého krále. Zajímavé je, že v této listině jsou biskupské majetky označovány jako Záhvozd (\"Zagozd\"). Je tu tedy použito původně čistě geografické označení župy zmiňované od roku 1144 po celé 12. století, nyní ovšem v mnohem užším územním záběru. Právě hranice s biskupskými statky na opačné, tedy východní straně budoucí Horní Lužice, doznala nejdříve změn. Již během 40. a první poloviny 50. let 13. století všechny zdejší biskupské statky padly pod moc Přemyslovců a následně z části braniborských Askánců. Již Václav I., který v listině potvrdil biskupům tolik žádaný hrad v Leśné, nechal roku 1247 na části dosud biskupských pozemků postavit pomezní hrad Czochu, čímž starou biskupskou pevnost zastínil, a snad už do roku 1253 získal i všechny zbývající míšeňské majetky kolem Závidova a Lešné. \n\nRoku 1228 byl vyhotoven koncept listiny, ale ani král Přemysl Otakar I., ani „mladší král“ Václav jej z neznámého důvodu nezpečetili. Králův syn a spoluvládce Václav byl přitom v té době vévodou budyšínským (\"Latinsky dux Budissinensis\"), a tedy se ho záležitosti budoucí Horní Lužice bezprostředně týkaly. \nTeprve 7. května 1241 byla Hornolužická hraniční listina zpečetěna králem Václavem I. na tehdy českém hradě Königstein na Labi a proto vstoupila v platnost. Listina byla vyhotovena ve více exemplářích. Obsahově se text čistopisu z r. 1241 téměř neliší od konceptu z r. 1228. Mezi svědky zpečetění dokumentu figurují, vedle jiných šlechticů, také členové komise, kteří prováděli vyměřovací práce po téměř dvacet let. \nNázev listiny je novodobý. Jednak ve středověku nebylo běžné (ačkoli ani ne zcela vyloučené) dávat dokumentům jména, a především toponymum „Horní Lužice“ ještě vůbec neexistovalo a doloženo je až od 15. století. V listině samotné jsou však vůči sobě vymezovány jménem staré slovanské župy, Milska a Dacena (obě české) a Nisani (míšeňská).\n\nBěhem pozdního středověku došlo důsledkem majetkových změn k mnoha obměnám průběhu hranice. Jen severní část hraniční čáry, zhruba od vrchu Keulenberg k severu, zůstala neměnná 400 let až do předání obou Lužic Sasku r. 1635.\n\nHornolužická hraniční listina je dochována ve čtyřech exemplářích, z nichž všechny jsou uložené v Sächsisches Hauptstaatsarchiv Dresden (Saský státní archiv v Drážďanech). Text byl otištěn v časopise: Neues Lausitzisches Magazin. Band 95, 1919, S. 88–93.\n\n"}
{"id": "1047350", "url": "https://cs.wikipedia.org/wiki?curid=1047350", "title": "Seznam písní skupiny 4TET", "text": "Seznam písní skupiny 4TET\n\nSeznam písní skupiny 4TET uvádí přehled všech písní tohoto uskupení.\n\n\n\n\n\n\n\n\n\n\n\n\n\n\n\n\n\n\n"}
{"id": "1047351", "url": "https://cs.wikipedia.org/wiki?curid=1047351", "title": "Antonín Hugo Bradáč", "text": "Antonín Hugo Bradáč\n\nAntonín Hugo Bradáč (* 29. května 1911, Olší nad Oslavou – † 28. dubna 1974, Pavlov) byl římskokatolický kněz, působící v brněnské diecézi, básník a spisovatel, dlouholetý duchovní správce v Pavlově u Radostína nad Oslavou.\n\nNarodil se v Olší nad Oslavou na západní Moravě v roce 1911 a v roce 1933 maturoval na gymnáziu ve Velkém Meziříčí. Následně studoval teologii a v roce 1939 byl vysvěcen na římskokatolického kněze. V letech 1939–1946 působil postupně v Bystřici nad Pernštejnem a v Klentnici. V roce 1946 byl ustanoven duchovním správcem v Pavlově, kde působil až do své smrti. Psal básně a prózu, které publikoval např. v Lidové demokracii. Náměty svých literárních prací čerpal přímo ze svého rodiště Olší nad Oslavou, či z jeho blízkého okolí (Netín, Mostiště).\n\nV roce 1961 proslovil kázání při pohřbu kněze a spisovatele Jakuba Demla v Tasově, přestože Deml před svou smrtí výslovně žádal aby Bradáč na jeho pohřbu nemluvil. V roce 1973 odešel ze zdravotních důvodů do penze, zůstal však bydlet v Pavlově a dle svých možností zde dále jako kněz vypomáhal. V Pavlově zemřel, a je pohřben na tamním novém hřbitově. Byl v Pavlově posledním farářem, v posledním roce jeho života již farnost administroval kněz z Bohdalova, později z Radostína nad Oslavou.\n\n\n\n"}
{"id": "1047352", "url": "https://cs.wikipedia.org/wiki?curid=1047352", "title": "Mykolajiv (rozcestník)", "text": "Mykolajiv (rozcestník)\n\nMykolajiv je název několika obcí na Ukrajině:\n\n"}
{"id": "1047354", "url": "https://cs.wikipedia.org/wiki?curid=1047354", "title": "Jedle nikkoská", "text": "Jedle nikkoská\n\nJedle nikkoská (\"Abies homolepis\") je jehličnatý strom, původem z Japonska. Patří mezi velmi odolné jedle, dobře snášející městské podmínky.\n\nAbies brachyphylla.\n\nStálezelený, jehličnatý, 30-40 m vysoký, kolem 6m široký, spíše pomaleji rostoucí (kolem 30 cm/rok) strom. Kmen 1-1,5 m v průměru. Koruna kuželovitá, na vrcholu zaoblená. Borka je hnědá od mládí drsná, nejdrsnější ze všech jedlí, šupinovitá, což je nejspolehlivější znak při determinaci. Letorosty žlutohnědé, rýhované. Pupeny vejčité, zaoblené. Jehlice 15-35 mm dlouhé a 2-3,5 mm široké, na konci okrouhlé, tmavozelené, vespod s dvěma bílými pruhy, hřebenitě uspořádané. Samčí šištice žluté, válcovité, samičí nachové, jednotlivé. Šišky 7-12 cm dlouhé a 3-4 cm široké, válcovité, ke koncům se zužující, zpočátku fialové, později hnědé, dozrávají v říjnu. Doba květu stromu je květen až červen.\n\nVýchodní Asie - střední a jižní Japonsko (pohoří Nikko na ostrově Honšú a ostrov Šikoku). V České republice se pěstuje v arboretech a jako okrasná dřevina.\n\nStrom roste ve vlhkých, horských podmínkách, v nadmořských výškách 700-2200 m. Půda vlhká, jílovitá, kyselá či neutrální. Jedle nikkoská snáší velmi dobře znečištění ovzduší. Nároky na světlo malé, dokáže růst i ve stínu.\n\nTato jedle je považována za nejvíce odolnou ze všech jedlí vůči znečištění ovzduší v okolí měst. Má taktéž velmi odolný, bouřím dobře odolávající kořenový systém. Díky drsnému hnědému kmeni a celkovému habitu bývá laiky považována za smrk.\n"}
{"id": "1047355", "url": "https://cs.wikipedia.org/wiki?curid=1047355", "title": "Mykolajiv (Mykolajivský rajón)", "text": "Mykolajiv (Mykolajivský rajón)\n\nMykolajiv (, ) je město ve Lvovské oblasti na Ukrajině, administrativní centrum Mykolajivského rajónu. Nachází se nedaleko od řeky Dněstr, 3 km od železniční stanice Mykolajiv-Dnistrovskij na trati Lvov – Stryj – Čop. Při sčítání v roce 2001 zde žilo 14 801 obyvatel, v roce 2011 to bylo 14 824 obyvatel. Ve městě funguje cementárna.\n\nMykolajiv byl založen v roce 1570, když polský král Zikmund II. August dal šlechtici Mikołaji Tarłovi svolení založit město nedaleko Drohovyže. Na jeho počest bylo pojmenováno Mykolajiv. Městská práva obdržel Mykolajiv v roce 1940.\n\n\n"}
{"id": "1047364", "url": "https://cs.wikipedia.org/wiki?curid=1047364", "title": "Josip Smodlaka", "text": "Josip Smodlaka\n\nJosip Smodlaka (9. listopadu 1869 Imotski – 31. května 1956) byl jugoslávský politik chorvatské národnosti.\n\nVystudoval právo v Záhřebu a Grazu. Poté pracoval jako sekretář obce Imotski. Vstoupil do Strany práva, kde se potkal s řadou významných chorvatských politiků své doby. V roce 1905 založil Chorvatskou demokratickou stranu. Působil jako poslanec Dalmatského zemského sněmu.\n\nByl poslancem předlitavské Říšské rady, kde zastupoval Dalmácii. Byl sem zvolen v doplňovacích volbách roku 1910. Nastoupil sem 24. listopadu 1910 místo Frane Buliće. Zastupoval obvod Dalmácie 6 a byl nezařazeným poslancem. Za týž obvod uspěl i v řádných volbách do Říšské rady roku 1911. Nyní usedl do poslanecké frakce Dalmatský klub.\n\nRovněž ale podporoval myšlenku jednoty Jižních Slovanů a dobře se znal s Tomášem Garriguem Masarykem. Ve Vídni byl autorem několika protirežimních proslovů a Rakousko-Uhersko mimo jiné označil za \"stát žebráků\". Na chorvatské politické scéně spolupracoval s Svetozarem Pribičevićem, Ante Trumbićem a Stjepanem Radićem. Nedlouho po vypuknutí první světové války byl uvězněn za prosrbské názory.\n\nV roce 1918 zastával po několik dní funkci starosty Splitu, krátce na to se však stal hlavou provinční vlády v Dalmácii a rovněž i poslancem národní rady Království Srbů, Chorvatů a Slovinců. Přestože Smodlaka nadšeně podporoval myšlenku vzniku jednotného státu jižních Slovanů a vítal srbské vojáky po skončení války s otevřenou náručí, měl jisté výhrady k tomu, jakou cestou se tento stát ubíral. Jakmile byla sestavena první vláda Království Srbů, Chorvatů a Slovinců, v jejímž čele stál Stojan Protić, byl Smodlaka ostře proti, neboť očekával vládu sestavenou Nikolou Pašićem, matadorem tehdejší srbské politiky. Považoval královské rozhodnutí o vládě, sestavené Protićem za pokus o státní převrat.\n\nV roce 1936 chtěl národnostní otázku Jugoslávie řešit vytvořením čtyř územních jednotek (slovinské, chorvatské, srbské a dinárské), které by požívaly značnou část autonomie. Do jisté míry tím předpověděl vznik Chorvatské bánoviny v roce 1940.\n\nPo vypuknutí Dubnové války, která ho zastihla ve Splitu, se přidal k jugoslávským partyzánům. Zastával funkci předsedy ilegálního výboru komunistů pro město Split. Byl zvolen za poslance Antifašistického sněmu AVNOJ a rovněž i jeho chorvatské obdoby, ZAVNOH. Zajímavostí je, že jeho píseň \"Slobodarka\" z počátku 20. století nalezla mezi partyzány rychle odezvu a stala se jednou z hymen boje proti okupantům – nicméně již pod jiným názvem, a to první sloky: \"Padaj silo i nepravdo\".\n\nPo skončení války zastával pozici Ministra bez portfeje. Byl rovněž jugoslávským zástupcem při vyjednávání s Itálií ohledně rozhraničení sporných území. Po řadě neúspěchů se nicméně rozhodl tuto pozici opustit a stáhnout se z veřejného života.\n\n\n"}
{"id": "1047365", "url": "https://cs.wikipedia.org/wiki?curid=1047365", "title": "Gerald Vanenburg", "text": "Gerald Vanenburg\n\nGerald Mervin Vanenburg (* 5. března 1964, Utrecht) je bývalý nizozemský fotbalista. Nastupoval většinou na pozici krajního záložníka.\nDvakrát byl vyhlášen nizozemským fotbalistou roku v anketě \"Gouden Schouen\" (v letech 1988 a 1989).\n\nByl členem slavného mužstva PSV Eindhoven 80. let. Vyhrál s PSV Pohár mistrů evropských zemí 1987/88. Pětkrát se s ním stal mistrem Nizozemska (1986/87, 1987/88, 1988/89, 1990/91, 1991/92) a třikrát získal nizozemský pohár (1987/88, 1988/89, 1989/90). Domácí trofeje však sbíral i s Ajaxem Amsterdam, tři tituly mistra (1981/82, 1982/83, 1984/85) a dva domácí poháry (1982/83, 1985/86).\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2).\n\nV A-mužstvu Nizozemska debutoval v 18 letech 14. 4. 1982 v přátelském utkání v Eindhovenu proti týmu Řecka (výhra 1:0).\n\nS nizozemskou reprezentací získal zlatou medaili na mistrovství Evropy roku 1988 v Německu. Odehrál zde všechny zápasy, které přinesly Oranjes nakonec historický úspěch. Hrál i na mistrovství světa v Itálii roku 1990, ovšem nastoupil jen na poločas v zápase proti Egyptu. Celkem odehrál v letech 1982–1992 za národní mužstvo 42 zápasů, v nichž vstřelil 1 gól.\n\nPozději působil jako trenér, vedl například Mnichov 1860 či PSV Eindhoven.\n"}
{"id": "1047366", "url": "https://cs.wikipedia.org/wiki?curid=1047366", "title": "Nacional Montevideo", "text": "Nacional Montevideo\n\nNacional Montevideo (oficiálním názvem Club Nacional de Football) je sportovní klub působící v uruguayském hlavním městě Montevideo. Jeho fotbalový oddíl hraje nejvyšší uruguayskou soutěž.\nMimo kopanou provozuje např. basketbal, futsal, tenis, cyklistiku, volejbal a šachy.\n\nByl založen roku 1899 jako první klub na americkém kontinentě bez účasti cizinců. Vznikl fúzí klubů Montevideo FC a Uruguay AC. Nacional byl přijat do Uruguayské ligy v roce 1901. V následujícím roce získal klub svůj první ligový titul. V roce 1903 reprezentační tým Uruguaye, složený pouze z hráčů Nacional, odehrál první mezinárodní zápas proti národnímu týmu Argentiny v Buenos Aires.\nSvé domácí zápasy hraje na stadionu Estadio Gran Parque Central s kapacitou 33 000 míst.\n\nNejvětší střelec v historii klubu je argentinský útočník Atilio García. V letech 1938–1951 sehrál za Nacionalu 438 zápasů, z toho 211 ligových a vstřelil 468 gólů, z nichž 207 bylo ligových.\n\n\n"}
{"id": "1047370", "url": "https://cs.wikipedia.org/wiki?curid=1047370", "title": "Kostel svatého Václava (Strupčice)", "text": "Kostel svatého Václava (Strupčice)\n\nKostel svatého Václava je římskokatolický kostel zasvěcený svatému Václavovi ve Strupčicích v okrese Chomutov. Od roku 1963 je chráněn jako kulturní památka. Kostel stojí na nevýrazném návrší nad menší strupčickou návsí. Obklopoval ho hřbitov zrušený roku 1878.\n\nPrvní písemná zmínka o Strupčicích pochází z roku 1352 a o dva roky později se zde připomíná také farní kostel, jehož patronem byl Newlas ze Zecz (z Ervěnic). Okolo roku 1500 byl přestavěn ve stylu pozdní gotiky a pravděpodobně také opevněn. V 17. století žila ve Strupčicích protestantská většina, a proto zanikla zdejší katolická fara. Během renesance proběhly menší úpravy kostela a poslední velkou přestavbou v barokním slohu prošel roku 1780. Interiérové malby vznikly až na konci 19. století. Stav kostela se zhoršil ve druhé polovině 20. století, kdy měly Strupčice ustoupit hnědouhelnému lomu. Nakonec však bylo rozhodnuto o zachování obce a po roce 1990 byla opravena kostelní střecha.\n\nKostel je obdélná jednolodní stavba se čtvercovým presbytářem, k jehož severní straně je přistavěna pozdně gotická věž. Střecha kostelní lodi je sedlová a nad západním štítem ji zakončuje věžička s cibulovou bání. Loď má plochý strop a osvětlují ji velké segmentovaná okna. V její západní části stojí kruchta podepřená dvojicí válcových pískovcových sloupů a přístupná točitým schodištěm v severozápadním nároží. Prostor pod ní osvětlují dvě oválná okna. V jihozápadním nároží je další točité schodiště, kterým se vstupuje do podkroví. Presbytář je osvětlený jediným oknem na jižní straně a zaklenutý českou plackou. Pozdně gotickým portálem se z něj vstupuje do valeně zaklenuté sakristie v přízemí věže. Ze sakristie vede schodiště na kazatelnu. Při barokní přestavbě byla původní gotická loď prodloužena směrem k západu a doplněna o malou předsíň, která má v průčelí výklenek s barokní sochou svatého Václava.\nVěž má čtyři zděná a jedno dřevěné podlaží se zvonovou stolicí. S výjimkou přízemí jsou oddělena trámovými stropy. Do věže se vstupuje přes podkroví do jejího třetího patra, odkud lze po žebříku sestoupit do druhého patra, kde je patrný zazděný vstup. Zděná patra věže jsou osvětlena trojicemi štěrbinových střílen se zachovanými příčkami pro ruční palné zbraně. Věž završuje cibulová báň s osmibokou lucernou.\n\nHlavní kostelní oltář s obrazem Zavraždění svatého Václava je barokní z první poloviny 18. století. Kazatelna je rokoková. Na kůru jsou varhany. Hodiny v západním průčelí pohání stroj umístěný v podkroví. V kostele se nachází náhrobní deska chomutovského měšťana Kryštofa z Killendalu z roku 1571 přemístěná ze zaniklé obce Nové Sedlo nad Bílinou.\n\nŘada drobných památek v okolí kostela i jinde ve Strupčicích pochází ze zaniklých obcí Chomutovska. Plastiky byly původně uloženy ve vysočanském depozitáři, ve kterém však docházelo k jejich poškozování a krádežím, a proto bylo rozhodnuto o jejich přemístění do Strupčic. Přímo ke kostelu byly umístěny dva smírčí kříže. U vchodu do kostela stojí původně prunéřovská socha Madony z poloviny 18. století. Uprostřed malé návsi pod kostelem je pieta z roku 1741 od sochaře K. Weitzmanna přenesená z Milžan a socha svatého Jana Nepomuckého z Tušimic od J. K. Vettera z roku 1723. Kromě nich se zde nachází také dvoje boží muka původně umístěná k cestám do okolních vesnic.\n\n"}
{"id": "1047372", "url": "https://cs.wikipedia.org/wiki?curid=1047372", "title": "Kostel svatého Marka (Sušany)", "text": "Kostel svatého Marka (Sušany)\n\nKostel svatého Marka je římskokatolický kostel zasvěcený svatému Markovi v Sušanech v okrese Chomutov. Od roku 1963 je chráněn jako kulturní památka. Kostel stojí na nevýrazné hraně mělkého údolí na jižním okraji vesnice u místní komunikace do Škrle. Obklopuje ho hřbitovní zeď s márnicí. Na hřbitov se vchází obloukovou bránou s tympanonem.\n\nKostel byl v Sušanech postaven před rokem 1357, kdy byl poprvé písemně zmíněn jako farní a kněz sušanského beneficia se jmenoval Johann. Jeho patronem a pravděpodobně i majitelem části vsi tehdy byl Bernard z Vildenfelsu. Je možné, že sloužil jako tribunový kostel u dvorce místního šlechtice (již roku 1281 je zmiňován Petr ze Sušan). Během renesance byla rozšířena některá okna, ale zásadní přestavbou v barokním slohu prošel až roku 1729, kdy byla pravděpodobně přistavěna věž. V 17. století byla zdejší fara zrušena a až v roce 1777 byla nahrazena lokálií. V 19. století byla snížena střecha a z fasády odstraněny barokní ozdobné prvky.\n\nStavba gotického kostela je jednolodní s čtvercovým presbytářem, ke kterému ze severu přiléhá o něco mladší sakristie zaklenutá valenou klenbou a přístupná gotickým portálem. Původní vstup do chrámové lodi vedl lomeným obloukem ze severu a dnes je zazděný. Hlavní loď je plochostropá a presbytář a přízemí věže jsou zaklenuté křížovou klenbou. Podlaha je pokrytá opukovou dlažbou. V západní části lodi stojí na jednoduchých pilířích barokní oratoř. Do vyšších pater věže vede dřevěné točité schodiště ve schodišťovém přístavku. Fasáda věže je pouze v nárožích zdobená jednoduchými lizénami. Barokní charakter si zachovala jen odstupňovaná korunní římsa věže. Stanová střecha na věži přechází do osmiboké lucerny zakončené jehlancem.\n\nVybavení kostela bylo odvezeno do depozitářů nebo ukradeno.\n\n\n"}
{"id": "1047374", "url": "https://cs.wikipedia.org/wiki?curid=1047374", "title": "Revmatická horečka", "text": "Revmatická horečka\n\nRevmatická horečka je zánětlivé onemocnění vznikající v důsledku infekce bakterií \"Streptococcus pyogenes\", např. streptokokové faryngitidy. Příčinou je zřejmě křížová reaktivita protilátek vytvářených imunitním systémem k boji s bakteriemi – ty totiž mohou za určitých okolností napadnout i srdce, klouby, kůži a mozek. Projevy nemoci se typicky vyvinou 2–3 týdny po infekci streptokokem. Akutní revmatická horečka vzniká často u dětí ve věku od 6 do 15 let (jen 20 % nových případů je diagnostikováno u dospělých). Revmatická horečka dostala své jméno podle podobnosti příznaků s revmatem.\n"}
{"id": "1047376", "url": "https://cs.wikipedia.org/wiki?curid=1047376", "title": "Kostel svatého Jakuba Staršího (Škrle)", "text": "Kostel svatého Jakuba Staršího (Škrle)\n\nKostel svatého Jakuba Staršího je římskokatolický kostel zasvěcený svatému Jakubu Staršímu ve Škrli v okrese Chomutov. Od roku 1963 je chráněn jako kulturní památka. Kostel stojí ve východní části vsi přibližně uprostřed na jih orientovaného svahu údolí řeky Chomutovky. Obklopoval ho hřbitov, který byl zrušen v polovině 19. století, obehnaný hřbitovní zdí.\n\nKostel ve Škrli byl poprvé zmíněn, stejně jako vesnice, roku 1341, kdy král Jan Lucemburský udělil vsi městská práva. Stavba pochází nejpozději z poloviny 14. století. Další významné přestavby proběhly v letech 1586 a 1840. K velkému poškození kostela došlo v 80. letech 20. století, kdy se mezi Bílenci a Škrlí plánovalo vybudování Velemyšlevské výsypky a v obou vesnicích byla vyhlášena stavební uzávěra. V roce 2001 byl kostel zastřešen břidlicovou krytinou a postupně se opravuje.\n\nStavba kostela je jednolodní s obdélným presbytářem, ke kterému je na severní straně přistavěná sakristie dříve přístupná dnes zazděným vstupem v západní zdi. Loď i presbytář mají nároží armovaná pískovcovými kvádry. Osvětlují je obdélná okna s půlkruhovými záklenky. Vstup v západní zdi byl zdobený pozdně gotickým hrotitým portálem, který však byl vytržen a odvezen. Za vstupem se dochovala hluboká kapsa, do které se zasouval trám jako závora. Jednoduchá předsíň byla přistavěna až v roce 1814.\n\nK jižní zdi lodi byla v pozdní gotice přistavěna hranolová věž na čtvercovém půdorysu. Je vyzděná do úrovně zdiva kostelní lodi. Do přízemí i prvního patra věže se původně vstupovalo zvenčí, ale oba portály jsou zazděné. V prvním patře se dochovaly drobné obdélné střílny. Druhé patro věže je tvořené trámovou konstrukcí s bedněním.\n\n"}
{"id": "1047378", "url": "https://cs.wikipedia.org/wiki?curid=1047378", "title": "Kostel svatého Matouše (Přečaply)", "text": "Kostel svatého Matouše (Přečaply)\n\nKostel svatého Matouše je římskokatolický kostel zasvěcený svatému Matouši v Přečaplech v okrese Chomutov. Od roku 1958 je chráněn jako kulturní památka České republiky. Kostel stojí v dominantní poloze na vrcholu nízkého návrší (300 m n. m.) nad Údlickou kotlinou. Podle terénních náznaků a archeologických nálezů se kostelní areál nachází na akropoli nepotvrzeného raně středověkého hradiště z 10.–12. století. Je obklopen zrušeným hřbitovem a z vesnice k němu vede kamenné schodiště z 18. století.\n\nFarní kostel v Přečaplech je zmiňován již roku 1356, kdy vesnici vlastnil teplický klášter benediktinek, v jehož majetku zůstal až do roku 1420. Klášter svým darem z roku 1378 umožnil, aby v Přečaplech mohl být kromě faráře také kaplan. Přestože okolní obyvatelstvo bylo v šestnáctém století převážně protestantské, stali se během rekatolizace panství od roku 1592 patrony kostela chomutovští jezuité. Jeden z jimi dosazených farářů byl při lovu holubů ubit vesničany, když jeho střela zapálila doškovou střechu a při požáru vyhořelo několik domů.\n\nVýrazná přestavba proběhla v barokním slohu v letech 1720–1728. Mapa stabilního katastru z roku 1842 ho zachytila jako zasvěcený Panně Marii. V polovině devatenáctého století kostel vyhořel a byl obnoven v roce 1859. Ve druhé polovině dvacátého století zchátral a hrozilo zřícení některých částí. V roce 1973 bylo rozhodnuto o zboření nejhůře postižených částí. Zbořen byl presbytář se sakristií a kaplí Božího hrobu, ale zbytek kostela byl jako krajinná dominanta alespoň staticky zajištěn. V roce 2013 církev získala dotaci na zahájení opravy kostela.\n\nKostel je obdélná jednolodní stavba s hranolovou věží v ose západního průčelí. Fasáda lodi je členěna lizénovými rámy a věž toskánskými pilastry. Zbouraný presbytář býval obdélný a k jeho severní straně přiléhala sakristie s oratoří v patře. Věž je dvoupatrová a má cibulovou střechu s osmibokou lucernou.\n\n"}
{"id": "1047379", "url": "https://cs.wikipedia.org/wiki?curid=1047379", "title": "Kostel svatého Bartoloměje (Spořice)", "text": "Kostel svatého Bartoloměje (Spořice)\n\nKostel svatého Bartoloměje je římskokatolický kostel zasvěcený svatému Bartoloměji ve Spořicích v okrese Chomutov. Od roku 1963 je chráněn jako kulturní památka. Kostel stojí v jižní části obce na ostrůvku vytvořeném vodním příkopem. Obklopoval ho hřbitov zrušený roku 1833 a chránila zbořená zeď s věžovitou branou.\n\nPřestože je kostel pravděpodobně mnohem starší, pochází první písemná zmínka až z roku 1483. Už tehdy byl filiální k chomutovskému děkanství. Po polovině 15. století byl opevněn. Od poloviny 17. století do roku 1620 ho využívali protestanté a jejich pastor měl na kostelním ostrově faru. Jak dokládají dochované kostelní účty, byl kostel v 16. až 19. století několikrát přestavován a opravován. V 80. letech 20. století byl kostel natolik zdevastovaný, že se uvažovalo o jeho zboření, ke kterému nakonec nedošlo, ale i tak byl z jižního vstupu vytržen pískovcový portál s lilií ve vrcholu a převezen do oblastního archívu v Kadani. V roce 1989 se zřítil krov, ale o dva roky později byl na náklady obce postaven nový. Od roku 2010 je kostel v majetku obce Spořice, která ho postupně opravuje. V roce 2013 byl obnoven krov a střecha z pálených tašek a opravena prasklina ve věži. Oprava kostela a restaurování maleb v interiéru byly dokončeny v prosinci 2014.\n\nKostel je jednolodní s přibližně čtvercovým presbytářem, od kterého je loď oddělena vítězným obloukem. K východní zdi presbytáře je přistavěna sakristie. Kostel míval předsíň, která byla zbořena na konci 20. století. Do západní části lodi bývala vložena dřevěná oratoř. V rohu mezi lodí a presbytářem na jižní straně stojí pozdně gotická štíhlá hranolová věž. Vstup do ní musel být ze statických důvodů zazděn, takže její vyšší patra nejsou přístupná.\n\nVybavení kostela bylo zničeno ve druhé polovině 20. století, kdy byl volně přístupný. Zachovala se pouze renesanční křtitelnice uložená ve vysočanském kostele svatého Václava.\n\n"}
{"id": "1047383", "url": "https://cs.wikipedia.org/wiki?curid=1047383", "title": "Erythromycin", "text": "Erythromycin\n\nErythromycin je významné makrolidové antibiotikum vyvinuté v roce 1952 společností Eli Lilly. Je účinný především proti aerobním grampozitivním kokům a bacilům – např. stafykolokům a streptokokům či tyčkám z rodu \"Clostridium\" či \"Listeria\".\n\nInhibuje proteinovou syntézu bakterií tím, že se váže na 50S podjednotku bakteriálních ribozomů. Zřejmě inhibuje translokační krok syntézy, nikoliv tvorbu peptidové vazby jako takovou.\n"}
{"id": "1047390", "url": "https://cs.wikipedia.org/wiki?curid=1047390", "title": "Donato Coco", "text": "Donato Coco\n\nDonato Coco (* 1956, Foggia) je italský automobilový designér. Navrhl Citroën C1, Citroën C2, Citroën C3 Pluriel a Citroën C4.\n\nDonato Coco studoval architekturu ve francouzském Besançonu a poté získal magisterský titul v automobilovém designu na Royal College of Art v Londýně. Během svého působení na Royal College of Art získal v roce 1983 první cenu z rukou britské premiérky Margaret Thatcherové.\nKrátce poté se stal šéfdesignérem kompaktních vozů u firmy Citroën. Vedl design modelů Xsara Picasso, C2, C3 a C4. Dne 8. listopadu 2005 nastoupil k Ferrari jako nástupce Franka Stephensona. Navrhl modely F430 Scuderia a F430 Spider, California, 599XX a 458 Italia. V září 2009 odešel z Ferrari a jeho nástupcem se stal Flavio Manzoni.\n\n"}
{"id": "1047394", "url": "https://cs.wikipedia.org/wiki?curid=1047394", "title": "Divadla malých forem", "text": "Divadla malých forem\n\nDivadla malých forem jsou divadla, která na území dnešního Česka vznikala od počátku 20. století jako alternativa k oficiálnímu divadlu. Většinou se zde hrály autorské hry, často proložené písničkami, charakteristické jsou také dialogy na předscéně. Hry jsou často založeny na humoru, častá je satira a parodie.\n\nDivadly malých forem se ve svých pracích zabývá teatrolog Vladimír Just.\n\nV roce 1909 byl založen kabaret Červená sedma. Působil do roku 1922. V roce 1925 vzniklo Osvobozené divadlo, které fungovalo až do roku 1938 a bylo krátce obnoveno i po druhé světové válce. Dalším významným prvorepublikovým divadlem bylo D 34 založené Emilem Františkem Burianem. Svoji inspiraci Osvobozeným divadlem netajil Jiří Suchý, který spolu s dalšími na konci 50. let založil Divadlo Na zábradlí a Semafor. Velký úspěch Semaforu inspiroval v 60. letech vznik mnoha divadel v celém Československu.\n\n"}
{"id": "1047399", "url": "https://cs.wikipedia.org/wiki?curid=1047399", "title": "Lukáš Dolanský", "text": "Lukáš Dolanský\n\nLukáš Dolanský (* 15. prosince 1976) je český reportér, novinář a od ledna 2018 zahraniční zpravodaj České televize v Bruselu. V letech 2013 až 2017 moderoval v ČT pořad Události, komentáře.\n\nV letech 1992 až 1993 studoval na Methacton High School v Pensylvánii v USA, následně absolvoval v letech 1996 až 2002 obor mediální studia na Fakultě sociálních věd Univerzity Karlovy v Praze. Vzdělání si pak ještě v letech 2003 až 2004 doplnil oborem mediální studia a management na University of Westminster v Londýně.\n\nZačínal jako redaktor Večerníku Praha (1997–1998) a Herald Comms v Mnichově (1998–1999). Později byl redaktorem zpravodajského portálu iDNES.cz (1999–2000) a televize TV3 (krátce v roce 2000).\n\nMezi lety 2000 a 2005 působil v Mladé frontě DNES jako politický reportér a v letech 2005 až 2010 pak jako vedoucí domácí redakce v Lidových novinách.\n\nZaměstnancem České televize se stal v roce 2010. Nejdřive byl politickým reportérem ČT, od 1. března 2013 se stal vedoucím domácího zpravodajství České televize. V letech 2011 až 2013 moderoval na ČT24 pořad Hyde park, od září 2013 do listopadu 2017 pak uváděl Události, komentáře. Od počátku roku 2018 se stal zahraničním zpravodajem ČT v Bruselu.\n\nJe ženatý s moderátorkou Lenkou Dolanskou. Mají syny Kryštofa a Matěje a dceru Barboru.\n"}
{"id": "1047400", "url": "https://cs.wikipedia.org/wiki?curid=1047400", "title": "Richard Jenkins", "text": "Richard Jenkins\n\nRichard Dale Jenkins (* 4. května 1947 DeKalb, Illinois) je americký herec.\n\nVystudoval dramatiku na Illinois Wesleyan University. Poté se přestěhoval do Rhode Islandu, kde několik desetiletí působil v divadle Trinity Repertory Company. V televizi debutoval filmem \"Feasting with Panthers\" (1974), na stříbrném plátně se poprvé objevil roku 1985 ve snímku \"Silverado\". Od té doby hrál např. ve filmech \"Hana a její sestry\" (1986), \"Čarodějky z Eastwicku\" (1987), \"Moře lásky\" (1989), \"Co si ušít do výbavy\" (1995) a \"Sníh padá na cedry\" (1999). Spolupracoval také s bratry Farrellyovými (\"Něco na té Mary je\", \"Hurá na to!\", \"Já, mé druhé já a Irena\", \"Řekni, že to tak není\", \"Týden bez závazků\", \"Tři moulové\") a bratry Coenovými (\"Muž, který nebyl\", \"Nesnesitelná krutost\", \"Po přečtení spalte\"). V letech 2001–2005 hrál v seriálu \"Odpočívej v pokoji\". Za svůj herecký výkon v hlavní roli ve snímku \"Nezvaný host\" (2007) byl nominován na Oscara. Zahrál si i ve snímcích \"Království\" (2007), \"Bratři z donucení\" (2008) či \"Chata v horách\" (2012).\n\n"}
{"id": "1047402", "url": "https://cs.wikipedia.org/wiki?curid=1047402", "title": "Vánoce na Ukrajině", "text": "Vánoce na Ukrajině\n\nVánoce na Ukrajině jsou svátkem, který je slaven podobně jako v jiných oblastech Evropy. Křesťanské vánoce se však většinově slaví podle juliánského kalendáře, jak ukrajinští řeckokatolíci, tak i ukrajinští pravoslavní. Slaveny jsou tedy především až po příchodu občanského nového roku, od 6. do 19. ledna. Nebývají tak komerční jako například ty ruské a nepatří k nim ani rozdávání dárků pod stromečkem. Ostatní obyvatelé Ukrajiny, ukrajinští římští katolíci, ukrajinští protestanti a většina pravoslavných společně téměř s celým civilizovaným světem slaví kestřanské vánoční svátky podle gregoriánského kalendáře od 24. prosince do 6. ledna.\n\nPodobně jako další Slované, také Ukrajinci mají ve vánočním období řadu pověr a zvyků (půst, stromek, jesličky, koledy, cukroví). Nebo také věštění, pohoštění, karnevalové veselí a Betlém a jesličky.\nEkvivalent českého Štědrého večera je na celém území Ukrajiny nazýván Святий вечір (\"Svjatyj večir\"; doslovně „Svatý večer“), Свят-вечір (\"Svjat-večir\"), Багата кутя (\"Bahata kuťa\") nebo Вілія (\"Vilija\") a slaví se tradičně 24. prosince (juliánský kalendář) což dle gregoriánského (občanského) kalendáře připadá právě na 6. leden. Zdobí se vánoční stromek, kterému říkají Різдвяна ялинка (\"rizdvjana jalynka\") a připravuje se štědrovečerní večeře. Podle tradice by mělo na ní být 12 postních jídel.\n\nPo svátku Щедрий вечір (\"Ščedryj večir\", \"Malanka, Melanie, Basilův večer\"), kdy se zpívají speciálně písně „ščedrivky“ přichází den svatého Vasylja - Nový rok (1. ledеn podle juliánského kalendáře). Křesťanské vánoční svátky v Ukrajině končí 19. ledna (6. ledna, kdo plouživá gregoriánský kalendář) svátkem Křtu Páně - Водохреще (\"Vodochrešče\"), Йордан (\"Jordan\"). V tento den se světí voda, kterou si věřící Ukrajinci odnáší domů. \n\nPříběh narození Pána a Spasitele našeho Krista Ježíše je předváděn při představení nazývaném Вертеп (\"Vertep\"). Vertep je také ukrajinský název jesliček. Účinkující se při představení převlékají za biblické a národní postavy jako jsou Pastýři, Tři králové, Andělé, Žid, Smrtka a další. Pohádkové postavy Děda Mráz a Sněhurka jsou ukrajinské vánoční tradici cizí. Tyto postavy se objevily až na Stalinův pokyn jako atribut nového roku při novoročních oslavách ve 30. letech 20. století.\n\n"}
{"id": "1047410", "url": "https://cs.wikipedia.org/wiki?curid=1047410", "title": "Young Hollywood Awards", "text": "Young Hollywood Awards\n\nYoung Hollywood Awards jsou ceny, které oceňují největší úspěchy v hudbě, filmu, sportu, televizi, stylu oblékání a v dalších kategoriích. Hlasují teenageři ve věku 13-19 a mladí dospělí. Ceremoniál také oceňuje stoupající hvězdy mladého věku. První ceremoniál se konal v roce 1999.\n\n16. ročník se konal 28. července 2014 v Los Angeles a moderování se ujala Kelly Osbourne.\n\n15. ročník se konal 1. srpna 2013 v Los Angeles a moderování se ujala Aisha Tyler.\n\n14. ročník se konal 14. června 2012 v Los Angeles a moderování se ujala Ashley Greene.\n\n13. ročník se konal 26. května v Los Angeles.\n\n12. ročník se konal 13. května 2010 v Los Angeles.\n\n11. ročník se konal 7. června 2009.\n\n10. ročník se konal 27. dubna 2008\n\n9. ročník se konal 22. dubna 2007\n\n8. ročník se konal 30. dubna 2006\n\n7. ročník se konal 1. května 2005\n\n6. ročník se konal 2. května 2004\n\n5. ročník se konal 4. května 2003\n\n4. ročník se konal 5. května 2002\n\n3. ročník se konal 29. dubna 2001\n\n2. ročník se konal 1. června 2000\n\n1.ročník se konal 13. března 1999\n"}
{"id": "1047412", "url": "https://cs.wikipedia.org/wiki?curid=1047412", "title": "Giancarlo González", "text": "Giancarlo González\n\nGiancarlo González Castro (* 8. února 1988, Desamparados, Kostarika) je kostarický fotbalový obránce a reprezentant, od léta 2017 hráč klubu Bologna FC 1909. Hraje na postu stopera (středního obránce).\n\nÚčastník Mistrovství světa 2014 v Brazílii.\n\nV Kostarice začínal s fotbalem na profesionální úrovni v klubu LD Alajuelense, odkud v létě 2012 odešel do norského celku Vålerenga IF. V únoru 2014 zamířil do amerického týmu Columbus Crew. V srpnu 2014 se vrátil do Evropy, podepsal smlouvu s italským Palermem. Po sezóně 2016/17 sice zůstal v Itálii, ale změnil adresu, odešel do klubu Bologna FC 1909.\n\nS kostarickou reprezentací do 20 let se zúčastnil Mistrovství světa hráčů do 20 let 2007 v Kanadě, kde byli mladí Kostaričané vyřazeni již v základní skupině C (skončili v ní na třetím místě).\n\nV A-týmu Kostariky poprvé nastoupil v roce 2010.\n\nZúčastnil se Mistrovství světa 2014 v Brazílii. V prvním zápase v základní skupině D proti Uruguayi (výhra 3:1) vstřelil jeden gól a na jeden přihrál. Kostarika se v těžké základní skupině D s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS, Gonzáles proměnil v rozstřelu penaltu. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, v něm González svůj pokus opět proměnil. Kostarika byla ale vyřazena, i tak dosáhla postupem do čtvrtfinále svého historického maxima.\n\n"}
{"id": "1047415", "url": "https://cs.wikipedia.org/wiki?curid=1047415", "title": "Plynový teploměr", "text": "Plynový teploměr\n\nPlynový teploměr se skládá z nádoby naplněné plynem (např. vodíkem, heliem, dusíkem), která je spojena úzkou trubkou s otevřením kapalinovým manometrem. Manometr má jedno rameno pohyblivé ve svislém směru, aby se hladina plynu v pevném rameni mohla udržet stále na úrovni značky. Tím se zaručuje, že změny tlaku plynu změnou teploty probíhají za stálého objemu plynu.\n"}
{"id": "1047419", "url": "https://cs.wikipedia.org/wiki?curid=1047419", "title": "Kostel svatého Mikuláše (Sliač)", "text": "Kostel svatého Mikuláše (Sliač)\n\nKostel svatého Mikuláše je římskokatolický kostel postavený v 13. století. Patří k jedné z nejstarších památek slovenského města Sliač.\n\nTento původně raně gotický kostel byl několikrát přestavěn a upraven. V jeho interiéru se dodnes zachovaly vzácné nástěnné malby od malíře Jozefa Hanuly. V minulosti byla kolem kostela postavena zeď a příkop, které jej chránily před nájezdy Turků.\n\nVelký historický význam má i stará zvonice před kostelem, ve které jsou umístěny tři zvony. Nejstarší a největší z nich je zvon Mikuláš, který patří k nejstarším a největším na Slovensku. Jeho hmotnost činí 5,1 tuny a byl vyroben již v roce 1512. Právě díky své nadměrné velikosti a hmotnosti přetrval až do dnešních dob – nikdy se nestal kořistí Turků a nebyl zničen ani během první světové války, když se ze zvonů vyráběla děla.\n\n"}
{"id": "1047420", "url": "https://cs.wikipedia.org/wiki?curid=1047420", "title": "František Vyčichlo", "text": "František Vyčichlo\n\nFrantišek Vyčichlo (22. dubna 1905 Pardubice – 6. ledna 1958 Praha) byl český matematik a pedagog.\n\nPo maturitě na pardubické reálce v roce 1923 nastoupil na Přírodovědeckou fakultu Univerzity Karlovy a České vysoké učení technické v Praze. Roku 1928 dostal aprobaci pro výuku matematiky a deskriptivní geometrie pro střední školy. V roce 1929 obdržel titul doktora přírodních věd za vědeckou práci \"Kleinův souřadný systém v přímkové geometrii a jeho souvislost s Kummerovou plochou\". V letech 1926–1930 pracoval jako asistent profesora Kloboučka na ČVUT, roku 1928 převzal přednášky po zemřelém učiteli Machytkovi. Suplování za nepřítomné učitele se věnoval i na přírodovědecké fakultě, v letech 1929–1930 absolvoval studijní pobyt na Georg-August-Universität v Göttingenu. \n\nV letech 1930–1942 vyučoval na reálce v Karlíně. Ve školním roce 1937–1938 pobýval na studijním pobytu ve Florencii, kde se zabýval geometrií, diferenciálními a integrálními rovnicemi a přednášel o konformní geometrii. V roce 1939 habilitoval na Univerzitě Karlově z matematiky a geometrie. Od roku 1942 vyučoval deskriptivní geometrii na Střední umělecko-průmyslové škole v Praze. \n\nV roce 1946 byl jmenován řádným profesorem matematiky s účinností od roku 1945 na Vysoké škole inženýrského stavitelství v Praze, kde od 1. října 1945 přednášel. Rovněž se stal přednostou I. ústavu matematiky. V roce 1950 sjednotil 10 ústavů matematiky a 2 ústavy deskriptivní geometrie do katedry matematiky. Působil jako vedoucí katedry matematiky a zároveň rektor. Přednášel rovněž na dalších vysokých školách (Vysoká škola uměleckoprůmyslová v Praze, Akademie výtvarných umění v Praze, Přírodovědecká fakulta UK). Zabýval se tvorbou učebnic, učebních plánů a osnov. Podílel se na reorganizaci Československé akademie věd a spolu s profesorem Ivo Babuškou na ustavení Matematického ústavu ČSAV. V roce 1956 mu byla udělena hodnost doktora fyzikálně-matematických věd. Zemřel 6. ledna 1958.\n\n\n"}
{"id": "1047421", "url": "https://cs.wikipedia.org/wiki?curid=1047421", "title": "Petr Honzejk", "text": "Petr Honzejk\n\nPetr Honzejk (* 21. června 1969 Jablonec nad Nisou) je český novinář a komentátor Hospodářských novin.\n\nVystudoval geografii a tělesnou výchovu na Pedagogické fakultě Univerzity Jana Evangelisty Purkyně. V letech 1993–2005 pracoval v Českém rozhlase, do roku 1997 jako reportér v Ústí nad Labem, v letech 1997–2000 jako univerzální reportér ČRo 1. V období od 1. září 2000 do 31. května 2003 působil jako editor vysílání. Od 1. června 2003 se stal šéfredaktorem Radiožurnálu. Z Českého rozhlasu přešel v únoru 2005 do Hospodářských novin, kde působí jako komentátor, zastával rovněž funkce hlavního editora a vedoucího názorové rubriky.\n\nV roce 2014 získal Novinářskou cenu v kategorii nejlepší komentář za sérii komentářů o prezidentu Miloši Zemanovi.\n\n"}
{"id": "1047422", "url": "https://cs.wikipedia.org/wiki?curid=1047422", "title": "Uruguay Montevideo", "text": "Uruguay Montevideo\n\nUruguay Montevideo je uruguayský fotbalový klub z Montevidea, který působí k roku 2015 v uruguayské Segunda División Amateur (amatérská 3. liga). Klub byl založen v roce 1921 a svoje domácí utkání hraje na stadionu Parque ANCAP s kapacitou 3 000 diváků.\nKlubové barvy jsou modrá a černá.\n\n"}
{"id": "1047423", "url": "https://cs.wikipedia.org/wiki?curid=1047423", "title": "Saltopus", "text": "Saltopus\n\nSaltopus („skákající noha“) byl rodem dinosauromorfa, tedy plaza blízce příbuzného \"pravým\" dinosaurům. Při délce kolem 60 centimetrů vážil asi tolik, co dnešní holub. Jeho fosilie byly objeveny na území Skotska.\n\n\"Saltopus\" byl velice podobný dinosaurům a byl k nim kdysi i řazen. Vědci se domnívali, že byl příbuzný ceratosaurům nebo célurosaurům. Byl však mnohem primitivnější a mezi jeho příbuzné patřil \"Lagosuchus\" a \"Lagerpeton\".\n\"Saltopus\" měl lebku plnou ostrých zubů a lovil mouchy. Poměrně krátké přední končetiny, „dlouhé nohy“ a ocas. Celkově byl velký jako kočka domácí. Lebka sice nebyla objevena, ale byla nalezena páteř, pánevní kosti a končetiny. Jméno je odvozeno podle předpokládaného rychlého pohybu.\n"}
{"id": "1047425", "url": "https://cs.wikipedia.org/wiki?curid=1047425", "title": "Theodoros II. (patriarcha)", "text": "Theodoros II. (patriarcha)\n\nTheodoros II. (řecky: Πάπας και Πατριάρχης Αλεξανδρείας και πάσης Αφρικής Θεόδωρος Β΄, vlastním jménem Nikolaos Horeftakis; * 25. listopadu 1954, Chania) je pravoslavný patriarcha alexandrijský a celé Afriky. Formálně je nazýván \"Jeho Božská Blaženost papež a patriarcha velkého města Alexandrie, Libye, Pentapolisu, Etiopie, celého Egypta a celé Afriky, otec otců, pastýř pastýřů, prelát prelátů, třináctý z apoštolů a soudce ekumena\".\n\nNarodil se roku 1954 na řeckém ostrově Kréta, kde dokončil školní docházku. Je absolventem Rizarioské církevní školy v Aténách a má titul z teologické fakulty Aristotelovy univerzity v Soluni. Poté studoval v Oděse dějiny umění, literaturu a filosofii. V letech 1975 až 1985 sloužil jako arcidiakon a kancléř Svaté metropole Lambis a Sfakion na Krétě. Dne 23. dubna 1978 byl vysvěcen na jeromonacha. V letech 1985 až 1990 během funkčního období patriarchů Mikuláše VI. a Parthenia III. působil jako patriarchální exarcha v Rusku, sídlící v ukrajinské Oděse.\n\nZaložil Instituci Helénské kultury a Muzeum Philiki Eterea s 600 dětmi, kde se učily důkladnou znalost řečtiny. Dne 7. června 1990 byl vysvěcen na biskupa Kyrene a byl jmenován zástupcem patriarchy Parthenia v Aténách (1990–1997).\n\nRoku 1997 byl patriarchou Petrosem VII. jmenován patriarchálním vikářem Alexandrie a po deseti měsících Metropolitou Kamerunu. Vyvinul velkou misijní činnost. Nechal postavit kostely, školy a nemocnice, pomáhal mnohým Afričanům a místním Řekům. Roku 2002 Byl ustanoven Metropolitou Zimbabwe, kde v Harare postavil čtyři misijní centra, Helenské kulturní centrum pro 400 delegátů, dvě misijní centra v Malawi s nemocnicí, odbornou školou a mateřskou školou. S pomocí řeckého parlamentu renovoval Helenské náměstí v Beiře (Mosambik). Založil kostel a podílel se na vzniku Helenské komunity v Botswaně a Angole.\n\nV důsledku smrti (zřícení vrtulníku v Egejském moři) patriarchy Petrose a dalších vysoce postavených biskupů, byl 9. října 2004 jednomyslně zvolen Synodem alexandrijského trůnu patriarchou. Intronizován byl 24. října 2004 v Katedrále Zvěstování Panny Marie v Alexandrii, za přítomnosti významných náboženských a civilních představitelů a velkým počtem věřících.\n\n"}
{"id": "1047429", "url": "https://cs.wikipedia.org/wiki?curid=1047429", "title": "Jean-Baptiste Laviolette", "text": "Jean-Baptiste Laviolette\n\nJean-Baptiste Laviolette (27. července 1879 Belleville, Ontario, Kanada – 10. ledna 1960 Montréal, Québec, Kanada) byl legendární kanadský hokejista a funkcionář klubu Montreal Canadiens. Laviolette byl hokejový obránce, který odehrál za Montreal 147 zápasů. Jeho hlavní přínos pro Montreal však spočívá v tom, že působil jako první hráč, hlavní trenér a generální manažer Montrealu. V sezóně 1915/16 získal se svým týmem Stanley Cup. Od roku 1962 je členem hokejové síně slávy.\n"}
{"id": "1047434", "url": "https://cs.wikipedia.org/wiki?curid=1047434", "title": "Sud América", "text": "Sud América\n\nSud América (celým názvem Institución Atlética Sud América, zkratkou I.A.S.A.) je uruguayský fotbalový klub z hlavního města Montevideo, který působí k roku 2015 v uruguayské Primera División (nejvyšší liga). Klub byl založen v roce 1914 a svoje domácí utkání hraje na stadionu Estadio Parque Carlos Ángel Fossa s kapacitou 6 000 diváků.\nKlubové barvy jsou oranžová a černá.\n\n"}
{"id": "1047437", "url": "https://cs.wikipedia.org/wiki?curid=1047437", "title": "Diecéze Saint-Flour", "text": "Diecéze Saint-Flour\n\nDiecéze Saint-Flour (lat. \"Dioecesis Sancti Flori\", franc. \"Diocèse de Saint-Flour\") je francouzská římskokatolická diecéze. Leží na území departementu Cantal, jehož hranice kopíruje. Diecéze byla založena 20. února 1317 papežem Janem XXII., vydělením území z tehdejší diecéze, dnešní arcidiecéze Clermont. Sídelním městem diecézního biskupa je Saint-Flour, kde se nachází i Katedrála sv. Petra a sv. Floura (franc. \"Cathédrale Saint-Pierre-et-Saint-Flour de Saint-Flour\"). Do roku 2002 byla diecéze Saint-Flour sufragánní diecézí arcidiecéze Bourges, po roce 2002 se stala sufragánem arcidiecéze Clermont.\n\nSoučasným biskupem je od března 2006 Bruno Grua.\n\nSvatý Florus (Flour), biskup z dnes již zaniklé diecéze Lodève, evangelizoval Horní Auvergne; po něm byla diecéze pojmenována. Papež Jan XXII. oddělil Horní Auvergne z diecéze Clermont a vytvořil 20. února 1317 novou diecézi. Podle konkordátu z roku 1801 byly hranice upraveny tak, aby se shodovaly se státním departementem Cantal.\n\n\n"}
{"id": "1047462", "url": "https://cs.wikipedia.org/wiki?curid=1047462", "title": "Bradley Whitford", "text": "Bradley Whitford\n\nBradley Whitford (* 10. října 1959 Madison, Wisconsin) je americký herec.\n\nVystudoval angličtinu a divadelnictví na Wesleyan University. V televizi se poprvé objevil roku 1985 v epizodní roli v seriálu \"The Equalizer\", ve filmu debutoval o rok později (snímek \"Dead as a Doorman\"). Na Broadwayi začal hrát v roce 1990 v inscenaci \"A Few Good Men\" od dramatika Aarona Sorkina. V 90. letech se objevil např. ve filmech \"Čas probuzení\" (1990), \"Vůně ženy\" (1992), \"Philadelphia\" (1993), \"Múza\" (1999) či \"Andrew – člen naší rodiny\" (1999). Roku 1998 působil v sitcomu \"The Secret Lives of Men\", v letech 1999–2005 hrál v seriálu \"Západní křídlo\". Za svůj výkon v této show získal roku 2001 cenu Emmy. Dále hrál např. v seriálech \"Studio 60\" (2006–2007), \"Polda a polda\" (2010) či \"Trophy Wife\" (2013–2014) a ve filmech, jako jsou \"Kate a Leopold\" (2001), \"Víno roku\" (2008), \"Chata v horách\" (2012), \"CBGB\" (2013) a \"Zachraňte pana Bankse\" (2013).\n\n"}
{"id": "1047464", "url": "https://cs.wikipedia.org/wiki?curid=1047464", "title": "Ať jedí koláče", "text": "Ať jedí koláče\n\nAť jedí koláče je překlad francouzského „“. (Přesnějším překladem originálu je „Ať jedí briošky“, které byly ve své době luxusním pečivem.) Tento výrok je tradičně připisovaný francouzské královně Marii Antoinettě, manželce Ludvíka XVI. V moderní kultuře se objevuje také jako označení různých děl:\n\n"}
{"id": "1047469", "url": "https://cs.wikipedia.org/wiki?curid=1047469", "title": "Karolína Mrozková", "text": "Karolína Mrozková\n\nKarolína Mrozková, známá jako Karo Mrozková (* 30. října 1991 Praha), je česká topmodelka a finalistka národního finále Elite Model Look pro rok 2009.\n\nPochází z Průhonic. Studovala na New York University.\n\nJako modelka pracuje hlavně v New Yorku, dále pro módní domy v Miláně a Paříži. \n\n"}
{"id": "1047471", "url": "https://cs.wikipedia.org/wiki?curid=1047471", "title": "3rd", "text": "3rd\n\n3rd (2008) je třetí album uskupení 4TET. Kapela na něj nahrála úhrnem třináct svých skladeb o celkové délce 45.25 minut.\n\n\n"}
{"id": "1047472", "url": "https://cs.wikipedia.org/wiki?curid=1047472", "title": "Ať jedí koláče (minisérie)", "text": "Ať jedí koláče (minisérie)\n\nAť jedí koláče (v anglickém originále Let Them Eat Cake) je britský televizní seriál, šestidílná historická situační komedie. Veřejnoprávní stanice BBC One ji odvysílala premiérově v roce 1999. Česky dabovanou verzi vysílala v roce 2002 Česká televize na programu ČT1.\n\nPříběh se odehrává u francouzského královského dvora v období vlády Ludvíka XVI., který pobýval ve Versailles se svou původem rakouskou manželkou Marií Antoinettou. Té je připisován výrok na adresu hladovějících poddaných, jenž tvůrci použili do názvu minisérie a který vhodně ilustruje dekadentní a naivní život vysoké aristokracie v roce 1782, v předvečer Velké francouzské revoluce.\n\nHlavní trojici postav představují nemorální Colombine, hraběnka de Vache <nowiki>[de Vaš]</nowiki>, intrikující proti své úhlavní nepřítelkyni Madame de Plounge <nowiki>[de Plonž]</nowiki>, její otrlá služebná Lisette <nowiki>[Lizet]</nowiki>, která se dříve živila jako prostitutka, a homosexuální sluha Bouffant <nowiki>[Bufa:n]</nowiki>, jenž se stará zejména o hraběnčinu garderobu a paruky.\n\nČeské znění seriálu v překladu Jiřiny Hradecké a v režii Vladimíra Blažka vyrobila v roce 2002 pro Českou televizi tvůrčí skupina Aleny Poledňákové a Vladimíra Tišnovského. Lisette dabovala Naďa Konvalinková, hraběnku de Vache Jaroslava Obermaierová a Bouffanta Stanislav Fišer. Madam de Plonge namluvila Hana Talpová, její dceru Eveline Tereza Chudobová a Marii Antoinettu René Slováčková.\n\n"}
{"id": "1047473", "url": "https://cs.wikipedia.org/wiki?curid=1047473", "title": "CA Rentistas", "text": "CA Rentistas\n\nCA Rentistas (celým názvem Club Atlético Rentistas, zkratkou C.A.R.) je uruguayský fotbalový klub z hlavního města Montevideo, který působí k roku 2015 v uruguayské Primera División (nejvyšší liga). Klub byl založen v roce 1933 a svoje domácí utkání hraje na stadionu Estadio Complejo Rentistas s kapacitou 10 000 diváků.\nKlubové barvy jsou červená a bílá.\n\n"}
{"id": "1047476", "url": "https://cs.wikipedia.org/wiki?curid=1047476", "title": "Rocca Canterano", "text": "Rocca Canterano\n\nRocca Canterano je italská obec v provincii Roma v oblasti Lazio.\n\nV roce 2013 zde žilo 184 obyvatel.\n\nAgosta, Anticoli Corrado, Canterano, Cerreto Laziale, Gerano, Marano Equo, Saracinesco\n\nZdroj: \n\n"}
{"id": "1047479", "url": "https://cs.wikipedia.org/wiki?curid=1047479", "title": "Haus Bodelschwingh", "text": "Haus Bodelschwingh\n\nHaus Bodelschwingh je vodní zámek na okraji německého města Dortmund. Byl postaven ve 13. století rodinou von Bodelschwinghů a dodnes je v jejím vlastnictví. Zámek je vedle vodních zámků Haus Dellwig a Haus Rodenberg největším a nejvýznamnějším vodní zámkem v Dortmundu. Zámek dnes slouží jako sídlo rodiny \"zu Innhausen und Knyphausen\". Je zapsán jako stavební památka v seznamu památek města Dortmund.\n\nCelková konstrukce zámku spočívá na kůlech z dubového dřeva. V blízkosti zámku vznikla osada Burgfreiheit Bodelschwingh, která si zachovala svou nezávislost do roku 1928. Část široce rozvětvené rodiny von Bodelschwingh pobývala později ve Velmede v Bergkamenu a na statku Haus Heyde při Unně, který byl v 19. století hlavním sídlem rodiny.\n\n\n"}
{"id": "1047480", "url": "https://cs.wikipedia.org/wiki?curid=1047480", "title": "Aloe kapská", "text": "Aloe kapská\n\nAloe kapská (\"Aloe ferox\") je sukulentní jednoděložná rostlina z čeledi asfodelovité. Vyskytuje se v jižní Africe. Je to léčivá rostlina a je využívána v kosmetice a k přípravě nápojů. V tropech a subtropech se pěstuje jako okrasná rostlina.\n\nAloe kapská je vytrvalá sukulentní rostlina dorůstající výšky 1 až 4,5 metru. Vzrostlá rostlina má podobu stromu nebo keře. Stonek je dřevnatý, jednoduchý a nevětvený, zakončený růžicí listů. Listy jsou šedozelené, někdy načervenalé, silně dužnaté, až 90 cm dlouhé, ke špici se postupně zužující, na okraji zubaté drobnými hnědočervenými ostny. Podobné, drobnější ostny jsou roztroušeny i na spodní straně listů. U starších rostlin se staré odumřelé listy sklánějí dolů a tvoří obal okolo kmene. Květy jsou oranžové až červené, uspořádané v hustých, vzpřímených, krátce stopkatých klasech skládajících rozvětvené květenství až 1,2 metru dlouhé. V domovině kvete od května do srpna, tedy v chladné části roku.\n\nAloe kapská se vyskytuje výhradně v Jihoafrické republice v provinciích Západní Kapsko, Východní Kapsko, Svobodný stát, KwaZulu-Natal a ve státě Lesotho. Roste na rozličných stanovištích, zejména na suchých skalnatých svazích a jako součást suchomilné keřové vegetace (tzv. fynbos) v nadmořských výškách do 670 metrů.\n\nKvěty jsou bohaté na nektar a v přírodě je navštěvují ptáci a opice, z ptáků zejména strdimilové, snovači, leskoptve a myšáci.\n\nZ jihoafrické provincie KwaZulu-Natal pochází atraktivní varieta se žlutými květy, která je někdy uváděna pod názvem \"Aloe candelabrum\".\nAloe kapská se snadno kříží s jinými druhy aloí, některé rostliny v kultuře jsou hybridogenního původu a není je možné jednoznačně zařadit. Mezi běžně pěstované hybridy náleží např. kříženec aloe kapské s druhem \"Aloe speciosa\".\n\nAloe kapská je pěstována v tropických a subtropických oblastech světa jako okrasná rostlina, nápadná zejména svým mohutným vzrůstem a kompaktními květenstvími. V České republice je pěstována v botanických zahradách a ve sbírkách sukulentů. Je uváděna např. ze skleníků Pražské botanické zahrady v Tróji a z Botanické zahrady v Děčíně.\nSušená pryskyřice (latex) získávaná z listů aloe kapské je používána jako projímadlo. Je sbírána v jižní Africe jako ceněný produkt již po 200 let a na trhu je známa pod názvem kapská aloe (\"cape aloe\"). Čerstvá latexová šťáva je žlutá, sušený produkt je černý. Z vnitřní dužniny listů aloe kapské je podobně jako z listů aloe pravé získáván gel, používaný zevně zejména na poranění a spáleniny. Gel je ceněný v kosmetickém průmyslu a připravují se z něj osvěžující nápoje.\n\nLatex je získáván v jižní Africe z divoce rostoucích rostlin. Listy jsou nakladeny po několika stech kusů do kruhu do mělké jámy vystlané plastovou fólií. Po několika hodinách se latex, který vytéká z listů a hromadí se na dně jámy, sbírá. Následně je sušen nad ohněm v kovových sudech. Výsledný produkt je silně hořký a má podobu úlomků či prášku. Ze zbylých listů je získáván gel.\n\nRostlina vyžaduje plné slunce a písčitou propustnou půdu. V létě je vhodná přiměřená zálivka, v chladném období sucho podobně jako u jiných druhů aloí. Hnojit stačí 1x do roka. Kvete v zimních měsících. Rostlina je schopna přežít mráz až do -5 °C (USDA zóna odolnosti 9 až 11). Množí se semeny nebo stonkovými řízky. V České republice je možno ji pěstovat jako kbelíkovou rostlinu, přes léto venku a v zimě na světlém chladnějším místě uvnitř.\n\n"}
{"id": "1047484", "url": "https://cs.wikipedia.org/wiki?curid=1047484", "title": "Joan Shawlee", "text": "Joan Shawlee\n\nJoan Shawlee (5. března 1926 Forest Hills, New York – 22. března 1987), také známá jako Joan Fulton, byla americká filmová a televizní herečka.\n\nHrála především v malých rolí ve filmech Jacka Lemmona a Billyho Wildera. Její nejslavnější role je \"Sladká Sue\", v klasické komedii Někdo to rád horké, v hlavní roli Marilyn Monroe, Tony Curtis a Jack Lemmon. Objevila se jako \"Sylvia\" v \"The Apartment\" a jako \"Amazon Annie\" v \"Irma la Douce\". Měla roli v televizní \"The Dick Van Dyke Show\" jako \"Pickles Sorrell\", hrála ve vlastním krátkém seriálu \"The Adventures of Aggie\".\n\nZemřela na rakovinu, v Hollywoodu v Kalifornii 22. března 1987 ve věku 61 let.\n\n"}
{"id": "1047485", "url": "https://cs.wikipedia.org/wiki?curid=1047485", "title": "Gustav Vacek", "text": "Gustav Vacek\n\nGustav Vacek (31. srpna 1821 Červený Kostelec – 1. října 1894 Červený Kostelec) byl český akademický malíř.\n\nGustav Vacek (Watzek) se narodil se 31. srpna 1821 v čp. 44, naproti kostelu, v rodině zámožného červenokosteleckého kupce Františka Vacka.\n\nV letech 1827 až 1830 navštěvoval kosteleckou farní školu, v letech 1830-1832 německou školu v Broumově. Dále navštěvoval v letech 1832-1836 broumovské klášterní gymnázium. V letech 1835 až 1840 studoval na pražské Akademii výtvarných umění u Františka Tkadlíka. Po jeho smrti pokračoval ve studiu patrně soukromě v ateliéru Christiana Rubena.\n\nV roce 1837 a na počátku roku následujícího se mladý Gustav Vacek v Červeném Kostelci patrně setkával s budoucí významnou českou spisovatelkou Boženou Němcovou.\n\nPo studiích na akademii (1836–1844) žil a pracoval střídavě v Praze a Červeném Kostelci, od konce padesátých let devatenáctého století až na výjimky v Červeném Kostelci. V rodném městě si dal podle vlastního architektonického návrhu postavit prvním městským stavitelem Hermanem Regnerem výstavný dům v řeckém slohu (čp. 34) a později k němu nechal přistavět zahradní ateliér. V prvním tvůrčím období (do konce padesátých let) se věnoval zejména ztvárňování světských motivů, ve druhém se zabýval ponejvíce tematikou náboženskou a církevní.\n\nGustav Vacek zemřel 1. října roku 1894 a byl pochován do rodinné hrobky na červenokosteleckém hřbitově.\n\n\n"}
{"id": "1047486", "url": "https://cs.wikipedia.org/wiki?curid=1047486", "title": "Rocca", "text": "Rocca\n\nRocca může být:\n\n\n"}
{"id": "1047493", "url": "https://cs.wikipedia.org/wiki?curid=1047493", "title": "Vídeňská krev", "text": "Vídeňská krev\n\nVídeňská krev () je opereta, kterou zkomponoval Johann Strauss mladší. Premiéra se konala 25. října 1899 ve vídeňském divadle Carltheater. Libreto napsali Victor Léon a Leo Stein. Opereta vznikla díky snaze Franze von Jaunera, ředitele Carltheater, získat Strausse na napsání operety pro své divadlo. Straussovi se nabídnuté libreto líbilo, ale byl už příliš stár a nechtělo se mu komponovat zcela novou operetu. Proto vybral společně s Adolfem Müllerem vhodnou hudbu z několika svých starších symfonických děl (hlavně z polek \"Vergnügungszug\" op. 281, \"Gut bürgerliche\" op. 282, \"Deutcher Kriegermarsch\" op. 284 a valčíků \"Wiener Blut\" op. 354, \"Myrtenblüthen\" op. 395, \"Neu Wien\" op. 342). Mezitím však onemocněl a nedokázal už dílo dokončit. Většinu práce proto převzal Adolf Müller, který byl dříve dirigentem v Theater an der Wien. Johann Strauss se premiéry tedy nedožil. Opereta zpočátku neměla úspěch – pravděpodobně proto, že publikum očekávalo spíše něco nového než staré známé melodie v novém zpracování. Neúspěch přispěl ke krachu Carltheater a jeho ředitel Jauner spáchal sebevraždu.\n\nCesta operety k úspěchu začala až o šest let později, když ji dne 26. října 1905 uvedlo Theater an der Wien. Od té doby je dílo jedním z nejčastěji hraných operet. V češtině byla hrána poprvé v roce 1926 pod názvem \"Pražská krev\".\n\nHrabě Zedlau, velvyslanec malého knížectví Reuss-Schleiz-Greiz ve Vídni, je velký sukničkář. Žije v přepychové vile s tanečnicí Franziskou Cagliari. Její otec by rád hraběte poznal, ale netuší, že hrabě je ženatý. Hrabě se momentálně zamiloval do služky Pepi, kterou viděl u švadleny své manželky a Franzi zanedbává. Přesto se mu stále daří přesvědčovat ji o své lásce. Společně se svým sluhou Josefem píší dopis, aby vylákali novou hraběcí lásku někam na schůzku, přičemž Jozef netuší, že jde právě o Pepi, která je jeho nevěstou. Do domu hraběte přichází Pepi, aby předala Franzi šaty, ve kterých má tančit na Vídeňském kongresu. Šaty jsou jí však malé a už není čas je opravit. Jediným východisken je, aby na bále tančila Pepi, jíž šaty pasují dobře.\n\nDo vily přichází i kníže a ministerský předseda knížectví Reuss-Schleiz-Greiz, Ypstein, který hledá hraběte. Ve vile najde Franzi, kterou považuje za Zedlauovu manželku a velmi mu „padne do oka“. Naopak, když se nečekaně objeví i skutečná hraběnka, chová se k ní hrubě, protože ji považuje za milenku hraběte. Hrabě Zedlau vyděšeně vidí trapnou situaci. Knížeti nechce přiznat pravdu a ani svou manželku netouží představit své milence, takže požádá Ypsteina o „pomoc“. Ten v domnění, že zachraňuje situaci, představí před Franzi hraběnku jako svou manželku. Hraběnka je nejprve velmi překvapená, ale když vidí, že i manžel se k ní chová jako k Ypsteinově manželce, začne se na situaci dobře bavit a ochotně s Ypsteinem odchází.\n\nNa Vídeňském kongresu si po porážce Napoleona velmoci rozdělují Evropu. Pepi zde má taneční vystoupení namísto Franzi. Hrabě jí předává dopis, ve kterém ji zve večer na rande do kasina Dortmayer. Pepi se vzápětí pohádá s Josefem a proto se rozhodne dostavit se na rande s hrabětem.\n\nHraběnka by si s manželem ráda vyjasnila manželské vztahy. Franzi chce od hraběte vysvětlení, kdo byla ona dáma v jejich domě. Obě by s ním navíc chtěly také jít večer k Dortmeyerovi, kde se rýsuje dobrá zábava. Aby se hrabě Zedlau vymluvil, vymyslí si, že musí večer řešit státní záležitosti s Ypsteinem.\n\nYpstein, který hraběnku stále považuje za Zedlauovu milenku, ji přesvědčuje, aby hraběte opustila. Ta ve snaze pomstít se manželovi začne Ypsteina svádět. Pořadatel kongresu však hraběnku zná a veřejně jí děkuje za účast, čímž odhalí před Ypsteinem její pravou totožnost. Na to Ypstein začne koketovat s Franzi.\n\nHrabě Zedlau čeká v parku kasina Dortmeyer na Pepi a odvede ji do separée. Pepi jeho svádění odolává, protože stále miluje Josefa a pozvání hraběte přijala pouze z trucu.\n\nK Dortmeyerovi přijde i hraběnka Franzi, neboť od začátku nevěřila, že Zedlau chce opravdu večer pracovat a tuší, že hrabě chce tam přijít s nějakou jinou dámou. Franci přichází v doprovodu Ypsteina a hraběnka s Josefem.\n\nHraběte se jim podaří přistihnout. Pepi se nejprve udobří s Josefem, neboť jej stále miluje. Franci již ochotně přijala dvoření Ypsteina a záletnickému hraběti tak vlastně ani nezbývá, než se vrátit k manželce. Láska přece musí zvítězit a všechny úlety a nedorozumění se připisují jen horké \"Vídeňské krvi\".\n"}
{"id": "1047496", "url": "https://cs.wikipedia.org/wiki?curid=1047496", "title": "Nicola Sala", "text": "Nicola Sala\n\nNicola Sala (7. dubna 1713 Tocco Caudio, Provincie Benevento, Kampánie – 31. srpna 1801 Neapol) byl italský hudební skladatel a teoretik.\n\nNarodil se v obci Tocco Caudio, která je dnes po sérii zemětřesenív letech 1980–81 opuštěna. Studoval na konzervatoři \"Conservatorio della Pietà dei Turchini\" v Neapoli v letech 1732–1740. Jeho učiteli byli Nicola Fago a Leonardo Leo. Svou první operu \"Vologeses\" zkomponoval ještě v době studia. Byla uvedena v Římě v roce 1737.\n\nV roce 1745 se stal nástupcem Leonarda Lea ve funkci královského kapelníka. V roce 1761 byla na scéně Teatro di San Carlo s velkým úspěchem provedena jeho opera \"Zenobia\" na libreto Pietra Metastasia. Během šedesátých let zkomponoval ještě další 2 opery. Poté se však jako operní skladatel odmlčel.\n\nNa \"Conservatorio della Pietà dei Turchini\" se stal v roce 1787 druhým maestrem a v roce 1793 jejím ředitelem. Byl jedním z nejúspěšnějších a nejvyhledávanějších neapolských hudebních pedagogů. K jeho žákům patřili mj.Vojtěch Jírovec, Gaspare Spontini, Ferdinando Orlandi, Ambrogio Minoja, Luigi Caruso, Giacomo Tritto a Valentino Fioravanti. Napsal řadu teoretických pojednání o hudbě a hudební teorii.\n\nV roce 1799, při krutém potlačení parthenopské republiky neapolským králem Ferdinandem IV., byla většina originálů Salových děl ztracena. Byly objeveny až v roce 1860 a jsou uloženy v archivu neapolské konservatoře.\n\nO odkaz skladatele pečuje konservatoř v Beneventu (\"Conservatorio Statale di Musica “Nicola Sala” di Benevento\").\n\n\n\nKromě toho se dochovalo 6 fug, 76 kánónů a solfeggií.\n\n\n"}
{"id": "1047497", "url": "https://cs.wikipedia.org/wiki?curid=1047497", "title": "Kuo Wen-ťün", "text": "Kuo Wen-ťün\n\nKuo Wen-ťün, (* 22. června 1984 Si-an, Čína) je čínská sportovní střelkyně. Na Letních olympijských hrách 2008 a 2012 získala zlaté medaile ve střelbě na 10 metrů ze vzduchové pistole.\n\n"}
{"id": "1047498", "url": "https://cs.wikipedia.org/wiki?curid=1047498", "title": "Sprejové sušení", "text": "Sprejové sušení\n\nSprejové sušení je metoda získávání suché práškovité látky z kapaliny nebo kašovité hmoty rychlým vysoušením pomocí horkého plynu. Tato metoda je využívána zejména k sušení mnohých materiálů citlivých k vyšším teplotám, jako jsou například potraviny nebo léčiva. Sprejové sušení též slouží k získávání katalyzátorů, neboť umožňuje získání materiálu o stejnoměrné zrnitosti. Jako plyn je nejčastěji používán vzduch, u hořlavých materiálů a látek citlivých na oxidaci se používá dusík.\n\nVšechna zařízení používají k disperzi kapaliny na kapénky určité velikosti nějaký typ rozprašovače. Nejběžnější typ má jednu vysokotlakou trysku a otočný disk. V některých případech se používají ultrazvukové trysky. Velikost výsledných kapének je v závislosti na použité technologii v rozpětí 10 až 500 µm.\n"}
{"id": "1047499", "url": "https://cs.wikipedia.org/wiki?curid=1047499", "title": "Arcidiecéze auchská", "text": "Arcidiecéze auchská\n\nArcidiecéze auchská (lat. \"Archidioecesis Auxitana\", franc. \"Archidiocèse d'Auch\") je francouzská římskokatolická arcidiecéze. Leží na území departementu Gers, jehož hranice přesně kopíruje. Oficiální název arcidiocéze je v současné době (od 29. června 1908) \"Auch-Condom-Lectoure-Lombez\" (lat. \"Archidioecesis Auxitana-Condomiensis-Lectoriensis-Lomberiensis\", franc. \"Archidiocèse d'Auch-Condom-Lectoure-Lombez\"). Od 8. prosince 2002 je arcidiecéze Auch sufragánem toulouské arcidiecéze.\n\nSídlo arcibiskupství se nachází v Auch. Současným arcibiskupem je od roku 2004 Maurice Gardès.\n\nDiecéze Auch byla založena v 6. století. V roce 879 byla povýšena na arcidiecézi; 29. listopadu 1801 byla zrušena a její území bylo včleněno do Diecéze Agen. Papež Pius VII. 6. října 1822 obnovil arcidiecézi zpět. Dne 29. června 1908 byla k arcidiecézi přičleněna území diecézí Condom, Lectoure, Lombez, díky čemuž došlo ke změně názvu arcidiecéze.\n\nDne 8. prosince 2002 byl arcidiecézi odebrán statut metropolitní arcidiecéze (nebyl však odebrán titul arcidiecéze), a stala se sugrafánní arcidiecézí toulouské metropolitní arcidiecéze (arcibiskup z Auch není metropolitou).\n\n\n"}
{"id": "1047500", "url": "https://cs.wikipedia.org/wiki?curid=1047500", "title": "Seefestspiele Mörbisch", "text": "Seefestspiele Mörbisch\n\nSeefestspiele Mörbisch je rakouský letní operetní festival. Koná se v měsících červenec a srpen v amfiteátru městečka Mörbisch am See. To se nachází u Neziderského jezera, asi sedmdesát kilometrů jižně od Bratislavy, při rakousko-maďarských hranicích.\n\nFestival je nejvýznamnějším operetním festivalem a proto je Mörbisch nazýván „Mekkou operety“. Na festivalu se každoročně vystřídá asi 200 000 diváků.\n\nSamotný amfiteátr se nachází na břehu jezera, přičemž jeviště je umělým poloostrovem s hladinou jezera v pozadí. Kapacita amfiteátru činí přibližně 6000 míst.\n\nNápad zorganizovat operetní festival pod otevřeným nebem dostali v roce 1955 manželé Herbert a Gisela Alsenovi, během své dovolené v Mörbischi. První festival zorganizovali v roce 1957 představením operety Cikánský baron. Původní kapacita amfiteátru byla 1200 míst, v roce 1959 byl rozšířen na 3000 míst a od roku 2000 má kapacitu až 6000 míst.\n\n\n"}
{"id": "1047503", "url": "https://cs.wikipedia.org/wiki?curid=1047503", "title": "Carevič (opereta)", "text": "Carevič (opereta)\n\nCarevič () je opereta, kterou zkomponoval Franz Lehár. Premiéra se konala 21. února 1927 v Deutsches Künstlertheater v Berlíně. Libreto napsali Béla Jenbach a Heinz Reichert podle činoherní předlohy polské autorky Gabriely Zápolské, kterou viděl Lehár hrát ve Vídni v roce 1917 v Detsches Volkstheater. Práva na její dílo získali až po smrti autorky od jejího dědice. V původním díle odhrávajícím se v 18. století, vystupoval Alexej Petrovič, nejstarší syn cara Petra Velikého, který se zamiloval do Finky a odešel s ní do Itálie. Byl však otcem přinucen vrátit se do Ruska, kde byl uvězněn. Libretisté se rozhodli obejít „politicky nepříjemné“ části díla. Děj byl přenesen o století později a hlavní postava operety je jen výplodem fantazie (nemá tedy žádnou oporu v dějinách). V operetě se carevič vrátí z Itálie do vlasti dobrovolně, aby splnil své povinnosti. Své lásky se musí zříci.\n\nOpereta byla velmi úspěšná a její děj umožnil autorovi použít ruské i neapolské hudební motivy. Árie \"\"Willst du, Wils du...\"\" (\"\"Chceš?\"\", první dějství) byla napsána vysloveně na míru slavnému tenorovi Richardu Tauberovi. Nejvíce se však proslavil duet z třetího dějství: \"\"Warum hat jeder Frühling, ach, nur einen Mai?\"\" (\"\"Proč je každé jaro pouze jednou květen?\"\").\n\nOperetu \"Carevič\" uvedla např. pražská \"Moderní opereta\" (1933) Národní divadlo Brno (1929) a řada dalších divadel.\n"}
{"id": "1047506", "url": "https://cs.wikipedia.org/wiki?curid=1047506", "title": "Suede (album)", "text": "Suede (album)\n\nSuede je eponymní debutové album anglické alternativní rockové skupiny Suede. Bylo vydáno v březnu 1993 společností Nude Records. V té době se jednalo o nejrychleji se prodávající singl v britské historii. Toto album se umístilo na vrcholu UK Albums Chart a získalo Mercury Music Prize. Je také často spojováno se začátkem britpopového hnutí. Jeho hudební a lyrický obsah byl často srovnáván s The Smiths a raným Davidem Bowiem.\n\nAutory všech skladeb jsou Brett Anderson a Bernard Butler.\n\n\n\n"}
{"id": "1047508", "url": "https://cs.wikipedia.org/wiki?curid=1047508", "title": "Redcar", "text": "Redcar\n\nRedcar je město na severovýchodě Anglie v hrabství Severní Yorkshire na pobřeží Severního moře. K roku 2001 mělo 36 610 obyvatel.\n\n\n"}
{"id": "1047509", "url": "https://cs.wikipedia.org/wiki?curid=1047509", "title": "Carltheater", "text": "Carltheater\n\nDivadlo Carltheater (do roku 1847 Leopoldstädter Theater) se nacházelo v 2. vídeňském obvodě, konkrétně v ulici Praterstraße 31.\n\nToto divadlo dal postavit Karl von Marinelli, k otevření došlo roku 1781 pod názvem \"Leopoldstädter Theater\". Zaměřovalo se na prózy a hudební díla. V roce 1838 budovu koupil Carl Carl (původem z Krakova), který v té době vedl i konkurenční divadlo Theater an der Wien.\n\nPůvodní divadlo Leopoldstädter Theater bylo přebudováno a znovu otevřeno 10. prosince 1847 pod novým názvem \"Carltheater\". Johann Nepomuk Nestroy vedl divadlo Carltheater v letech 1854–1860. Během toho období přinesl do Vídně nový žánr Offenbachových operet. První díla byla de facto plagiáty, protože ochrana autorských práv v té době v podstatě nefungovala a už vůbec ne na mezinárodní úrovni.\n\nNová Offenbachova díla měla ve Vídni úspěch, což vedlo Franze von Suppé k tomu, aby žánr převzal a přizpůsobil vídeňskému publiku. Světové premiéry významných Suppého operet \"Krásná Galatea\", \"Fatinitza\" i \"Boccaccio\" se konaly v divadle Carltheater. I v dalším období se v divadle Carltheater konalo několik světových operetních premiér, jako například Johann Strauss mladší – \"Vídeňská krev\", Franz Lehár – \"Dráteník\" nebo \"Cikánská láska\", Oscar Straus – \"Ein Waltzertraum\" a jiné. Hlavním centrem operety se ale postupně stalo divadlo Theater an der Wien.\n\nV roce 1929 bylo divadlo Carltheater zavřeno kvůli finančním potížím. Budova divadla byla v roce 1944 silně poškozena bombardováním a proto v roce 1951 došlo k jejímu úplnému zbourání. Dnes se na místě původního divadla nachází moderní administrativní budova.\n"}
{"id": "1047514", "url": "https://cs.wikipedia.org/wiki?curid=1047514", "title": "Volební dělitel", "text": "Volební dělitel\n\nVolební dělitel představuje řadu čísel, které dělí zisky stran a rozdělují mandáty. Spolu s volebními kvótami jsou velkou skupinou volebních formulí. Díky volebním dělitelům jsou rozděleny veškeré mandáty v jediném skrutiniu beze zbytku. Na rozdíl od volebních kvót volební dělitelé rozdělují mandáty postupně na základě aktuálních průměrných hlasů. Pro volební dělitele jsou charakteristické číselné řady dělitelů, podle nichž je rozdělujeme.\nMandáty jsou přidělovány až do naplnění potřebného počtu stranám s nejvyšším podílem na tomto dělení. Tímto způsobem se přidělují mandáty na úrovni volebního obvodu. Pokud se rozdělují mandáty na více úrovních je vyžadováno předběžné vyčlenění určitého počtu mandátů pro každou úroveň.\n\n\n"}
{"id": "1047516", "url": "https://cs.wikipedia.org/wiki?curid=1047516", "title": "Motor vpředu, pohon předních kol", "text": "Motor vpředu, pohon předních kol\n\nV automobilového designu konstrukce motor vpředu, pohon předních kol umisťuje spalovací motor a poháněná kola do přední části vozidla.\n\nPrvní automobily s pohonem předních kol a motorem vpředu se začaly objevovat ve 30. letech 20. století. První automobily s touto koncepcí byly například DKW F1 nebo Citroën Traction Avant.\nBěhem 70., 80. a 90. let 20. století přecházela většina velkých automobilek na tuto koncepci, protože se ukázala jako vhodnější pro své výhody u rodinných automobilů.\n\nVýhodou je prostorová nenáročnost koncepce, protože vše je vpředu, tím pádem není nutné vést hřídel přes celý automobil jako je tomu u koncepce Motor vpředu, pohon zadních kol. Oproti této koncepci má také výhody v nižší hmotnosti, protože hřídel váží několik kilogramů.\n\nNevýhodami je zejména nedotáčivost, což je fyzikální jev, který tlačí automobil ze zatáčky.\n\n"}
{"id": "1047517", "url": "https://cs.wikipedia.org/wiki?curid=1047517", "title": "Saint-Martin-sur-Ocre (Loiret)", "text": "Saint-Martin-sur-Ocre (Loiret)\n\nSaint-Martin-sur-Ocre je francouzská obec v departementu Loiret v regionu Centre-Val de Loire. V roce 2011 zde žilo 1 244 obyvatel.\n\nAutry-le-Châtel, Gien, Poilly-lez-Gien, Saint-Brisson-sur-Loire\n\n\"Počet obyvatel\" \n"}
{"id": "1047518", "url": "https://cs.wikipedia.org/wiki?curid=1047518", "title": "Brabant (belgická provincie)", "text": "Brabant (belgická provincie)\n\nProvincie Brabant byla provincií Belgie, která byla roku 1995 rozdělena na nizozemsky hovořící Vlámský Brabant, frankofonní Valonský Brabant a dvojjazyčné území hlavního města Bruselu.\n\nJejí území se ustálilo po anexi Rakouského Nizozemí revoluční Francií roku 1795, kdy bylo historické vévodství Brabantské rozděleno na dva francouzské départementy: \"département de la Dyle\" kolem Bruselu a \"département des Deux-Nèthes\" kolem Antverp.\n\nPo pádu Napoleonově 1815 byly départementy připojeny novému Spojenému Nizozemsku. Z Dyle se stala provincie \"Brabant-Méridional\" (\"Jižní Brabant\" na rozdíl od provincie Severní Brabant) a z Deux-Nèthes se stala provincie \"Střední Brabant\" (později Antverpy). Královský výnos (\"arrêté royal\") z roku 1819, aplikovaný od roku 1823, zavedl v provinčním sněmu jako úřední řeč nizozemštinu stejně jako v ostatních vlámských provinciích s výjimkou Nivelles. Tato reforma oživila opoziční hlasy a nizozemský král obnovil jazykovou svobodu 4. června 1830. Po vyhlášení belgické nezávislosti téhož roku se z provincie Jižní Brabant stala provincie \"Brabant\" (hlavní město Brusel).\n\nProvincií procházela belgická „jazyková hranice“ jako jedinou z belgických provincií. V důsledku jejího zavedení v roce 1963 změnilo několik obcí svou provinční příslušnost. Například Moucron a Comines-Warneton byly odděleny od Západních Flander a připojeny k Henegavsku, lutyšský Fourons (Voeren) připojen k Limbursku. Celý kanton Landen byl v té době oddělen od Lutychu a připojen k Brabantu (dnes \"Vlámský Brabant\"). 19 obcí kolem Bruselu dostalo dvojjazyčný status. R. 1989 byl vytvořen region hlavního města Bruselu, ale region byl stále součástí provincie Brabant. \n\nR. 1995 byla provincie Brabant rozdělena na dvě provincie a na území hlavního města, které vykonává na svém území pravomoci provincie. Území hlavního města je však celé obklopené územím Vlámského Brabantu (tvoří v něm enklávu).\n"}
{"id": "1047523", "url": "https://cs.wikipedia.org/wiki?curid=1047523", "title": "Saint-Martin-sur-Ocre", "text": "Saint-Martin-sur-Ocre\n\nSaint-Martin-sur-Ocre je název dvou obcí ve Francii:\n\n"}
{"id": "1047526", "url": "https://cs.wikipedia.org/wiki?curid=1047526", "title": "Terra Nova", "text": "Terra Nova\n\nTerra Nova (\"v latině, portugalštině a katalánštině\"), někdy psáno jako Terranova, \"česky\" doslovně „nová země“ má více významů:\n\n\n\n\n\n\n\n\n"}
{"id": "1047527", "url": "https://cs.wikipedia.org/wiki?curid=1047527", "title": "Sainte-Laguëova metoda", "text": "Sainte-Laguëova metoda\n\nSainte-Laguëova metoda (nebo též Sainte-Laguëoův dělitel) je velmi podobná klasické d'Hondtově metodě, ale používá jinou řadu čísel. Jde o řadu pouze lichých čísel – 1, 3, 5, 7, 9 atd. Jinak je procedura s rozdělováním mandátů stejná jako u d'Hondtovy metody. Sainte-Laguëova metoda má ale odlišné vlastnosti - její účinky především favorizují malé a středně velké strany na úkor stran velkých. \nV současné době není Sainte-Laguëova metoda příliš používána. Lze se s ní setkat pouze v Bosně a Hercegovině nebo Lotyšsku. Dříve byla používána ve Skandinávii, ale tam byla nahrazena Modifikovaným Sainte-Laguëův dělitelem. V České republice se tento dělitel používal pro komunální volby, ale později byl nahrazen d'Hondtem.\n"}
{"id": "1047532", "url": "https://cs.wikipedia.org/wiki?curid=1047532", "title": "Conodonta", "text": "Conodonta\n\nKonodonti (\"Conodonta\") nebo konodontochordáti (lat. \"Conodontochordata\") jsou vyhynulý taxon (většinou třída) mořských organismů se sporným systematickým zařazením. Dnes (cca. 2017) se nejčastěji řadí buď v rámci obratlovců pod bezčelistnatce nebo mimo obratlovců jako jejich sesterský taxon;\n\nTato skupina drobných mořských organismů žila v období kambria až triasu. Podle rekonstrukcí šlo pravděpodobně o protáhlé živočichy podobné dnešním kopinatcům. Jejich fosílie jsou velice významné při určování stáří hornin.\n\nKonodonti byli poprvé objeveni objeveni v Rusku ve 40. letech 19. století paleontologem německého původu Ch. I. Panderem v ordovických horninách okolí Petrohradu, devonských horninách v Lotyšsku, karbonu okolí Moskvy a Tuly. Poprvé byli vědecky popsáni v roce 1856. Na Slovensku se jejich výzkumu věnoval jako první Rudolf Mock.\n\nDlouhou dobu byli konodonti známí pouze ve formě drobných (maximálně několik milimetrů velkých) zoubkovitých fosílií z dentinu starých 510 až 220 milionů let, které se nedařilo zařadit do systému. Nebylo vůbec jasné, zda se jedná o živočicha, rostlinu, nebo zcela neživý prvek. První nálezy těchto útvarů se objevovaly už v 50. letech 19. století, ale až do 80. let 20. století století nebylo jasné, jak jemné tělo tohoto živočicha vlastně vypadalo.\n\nDnes se soudí, že zoubkovité útvary pravděpodobně tvořily filtrační aparát v ústech živočicha. Ten se skládal až z více než desítky těchto útvarů, které se po smrti uvolnily a dosedly na mořské dno. Jejich roztroušenost pak značně zkomplikovala jejich identifikaci.\n\n\n"}
{"id": "1047535", "url": "https://cs.wikipedia.org/wiki?curid=1047535", "title": "Dog Man Star", "text": "Dog Man Star\n\nDog Man Star je druhé studiové album anglické alternativní rockové skupiny Suede. Bylo vydáno v říjnu 1994 společností Nude Records. Nahrávání proběhlo na začátku roku 1994 v londýnských studiích Master Rock. Jedná se o poslední album Suede, na kterém spolupracoval Bernard Butler. Jeho napjatý vztah s Brett Andersonem nakonec vyústil v Butlerův odchod z kapely ještě před dokončením \"Dog Man Star\". Na rozdíl od jejich debutového alba \"Suede\" je toto album temnější. Zatímco \"Suede\" bylo velmi ovlivněno The Smiths a Davidem Bowiem, \"Dog Man Star\" je více indivinduální a čerpá z více vlivů.\n\nAutorem textů je Brett Anderson; autorem hudby je Bernard Butler.\n\n\n"}
{"id": "1047541", "url": "https://cs.wikipedia.org/wiki?curid=1047541", "title": "Morální relativismus", "text": "Morální relativismus\n\nMorální relativismus představuje sociologický jev, kdy je situace hodnocena rozlišně v závislosti na daných sociokulturních či dobových podmínkách.\n\nZastánci normativního pojetí (určujícího společenská pravidla) morálního relativismu tvrdí, že posuzovat, hodnotit a jinak zasahovat do zvyklostí cizích kultur je morálně nesprávné, jelikož neexistují žádná trans-kulturní morální kritéria (obecně platná měřítka na všechny kultury), na základě kterých by bylo možné u kultury určit, zdali je to, co dělá správné či špatné. Chování jedinců ve společnosti by pak mělo být posuzováno pouze v rámci dané společnosti dle jejích norem a pravidel. Normativní pojetí se navíc zabývá tím, jak se ke členům takových kultur chovat. Obecně platí pravidlo nevměšování se, jelikož pomocí normativního pojetí nelze racionálně dojít ke shodě, oproti například meta-etickému pojetí.\n\nDeskriptivní morální relativismus (DMR) předpokládá, že se různé kultury vyznačují různými morálními standardy. Podle zastánců DMR existují mezi odlišnými společnostmi rozdílné postoje k jedné a též situaci. Tyto neshody jsou mnohem podstatnější a výraznější než případné shody mezi kulturami. Často se předpokládá, že DMR vychází z antropologických a jiných empirických věd, nicméně proti tezím DMR jsou vznášeny jak filozofické, tak empirické protiargumenty. Postoj a priori tvrdí, že můžeme východiska DMR označit za nepravdivá na základě filozofických úvah bez empirických věd. Zastánci postoje a posteriori pak termín DMR pokládají za pravděpodobně nepravdivý či poukazují na to, že zatím nebylo dokázáno, zda pravdivý je. Zaměřují se na empirické zkušenosti, ze kterých má DMR vycházet.\n\nMetaetický morální relativismus popisuje to, že v rámci morality se jednotlivé situace nedají definovat striktně jako dobré či špatné, případně pravdivé či nepravdivé v absolutním slova smyslu, pouze jako relativní vzhledem k určitým konkrétním hlediskům nebo osobám. Jasně se to dá vysvětlit na následujícím příkladu. Stojí-li dva lidé ve stejnou dobu vedle sebe a jeden z nich tvrdí, že sněží, zatímco druhý říká opak, je jasné, že oba nemohou mít pravdu. Kdyby ale danou sněhovou situaci hodnotili každý v jinou dobu nebo na jiném místě (z jiného hlediska), jejich názory by oba pravdivé být mohly. Konkrétní okolnosti mění povahu jevu a s tím i morální pojetí toho, kdo jej posuzuje. Jednotlivci i celé společnosti mohou zastávat rozporuplné morální názory aniž by se vzájemně vylučovaly. Dle metaetického relativismu je označení nějakého chování za morálně korektní nedostačující. Chování nemůže být „morálně korektní“, ale „korektní podle standardu X“, případně „korektní pro A“, „nekorektní pro B“ a podobně.\n\nMorální relativismus se jako pojem začal objevovat až ve dvacátém století, jeho význam má však kořeny ve starověku. Anakantavada, jedna z doktrín džinismu (6. století př. n. l.), pravdu popisuje jako neuchopitelnou. Tvrdí, že pravda a skutečnost jsou vnímány jinak a že žádný úhel pohledu nemůže být čistou pravdou.\nŘecký filosof Prótagorás z Abdér zase pronesl, že „člověk je měřítkem všech věcí.“ Historik Hérodotos zase zpochybňoval objektivitu morálky. Ve své třetí knize svých Dějin dále napsal, že „pokud by měl člověk možnost vybrat si ze všech světových zvyků ty nejlepší, vybral by si ty své.“ Dále uvedl příklad perského krále Dareia, který se zmocnil řeckého trůnu. Nechal si předvolat pár Řeků a zeptal se jich, kolik jim má zaplatit, aby snědli těla svých otců. Řekové odpověděli, že na světě není zlata, které by je přimělo k tomuto činu. Dareios proto nechal zavolat příslušníky jistého rodu indického původu, který je znám pro svůj zvyk pojídání těl předků. Král se jich zeptal, kolik zlata by je přimělo své předky spálit, načež ho tito lidé vyzvali, ať s těmito slovy přestane.\n\nSe vzrůstajícím povědomím o jiných kulturách a zejména o jejich rozdílech s kulturou evropskou byli antropologové kulturním relativismem čím dál tím více fascinováni. Zpracovali materiály o zvycích jiných kultur a brzy na to zakořenila domněnka, že evropská (resp. západní) kultura je tou nejlepší, nejvyspělejší. Tomuto tvrzení oponoval německý antropolog Franz Boas (1858–1942), který brzy definoval postoje morálního relativismu 20. století. Přišel s myšlenkou, že vývoj kultur je třeba vnímat v kontextu s jejich lokální historií a s podmínkami, ve kterých k jejím vývojům docházelo. Při příležitosti debaty OSN o lidských právech v roce 1947 přijala Americká antropologická asociace stanovisko spočívající v tom, že morální hodnoty jsou vůči kultuře relativní a tudíž není možné říci, že je některá kultura ve svých morálních zásadách lepší, nežli jiná.\n"}
{"id": "1047544", "url": "https://cs.wikipedia.org/wiki?curid=1047544", "title": "Štítnatci", "text": "Štítnatci\n\nŠtítnatci (\"Ostracodermi\") jsou skupinou vyhynulých vodních obratlovců s vnějším kostěným krunýřem. Taxonomie této skupiny je ale nejasná a pravděpodobně se nejedná o monofyletický taxon - někteří zástupci jsou příbuzní skupině \"Agnatha\" (\"Cyclostomata\"), jiní čelistnatým obratlovcům. Žili v období pozdního kambria (Paleozoikum) až devonu (před 500-300 miliony let).\n\nVelikost se pohybovala od 10 do 30 cm. Tvarem připomínali ryby s dorsoventrálně zploštělým tělem, obvykle pouze s ocasní ploutví a jedním párem ploutví v přední části těla. Vnitřní kostra byla chrupavčitá, hlavohruď kryl různě tvarovaný kostěný krunýř složený z několika desek, zbytek těla kryly menší šupiny. Měli dvě velké oči umístěné po stranách hlavy a parietální (\"třetí\") oko na vrchu. Přítomné bylo i vnitřní ucho se dvěma polokruhovými kanálky.\n\nŠlo o mořské, převážně pelagické živočichy žijící u dna a živící se filtrací. Krunýř sloužil pravděpodobně jako ochrana před predátory - poté, co hlavní predátoři štítovců vymřeli, stal se krunýř přítěží a skupina postupně zanikla.\n\n\n"}
{"id": "1047545", "url": "https://cs.wikipedia.org/wiki?curid=1047545", "title": "Zoltán Kammerer", "text": "Zoltán Kammerer\n\nZoltán Kammerer (* 10. března 1978, Vác, Maďarsko) je maďarský rychlostní kanoista. Je držitelem tří zlatých a jedné stříbrné olympijské medaile. Zúčastnil se pěti olympijských her. Je též trojnásobným mistrem světa.\n\n"}
{"id": "1047546", "url": "https://cs.wikipedia.org/wiki?curid=1047546", "title": "Korytárky", "text": "Korytárky\n\nKorytárky jsou obec na Slovensku v okrese Detva. V roce 2013 zde žilo 964 obyvatel. První písemná zmínka o obci pochází z roku 1661.\n\nObec vznikla v roce 1993 vyčleněním od obce Kriváň.\n\n"}
{"id": "1047550", "url": "https://cs.wikipedia.org/wiki?curid=1047550", "title": "Defensor Sporting", "text": "Defensor Sporting\n\nDefensor Sporting Club je uruguayský fotbalový klub z Montevidea, který působí k roku 2015 v uruguayské Primera División (nejvyšší liga). Klub byl založen 15. března 1913 jako Club Atlético Defensor, v roce 1989 se sloučil s klubem Sporting Club Uruguay a přijal současný název.\nÚstředním motivem klubového emblému je pobřežní maják a dva kužely světla, v nichž je zkratka DSC.\n\nSvoje domácí utkání hraje na stadionu Estadio Luis Franzini s kapacitou 18 000 diváků.\nKlubové barvy jsou fialová a bílá.\n\n\n"}
{"id": "1047551", "url": "https://cs.wikipedia.org/wiki?curid=1047551", "title": "Coming Up (album)", "text": "Coming Up (album)\n\nComing Up je třetí studiové album anglické alternativní rockové skupiny Suede. Bylo vydáno v září 1996 společností Nude Records. Jedná se o první album kapely po odchodu kytaristy Bernarda Butlera, který byl nahrazen Richardem Oakesem. Ke kapele se také přidal klávesák Neil Codling. V roce 1997 bylo \"Coming Up\" nominováno na Mercury Prize.\n\n"}
{"id": "1047555", "url": "https://cs.wikipedia.org/wiki?curid=1047555", "title": "Peder Balke", "text": "Peder Balke\n\nPeder Balke byl norský malíř. Balke je umělecký pseudonym připisovaný Peteru Andersenovi (4. listopadu 1804 Helgøya – 5. února 1887 Kristiania, dnes Oslo). Proslul především díky svým obrazům, na kterých dokázal dramaticky zachytit norskou krajinu. Angažoval se též v oblasti sociální spravedlnosti.\n\nPeter Andersen se narodil na ostrově Helgøya v kraji Hedmark. Vyrůstal v Ringsaker, ale od roku 1820 žil na farmě Balke v Toten v kraji Oppland. Zemědělci v Toten financovali Peterovo vzdělání a podporovali jeho výtvarnou činnost. Peter jim na oplátku vyzdobil několik farem, některé z těchto maleb jsou dodnes přístupné pro veřejnost.\n\nOd podzimu roku 1827 byl Balke v učení u Heinricha Augusta Grosche. Byl studentem na Tegneskole pod vedením Grosche a Jacoba Muncha, který byl v příbuzenském vztahu s Edvardem Munchem. Balke podepsal smlouvu na dva roky jako učeň do služeb dánského dekoratéra a výtvarníka Jense Funcha. Od podzimu 1829 do jara 1833 byl žákem Carla Johana Fahlcrantze na Akademii výtvarných umění ve Stockholmu. Balke byl v letech 1843–1844 také žákem Johana Christiana Dahla.\n\nV létě roku 1830 se procházel kraje Telemark, Rjukan, Vestfjorddalen přes Røldal a Kinsarvik do města Bergen, poté zpět přes Vossevangen do Gudvangen a dále přes Filefjell na Valdres a odtud přes hory do Hallingdal. Celou cestu maloval a kreslil, což později zpracovával do svých obrazů. V roce 1832 podnikl svou stěžejní cestu do severního Norska, do krajů Nordland a Finnmark. Vycestoval také do Německa a Ruska, později i do Paříže a Londýna.\n\nJeho obrazy ze severního Norska byly prodány do francouzské královské rodiny. V roce 1846 prodal třicet obrazů Ludvíku Filipovi pro zámek ve Versailles. Král Ludvík sám během svého exilu v roce 1795 navštívil sever Norska. Balkeho obrazy najdeme též v Oslu, v Bergenu, Trondheimu a ve Švédsku.\n\nV roce 1834 se oženil s Karen Eriksdatter Strandovou. Kromě umění se zabýval též sociálními otázkami, obhajoval granty pro umělce a důchody pro muže a ženy.\n\nOrganizoval výstavbu Balkeby, nové části Osla, kde se soustředil se na vylepšení životních podmínek pro obyvatele města. Balke v rozmezí let 1858 a 1876 skoupil pozemky hospodářství Nedre Blindern. Jeho sdružení Balke naplánovalo výstavbu předměstí. Zájemci o pozemek si mohli půjčit peníze od Balkeho a postavit si dům sami. Do roku 1865 byla oblast poměrně dost obydlená, žilo tu již 300 lidí.\nV Balkeby se nabízela příležitost mít vlastní domov v přiměřené vzdálenosti od města, což bylo atraktivní zejména poté, co začala být v roce 1875 v provozu koněspřežka. V roce 1878, kdy byl areál začleněn do města Oslo (do roku 1925 se pro Oslo používal název Kristianie), tam žilo asi 1100 lidí.\n\nV Balkeby platila přísná pravidla pro výstavbu. Typické byly široké pruhy v zástavbě, které měly zamezit šíření případného požáru. Navzdory tomu 13. června 1879 mnoho z domů v Balkeby vyhořelo do základů.\n\n"}
{"id": "1047556", "url": "https://cs.wikipedia.org/wiki?curid=1047556", "title": "Dávid Tóth", "text": "Dávid Tóth\n\nDávid Tóth (* 21. února 1985, Székesfehérvár, Maďarsko) je maďarský rychlostní kanoista. Na Letních olympijských hrách 2012 v Londýně získal stříbrnou medaili na čtyřkajaku na 1000 metrů. Je též mistrem světa z roku 2011.\n\n"}
{"id": "1047557", "url": "https://cs.wikipedia.org/wiki?curid=1047557", "title": "Hipólito Yrigoyen", "text": "Hipólito Yrigoyen\n\nHipólito Yrigoyen (\"Juan Hipólito del Sagrado Corazón de Jesús Yrigoyen Alem\") (12. července 1852, Buenos Aires – 3. července 1933, Buenos Aires) byl devatenáctým a jednadvacátým prezidentem Argentiny (1916–22 a 1928–30). \n\nJako člen radikální strany (Union Cívica Radical) byl v roce 1916, přes jeho nejasné politické směrování, zvolen prezidentem. Jeho první volební období skončilo v roce 1922. Podruhé byl zvolen v roce 1928. 24. prosince 1929 přežil bez jakékoliv újmy na zdraví atentát spáchaný italským anarchistou Gualteriem Marinellim. Jeho vláda byla předčasně ukončena v září 1930, kdy byl svržen vojenským pučem. Tohoto převratu se zúčastnil i pozdější prezident Juan Domingo Perón.\n"}
{"id": "1047558", "url": "https://cs.wikipedia.org/wiki?curid=1047558", "title": "Kriváň (okres Detva)", "text": "Kriváň (okres Detva)\n\nKriváň je obec na Slovensku v okrese Detva. V roce 2013 zde žilo 1 697 obyvatel. První písemná zmínka o obci pochází z roku 1955.\n\nObec se nachází ve východní části Zvolenské kotliny, v povodí Slatiny, protékající jejím severozápadním okrajem. Severně od Kriváně se zvedají výběžky Poľany, jižně se zvedá předhůří Javorie.\n\n"}
{"id": "1047561", "url": "https://cs.wikipedia.org/wiki?curid=1047561", "title": "Head Music", "text": "Head Music\n\nHead Music je čtvrté studiové album anglické alternativní rockové skupiny Suede. Bylo vydáno v květnu 1999 společností Nude Records. Nahrávání bylo plné problémů – zpěvák Brett Anderson se stal závislým na cracku a klávesák Neil Codling trpěl chronickým únavovým syndromem.\n\nSuede\n"}
{"id": "1047562", "url": "https://cs.wikipedia.org/wiki?curid=1047562", "title": "Podkriváň", "text": "Podkriváň\n\nPodkriváň je obec na Slovensku v okrese Detva. V roce 2013 zde žilo 582 obyvatel. První písemná zmínka o obci pochází z roku 1742.\n\n"}
{"id": "1047563", "url": "https://cs.wikipedia.org/wiki?curid=1047563", "title": "Jacek Kuroń", "text": "Jacek Kuroń\n\nJacek Jan Kuroń (3. března 1934 Lvov – 17. června 2004 Varšava) byl polský politik, historik a přední polský disident.\n\nVystudoval historii na Varšavské univerzitě. V roce 1964 spolu s historikem Karolem Modzelewskim napsal otevřený dopis Polské sjednocené dělnické straně, ve kterém kritizovali poměry v Polsku a navrhovali změny. Kuroń byl nato vyloučen ze strany a několikrát vězněn. V roce 1975 spoluorganizoval protesty proti změnám v polské ústavě a pomáhal zakládat \"Výbor na obranu dělníků\". Počátkem 80. let začal působit v odborovém hnutí Solidarita a stal se poradcem Lecha Wałęsy. V roce 1982 byl na dva roky uvězněn za pokus o svržení režimu. Po pádu komunismu v Polsku byl čtyřnásobně poslancem Sejmu a ministrem práce a sociální politiky (1989–1990 a 1992–1993). V listopadu 1995 neúspěšně kandidoval na polského prezidenta.\n\n"}
{"id": "1047564", "url": "https://cs.wikipedia.org/wiki?curid=1047564", "title": "Stožok", "text": "Stožok\n\nStožok je obec na Slovensku v okrese Detva. V roce 2013 zde žilo 1 001 obyvatel. První písemná zmínka o obci pochází z roku 1773.\n\n"}
{"id": "1047565", "url": "https://cs.wikipedia.org/wiki?curid=1047565", "title": "Havel (kniha)", "text": "Havel (kniha)\n\nHavel (2014) je biografie Václava Havla, kterou napsal Michael Žantovský, Havlův mluvčí a poradce z let 1990–1992. Knihu začal Žantovský psát po Havlově smrti. Napsal ji nejprve anglicky pro amerického vydavatele, pak ji sám přeložil do češtiny. Kniha vyšla souběžně česky i anglicky na podzim 2014. V předmluvě k českému vydání autor vysvětluje, že napsání knihy nejprve anglicky má za následek občas až příliš podrobný popis českých reálií a naopak stručnost v popisu některých vnitropolitických pří.\n\nKniha obsadila druhé místo v anketě Kniha roku Lidových novin 2014.\n\nV září 2017 vyšla audiokniha načtená hercem Janem Vondráčkem, tři úvodní kapitoly načetl autor knihy. Motta ke kapitolám namluvila Zuzana Stivínová.\n\n\n"}
{"id": "1047569", "url": "https://cs.wikipedia.org/wiki?curid=1047569", "title": "Stefano Tempesti", "text": "Stefano Tempesti\n\nStefano Tempesti (* 9. června 1979, Prato, Itálie) je italský vodní pólista. Na Letních olympijských hrách 2012 v Londýně získal stříbrnou medaili. Zúčastnil se čtyř olympijských her. Je též mistrem světa z roku 2011.\n\n"}
{"id": "1047572", "url": "https://cs.wikipedia.org/wiki?curid=1047572", "title": "Emodin", "text": "Emodin\n\nEmodin je látka s projímavým účinkem, vyskytující se v některých rostlinách a houbách. Po chemické stránce je to derivát antrachinonu, 1,3,8-trihydroxy-6-methylanthrachinon. \n\nEmodin byl studován jako potenciální léčivo ke zmírnění dopadů cukrovky II. typu. Je to selektivní inhibitor enzymu 11β-HSD1.\n\nZe studie na obézních myších vyplynulo, že emodin omezuje působení glykokortikoidů a tak může zlepšovat odolnost vůči cukrovce a inzulinu. \n\nVe farmakologických studiích bylo zjištěno, že emodin izolovaný z rebarbory má protirakovinné účinky na některé druhy rakoviny, a to včetně lidské rakoviny slinivky břišní.\nEmodin v extraktech z rebarbory má rovněž ochranný vliv na nervové buňky proti toxickému účinku kyseliny glutamové.\n\nPodobnou strukturu jako emodin má aloe-emodin, známý z některých druhů aloe, např. z aloe pravé.\n\n"}
{"id": "1047573", "url": "https://cs.wikipedia.org/wiki?curid=1047573", "title": "Martin Červenka (dramaturg)", "text": "Martin Červenka (dramaturg)\n\nMartin Červenka (* 1971 Ostrava) je český dramaturg televizních pořadů. Vystudoval filozofickou fakultu brněnské Masarykovy univerzity v oboru historie a filozofie. Mezi lety 1996 a 2000 působil coby novinář a redaktor regionálních týdeníků. V roce 2000 nastoupil do České televize a věnuje se zde dramaturgii jejích pořadů. Natáčel televizní cykly a dokumenty. K jeho zálibám patří historie, kultura, sociologie, toulání po lese a dřevorubectví.\n\nZískal též výuční list pro obor Pasení ovcí.\n\n"}
{"id": "1047574", "url": "https://cs.wikipedia.org/wiki?curid=1047574", "title": "Brian White (herec)", "text": "Brian White (herec)\n\nBrian Joseph White (* 21. dubna 1975 Boston, Massachusetts) je americký herec.\n\nNarodil se jako nejstarší ze šesti dětí do rodiny bývalého basketbalisty Jo Jo Whitea. Vystudoval Dartmouth College. S hraním začal na konci 20. století, drobnou rolí debutoval ve filmu \"Dohazovač\". V následujících letech se objevil například ve snímcích \"Zmizení\" (2005), \"Základ rodiny\" (2005), \"\" (2006), \"Ve jménu krále\" (2007), \"12 kol\" (2009), \"Život je boj\" (2009) či \"Chata v horách\" (2012). V televizi působil mimo jiné v seriálech \"Spyder Games\" (2001), \"Policejní odznak\" (2003–2008), \"Second Time Around\" (2004–2005), \"Za svitu měsíce\" (2007–2008), \"Men of a Certain Age\" (2009–2011), \"Kráska a zvíře\" (2012–2013) a \"Hostages\" (2013–2014).\n\n"}
{"id": "1047577", "url": "https://cs.wikipedia.org/wiki?curid=1047577", "title": "A New Morning", "text": "A New Morning\n\nA New Morning je páté studiové album anglické alternativní rockové skupiny Suede. Bylo vydáno v září 2002 společností Columbia Records.\n\n\n"}
{"id": "1047579", "url": "https://cs.wikipedia.org/wiki?curid=1047579", "title": "Julio Abbadie", "text": "Julio Abbadie\n\nJulio César Abbadie Gismero (7. září 1930, Canelones, Uruguay – 16. července 2014) byl uruguayský fotbalový útočník a reprezentant.\n\nVe své kariéře hrál za kluby CA Peñarol (Uruguay, 1950–1956 a 1962–1969) a italské FC Janov (1956–1960) a Calcio Lecco 1912 (1960–1962).\n\nÚčastník Mistrovství světa 1954 ve Švýcarsku, kde vstřelil v základní skupině dva góly Skotsku (výhra 7:0). Uruguay obsadila na šampionátu konečné 4. místo. Celkem odehrál v dresu národního týmu 26 zápasů a nasázel do sítí soupeřů 14 branek.\n\n"}
{"id": "1047583", "url": "https://cs.wikipedia.org/wiki?curid=1047583", "title": "LGBT práva v Ománu", "text": "LGBT práva v Ománu\n\nHomosexualita je v Sultanátu Omán ilegální dle § 32 Trestního zákoníku, podle nějž může být trestána až tříletým vězením. Podle zdrojů se však tento zákon aplikuje pouze v případech, kdy homosexuální chování vyvolá veřejné pohoršení.\n"}
{"id": "1047587", "url": "https://cs.wikipedia.org/wiki?curid=1047587", "title": "Bloodsports", "text": "Bloodsports\n\nBloodsports je šesté studiové album anglické alternativní rockové skupiny Suede. Bylo vydáno 18. března 2013.\n\n"}
{"id": "1047588", "url": "https://cs.wikipedia.org/wiki?curid=1047588", "title": "Florence Vidor", "text": "Florence Vidor\n\nFlorence Vidor (23. července 1895 Houston, Texas, USA - 3. listopadu 1977 Pacific Palisades, Kalifornie, USA) byla americká herečka, účinkující v němých filmech.\n\nNarodila se jako Florence Cobb, ale později si její matka vzala realitního agenta J. F. Arto, jehož příjmení Florence (Florence Arto), ještě jako dítě, převzala. Později se vdala za filmového producenta Kinga Vidora. Díky němu se začala objevovat v němých filmech. V roce 1916 podepsala smlouvu s filmovým studiem Vitagraph Studios. Slavnou se stala v roce 1921 díky roli ve filmu \"Hail the Woman\".\n\nV roce 1925 se s Vidorem rozvedla, ale nechala si jeho příjmení. Měli spolu dceru Suzanne. O rok později si Florence vzala houslistu Jasche Heifetze. Její filmová kariéra skončila rozvojem zvukového filmu.\n\nZemřela v roce 1977 ve věku 82 let.\n\n"}
{"id": "1047595", "url": "https://cs.wikipedia.org/wiki?curid=1047595", "title": "Povídky rybářské hlídky", "text": "Povídky rybářské hlídky\n\nPovídky rybářské hlídky (1905, Tales of the Fish Patrol) je sbírka dobrodružných povídek amerického spisovatele Jacka Londona. Jde o částečně autobiografické příběhy z autorova mládí, kdy v sanfranciském zálivu bojoval proti rybářským pytlákům. Povídky jsou spojeny osobami jedné rybářské hlídky.\n\nSbírka obsahuje následující povídky:\n\nJack London uvádí celou sbírku těmito slovy: \"Záliv u San Franciska je velice rozsáhlý, takže zdejší bouře bývají pro námořní lodi často nebezpečnější, než sám oceán ve svých divokých záchvatech třeštění. Vody zálivu jsou bohaté na všechny možné druhy ryb, a proto jeho hladinu brázdí páteře nejrůznějších člunů s všelijakou posádkou. Před tím pestrým pronárodem je ovšem nutno ryby chránit - a tak vyšel celý soubor moudrých zákonů proti rybářským pirátům. K tomu, aby se ty zákony dodržovaly, byla ustanovena rybářská hlídka; jejím údělem se často staly neklidné a rozčilující chvíle. Nejeden z členů rybářské hlídky našel při své práci smrt; mrtvý hlídač byl bezesporu znakem nezdaru. Daleko častěji však při svém nezákonném díle umírali pytláci - a mrtvý pytlák vždycky znamenal úspěch.\" (citováno z překladu Karla Pase).\n\n"}
{"id": "1047604", "url": "https://cs.wikipedia.org/wiki?curid=1047604", "title": "Gerhard Aigner", "text": "Gerhard Aigner\n\nGerhard Aigner (* 1. září 1943, Řezno, Německá říše) je bývalý amatérský německý fotbalista a rozhodčí.\n\nPo ukončení sportovní kariéry se stal fotbalovým funkcionářem. Dlouhou dobu pracoval v UEFA (od roku 1969), v letech 1989–2000 byl generálním sekretářem této organizace, když se stal nástupcem Švýcara Hanse Bangertera.\n"}
{"id": "1047606", "url": "https://cs.wikipedia.org/wiki?curid=1047606", "title": "LGBT práva ve Spojených arabských emirátech", "text": "LGBT práva ve Spojených arabských emirátech\n\nSpojené arabské emiráty se skládají ze 7 emirátů: Dubaj, Abu Zabí, Ras al-Khaimah, Umm Al Quwain, Adžmán, Fujairah a Šardžá. Veškerá sexuální aktivita konaná mimo tradiční heterosexuální manželství je zde trestná. Tresty se pohybují v rozmezí pokut, vězení, deportací a trestu smrti. Cizoložství a smilstvo jsou samostatné trestné činy a na osoby odsouzené za stejnopohlavní sexuální aktivitu se aplikuje i trestný čin cizoložství, pokud jsou ženatí/vdané. Tyto zákony, částečně pocházející z dob Britské kolonizace, jsou stále silně prosazovány.\n\nParagraf 354 Federálního Trestního zákoníku stanovuje: \"Kdo se dopustí znásilnění na ženě nebo sodomie s mužem, bude odsouzen k trestu smrti.\" Byť anglické překlady arabského trestu jsou rozporovány, v zemi panuje všeobecné cítění že se jedná o běžná opatření proti znásilnění a dobrovolné sodomii.\n\nPrávní řád v SAE není jednotný a v každém emirátu můžou platit jiné zákony, ty však nesmí být v rozporu s federálními zákony a právem šaría. Z tohoto důvodu jsou pachatelé těchto trestných činů souzeni na základě federálního trestního řádu, případně trestního řádu konkrétního emirátu.\n\nV r. 2013 vyšlo najevo, že všechny státy Rady pro spolupráci arabských států v Zálivu nařídily testování (v jaké formě zatím neznámo) ve snaze znemožnit homosexuálním osobám vstup na jejich území.\n\nParagraf 80 Trestního zákona Abu Zabí trestá sodomii až čtrnáctiletým trestem odnětí svobody. Bylo zveřejněno několik zpráv o běžném uplatňování tohoto zákona. Crossdressing je ilegální a trestá se podobně.\n\nV r. 2005 byli odsouzeni 26letí muži poté, co policie při prohlídce zjistila, že společně v hotelu v Abu Zabí vykonávali cross-dressing a homosexuální praktiky. Stanovisko ministra vnitra a islámských záležitostí Mohammeda bin Mukhairy Al Dhahiriho je takové: \"V zemi nemají místo homosexuální a deviantní praktiky. Naše společnost neakceptuje deviantní chování, ani pasivní, ani aktivní”. Podle prvních zpráv byla některým z odsouzených mužů nařízená pokusná hormonální léčba, ačkoliv od toho vláda nakonec ustoupila. Všem zúčastněným mužům byl udělen trest ve výši pěti let odnětí svobody.\n\nParagraf 177 Dubajského Trestního zákona uvádí, že osoba dobrovolně vykonající sodomii, může být potrestána až 10letým vězením. LGBT lidé jsou v místních médiích nejčastěji zobrazování jako cizinci, nemocní a sexuální delikventi.\n\nJedním ze známých případů je únos a znásilnění 16letého francouzsko-švýcarského chlapce. Zpočátku zacházela policie s obětí jako s podezřelým a ve strachu z aplikace paragrafu 177, chlapec i rodina okamžitě vycestovali ze země. Nakonec však proti chlapci nezasáhly státní orgány ani poté, co se vrátil svědčit proti násilníkům. Jeho příběh se stal jedním z nejznámějších mezinárodních případů s postojem zdejší vlády: \"Toto je konzervativní společnost. Praktikovaná homosexualita je ilegální. A my se za svůj postoj nestydíme.\" Chlapcova matka spustila mezinárodní kampaň za bojkot Dubaje jako odškodnění pro svého syna, od níž následně upustila, když jí vláda vyšla vstříc s určitými požadavky.\nDva z násilníků byli následně odsouzeni k 15 letům odnětí svobody, což pobouřilo rodinu oběti, která se odvolávala na znění zákona, který ukládá pachatelům znásilnění smrt. Chlapec zároveň obdržel odškodné ve výši 15 miliónů dirhamů (4 miliónů dolarů).\n\nV r. 2008 byly odsouzeny dvě lesbické turistky k měsíci odnětí svobody a následnému vyhoštění ze země za homosexuální praktiky na veřejnosti. Policie zadržela dvě ženy, které na pláži vykonávaly orální sex. První trestní řízení tohoto druhu přimělo policii k vytvoření speciálního oddílu bojujícího proti sodomii a jiným obscénních praktikám na pláži.\n\nZákonné i sociální postihy LGBT lidí má za následek, že v Dubaji neexistují žádné LGBT organizace nebo noční kluby. Jeden noční klub s názvem Diamond Club pořádající speciální večírky pro LGBT komunitu, vč. travesti DJ, tu existoval, dokud jej vláda nezavřela.\n\nV r. 2011 byli odsouzeni dva muži za sex v automobilu k trestu odnětí svobody v délce trvání 1 roku s následnou deportací po výkonu trestu.\n\nRoku 2012 policie zadržela dva Indy za sex na veřejných toaletách na autobusové zastávce. Oba byli odsouzeni k 6 měsícům odnětí svobody a následné deportaci po výkonu trestu. Ten samý rok byl odsouzen 28letý Brit, který měl v opilosti na veřejných prostranstvích sex s jiným mužem, ke třem letům vězení a následné deportaci. 21. března 2012 podnikla policie razii na gay párty s 30 muži. 7. června 2012 se přiznal Belgičan na policii, že měl homosexuální poměr s Filipíncem. Byl potrestán 1 rokem odnětí svobody a následnou deportací.\n\nV roce 2014 zadržela dubajská policie dvě brazilské transgender Karen Mke a Kamillu Satto v hotelovém nočním klubu pro imitaci ženského pohlaví. Kvůli následnému trestnímu stíhání jim byly zabaveny pasy, aby nemohly odcestovat ze země.\n\n9. srpna 2016 byla zadržena na dubajském mezinárodním letišti kanadsko-americká transgender modelka Gigi Gorgeous. Zdejší úřednici ji odmítli uznat pohlaví uvedené v cestovním dokladu. Po čtyřhodinovém výslechu byla následně propuštěná.\n\nV září 2016 přijala zdejší vláda federální dekret č. 4 částečně redukující trestní odpovědnost lékařů. Tento nový zákon povoluje lékařům provádět chirurgickou změnu pohlaví transgender jedincům, kterým byla diagnostikována genderová dysforie.\n\nZpráva Ministerstva zahraničí Spojených států amerických z roku 2011 o lidských právech v SAE:\nObčanské právo a právo šaría homosexuální aktivitu zapovídají. Podle práva šaría se trest smrti aplikuje na jedince, kteří dobrovolně vykonají soulož s osobou, téhož pohlaví. Až do roku 2011 zde však nebyly zaznamenány žádné trestní procesy, co se týče homosexuální aktivity. Občas vláda podrobovala osoby psychologickým procedurám a poradenství v souladu s homosexuální aktivitou. Crossdressing je považován za přestupek. Jsou známy případy, kdy se konal řádný trestní proces s cross-dressery, a to jak místními, tak i cizinci.\n\nVláda SAE omezuje přístup na různé webové stránky a kontroluje internetové kavárny, chatovací místnosti a logy. Případů stíhání a odsouzení je sice málo, avšak mnoho dost lidí se setkalo s blokováním zpráv a identity v gay chatech. Země má jediného poskytovatele internetových služeb, mezi jehož povinnosti patří blokovat přístup na jakékoli webové stránky s obsahem odporujícím islámské morálce - seznamky, předmanželský sex, LGBT, Bahá'í, Izrael apod. - tyto všechny stránky jsou na území SAE nepřístupné. Veškeré zprávy, které odkazují na jakékoli stránky, byť pouze se obsahující slovo \"gay\" nebo \"sex\" jsou rovněž blokovány.\n\n"}
{"id": "1047607", "url": "https://cs.wikipedia.org/wiki?curid=1047607", "title": "Lohová", "text": "Lohová\n\nLohová (311 m n. m.) je vrch v okrese Hradec Králové Královéhradeckého kraje. Leží asi 0,5 km jihovýchodně od obce Libníkovice na katastrálním území Jílovice.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1047609", "url": "https://cs.wikipedia.org/wiki?curid=1047609", "title": "Jenna Dewan", "text": "Jenna Dewan\n\nJenna Lee Dewan (Jenna Dewan Tatum) (* 3. prosince 1980, Hartford, Connecticut, USA) je americká herečka a tanečnice. Začala tančit pro zpěvačku Janet Jackson a později pro Pink, Missy Elliott a Christinu Aguileru. Nejvíce se proslavil filmovou rolí Nory ve filmu \"Let's Dance\" z roku 2006. Objevila se v seriálech \"The Playboy Club,\" \"American Horror Story: Asylum\" nebo \"Witches of East End'.\" Během let 2017–2018 moderovala televizní taneční soutěž \"World of Dance\".\n\nJenna se narodila v Hartfordu v Connecticutu a je dcerou Nancy Smith (rozené Bursh) a Darrylla Dewana. Její otec má libanonské a polské kořeny a její matka německé a anglické. Její rodiče se rozvedli, když byla malá a její matka se provdala za Claudeho Brooks Smitha. Navštěvovala Grapevine High School v Grapevine v Texasu, kde patřila k roztleskávačkám. Odmaturovala v roce 1999 a byla zvolena královnou ročníku. Poté nastoupila na Univerzitu Jižní Kalifornie a byla členkou Pi Beta Phi.\n\nPřed hereckou kariérou Jenna pracovala jako tanečnice pro umělce jako Janet Jackson, 'N Sync, Seana Combse, Toni Braxton, Celine Dion, Pink, Missy Elliott, Rickyho Martina a Billyho Crawforda. Objevila se ve videoklipech Janet Jackson k písničkám \"Doesn't Really Matter\" a \"All for You\" a také vyjela na turné All for You Tour a později na turné 'N Sync nazvané Popodyssey Tour. Jako tanečnice se objevila ve filmu \"Žába k zulíbání. \"Zahrála si ve videoklipu Christiny Aguilery k písničce \"Not Myself Tonight\" v roce 2010.\n\nPrvní role přišla se seriálem stanice Fox \"Quintuplets\" v roce 2004. Jako host se objevila v seriálech \"Mladí a neklidní, Joey \"a \"Melrose Place.\" V roce 2005 získala roli v hororovém filmu \"Tamara\". O rok později se objevila ve filmech \"Smrtící nenávist \"a \"Tančím, abych žil. \"V ten samý rok získala roli studentky Nori v tanečním filmu \"Let's dance\". Film vydělal přes 119 milionů dolarů po celém světě.\n\nV srpnu 2008 se objevila v televizním filmu stanice Lifetime \"Skandál Texaských roztleskávaček\", ve kterém si zahrála trenérku Emmu Carr. V roce 2009 získala roli ve filmu \"Americká panna\", po boku Roba Schneidera. V roce 2010 byla obsazena do filmu \"Podraz\", který byl vydán přímo na DVD v září roku 2011.\n\nV březnu 2011\" \"získala roli v seriálu stanice NBC \"The Playboy Club.\" Seriál měl premiéru 19. září a sledovalo ho přes 5,2 milionů diváků. Kvůli nízké sledovanosti byl seriál zrušen po třech odvysílaných epizodách. Ve stejném roce se objevila ve filmu \"Jak na holky\", který měl premiéru v Německu v roce 2009, ale ve Spojených státech byl vydán až v listopadu roku 2011.\n\nObjevila se v romantické komedii \"10 Years,\" který produkoval její manžel Channing Tatum. Film měl premiéru 14. září 2012. Ten samý rok se objevila v hororovém seriálu \"American Horror Story: Asylum\" jako Teresa Morrison.\n\nOd roku 2013 hraje v seriálu stanice Lifetime \"Witches of East End\" jednu z hlavních rolí, roli Freyi Beauchamp. V roce 2015 se objevila v seriálu \"Supergirl\", kde hraje Lucy Lane, sestru Lois Lane a přítelkyni Jamese Olsena. Během let 2017–2018 moderovala televizní taneční soutěž \"World of Dance\". Od roku 2018 hraje vedlejší roli v seriálu \"Doktoři\".\n\nV roce 2006 potkala na natáčení filmu \"Let's Dance \"herce Channinga Tatuma a dvojice spolu začala krátce po skončení natáčení chodit. Pár se zasnoubil v září 2008 na Maui a vzali se 11. července 2009. Jejich dcera Everly se narodila v květnu roku 2013 v Londýně. V dubnu 2018 pár oznámil rozchod. O šest měsíců později podala Dewan žádost o rozvod. Od léta 2018 chodí s muzikálovým hercem Stevem Kazeem. V září 2019 oznámila, že se Stevem čeká miminko. \n\n18. února 2020 se Jenna a Steve zasnoubili. \n\nJenna bojuje za práva zvířat a je veganka.\n\nSvojí dceru vychovává jako vegetariánku, ale nechá ji samotnou rozhodnout, co chce jíst, až bude starší.\n\n"}
{"id": "1047611", "url": "https://cs.wikipedia.org/wiki?curid=1047611", "title": "Jessica Stroup", "text": "Jessica Stroup\n\nJessica Leigh Stroup (* 23. října 1986, Anderson, Jižní Karolína, Spojené státy americké) je americká herečka, která se nejvíce proslavila rolí Erin Silver v seriálu \"\". Dále se objevila ve filmech \"Maturitní ples, Hory mají oči 2, Upíři.\" Aktuálně hraje Max Hardy v seriálu\" Stoupenci zla.\"\n\nJessica se narodila v Andersonu v Jižní Karolíně, je dcerou Judith a Dona Stroupových. Své dětství strávila v Charlotte v Severní Karolíně. V roce 2004 odmaturovala na Province High School a získala plné stipendium na University of Georgia, ale odmítla ho, aby se mohla věnovat herectví.\n\nPoprvé se před kamerou objevila v seriálu \"Neslavná\". Následovalo několik hostujících rolí v seriálech \"Chirurgové, Pravá krev, Zoey 101.\" V roce 2007 se objevila ve čtyřech epizodách seriálu\" Ďáblův sluha\". Objevila se také v několika nezávislých filmových produkcí jako například \"Left in Darkness, Modli se za ráno, Upíří.\"\n\nV březnu 2007 získala hlavní ženskou roli v hororovém filmu \"Hory mají oči 2. \"Film obdržel negativní kritiku a vydělal přes 67 milionů dolarů po celém světě. Ten samý rok se objevila ve vedlejší roli ve filmu \"Společné Vánoce.\"\n\nV dubnu roku 2008 byla obsazena do hlavní role seriálu \"\". Jessica hraje postavu Erin Silver, mladší sestru Davida Silvera a Kelly Taylor z původního seriálu \"90210\". Seriál měl premiéru 2. září 2008 a epizodu sledovalo přes 4,65 milionů diváků. V roce 2010 byla za roli oceněna cenou Young Hollywood Awards. V tom samém měsíci získala roli Claire v remaku filmu \"Maturitní ples \"a objevila se ve filmu \"Informátoři.\"\n\nV listopadu 2011 se jako host objevila v animovaném seriálu \"Griffinovi,\" pro který propůjčila svůj hlas několika postavám ve dvou epizodách. V roce 2012 si zahrála po boku Mily Kunis a Setha MacFarlaneho ve filmu \"Méďa\".\n\nV dubnu 2013 bylo oznámeno, že byla osazena do hlavní role seriálu \"Stoupenci zla. \"Její postava je Max, neteř Ryana Hardyho (Kevin Bacon). Je policistkou a pracuje pro Intel Division. V dubnu 2016 byla obsazena do role Joy Meachum v seriálu \"Iron First\", který pochází z Marvelovské dílny.\n"}
{"id": "1047616", "url": "https://cs.wikipedia.org/wiki?curid=1047616", "title": "LGBT práva v Dánsku", "text": "LGBT práva v Dánsku\n\nPráva leseb, gayů, bisexuálů a translidí (LGBT) jsou v Dánsku považována za prioritní a jejich úroveň je jednou z celosvětově nejvyšších.\n\nStejnopohlavní sexuální styk byl v Dánsku dekriminalizován v r. 1933. V r. 1977 se sjednotil legální věk způsobilosti k pohlavnímu styku pro heterosexuální a homosexuální styk na 15 let. Dánsko je také první zemí na světě, která přijala zákon upravující stejnopohlavní soužití ve formě registrovaného partnerství v r. 1989. 7. června 2012 byl tento zákon zrušen a nahrazen manželstvím pro osoby stejného pohlaví, který nabyl účinnosti 15. června 2012 . Dánsko mimo jiné uznává i stejnopohlavní manželství či jiný obdobný svazek uzavřený v zahraničí. Diskriminace na základě sexuální orientace je zcela zakázaná od r. 2004. Páry stejného pohlaví můžou společně osvojovat děti od r. 2010. Předtím jim umožněné pouze přiosvojení nevlastního dítěte, případně poručenství. Gayům a lesbám je zároveň umožněno otevřeně působit v armádě.\n\nStejně jako zbylé skandinávské země je Dánsko jednou z nejvíce sociálně liberálních zemí na světě s valnou většinou Dánů podporujících stejnopohlavní manželství a LGBT adopci. Kodaň je všeobecně popisována jako jedna z nejvíc gay friendly metropolí na světě s každoročně konaným festivalem Copenhagen Pride.\n\nDánské království má mimo jiné také dvě autonomní zámořská území Grónsko a Faerské ostrovy, které jsou v této otázce víc sociálně konzervativní. Navzdory tomuto legalizovalo Grónsko v r. 2016 stejnopohlavní manželství.\n\nPohlavní styk mezi osobami stejného pohlaví je v Dánsku legální od r. 1933. Legální věk způsobilosti k pohlavnímu styku je stanoven na 15 let bez ohledu na sexuální orientaci a pohlaví.\n\nStejnopohlavní manželství nabylo účinnosti 15. června 2012 poté, co Dánský parlament 7. června hlasoval ve prospěch genderově-neutrálního manželství, vč. uznání manželství Dánskou národní církví. Dánsko je také zemí, která jako první umožnila homosexuálním párům uzavírat registrované partnerství r. 1989.\n\nDle průzkumu z prosince 2006 mezi členy EU má stejnopohlavní manželství v Dánsku podporu 69 % Angus Reid Global Monitor tento postoj označil za vyhovující ke vstupu do Evropské unie. S postoji v Evropě, co se týče legalizace stejnopohlavních manželství, se Dánsko zařadilo na nejvyšším žebříčku, co do možnosti uzákonění stejnopohlavních manželství pro gay a lesbické občany, na třetím místě za Nizozemskem (82 %) a Švédskem (71 %).\n\nDánský parlament projednával návrh novely zákona o manželství 14. března 2012. Novela prošla parlamentem a byla schválená rovněž i jejím veličenstvem o tři později. Zákon nabyl účinnosti 15. června 2012. Nová legislativa vymazala z práva veškerou diskriminaci, tudíž zůstávají jenom zákony týkající se genderu.\n\n2. června 2006 Dánský parlament odhlasoval novelu zákona z r. 1997, který zakazoval lesbickým ženám podstupovat umělé oplodnění, čímž jim umožnil mít své vlastní biologické dítě s tím, že se její partnerka, která není biologickým rodičem dítěte, zapíše do rodného listu jako druhý rodič.\n\nPočínaje r. 1999 si osoba žijící v registrovaném partnerství mohla osvojit dítě jeho nebo jejího registrovaného partnera nebo partnerky.\"\n\nOd 1. července 2010 stejnopohlavní páry získaly možnost si společně osvojovat děti.\n\n20. července 2014 byl zaznamenán první případ, kdy si gay pár adoptoval dítě ze zahraničí, konkrétně 9měsíční holčičku z Jižní Afriky.\n\nLGBT osoby nejsou zproštěny služby v armádě.\n\nDánské právo garantuje ochranu proti diskriminaci založenou na sexuální orientaci.\n\nDánské trestní zákony mají specifickou skutkovou podstatu i trestní sazbu pro zločiny spáchané z důvodu jiného sexuálního smýšlení oběti.\n\nV únoru 2013 se Guatemalanka stala prvním transsexuálkou, která získala v Dánsku azyl z důvodu perzekuce v její rodné zemi. Nicméně se dostala do utečenského tábora pro muže, kde nějakou dobu čelila násilí a odmítání. Její případ se začal vyšetřovat tehdy, kdy dánská LGBT komunita došla k závěru, že by jí hrozilo nebezpečí v případě návratu do Guatemaly.\n\nV červnu 2014 Dánský parlament v poměru hlasů 59:52 schválil zákon, který zakazuje diagnózu transsexuality jako mentální poruchy s následnou nezvratnou chirurgickou léčbou zahrnující sterilizaci v procesu změny pohlaví. Od 1. září 2014 Dánové starší 18 let, kteří chtějí podstoupit změnu pohlaví, můžou učinit tak tím, že si změní pohlaví úředně s následnou 6měsíční lhůtou, kdy si své rozhodnutí můžou ještě rozmyslet.\n\nOd 1. ledna 2017 přestane dánská vláda definitivně považovat odlišnou pohlavní identitu za duševní poruchu. Podobný přístup zaujímá od r. 2010 také Francie.\n\nV květnu 2014 vyzvalo šest dánských politických stran ministra zdravotnictví Nicka Hækkerupa k přezkumu zákazu homosexuálních a bisexuálních mužů darovat krev.\n\nV srpnu 2016 byla u členů parlamentu zreportována většinová podpora zrušení zákazu. Dánská lidová strana, Sociální demokraté a Alternativa podporují návrh předložený předsedou Radikální liberální strany Mortenem Østergaardem, který požaduje celostátní zrušení zákazu gay a bisexuálních mužů darovat krev.\n\nPodle výzkumu EU z prosince 2006 podporovalo stejnopohlavní manželství 69 % Dánů. Angus Reid Global Monitor tehdy zahájil šetření na tuto problematiku v rámci integrace EU. Co se týče postojů evropských zemí ke stejnopohlavním sňatkům, zaujímalo Dánsko jednu z nejvyšších pozic, pokud šlo o manželství gayů a leseb, konkrétně třetí po Nizozemsku (82 %) a Švédsku (71 %).\n\nV r. 2013 šetření společnosti YouGov zkoumalo 1 005 Dánů. Z nich 59 % souhlasilo s možností adopce dětí homosexuálními páry, zatímco 79 % podporovalo jejich právo na sňatek.\n\nEurobarometrické šetření z r. 2015 ukázalo 87 % podporu dánské společnosti legalizaci stejnopohlavního manželství napříč celou Evropou, 24 % bylo proti. Dále ještě 90 % přiznalo lesbám, gayům a bisexuálům stejná práva jako mají heterosexuálové a 88 % neshledalo žádný problém v sexuálních vztazích mezi lidmi stejného pohlaví.\n\nLGBT práva v kontinentálním Dánsku (mimo autonomních území Grónska a Faerských ostrovů)\n"}
{"id": "1047618", "url": "https://cs.wikipedia.org/wiki?curid=1047618", "title": "Modlitba svatého Tomáše Mora", "text": "Modlitba svatého Tomáše Mora\n\nModlitba svatého Tomáše Mora, připisovaná tomuto anglickému světci, odráží jeho zbožnost i smysl pro humor. Oblíbil si ji také papež František, který se ji modlí každý den.\n\nVe zhudebněné podobě je zařazena v modré Hosaně pod číslem 144 jako píseň před jídlem se čtyřmi slokami. Ve zpěvníku \"Svítá\" je pod číslem 56.\n\n<poem>\nDopřej mi chuť k jídlu, Pane,\na také něco, co bych jed,\ndej mi zdravé tělo, Pane,\na nauč mě s ním zacházet.\n\nDej mi zdravý rozum, Pane,\nať vidím dobro kolem nás,\nať se hříchem nevyděsím\na napravit jej umím včas.\n\nDej mi mladou duši, Pane,\nať nenaříká, nereptá,\ndej, ať neberu moc vážně\nsvé pošetilé malé já.\n\nDej mi, prosím, humor, Pane,\na milost, abych chápal vtip,\nať mám radost ze života\na umím druhé potěšit.\n\nAmen.\n</poem>\n\n"}
{"id": "1047625", "url": "https://cs.wikipedia.org/wiki?curid=1047625", "title": "Lypovec", "text": "Lypovec\n\nLypovec () je město v centrální části Ukrajiny v Lypoveckém rajónu Vinnycké oblasti, ve východní části historického kraje Podolí. Žije zde obyvatel.\n\nPrvní písemná zmínka pochází z roku 1545, ale předpokládá se, že v městské části Skakunka se nacházelo sídlo Kunyl, které je zmiňováno v Ruském letopise již v roce 1150.\n\nPod městem se 22. července 1941 odehrála Bitva o Lypovec, během které se odehrály jedny z nejtvrdších bojů, kterých se zúčastnili Slováci v rámci německé armády. Během protiútoku sovětské armády zaznamenali velké ztráty a padlým slovenským vojákům zde později byl postaven památník. Slovenští vojáci byli před protiútokem ubytováni v domech místních obyvatel. Během druhé světové války zde Němci zřídili ghetto a zastřelili okolo 2 000 místních obyvatel.\n\n\n\n"}
{"id": "1047626", "url": "https://cs.wikipedia.org/wiki?curid=1047626", "title": "Helix (hudební skupina)", "text": "Helix (hudební skupina)\n\nHelixje kanadská hard rocková/heavy metalová skupina založená v roce 1974. Jejich nejznámější píseň z roku 1984 je „Rock You“. Původní sestavu tvořili bubeník Bruce Arnold a sólový zpěvák Brian Vollmer, kytaristé Ron Watson a Rick „Minstrel“ Trembley, klávesák Don Simmons a baskytarista Keith „Bert“ Zubrigg.\n\n\n† - \"zemřel\"\n\n\n\n\n\n\n\n\n"}
{"id": "1047628", "url": "https://cs.wikipedia.org/wiki?curid=1047628", "title": "Krakovec (rozcestník)", "text": "Krakovec (rozcestník)\n\nKrakovec má více významů:\n"}
{"id": "1047629", "url": "https://cs.wikipedia.org/wiki?curid=1047629", "title": "Laganadi", "text": "Laganadi\n\nLaganadi je italská obec v provincii Reggio Calabria v oblasti Kalábrie.\n\nV roce 2013 zde žilo 408 obyvatel.\n\nCalanna, Reggio di Calabria, San Roberto, Sant'Alessio in Aspromonte, Santo Stefano in Aspromonte\n\nZdroj: \n\n"}
{"id": "1047630", "url": "https://cs.wikipedia.org/wiki?curid=1047630", "title": "David z Himmerodu", "text": "David z Himmerodu\n\nDavid z Himmerodu, O.Cist. byl cisterciácký mnich a mystik, dnes katolickou církví uctívaný jako blahoslavený.\n\nNarodil se kolem roku 1110 ve Florencii a v roce 1131 vstoupil do kláštera v Clairvaux. O tři roky později jej Bernard z Clairvaux poslal se zakladatelskou skupinou mnichů do Himmerodu k založení nového kláštera. David byl dle legendy nepevného fyzického zdraví. Již za svého života považován za světce a za příklad mnišského života. Proslul rovněž mystickými zážitky (např. v mystickém vytržení levitoval) a léčitelskými schopnostmi. Záhy po své smrti byl vzýván jako přímluvce za šťastné narození dětí. Roku 1699 byl cisterciáckou generální kapitulou uznán jeho kult jako blahoslaveného.\n\n"}
{"id": "1047632", "url": "https://cs.wikipedia.org/wiki?curid=1047632", "title": "Lakócsa", "text": "Lakócsa\n\nLakócsa je obec v maďarské župě Somogy. V roce 2014 zde žilo 559 obyvatel.\n\nDrávafok, Felsőszentmárton, Potony, Szentborbás, Teklafalu, Tótújfalu\n"}
{"id": "1047637", "url": "https://cs.wikipedia.org/wiki?curid=1047637", "title": "Søren Lerby", "text": "Søren Lerby\n\nSøren Lerby (* 1. února 1958) byl dánský fotbalista. Nastupoval především na postu záložníka.\n\nS dánskou fotbalovou reprezentací získal bronzovou medaili na mistrovství Evropy roku 1984 a zúčastnil se i mistrovství světa 1986 a evropského šampionátu 1988. Celkem za národní tým odehrál 67 utkání, v nichž vstřelil 10 gólů.\n\nS PSV Eindhoven vyhrál Pohár mistrů evropských zemí 1987/88. V ročníku 1979/80, tehdy v dresu Ajaxu Amsterdam, byl nejlepším střelcem této soutěže.\n\nSedmkrát se stal mistrem Nizozemska, pětkrát s Ajaxem (1976/77, 1978/79, 1979/80, 1981/82, 1982/83), dvakrát s PSV (1987/88, 1988/89). S Bayernem Mnichov se stal též dvojnásobným mistrem Německa (1984/85, 1985/86) a dvakrát získal i německý pohár (1983/84, 1985/86).\n\nPo skončení hráčské kariéry se krátce pokoušel o trenérskou dráhu, v letech 1991–1992 vedl Bayern Mnichov.\n\n"}
{"id": "1047641", "url": "https://cs.wikipedia.org/wiki?curid=1047641", "title": "Jurij Čeban", "text": "Jurij Čeban\n\nJurij Čeban ( \"Юрій Чебан\"; * 5. července 1986, Oděsa, Ukrajinská sovětská socialistická republika) je ukrajinský rychlostní kanoista. Na Letních olympijských hrách 2008 v Pekingu získal bronzovou medaili v C1 na 500 metrů. O čtyři roky později na olympiádě v Londýně zvítěl v C1 na 200 metrů. Je i dvojnásobným mistrem světa.\n\n"}
{"id": "1047644", "url": "https://cs.wikipedia.org/wiki?curid=1047644", "title": "Maxim Mamin", "text": "Maxim Mamin\n\nJméno a příjmení Maxim Mamin nese více osob:\n\n"}
{"id": "1047647", "url": "https://cs.wikipedia.org/wiki?curid=1047647", "title": "Poilly-lez-Gien", "text": "Poilly-lez-Gien\n\nPoilly-lez-Gien je francouzská obec v departementu Loiret v regionu Centre-Val de Loire. V roce 2011 zde žilo 2 370 obyvatel.\n\nAutry-le-Châtel, Coullons, Gien, Nevoy, Saint-Gondon, Saint-Martin-sur-Ocre\n\n\"Počet obyvatel\" \n\n"}
{"id": "1047648", "url": "https://cs.wikipedia.org/wiki?curid=1047648", "title": "Miroslav Karas (novinář)", "text": "Miroslav Karas (novinář)\n\nMiroslav Karas (* 1962 Karviná) je český novinář a reportér, zahraniční zpravodaj České televize v Polsku (1998 až 2012; 2016 až 2017) a v Rusku (2012 až 2016; od 2018).\n\nV letech 1981 až 1985 vystudoval Fakultu žurnalistiky Univerzity Karlovy v Praze.\n\nOd roku 1985 byl zaměstnán v redakci publicistiky pro děti v Československém rozhlase. V roce 1992 přešel do zahraniční redakce a stal se zahraničním zpravodajem v Polsku. Pro Československý a později Český rozhlas pracoval až do roku 1998, kdy přešel do České televize, kde byl také zahraničním zpravodajem v Polsku (vyjížděl i do zemí bývalého Sovětského svazu, zejména na Ukrajinu, do pobaltských zemí a Běloruska).\n\nOd 1. srpna 2012 změnil působiště a byl zahraničním zpravodajem ČT v Moskvě. V září 2016 se do Polska jako zahraniční zpravodaj ČT vrátil a vystřídal Josefa Pazderku (jeho samotného pak v Rusku nahradil David Miřejovský). Od počátku roku 2018 se stal opět zahraničním zpravodajem ČT v Moskvě.\n\nMiroslav Karas je ženatý. Jeho manželkou je novinářka Polského rozhlasu Julita Karasová.\n"}
{"id": "1047649", "url": "https://cs.wikipedia.org/wiki?curid=1047649", "title": "Miroslav Karas", "text": "Miroslav Karas\n\nJméno a příjmení Miroslav Karas má více nositelů:\n\n\n"}
{"id": "1047650", "url": "https://cs.wikipedia.org/wiki?curid=1047650", "title": "Josef Maršál", "text": "Josef Maršál\n\nJméno a příjmení Josef Maršál má více nositelů:\n\n"}
{"id": "1047652", "url": "https://cs.wikipedia.org/wiki?curid=1047652", "title": "Brody (zámek)", "text": "Brody (zámek)\n\nZámek Brody se nachází na okraji stejnojmenné vesnice přibližně 2 km jihozápadně od Krásného Dvora v okrese Louny. Od roku 1964 je chráněn jako kulturní památka. Zámek stojí na hraně údolí potoka Leska v nadmořské výšce 345 metrů.\n\nPrvní písemná zmínka o Brodech je z roku 1405, kdy byla vesnice součástí buškovického panství. Součástí jiných panství byly Brody až do druhé poloviny 16. století, kdy z nich Jan Fremut mladší vytvořil samostatný statek a snad založil zdejší tvrz. Ta je poprvé zmiňována až v roce 1575, kdy od něj ves koupila Voršila Hasištejnská z Lobkovic a připojila ji k Mašťovu. Ve druhé polovině 17. století byla tvrz nahrazena barokním zámkem. Konkrétní stavebník není znám, ale ve stejné době vesnici vlastnila rodina Piszingů, kteří ji roku 1731 prodali Františku Josefu Černínovi a ten ji natrvalo připojil ke Krásnému Dvoru. Zámek od té doby sloužil jako kanceláře a byty zaměstnanců černínské správy. V letech 1848 a 1918 byl zámek opravován. Po roce 1945 v zámku bydleli zaměstnanci státního statku, který však budovu neudržoval a ta postupně zpustla.\n\nTvrz v Brodech pravděpodobně stála v místech dnešního zámku, ale jestli byla před přestavbou zbořena nebo zahrnuta do zámeckého zdiva není jisté. Zámek tvoří obdélná patrová budova se dvěma krátkými bočními křídly. Hlavní budova má valbovou střechu a uprostřed ní je osmiboká věžička s cibulovitou bání. Pravidelné průčelí s deseti okenními osami zdobí rizalit. Některé místnosti v přízemí jsou zaklenuté valenou klenbou a v prvním patře měly pokoje stropy ploché. Většina oken je rozbitá, poškozené jsou zdivo, střecha i konstrukce krovu. Některé stropy byly vybourány.\n\n\n"}
{"id": "1047653", "url": "https://cs.wikipedia.org/wiki?curid=1047653", "title": "Servet Çetin", "text": "Servet Çetin\n\nServet Çetin [servet četyn] (* 17. března 1981) je turecký fotbalový obránce a reprezentant ázerbájdžánského původu. V současnosti hraje v tureckém klubu Mersin İdmanyurdu SK. Účastník EURA 2008 v Rakousku a Švýcarsku, kde získal bronzovou medaili za třetí místo. Celkem odehrál za tureckou reprezentaci 59 zápasů a dal tři góly.\nHrál v tureckých mládežnických reprezentacích do 17, 18 a 21 let. V A-týmu Turecka debutoval 30. 4. 2003 v přátelském utkání s Českem (prohra 0:4).\n\nGóly Serveta Çetina v A-mužstvu turecké reprezentace\n"}
{"id": "1047658", "url": "https://cs.wikipedia.org/wiki?curid=1047658", "title": "Metropolitní oblast Lisabonu", "text": "Metropolitní oblast Lisabonu\n\nMetropolitní oblast Lisabonu ( \"\") je největší sídelní oblastí Portugalska, která se rozprostírá v okolí hlavního města. Je tvořena 18 obcemi ( „Município“), její rozloha je 2 922 km² a v roce 2011 zde žilo 2 821 876 osob. Zároveň se jedná o statistický celek na úrovni NUTS 2 s kódem PT17. Z hlediska dělení Portugalska do distriktů se metropolitní oblast nachází částečně v distriktu Lisabon (severně od ústí estuárovitého řeky Tejo do Atlantiku) a distriktu Setúbal (jižně od ústí). \n"}
{"id": "1047660", "url": "https://cs.wikipedia.org/wiki?curid=1047660", "title": "Andrea Conti", "text": "Andrea Conti\n\nAndrea Conti (asi 1235, Anagni – 1. února 1302, Piglio) byl italský řeholník a františkán.\n\nNarodil se v rodině papeže Alexandra IV., Stefanovi, bratrovi tohoto papeže. Jeho sestra Emilia byla matkou Benedetta Caetaniho, poté papeže Bonifáce VIII.\n\nPo jeho teologických studií vstoupil do františkánského konventu svatého Vavřince v Pigliu, ale přitahovalo ho poustevnictví. Požádal představeného a dostal povolení žít v samotě v jeskyni nedaleko Monte Scalambra.\n\nBonifác VIII., synovec Andrei, ho chtěl jmenovat kardinálem, ale on odmítl, protože raději zůstal ve své poustevně v ustavičné modlitbě.\n\nZemřel 1. února 1302 ve své poustevně a jeho tělo bylo pohřbeno v kostele svatého Vavřince. Jeho kult byl schválen 11. prosince 1724 papežem Inocencem XIII. Jeho svátek katolická církev slaví 1. února a františkáni 3. února.\n\nBěhem 2. světové války byl jeho hrob poškozen bombardováním ze dne 12. února 1944, oprava a průzkum ostatků proběhly 8. února 1945.\n\n\n"}
{"id": "1047665", "url": "https://cs.wikipedia.org/wiki?curid=1047665", "title": "Bohumil Vostal", "text": "Bohumil Vostal\n\nBohumil Vostal (* 1980, Třebíč) je český novinář a reportér, v letech 2012 až 2017 stálý zahraniční zpravodaj České televize v Bruselu a od roku 2018 v Londýně.\n\nPochází z Třebíče.\n\nV letech 2001 až 2007 vystudoval obory žurnalistika a mediální studia na Fakultě sociálních věd Univerzity Karlovy v Praze. Studoval také na zahraničních univerzitách – v roce 2005 obor \"communication science\" na Loughborough University ve Velké Británii (v rámci stipendia Erasmus/Socrates) a v roce 2006 na Georgetown University v USA (v rámci stipendia na Institutu politické žurnalistiky).\n\nZačínal jako reportér ZN Zemských novin a Slova (1999 až 2000), mezi lety 2000 a 2005 působil jako redaktor rozhlasové stanice BBC World Service v Praze.\n\nOd července 2005 pracuje v zahraniční redakci České televize. Od srpna 2012 do prosince 2017 byl stálým zahraničním zpravodajem ČT v Bruselu. Od počátku roku 2018 je zahraničním zpravodajem ČT v Londýně.\n"}
{"id": "1047666", "url": "https://cs.wikipedia.org/wiki?curid=1047666", "title": "Căzănești", "text": "Căzănești\n\nCăzănești je rumunské město v župě Ialomița. V roce 2011 zde žilo 3 271 obyvatel.\n\n"}
{"id": "1047671", "url": "https://cs.wikipedia.org/wiki?curid=1047671", "title": "Sergio Allievi", "text": "Sergio Allievi\n\nSergio Allievi (* 17. ledna 1964, Essen, NSR) je bývalý německý fotbalový útočník. Celou kariéru strávil v německých klubech, do reprezentace se nedostal. Po skončení aktivní hráčské kariéry se stal trenérem.\n\nV létě 1990 odešel jako jeden z prvních západoněmeckých fotbalistů do Německé demokratické republiky (konkrétně do Dynama Drážďany).\n\n"}
{"id": "1047672", "url": "https://cs.wikipedia.org/wiki?curid=1047672", "title": "Fernando Couto", "text": "Fernando Couto\n\nFernando Manuel Silva Couto (2. srpna 1969, Espinho) je bývalý portugalský fotbalista. Nastupoval především na postu středního obránce.\n\nZa portugalskou reprezentaci odehrál 110 utkání, což ho řadí na třetí příčku v historické tabulce, za Luíse Figa a Cristiana Ronalda. Vstřelil v reprezentaci 8 gólů. Získal s ní stříbrnou medaili na mistrovství Evropy roku 2004 a bronzovou na mistrovství Evropy roku 2000. Hrál i na mistrovství světa 2002 a mistrovství Evropy 1996.\n\nJe mistrem světa do 20 let z roku 1989.\n\nDvakrát vyhrál Pohár vítězů pohárů. V sezóně 1996/97 s FC Barcelona, v sezóně 1998/99 s Laziem Řím. S italským klubem Parma FC vyhrál v ročníku 1994/95 Pohár UEFA. S Barcelonou získal roku 1997 též Superpohár UEFA. Celkem v evropských pohárech odehrál 91 utkání a vstřelil 6 branek.\n\nS FC Porto je trojnásobným mistrem Portugalska (1987/88, 1991/92, 1992/93) a má tři portugalské poháry (1987/88, 1990/91, 1993/94). S Barcelonou má jeden titul (1997/98) a dva španělské poháry (1996/97, 1997/98). S Laziem je mistrem Itálie (1999/00) a má dva italské poháry.\n"}
{"id": "1047673", "url": "https://cs.wikipedia.org/wiki?curid=1047673", "title": "Fetești", "text": "Fetești\n\nFetești je rumunské město v župě Ialomița. V roce 2011 zde žilo 30 217 obyvatel. Administrativní součástí města jsou i vesnice Buliga, Fetești-Gară a Vlașca.\n\n"}
{"id": "1047676", "url": "https://cs.wikipedia.org/wiki?curid=1047676", "title": "Arcikněz", "text": "Arcikněz\n\nArcikněz (lat. \"archipresbyter\", řecky ἀρχιπρεσβύτερος \"archipresbýteros\", česky též arcipryšt) je starobylý titul kněží v různých církvích. Označení se užívá v katolické, starokatolické i ortodoxní církvi (zde také nazýván \"protopresbyter\"), přičemž skutečné úřady, které kněží s tímto titulem spravují jsou značně rozmanité.\n\nNejprve (ve 4. století) se objevují při katedrálách jako zástupci biskupa, od 6. století byli ustanovováni při důležitějších kostelích jako nižší stupeň biskupské správy. Různé správní reformy nakonec vedly v katolické správy k zániku arcikněží jako úředníků a jedná se o zvykový titul představitele vikariátů diecéze (spolu s děkany, případně okrskovými vikáři). Arcikněz jako představitel katedrálních kapitul může být předchůdcem kapitulního probošta, resp. děkana.\n\nV českých zemích jsou arcikněží doloženi krátce jako představení velkofar (tyto velké fary sídlily na hradech hradské soustavy) a mizí s rozpadem hradské soustavy. Arcikněz nebyl nadán jen spirituálními právy, ale měl i pravomoci veřejného žalobce (podle ustanovení Břetislavových dekret). Již v 11. a 12. století začaly vznikat i venkovské fary, nad kterými měl mít arcikněz zřejmě jistou pravomoc, nicméně tyto kostely vznikaly podle vlastnického principu a tato pravomoc se zřejmě nikdy neuplatnila. Emancipovaní biskupové Jindřich Zdík v Olomouci a Daniel I. v Praze velkofarní správu zcela nahradili správou pomocí arcijáhnů (děkanáty se objevují v 13. století zřejmě bez vazby na arcikněze). Toto razantní nahrazení arcikněží bylo do značné míry podmíněno, že i hradské kostely byly též vlastnické (Jindřich Zdík si je nechal darovat a přeměnil je na sídlo arcijáhna).\n\n"}
{"id": "1047677", "url": "https://cs.wikipedia.org/wiki?curid=1047677", "title": "Seznam zvonů katedrály svatého Víta, Václava a Vojtěcha", "text": "Seznam zvonů katedrály svatého Víta, Václava a Vojtěcha\n\nToto je seznam zvonů katedrály svatého Víta.\n\nSedm zvonů je umístěno na jižní, původní gotické věži. Zvon Zikmund z roku 1549 je největším českým zvonem.\nZvonění na svatovítské zvony obstarává spolek dobrovolných zvoníků \"Pražští zvoníci svatovítští\" - \"Campanarii Sancti Viti\" \"Pragenses\" pod vedením Tomáše Stařeckého. Na jižní věži katedrály je zavěšeno sedm zvonů ve dvou patrech:\n\na tři nové zvony z dílny Dytrychových z Brodku u Přerova, odlité roku 2012, nahrazující starší zvony stejných jmen a doplňující zvonový soubor:\n\nVšechny hradní zvony i hodinové cymbály a další vybavení bylo zničeno požárem roku 1541, například: \n\nNěkolik dalších zvonů bylo zrekvírováno za obou světových válek:\n\nVšechny zvony jsou poháněny ručně a s výjímkou zvonu Zikmund zvoní pravidelně každou neděli.\n\n"}
{"id": "1047678", "url": "https://cs.wikipedia.org/wiki?curid=1047678", "title": "Samosa", "text": "Samosa\n\nSamosa je druh pečiva typického pro asijskou, převážně indickou kuchyni. Má podobu plněných taštiček obvykle trojúhelníkového tvaru, které se pečou v tandúru nebo smaží na rostlinném oleji.\n\nTěsto na samosy se vyrábí z hladké pšeničné mouky, vody a oleje nebo přepuštěného másla ghí. Tradiční indická vegetariánská náplň se skládá z vařených brambor, hrachu a chilli papriček. Existují také samosy plněné mletým masem (kuřecím nebo skopovým), sýrem nebo ovocem. Jsou typickou specialitou pouličních stánkařů, konzumují se teplé a podává se k nim čatní nebo jogurtová omáčka raita.\n\nNázev pochází z perského výrazu \"sanbosag\" (chutné trojúhelníky), jídlo se dostalo do Indie v době muslimské nadvlády ve 13. století. Postupně se s indickými vystěhovalci (desi) rozšířilo do oblasti od východoafrického pobřeží až po Malajský poloostrov a v průběhu 20. století také do Evropy. \n\n\n"}
{"id": "1047679", "url": "https://cs.wikipedia.org/wiki?curid=1047679", "title": "Jaderská deska", "text": "Jaderská deska\n\nJaderská nebo Apulská deska je malá tektonická deska tvořená převážně kontinentální zemskou kůrou, která se oddělila od Africké desky, resp. Gondwany podél velkého transformního zlomu během křídy. Označení \"jaderská\" deska se běžně používá pro její severní část, která byla deformovaná během alpinské orogeneze, v jejímž průběhu narazila na Euroasijskou desku. Suturou po této srážce je Periadriatická linie, která tvoří osu Alp. Apulská deska se dodnes pohybuje vůči Euroasijské desce poměrně nezávisle.\n\nDeska tvoří velkou část Apeninského poloostrova a její část je také zalita Jaderským mořem. Hrubé souvrství druhohorních vápenců usazených na jejím povrchu formují jižní vápencové Alpy. Na mnoha generalizovaných paelogegrafických mapách zabírá oblast Itálie, Řecka, Balkánu, Panonské pánve a Vnitřních Západních Karpat, ale mikrodeska zahrnující Alpy, Karpaty a Panonii se nazývá Alcapa.\n\nJaderská deska s sebou původně nesla i části oceánské kůry Piemontsko-ligurského oceánu, který ji odděloval od Briançonnaiského mikrokontinentu. Tento oceán však v průběhu křídy subdukoval. V tomto období narazila na Euroasijských desku východní a severní část Apulské desky. Tento proces trval do eocénu, následně během eocénu a miocénu pokračovala kolize v západní části. Základní modelové situace podle teorie deskové tektoniky obvykle ignorují možnost subdukce kontinentální kůry. Několik pozorování však nasvědčuje tomu, že v některých případech k podobnému jevu může dojít. Pokud je kontinentální kůra tenčí než 20 km, pak její hustota je srovnatelná nebo dokonce větší než hustota astenosféry a proto může subdukovat. Geofyzikální výpočty situace a pochodů v Západních Alpách poukazují na to, že k podobnému jevu muselo dojít i při kolizí Apulské desky s Euroasijskou deskou, jež se částečně podsunula pod Apulskou desku.\n\nZ jihu pod Apulskoue desju subdukuje oceánská kůra Africké desky, jde o zbytky druhohorního oceánu Tethys. K tomuto dochází hlavně na západě a jihu Apeninského poloostrova. Při procesu také dochází k hromadění sedimentů, které jsou utržené z oceánského dna, vznikají tzv. subdukční melanže. Subdukce a následné natavování pohlcené oceánské kůry má za následek vulkanismus v jižním Itálii.\n"}
{"id": "1047682", "url": "https://cs.wikipedia.org/wiki?curid=1047682", "title": "Kaple svatého Václava v katedrále svatého Víta", "text": "Kaple svatého Václava v katedrále svatého Víta\n\nKaple svatého Václava v katedrále svatého Víta, Václava a Vojtěcha na Pražském hradě je ústředním ideologickým i uměleckým prostorem chrámu. Vybudoval ji Petr Parléř na čtvercovém půdoryse (tzv. \"Ad quadratum\"), čímž změnil původní projekt trojbokého závěru (\"Ad triangulum\") Matyáše z Arrasu. Kaple je patrová se schodištěm. Stojí nad původním hrobem svatého Václava. Její podoba připomíná samostatnou svatyni vloženou do chrámu a svým účelem připomíná relikviářovou skříň.\n\nPůvodní rotunda svatého Víta byla zbudována Václavem kolem roku 930. Tělo Václava zavražděného v Boleslavi bylo přeneseno jeho bratrem Boleslavem I., zodpovědným za jeho smrt, do rotundy asi 938. Ostatky byly uloženy do hrobu v jižní apsidě, která zřejmě byla k tomuto účelu přistavěna. Po přestavbě v roce 1060 byl hrob a částečně i zdivo apsidy pojaty do nové, románské baziliky.\n\nMimořádnou pietu a důležitost pak hrobu věnoval Karel IV. při stavbě katedrály. Z kaple nad hrobovou komorou sv. Václava vytvořil nejvýznamnější místo katedrály a zařadil ji do korunovační ceremonie. Svatováclavská koruna měla spočívat na lebce svatého Václava a pro uložení korunovačních klenotů byla v patře nad kaplí vybudována samostatná komora. Ostatní ostatky byly uloženy do bohatě zdobené relikviářové truhly, položené na kamennou tumbu. Půda z Václavova původního hrobu byla pietně uložena do hrobky pod kaplí.\n\nRelikviářová skříň na desce Václavovy kamenné tumby byla rozebrána a rozlámána při obléhání hradu Karlštejna za husitských válek, a její články a drahokamy použity na placení žoldu vojákům Zikmunda Lucemburského. Ke zničení značné části hrobky i kaple došlo při požáru roku 1541. Hrob byl zkoumán při přestavbě katedrály a upraven dle návrhu Kamila Hilberta.\n\nSpodní část kaple je ozdobena malbami pašijového cyklu a osázena polodrahokamy v pozlacené omítce. Střídmý exteriér kontrastující s nádherou interiéru navazuje na karlštejnskou kapli sv. Kříže. Nad mřížkou vedle oltáře, kde býval uchováván olej k pomazání při korunovaci, je namalovaný portrét Karla IV. Malby byly upraveny v 70. letech 15. století, kdy také namalovány postavy andělů a patronů v horních částech kaple. Ostatní malby v této části představují výjevy z legend o svatém Václavu. Jejich autorem mohl být Mistr Litoměřického oltáře, ideologickým autorem jejich spoluobjednatel, probošt Jan z Vartenberka. Další úpravy a doplnění maleb prováděl Daniel Alexius z Květné. Nad oltářem, obklopená malovanými anděly, je polychromovaná socha svatého Václava s kopím a štítem. Pochází ze 70. let 14. století, autorem je asi Petr Parléř nebo jeho synovec Jindřich a jedná se o nejstarší dochovanou volně stojící sochu světce.\n\nNa pravé straně jižní stěny kaple jsou dveře z roku 1867 zavřené sedmi zámky, klíče k nim opatrují představitelé státu, katolické církve a města: prezident republiky, předseda vlády, arcibiskup pražský, předseda Poslanecké sněmovny, předseda Senátu, probošt Metropolitní kapituly u sv. Víta a primátor hlavního města Prahy. Dveře vedou na vřetenové schodiště do Korunní komory, kde jsou přechovávány české korunovační klenoty. Komora se nachází v patře nad jižní Zlatou bránou katedrály a je osvětlena dvěma malými okénky v mozaice Posledního soudu. Je zaklenuta třemi poli křížové klenby s figurálními a zvířecími konzolkami. Dnešní podoba komory pochází z úpravy v letech 1866–1868. Stěny jsou zdobeny historizujícími dekorativními nástěnnými malbami a českými znaky. Klenoty jsou uchovávány ve schránce tvaru domečkového relikviáře umístěného na oltářní mense. Dále je zde podlouhlý dubový stůl s židlemi.\n\nPůvodní dveře, vyřazené v roce 1868, koupil roku 1874 stavitel Hartig a upevnil je do zdi podél tehdejší železniční trati ve Vítkovské ulici\n\n"}
{"id": "1047683", "url": "https://cs.wikipedia.org/wiki?curid=1047683", "title": "Seznam kulturních památek v Chotěšově (okres Plzeň-jih)", "text": "Seznam kulturních památek v Chotěšově (okres Plzeň-jih)\n\n"}
{"id": "1047685", "url": "https://cs.wikipedia.org/wiki?curid=1047685", "title": "Seznam kulturních památek v Kasejovicích", "text": "Seznam kulturních památek v Kasejovicích\n\n"}
{"id": "1047688", "url": "https://cs.wikipedia.org/wiki?curid=1047688", "title": "Halil Altıntop", "text": "Halil Altıntop\n\nHalil Altıntop (* 8. prosince 1982, Gelsenkirchen, NSR) je turecký fotbalový záložník a bývalý reprezentant, od února 2018 hráč klubu 1. FC Kaiserslautern.\n\nJde o identické dvojče svého bratra a bývalého spoluhráče z Wattenscheidu Hamita Altıntopa.\n\nHalil hrál postupně v Německu za kluby SG Wattenscheid 09, 1. FC Kaiserslautern, FC Schalke 04, Eintracht Frankfurt, poté Trabzonspor (Turecko) a FC Augsburg (Německo). V červnu 2017 přestoupil do českého klubu SK Slavia Praha. 31. ledna 2018 přestoupil do 1. FC Kaiserslautern.\n\nNastupoval i za mládežnické reprezentace Turecka.\n\nV A-mužstvu Turecka debutoval 30. 3. 2005 v kvalifikačním utkání v Tbilisi proti Gruzii (výhra 5:2). Celkem odehrál v letech 2005–2011 za turecký národní tým 38 zápasů a vstřelil 8 branek.\n\n"}
{"id": "1047692", "url": "https://cs.wikipedia.org/wiki?curid=1047692", "title": "The Big Bopper", "text": "The Big Bopper\n\nJiles Perry „J. P.“ Richardson, Jr. (24. října 1930 – 3. února 1959), známý jako The Big Bopper, byl americký hudebník, skladatel a DJ.\n\nJ. P. Richardson se narodil v Sabine Pass v Texasu a zanedlouho se s rodinou přestěhovali do Beaumontu. V roce 1947 dokončil studium na Beaumont High School. Poté studoval právo na Lamar University. Na částečný úvazek pracoval v beamountském rádiu KTRM. V roce 1949 ukončil studium a začal zde pracovat na plný úvazek. 18. dubna 1952 se oženil s Adrianne Joy Fryou a v prosinci 1953 se jim narodila dcera Debra Joy. V březnu 1955 byl odveden do U.S. Army a základní výcvik získal ve Fort Ord v Kalifornii. Zbytek ze své dvouleté služby strávil ve Fort Ord v texaském El Pasu. Poté se vrátil do rádia KTRM, kde od pondělí do pátku uváděl „Dishwashers' Serenade“. Jeden ze sponzorů navrhl, aby měl Richardson vlastní show. Podle názvu tance The Bop se rozhodl říkat si „The Big Bopper“. Jeho nová show běžela od tří do šesti hodin odpoledne a Richardson se brzy stal programovým ředitelem. V květnu 1957 překonal rekord nepřetržitého vysílání o osm minut. Richardson vysílal celkem pět dnů, dvě hodiny a osm minut a zahrál 1 821 písní.\n\nRichardson – který hrál na kytaru – začal svoji hudební kariéru jako skladatel. George Jones později nahrál Richardsonovu skladbu „White Lightning“. Dále Richardson také napsal píseň „Running Bear“ pro Johnnyho Prestona, přítele z texaského Port Arthuru. Richardson zde zpíval doprovodné vokály, ale tato nahrávka vyšla až v září 1959, několik měsíců po jeho smrti. Richardson sám začal nahrávat díky Haroldu „Pappy“ Dailymu, který mu zajistil smlouvu s Mercury Records. Jeho první singl „Beggar To A King“ ale nebyl příliš úspěšný. Zanedlouho jako The Big Bopper nahrál pro Dailyho vydavatelství D Records píseň „Chantilly Lace“. Mercury tuto nahrávku odkoupili a v létě 1958 vydali. Umístila se na šestém místě v popových hitparádách a také inspirovala Jayne Mansfield k napsání „That Makes It“. Po úspěchu „Chantilly Lace“ si Richardson dal pauzu od práce v KTRM a vydal se na turné „Winter Dance Party“, jehož hvězdami byli Buddy Holly, Ritchie Valens a Dion and the Belmonts. Jedenáctou zastávkou byl koncert v Surf Ballroom v Clear Lake v Iowě. Hudebníci cestovali autobusem, ale protože byla zima, několik z nich kvůli tomu onemocnělo. Holly se proto rozhodl, že si na cestu na další koncert v Moorhead v Minnesotě pronajme letadlo. Pilotovi, který byl po dlouhém pracovním dni unavený, nebylo řečeno o blížící se sněhové bouři. Letadlo zůstalo ve vzduchu jen několik minut. Není zcela jasné, co bylo příčinou havárie. Zemřela při ní nicméně celá posádka letadla a 3. únor je proto označován jako Den, kdy zemřela hudba.\n"}
{"id": "1047694", "url": "https://cs.wikipedia.org/wiki?curid=1047694", "title": "Babylon 5: Řeka duší", "text": "Babylon 5: Řeka duší\n\nBabylon 5: Řeka duší (v anglickém originále Babylon 5: The River of Souls) je americký televizní film z roku 1998, v pořadí čtvrtý film vztahující se ke sci-fi seriálu \"Babylon 5\". Snímek režírovala Janet Greek, scénář napsal J. Michael Straczynski, autor celého seriálu. Premiérově byl vysílán 8. listopadu 1998 na televizní stanici TNT.\n\nDěj filmu se odehrává v roce 2263, přibližně půl roku po skončení páté řady seriálu \"Babylon 5\" (nepočítaje její poslední díl „Sleeping in Light“).\n\nArcheolog Bryson pátrá po věčném životě a na jedné planetě při tom najde obrovský sklad koulí, které obsahují duše zemřelých. Michael Garibaldi se po několika měsících vrátí na stanici Babylon 5, aby s Brysonem probral financování jeho expedicí, což zařizuje právě korporace, kterou Garibaldi řídí. Z koule, kterou Bryson vzal s sebou, začnou duše unikat a působit zmatek a nebezpečí. Na stanici dorazí tzv. lovec duší (z řádu, jenž shromažďuje duše významných zemřelých osob), protože chce, aby mu byl navrácen předmět ukradený archeologem. Duše mezitím dokážou informovat kapitána Lochleyovou, velitelku stanice, že oním věčným životem trpí – jako rasa se před 10 tisíci lety chystali povznést se na vyšší úroveň bytí, jenže právě smrt jejich fyzických těl přivolala lovce duší, kteří jejich duševní esence shromáždili v kouli. Lovec na stanici se obětuje, aby ukázal dobrou vůli, neboť chce tento omyl napravit. Jeho duše se dostane do koule, kam se vrátí i ty, které unikly. Společně tak budou vyčkávat na příhodnou dobu pro budoucí vysvobození.\n\n"}
{"id": "1047697", "url": "https://cs.wikipedia.org/wiki?curid=1047697", "title": "Škoda 6Mt", "text": "Škoda 6Mt\n\nŠkoda 6Mt je vůz metra vyrobený v jednom prototypu firmou Škoda Dopravní technika v roce 2003.\n\nV roce 2003 byl v Plzni vyroben jediný čelní řídicí vůz s délkou 20 metrů. Z něj mohly být odvozeny kratší (16 m, jak je tomu v některých evropských městech) i delší řídicí vozy (22 m, které jsou využívány v Asii) i jednotlivé vložené vozy, které by tvořily ucelenou jednotku. Mělo jít o novou generaci vozidel metra s asynchronním pohonem, nakonec však zůstalo pouze u tohoto jednoho prototypu. Autorem designu vozidla, pro které je typické mírně vypouklé čelo s rozsáhlým oválným sklem, je akademický sochař František Pelikán. Během roku 2004 byl vůz zkoušen na trati v areálu výrobce. Na začátku února 2005 byl odvezen do Prahy do depa Kačerov, kde byl zprvu odstaven. Následně proběhly testovací jízdy na tamní zkušební trati a poté se vrátil do Plzně. V areálu výrobce byl vystaven již v říjnu 2004 při dni otevřených dveří.\n\nZkušenosti z konstrukce a výroby vozidla využila Škoda Transportation při dalších zakázkách, např. u soupravy metra NěVa pro Petrohrad. Vůz typu 6Mt zůstal v plzeňském areálu Škody, byl vybaven polopantografem a slouží jako manipulační vozidlo.\n\n"}
{"id": "1047699", "url": "https://cs.wikipedia.org/wiki?curid=1047699", "title": "Paznehtník dlouholistý", "text": "Paznehtník dlouholistý\n\nPaznehtník dlouholistý (\"Acanthus hungaricus\") je bylina z čeledi paznehtníkovité (\"Acanthaceae\") řádu hluchavkotvaré (\"Lamiales\"). V ČR se tento druh nevyskytuje, je však pěstován jako vysoká trvalka.\n\nPro bylinu je používáno více rozdílných názvů, například \"Acanthus balcanicus\" Heywood & I.Richardson, \"Acanthus hungaricus\" (Borbás) Baenitz, \"Acanthus longifolius\" Host.\nPochází z Balkánského poloostrova s rozšířením až do Dalmácie.\n\nV Evropě jde o méně často pěstovanou bylinu, která patří k nejvyšším trvalkám pro záhony.\n\nByliny s výškou 80-100 cm, ale je popsána i výška 1,5 m. Kvete od června do srpna květenstvím s bílými až narůžovělými dvoupyskými květy. Listy jsou zelené, vstřícné, hluboce vykrajované až řezané. Plod je tobolka.\n\nTrvalka, ozdobná především květem. Listy jsou atraktivní po celé vegetační období. Hodí se k řezu a jsou považovány za krásné v suchých vazbách. Je používána ve farmakologii, jako tonikum a stimulant.\n\nSnadno se pěstuje, snese širokou škálu půd s výjimkou špatně propustných. Vyžaduje zimní kryt. Preferuje hlubší těžkou až středně těžkou a teplou, přiměřeně vlhkou (jindy popisováno suchou) ale propustnou půdu. Vyhovuje mu v mírném podnebí nejlépe slunečná poloha, ale na vhodné lokalitě dobře snese i polostín. Je popisováno, že preferuje odpolední zastínění v horkém letním dni v teplém klimatu. Vhodné je přihnojovat kompostem.\n\nMnoží se dělením trsů, nebo snadno semeny. Je popsáno množení kořenovými řízky na jaře.\n\n"}
{"id": "1047704", "url": "https://cs.wikipedia.org/wiki?curid=1047704", "title": "István Bárány", "text": "István Bárány\n\nIstván Bárány (20. prosince 1907 Eger, Rakousko-Uhersko - 21. února 1995 Budapešť, Maďarsko) byl maďarský plavec a několikanásobný mistr Evropy v plavání. Účastnil se tří letních olympijských her. Závodil za kluby Magyar Véderő Egylet a Egri Sportegyesület.\n\nNa letních olympijských hrách v Paříži v roce 1924 skončil na 12. místě v disciplíně 100 m na volný způsob. O čtyři roky později získal stříbro ve stejné disciplíně a 4. místo štafetě na 4x 200 metrů volným způsobem. Na olympiádě v roce 1932 získal bronzovou medaili za účast ve štafetě na 4x 200 metrů volným způsobem a 4. místo ve svém semifinále v plavání 100 metrů volným stylem.\n\nV roce 1978 byl uveden do Mezinárodní plavecké síně slávy.\n\n"}
{"id": "1047705", "url": "https://cs.wikipedia.org/wiki?curid=1047705", "title": "Davey Payne", "text": "Davey Payne\n\nDavey Payne (* 11. srpna 1944 Londýn) je anglický saxofonista. Byl členem doprovodné skupiny zpěváka Iana Duryho nazvané The Blockheads. S Durym pracoval od sedmdesátých let až do jeho smrti v roce 2000. Nahrál například sólo na zdvojený saxofon do hitového singlu „Hit Me With Your Rhythm Stick“ (1978). Dále spolupracoval například se skupinou City Boy či hudebníkem Wreckless Ericem. V šedesátých letech vystupoval s kapelou The People Band.\n\n"}
{"id": "1047706", "url": "https://cs.wikipedia.org/wiki?curid=1047706", "title": "Josef Pazderka", "text": "Josef Pazderka\n\nJosef Pazderka (* 5. září 1974 Jihlava) je český novinář a reportér, zahraniční zpravodaj České televize (v letech 2006 až 2010 v Rusku a v letech 2012 až 2016 v Polsku). Od listopadu 2016 zástupce šéfredaktora \"Aktuálně.cz,\" a od dubna 2018 jeho šéfredaktor. \n\nPo absolvování jihlavského gymnázia vystudoval historii na Filozofické fakultě Univerzity Karlovy v Praze (promoval v roce 1999) a rozvojová studia na Oxford Brookes University ve Velké Británii (promoval v roce 2003).\n\nPracoval v obecně prospěšné společnosti Člověk v tísni (1999 až 2004), mimo jiné také jako humanitární pracovník v Čečensku v letech 2000 a 2001.\n\nV České televizi začal působit v roce 2005. Od roku 2006 byl zahraničním zpravodajem ČT v Rusku. Ruskou zahraniční zpravodajskou misi však musel předčasně v únoru 2010 ukončit, protože mu ruské úřady neprodloužily pracovní vízum. Oficiální důvod pro tento krok sdělen nebyl, ale spekulovalo se o odvetě za vyhoštění zpravodaje listu Parlamentskaja gazeta v létě 2009 z České republiky (ve skutečnosti mělo jít o pracovníka tajných služeb). Od roku 2012 byl zahraničním zpravodajem ČT ve Varšavě (informoval i o dění v Pobaltí, Bělorusku a na Ukrajině). Na pozici zahraničního zpravodaje v Polsku skončil na přelomu srpna a září 2016 (nahradil jej Miroslav Karas). V listopadu 2016 odešel do \"Aktuálně.cz\", kde se stal zástupcem šéfredaktora. Od dubna 2018 tento zpravodajský portál vede. \n\nJe editorem a spoluautorem knihy \"Invaze 1968: ruský pohled\", kterou v roce 2011 vydal Ústav pro studium totalitních režimů a nakladatelství Torst. Publikace postupně vyšla taky v polském vydání, chystá se i její ruská a anglická verze. Rovněž je autorem knihy rozhovorů s novinářkou Petrou Procházkovou, která se jmenuje \"Novinářka na divokém východě\" a vyšla v roce 2008 v nakladatelství Portál.\n\nDále je také trojnásobným držitelem ocenění Novinářská cena, poprvé hned dvakrát za reportáže z roku 2012. Konkrétně v kategorii psané žurnalistiky za reportáž s názvem „Nikdo vás nepotřebuje“ o beslanské tragédii v Severní Osetii (vyšla v časopise \"Revolver Revue\") a v kategorii audiovizuální žurnalistiky za sérii reportáží s názvem „Somálsko mezi boji a hladomory“ (vysílala je Česká televize). V roce 2014 byl s kolegy Michalem Kubalem a Jakubem Szántó oceněn za reportérskou práci na Ukrajině. Ve stejném roce byl Novinářskou cenou oceněn i jeho rozhovor s redaktorem serveru Aktuálně.cz Janem Gazdíkem o práci zahraničního zpravodaje České televize během ruské invaze na Krym.\n\nPravidelně publikuje také v \"Lidových novinách\", \"Mladé frontě Dnes\" a časopise \"Respekt\". Je korespondentem britského katolického týdeníku \"\"The Tablet\"\".\n\nJosef Pazderka je ženatý a má čtyři syny.\n"}
{"id": "1047707", "url": "https://cs.wikipedia.org/wiki?curid=1047707", "title": "Cullin", "text": "Cullin\n\nCullin (u kvasinek Cdc53p, u \"C. elegans\" Cul1) je protein tvořící součást komplexu cullin-RING ubikvitin-ligáz (CRL), kde slouží jako molekulární lešení pro vazbu proteinů obsahujících motiv RING finger a E2 enzymů. V lidském genomu se nachází 7 cullinů (CUL1, CUL2, CUL3, CUL4A, CUL4B, CUL5, CUL7). Každý obvykle váže Rbx (Ring box) protein, jenž slouží k navázání E2 enzymu, a dále adaptorové proteiny, jež rekrutují substrátový receptor. Tento substrátový receptor váže substrát, jenž má být ubikvitinován. Culliny mohou být neddylovány, tedy modifikovány navázáním proteinu NEDD8 (culliny jsou jediným známým cílem NEDD8 proteinu). Neddylace způsobuje aktivaci CRL komplexů, deneddylace (pomocí COP9 signalozomu) má opačný účinek. Inhibiční účinek na činnost cullin-RING komplexů má i vazebný protein CAND1 (\"cullin-associated NEDD8-dissociated protein 1\"). \n\nTzv. „cullin-homology“ doménu obsahují i další proteiny, někdy řazené přímo mezi culliny – např. APC2 podjednotka komplexu podporujícího anafázi (APC) či PARC protein, schopný kotvit p53 k membráně. Oba tyto proteiny mají rovněž ubikvitin-ligační aktivitu.\n\nCulliny mají důležitou strukturní funkci v komplexech CRL ubikvitinligáz. Konkrétním příkladem je SCF komplex obsahující cullin 1. Tyto komplexy směřují k destrukci cílové proteiny (substráty) tím, že je polyubikvitinují. Regulují tím tak rozmanité buněčné a fyziologické procesy, jako je regulace glukózového metabolismu, replikace DNA, vývoj končetin nebo cirkadiánní rytmy.\n"}
{"id": "1047710", "url": "https://cs.wikipedia.org/wiki?curid=1047710", "title": "The Strypes", "text": "The Strypes\n\nThe Strypes je irská čtyřčlenná rocková kapela, která vznikla v roce 2011. Tvoří ji Ross Farrelly (hlavní vokály, harmonika), Josh McClorey (sólová kytara, vokály), Peter O'Hanlon (baskytara, harmonika) a Evan Walsh (bicí). Inspirují se mimo jiné britskými bluesovými kapelami šedesátých let a pub rockovými kapelami sedmdesátých let jako jsou Dr. Feelgood, Eddie and the Hot Rods, The Rolling Stones, The Yardbirds, Lew Lewis nebo Rockpile, ale také jako původními bluesovými a rokenrolovými umělci jako jsou Chuck Berry, Bo Diddley, Howlin' Wolf, Little Walter a další.\n\n\n\n"}
{"id": "1047711", "url": "https://cs.wikipedia.org/wiki?curid=1047711", "title": "Varta (hrad)", "text": "Varta (hrad)\n\nVarta je zaniklý hrad 1,5 km jihozápadně od obce Velké Březno v okrese Ústí nad Labem. Od roku 1963 je chráněn jako kulturní památka ČR. Hrad stál na ostrožně mezi Olešnicí a Vítovem v nadmořské výšce 230 m n. m. Dochovaly se z něj terénní relikty a drobné fragmenty zdiva.\n\nHrad podle archeologických nálezů vznikl ve druhé polovině 13. století a jeho zakladatelem byl pravděpodobně některý člen rodu Vartenberků, kterým patřila okolní panství. Je možné, že byl někdy před polovinou 14. století dočasně opuštěn a centrum panství se přesunulo na nedaleký Pustý zámek. První písemná zmínka pak pochází z roku 1378, kdy byl v majetku Beneše Škopka z Dubé. On a jeho syn Beneš mladší hrad vlastnili až do konce 14. století. Před rokem 1401 hrad získal Jan z Vartenberka. Přestože hrad několikrát zastavili, zůstali Vartenberkové jeho majiteli minimálně do roku 1410, kdy je zmiňován naposledy (mladší zprávy souvisí již jen s hradním panstvím). Zástavními držiteli byli například Ota z Lukova nebo Hanuš Hunger z Lysých. Vykoupit hrad ze zástavy se podařilo Zikmundovi Děčínskému z Vartenberka v době krátce po otcově smrti okolo roku 1409. Vartenberkové po opuštění hradu přesídlili na tvrz ve Velkém Březně.\n\nHrad tvořilo čtverhranné předhradí a a oválné jádro. Předhradí opevňoval dvojitý příkop s valem, ale z vnitřní zástavby zůstala jediná prohlubeň. Hradní jádro se nachází podstatně výš než předhradí a původně bylo přístupné pouze pro pěší. V čele jádra snad stával bergfrit doložený staršími popisy a za ním byl palác s několika křídly, který se dochoval jen v podobě terénních prohlubní a drobného fragmentu zdiva. Hradní areál je poškozen novověkou těžbou kamene.\n\nZbytky hradu se nacházejí mimo turisticky značené cesty, ale jsou dobře přístupné. Z Velkého Března vede žlutě značená turistická trasa, po které stačí dojít na rozcestí \"Varta\" a odbočit doprava ke stejnojmenné osadě. Pozůstatky hradu se nacházejí as 300 m za ní vlevo od cesty, která dále pokračuje k Olešnici.\n\nJihozápadně od hradu Varta, v údolí potoka mezi vesnicemi Olešnice a Březí, se do poloviny 20. století nacházela osada Černičky (). Některé ze zdejších budov bývaly mlýny, v ruině jednoho objektu bylo možno ještě po roce 2000 najít velký mlýnský kámen. Dochovaly se rovněž pozůstatky mostků a mohutné kamenné zdi regulující zdejší potok.\n\n\n"}
{"id": "1047712", "url": "https://cs.wikipedia.org/wiki?curid=1047712", "title": "Walter Laufer", "text": "Walter Laufer\n\nWalter Laufer (5. července 1906 Cincinnati, Ohio, USA - 1. září 1984 Midland, Texas, USA) byl americký plavec a olympijský vítěz z letních olympijských her 1928 v Amsterdamu.\n\nNa letní olympiádě v roce 1928 získal zlatou medaili ve štafetě na 4 x 200 metrů volným stylem a stříbrnou medaili v závodě 100 metru na znak. Skončil také pátý v závodu na 100 metrů volným stylem.\n\nLaufer byl v roce 1973 uveden do Mezinárodní plavecké síně slávy.\n\nLaufer byl třikrát ženatý. Kolem roku 1929 si vzal Geneivieve Kleinofen, se kterou měl dvě děti (Walter Adam Laufer Jr., narozený 1. února 1931, a Nancy Louise Laufer, narozená 16. července 1932). Genevieve však dostala gastroenteritidu a kvůli komplikacím zemřela 8. ledna 1934.\n\nV roce 1936 si Laufer vzal Marion Hengestenberg. Spolu měli jednu dceru (Susan Lee Laufer, narozená 23. srpna 1938). Marion nečekaně zemřela v roce 1972. O dva roky později, v roce 1974, se Laufer oženil s Wandou Cord Bockhorst, vdovou z Cincinnati.\n\nLaufer zemřel ve věku 78 let při návštěvě svého syna v Midlandu v Texasu. Je pohřben na hřbitově v Cincinnati.\n"}
{"id": "1047713", "url": "https://cs.wikipedia.org/wiki?curid=1047713", "title": "RING finger", "text": "RING finger\n\nRING finger (z angl. RING – \"Really Interesting New Gene\") je proteinová doména podobná zinkovému prstu, obsahující motiv CysHisCys (ale aminokyseliny nejsou zařazeny bezprostředně za sebou). Tento motiv je schopen vázat dva kationty zinku (Zn). Rozmístění důležitých cysteinů a histidinů je možné znázornit takto: CysXCysXCysXHisXCysXCysXCysXCys. Má tuto konzervovanou strukturu:\n\nJsou známy stovky proteinů obsahujících RING finger. Mnohé z nich hrají roli v ubikvitinaci substrátových proteinů (tzv. RING ubiquitin ligázy), což často vede k degradaci těchto substrátů. Role motivu RING finger zřejmě skutečně spočívá v přenášení ubikvitinu z E2 enzymů na cílový substrát. \n"}
{"id": "1047716", "url": "https://cs.wikipedia.org/wiki?curid=1047716", "title": "Behind Blue Eyes", "text": "Behind Blue Eyes\n\n„Behind Blue Eyes“ je píseň anglické rockové skupiny The Who. Původně vyšla na jejich pátém albu \"Who's Next\" v srpnu 1971 a následně byla v listopadu téhož roku vydána jako singl. Na americké verzi se na její B-straně nacházela skladba „My Wife“, na evropské pak „Going Mobile“. Napsal ji kytarista Pete Townshend a původně měla být součástí rockové opery nazvané \"Lifehouse\". Píseň byla původně nahrána v newyorském studiu Record Plant Studios dne 18. března 1971 a skupinu zde na Hammondovy varhany doprovázel Al Kooper; na albu \"Who's Next\" se však tato verze nenachází, vyšla až v roce 1995 jako bonus na jeho reedici. Jinou verzi, tentokrát demonahrávku, vydal Townshend na své sólové kompilaci \"Scoop\" z roku 1983. V žebříčku Billboard Hot 100 se píseň umístila na 34. příčce. V pozdějších letech píseň nahrálo mnoho dalších interpretů, mezi něž patří například skupina Limp Bizkit, a rovněž byla použita v několika televizních seriálech.\n"}
{"id": "1047718", "url": "https://cs.wikipedia.org/wiki?curid=1047718", "title": "Albert Schwartz", "text": "Albert Schwartz\n\nAlbert L. Schwartz (21. prosince 1907 Chicago, Illinois, USA – 7. prosince 1986 Los Angeles, Kalifornie, USA) byl americký plavec židovského původu, který reprezentoval USA na letních olympijských hrách 1932 v Los Angeles.\n\nNa střední škole byl nejlepším plavcem, závodil za školu Marschall High v Chicagu. Vynikájící výsledky měl i na vysoké škole, Northwestern University, při jejíž reprezentaci se kvalifikoval na letní olympiádu v roce 1932. Tam díky času 58.8 sekund skončil na třetím místě v závodu na 100 metrů.\n\nPo absolvování Northwestern University pokračoval ve studiu na právnické škole na Chicagské univerzitě. Poté vykonával právní praxi v Kalifornii.\n"}
{"id": "1047719", "url": "https://cs.wikipedia.org/wiki?curid=1047719", "title": "Martin Jonáš", "text": "Martin Jonáš\n\nMartin Jonáš je český novinář a reportér, v letech 2012 až 2015 a opět od ledna 2019 zahraniční zpravodaj České televize v Německu.\n\nVystudoval mezinárodní studia na Fakultě sociálních věd Univerzity Karlovy v Praze a politologii na německé Humboldt-Universität zu Berlin.\n\nOd roku 2005 pracoval v zahraniční redakci televize Nova, od roku 2007 působil v zahraniční redakci České televize. Od 1. července 2012 se stal zahraničním zpravodajem ČT v Berlíně. V Německu působil do konce roku 2015, pak jej nahradil Václav Černohorský. V letech 2016 a 2017 pracoval pro internetovou firmu Seznam.cz, která spustila vlastní zpravodajský servis \"Seznam Zprávy\". V lednu 2018 se vrátil do zahraniční redakce České televize a od ledna 2019 se po několikaleté pauze stal opět zahraničním zpravodajem ČT v německém Berlíně.\n\nNa Institutu komunikačních studií a žurnalistiky FSV UK v Praze přednáší politickou geografii. Jeho manželkou je Veronika Jonášová, roz. Švihelová.\n"}
{"id": "1047721", "url": "https://cs.wikipedia.org/wiki?curid=1047721", "title": "RING ubiquitin ligáza", "text": "RING ubiquitin ligáza\n\nRING ubiquitin ligáza je třída ubiquitin ligáz (E3 enzymů), tedy enzymů katalyzujících ubikvitinaci substrátových proteinů. Je pro ně typická tzv. RING finger doména. Nejvýznamnější skupinou jsou cullin-RING ubiquitin ligázy (CRLs), které vznikají navázáním příslušných RING ubiquitin ligáz na „molekulární lešení“ cullinů. V komplexu CRL se vyjma RING finger proteinu (Rbx) a cullinu nachází ještě asociovaný E2 enzym a adaptorové proteiny, jež rekrutují substrátový receptor. Tento substrátový receptor váže substrát, jenž má být ubikvitinován.\n\nCulliny mohou být neddylovány, tedy modifikovány navázáním proteinu NEDD8 (culliny jsou jediným známým cílem NEDD8 proteinu). Neddylace způsobuje aktivaci CRL komplexů, deneddylace (pomocí COP9 signalozomu) má opačný účinek. Inhibiční účinek na činnost cullin-RING komplexů má i vazebný protein CAND1 (\"cullin-associated NEDD8-dissociated protein 1\"). \n"}
{"id": "1047724", "url": "https://cs.wikipedia.org/wiki?curid=1047724", "title": "Demografická panika", "text": "Demografická panika\n\nDemografická panika je specifickou oblastí věkové ideologie, která pramení z předpokladu, že blahobyt národa, ať už je vyjádřený a měřený pokrokem, technologiemi, kulturou či bohatstvím je přímo závislý na věkovém složení populace.\n\nDemografická panika je odvozena z teorie morálních studií a Cohenova pojmu morální panika. Ta je charakterizována přehnaným zveličováním závažnosti daného faktu či události a může vyústit v otřes společenských morálních hodnot. Demografická panika je tedy speciálním případem této paniky morální.\n\nJev se začíná objevovat ve 20. století, kdy dochází k takzvané demografické revoluci. Plně se však začíná projevovat až začátkem sedmdesátých let a na sklonku milénia je obava o budoucnost běžným jevem. Postupně dochází k vytvoření scénáře demografické bomby a demografická panika tak stále více narůstá.\n\nDemografická panika je komplexní sociální jev pramenící ze sociálních, ekonomických i politických sfér. Souvisí s narůstajícím počtem starých lidí v populaci a s jejich obecným stárnutím. Nastává tak v případě regresivního typu věkové pyramidy, kdy největší procentuální zastoupení obyvatel mají lidé postreprodukční sféře. Tento nepříznivý model se s postupem času začíná objevovat ve většině států vyspělé části světa. Souvisí tak se současnými demografickými trendy, tedy snižující se natalitou a zvyšováním průměrné naděje dožití, která roste úměrně s životní úrovní.\n\nV globálních projevech pak dochází k obavě z nevyhnutelného zbrzdění či úplného zastavení ekonomického i sociálního vývoje států a společnosti. Jedinci se strachují o své finanční zajištění ve stáří a ztrácí sociální jistoty a důvěru ve stát. Katastrofické scénáře pak předpovídají celkový kolaps systémů a nevyhnutelné vyhynutí celého lidstva.\n\nO šíření demografické paniky se rovněž značně zasluhují média; zejména používáním šokujících titulků a textů jich podporujících. Navíc často haní mladé lidi, což demografickou paniku podporuje.\n\nVe společnosti existuje domněnka, že demografická panika nepotřebuje řešení, jelikož se jedná o úspěch pokroku a vědy související právě s vysokou životní úrovní a snižování úmrtnosti obyvatel. Jedno z navrhovaných východisek je klid a rozvaha obyvatel, které ovšem nevyřeší konkrétní ekonomické a sociální dopady. Podle gerontoložky Ivy Holmerové by demografickou paniku mohla odvrátit možnost rekvalifikace spolu s oddálením důchodové hranice a tedy i meze postprodukčního věku, což by se ovšem mohlo negativně podepsat na celkové morálce obyvatelstva.\n\n"}
{"id": "1047725", "url": "https://cs.wikipedia.org/wiki?curid=1047725", "title": "Motor vpředu, pohon zadních kol", "text": "Motor vpředu, pohon zadních kol\n\nMotor vpředu s pohonem zadních kol je v automobilovém designu konstrukce se spalovacím motorem vpředu a pohon se přenáší na zadní poháněná kola v zadní části vozidla.\n\nKoncepce s motorem vpředu a pohonem zadních kol je klasická koncepce pohonu. První automobily na světě měly právě tuto koncepci pohonu. Používá se dodnes u sportovních a luxusních automobilů. \n\nVýhodami oproti koncepci, kdy je motor vpředu a poháněná je i přední náprava, je rozložení hmotnosti. U vozidel s pohonem přední nápravy je hmotnost přední části vozu větší, a tím je i větší zatížení přední nápravy. Také je menší prostor pro servisní práce v přední části vozu. V některých případech je i méně prostoru v interiéru vozidla.\n\nNevýhodou u některých vozidel je menší dostupnost v terénu či na vozovkách pokrytých sněhem či ledem.\n"}
{"id": "1047726", "url": "https://cs.wikipedia.org/wiki?curid=1047726", "title": "Ferdinando Orlandi", "text": "Ferdinando Orlandi\n\nFerdinando Orlandi, psaný také jako Orland nebo Orlando (7. října 1774 Parma – 5. ledna 1848 tamtéž) byl italský hudební skladatel a pedagog.\n\nNarodil se v Parmě 7. října 1774 (ojediněle se uvádí i rok 1777). Hudbu začal studovat u Gaspare Rugarliho, varhaníka vévodského paláce v Colornu. V roce 1793 vstoupil na \"Conservatorio della Pietà della Turchini\" v Neapoli, kde studoval kontrapunkt u Nicoly Saly a Giacomo Tritta. Vrátil se do Parmy a v roce 1799 byl jmenován sbormistrem. Jeho divadelní kariéra začal v roce 1801, kdy byla uvedena v parmském \"Teatro Ducale\" opera \"La pupilla scozzese\" na libreto Lorenzo da Ponte (stejné libreto zhudebnil v roce 1789 ve Vídni Antonio Salieri).\n\nRoku 1796 bylo Parmské vévodství okupováno francouzskou armádou generála Napoleona Bonaparta a podle smlouvy z Aranjuez roku 1801 neapolský král Ferdinand I. Neapolsko-Sicilský formálně souhlasil s připojením parmského vévodství k Cisalpinské republice. Orlando se proto přestěhoval do Milána, kde byla s velkým úspěchem uvedena v Teatro alla Scala jeho opera \"Il podestà di Chioggia\" (\"Starosta Chioggia\"). O úspěch se zasloužilo i to, že podle tehdejší publicity šlo o satiru na chování benátských úřadů v době existence tzv. Cisalpinské republiky.\n\nV roce 1822 se přestěhoval do Mnichova, bavorského hlavního města, a následujícího roku ke dvoru Württemberků ve Stuttgartu, kde působil jako kapelník až do roku 1828. V tomto období zkomponoval kantátu věnovanou královně Pavlíně Württemberské.\n\nV roce 1831 se vrátil do Parmy a působil jako učitel zpěvu na \"Ospizio delle Arti\". V listopadu 1835 byl velkovévodkyní Marií Luisou jmenován kapelníkem dvorní kapely a učitelem zpěvu dvorního divadla v Parmě. V roce 1836 byl pověřen založením školy sborového zpěvu, tak však existovala pouze jeden rok. V roce 1837 obdržel od papeže Řehoře XVI. Řád zlaté ostruhy.\n\nJako operní skladatel zaujímal Orlandi významné místo v období mezi úmrtím Domenica Cimarosy a příchodem Gioachina Rossiniho. Kromě 25 oper zkomponoval však také velké množství chrámové i komorní hudby, kantát a drobnějších vokálních skladeb.\n\n\n\n"}
{"id": "1047728", "url": "https://cs.wikipedia.org/wiki?curid=1047728", "title": "My People Were Fair and Had Sky in Their Hair... But Now They're Content to Wear Stars on Their Brows", "text": "My People Were Fair and Had Sky in Their Hair... But Now They're Content to Wear Stars on Their Brows\n\nMy People Were Fair and Had Sky in Their Hair… But Now They're Content to Wear Stars on Their Brows je debutové album anglické rockové skupiny Tyrannosaurus Rex (později známé jako „T. Rex“). Bylo vydáno 5. července 1968.\n\nAutorem všech skladeb je Marc Bolan.\n\n"}
{"id": "1047730", "url": "https://cs.wikipedia.org/wiki?curid=1047730", "title": "George Kojac", "text": "George Kojac\n\nGeorge Harold Kojac (2. března 1910 New York, New York, USA - 28. května 1996 Fairfax, Virginie, USA) byl americký plavec, dvojnásobný olympijský vítěz a bývalý držitel světového rekordu ve dvou disciplinách.\n\nNarodil se do rodiny ukrajinských imigrantů. Plavat se naučil v newyorské řece East River. První plavecké úspěchy získal ještě na střední škole DeWitt Clinton High School. V plavání pokračoval také na Rutgers University. V roce 1928 se zúčastnil letní olympiády v Amsterdamu. Spolu se svými týmovými kolegy Austinem Clappem, Walterem Lauferem a Johnny Weissmullerem získali zlatou medaili ve štafetě 4x200 metrů volným způsobem a ve finále závodu vytvořili také světový rekord (9:36.2). Samostatně Kojac vyhrál další zlato v závodě 100 metrů na znak, kde vytvořil druhý světový rekord (1:08.2). Zúčastnil se také závodu na 100 metrů volným stylem, kde skončil čtvrtý.\n\nV roce 1931 Kojac úspěšně absolvoval Rutgers University a pokračoval na Columbia Medical School. Kvůli studiím však zmeškal olympiádu v Los Angeles. V roce 1968 se George Kojac stal členem Mezinárodní plavecké síně slávy. \n"}
{"id": "1047731", "url": "https://cs.wikipedia.org/wiki?curid=1047731", "title": "Alois Sopr", "text": "Alois Sopr\n\nAlois Sopr (18. března 1913, Manětín – 25. července 1993, Plzeň) byl český sochař a medailer, člen SVU Mánes a Skupiny 58. V roce 1983 byl jmenován národním umělcem. Byl jedním z předních reprezentantů oficiální sochařské tvorby v období normalizace, vytvořil řadu oficiálních pomníkových zakázek a volných prací ve veřejném prostoru. Veřejná reakce na některá jeho díla byla tak silná, že způsobila jejich přesunutí na méně exponovaná místa i před rokem 1989 (např. socha Jana Roháče z Dubé v Praze, Dělnická úvaha v Klatovech).\n\n\n\n"}
{"id": "1047734", "url": "https://cs.wikipedia.org/wiki?curid=1047734", "title": "Pafos FC", "text": "Pafos FC\n\nPafos FC (řecky: Πάφος FC) je kyperský fotbalový klub sídlící ve městě Pafos. Klub byl založen v roce 2014 sloučením klubů AEK Kouklia FC a AEP Pafos. Od roku 2015 hraje 1. Ligu. Své domácí zápasy hraje klub ve městě Pafos na stadionu Stelios Kyriakides Stadium.\n\n"}
{"id": "1047736", "url": "https://cs.wikipedia.org/wiki?curid=1047736", "title": "COMMD", "text": "COMMD\n\nCOMMD (\"COMM doménu obsahující proteiny\") je skupina asi deseti málo známých, ale evolučně konzervovaných bílkovin (COMMD1-COMM10) blízce příbuzných proteinu MURR1 (též COMMD1, z \"copper metabolism gene MURR1\"). COMMD1 ovlivňuje NF-κB signalizaci svou vazbou na chromatin v jádře, hraje však také roli v regulaci metabolismu mědi (mutace COMMD1 způsobuje měďovou toxikózu psů). COMMD proteiny se všechny váží na protein CCDC22 a poruchy této vazby mohou hrát roli ve vzniku X-vázané intelektuální nedostatečnosti. Bylo ukázáno, že COMMD8 stimuluje degradaci I-κB a tím zvyšuje aktivitu NF-κB, COMMD1 však, zdá se, má účinky opačné.\n"}
{"id": "1047738", "url": "https://cs.wikipedia.org/wiki?curid=1047738", "title": "COMMD1", "text": "COMMD1\n\nCOMMD1 (\"copper metabolism gene MURR1 domain containing protein 1\"), též MURR1, je COMMD protein, který ovlivňuje NF-κB signalizaci svou vazbou na chromatin v jádře, hraje však také roli v regulaci metabolismu mědi (mutace COMMD1 způsobuje měďovou toxikózu psů). Zřejmě interaguje s cullin-RING ubikvitin ligázovým komplexem ECS (Elongins B/C, Cullin 2/5, SOCS). Starokadomskyy et al. spekulují, že COMMD1 ve vazbě s proteinem CCDC22 stimuluje cullin-RING ubiquitin ligázy tím, že blokuje jejich inhibitor CAND1. V důsledku dochází zřejmě k aktivaci NF-κB.\n\nVyjma CCDC22 také asociuje a CCDC93 a spoluvytváří s nimi tzv. „CCC komplex“. Ten je schopen se vázat na WASH komplex na časných endozomech a regulovat transport ATP7A transportéru mědi.\n"}
{"id": "1047748", "url": "https://cs.wikipedia.org/wiki?curid=1047748", "title": "Brad Schlegel", "text": "Brad Schlegel\n\nBradley Wilfred Schlegel (* 22. července 1968, Kitchener) je bývalý kanadský hokejový obránce.\n\nVystudoval menonitskou střední školu v Kitcheneru, hrál za juniorský tým London Knights, v roce 1988 byl zařazen do výběru \"Team Canada\", se kterým se zúčastnil olympijských turnajů v Albertville a Lillehameru, v obou případech získal stříbrnou medaili. Reprezentoval také na mistrovství světa v ledním hokeji 1995 (3. místo) a mistrovství světa v ledním hokeji 2002 (6. místo). Hrál National Hockey League za Washington Capitals (22 zápasů, 2 asistence) a Calgary Flames (26 zápasů, 1 gól, 6 asistencí). Později působil v Rakousku a Německu, s týmem Kölner Haie se stal v roce 2002 mistrem německé bundesligy.\n\n"}
{"id": "1047750", "url": "https://cs.wikipedia.org/wiki?curid=1047750", "title": "Dariénský záliv", "text": "Dariénský záliv\n\nDariénský záliv ( \"Golfo del Darién\") je široký mořský záliv v jihozápadním cípu Karibského moře při pobřeží Panamy a Kolumbie. Na jihu přechází do menšího zálivu Urabá, do kterého se vlévá řeka Atrato. Nejvýznamnějším městem na jeho březích je Turbo v Kolumbii.\n"}
{"id": "1047751", "url": "https://cs.wikipedia.org/wiki?curid=1047751", "title": "Prophets, Seers &amp; Sages: The Angels of the Ages", "text": "Prophets, Seers &amp; Sages: The Angels of the Ages\n\nProphets, Seers & Sages: The Angels of the Ages je druhé studiové album anglické rockové skupiny Tyrannosaurus Rex.\n\nAutorem všech skladeb je Marc Bolan.\n\n"}
{"id": "1047753", "url": "https://cs.wikipedia.org/wiki?curid=1047753", "title": "Seznam kulturních památek v Hromnici (okres Plzeň-sever)", "text": "Seznam kulturních památek v Hromnici (okres Plzeň-sever)\n\n"}
{"id": "1047754", "url": "https://cs.wikipedia.org/wiki?curid=1047754", "title": "AEK Kouklia FC", "text": "AEK Kouklia FC\n\nAthlitiki Enosi Kouklion (řecky: Αθλητική Ένωση Κουκλιων) byl kyperský fotbalový klub sídlící ve městě Pafos. Klub byl založen v roce 1968, zanikl v roce 2014 sloučením s AEP Pafos do nově vytvořeného klubu Pafos FC.\n\n"}
{"id": "1047755", "url": "https://cs.wikipedia.org/wiki?curid=1047755", "title": "Seznam kulturních památek v Kozojedech (okres Plzeň-sever)", "text": "Seznam kulturních památek v Kozojedech (okres Plzeň-sever)\n\n"}
{"id": "1047758", "url": "https://cs.wikipedia.org/wiki?curid=1047758", "title": "Seznam kulturních památek v Kožlanech", "text": "Seznam kulturních památek v Kožlanech\n\n"}
{"id": "1047760", "url": "https://cs.wikipedia.org/wiki?curid=1047760", "title": "Serena (film)", "text": "Serena (film)\n\nSerena je francouzsko-americké drama z roku 2014 založené na stejnojmenné novele od spisovatele Rona Rashe. Režisérkou filmu je Susanne Bier a v hlavních rolích se objevují Jennifer Lawrence a Bradley Cooper jako novomanželé z dřevařského průmyslu ve třicátých letech v Jižní Karolíně.\n\nFilm se natáčel v roce 2012 v České republice v barrandovských studiích. Světová premiéra proběhla dne 13. října 2014 na BFI London Film Festival, ve Spojených státech film přijde do kin 26. února 2015.\n\nV době velké krize v Jižní Karolíně se George Pemberton snaží zachovat budoucnost svého podnikání se dřevem. Jeho život se ještě více zkomplikuje, když se jeho žena Serena dozví, že nemůže mít děti.\n\n"}
{"id": "1047761", "url": "https://cs.wikipedia.org/wiki?curid=1047761", "title": "Seznam kulturních památek v Krsech", "text": "Seznam kulturních památek v Krsech\n\n"}
{"id": "1047762", "url": "https://cs.wikipedia.org/wiki?curid=1047762", "title": "Seznam kulturních památek v Líšťanech (okres Plzeň-sever)", "text": "Seznam kulturních památek v Líšťanech (okres Plzeň-sever)\n\n"}
{"id": "1047763", "url": "https://cs.wikipedia.org/wiki?curid=1047763", "title": "FK Soljaris Moskva", "text": "FK Soljaris Moskva\n\nFutbolnyj klub Soljaris Moskva ( ) je ruský fotbalový klub sídlící v hlavním městě Moskva, v sezóně 2014/15 hrající ruskou Vtoroj divizion. Klub byl založen v roce 2014.\n\n\"Aktuální k datu: 27. prosince 2014\"\n\n"}
{"id": "1047764", "url": "https://cs.wikipedia.org/wiki?curid=1047764", "title": "Seznam kulturních památek v Nečtinech", "text": "Seznam kulturních památek v Nečtinech\n\n"}
{"id": "1047765", "url": "https://cs.wikipedia.org/wiki?curid=1047765", "title": "Rudolf Březa", "text": "Rudolf Březa\n\nRudolf Březa (5. dubna 1888 Podolí – 2. ledna 1955 Praha) byl český sochař a medailér.\n\nRudolf Březa pocházel z rodiny strojního dělníka Jakuba Březy v Podolí u Brna. Z obecné školy nastoupil do učení v brněnské kamenické firmě Jana E. Tomoly, kde pracoval po čtyři roky pod vedením vídeňského sochaře Bruno Lehmanna. Zároveň navštěvoval německou školu v Brně a poté absolvoval s vyznamenáním učňovský i mistrovský kurs C.k. průmyslové školy v Brně. Již v letech 1904-07 obdržel I. ceny na výstavách pořádaných živnostenstvem Markrabství moravského za své práce v kameni.\n\nRoku 1907 se přihlásil na Uměleckoprůmyslovou školu v Praze, kde studoval u glyptika prof. Josefa Drahoňovského a tři roky ve figurální speciálce prof. Stanislava Suchardy. Jako nemajetný student pobíral sociální stipendium a v létě si přivydělával sochařskými zakázkami. Na školních zájezdech navštívil Drážďany, Berlín, Mnichov a Paříž a krátce pobyl v Paříži a Mnichově ještě soukromě, v letech 1912 a 1913. Na cestách si vedl podrobný deník, kam ukládal skici a popisky uměleckých děl. Studium zakončil roku 1913 a jako čerstvý absolvent vystavoval se Sdružením výtvarných umělců moravských.\n\nPo absolvování školy pracoval na plastikách pro Český Brod a získal italské stipendium Turkovy nadace. Stipendium už nemohl využít a jeho pokus uniknout před válkou do Dánska, kde žil jeho bratranec, byl neúspěšný. Byl navrácen s policejní eskortou, zařazen do rakouské armády a poslán na frontu v Haliči a roku 1915 na italskou frontu, kde padl do zajetí. Přihlásil se do Československých legií, se kterými byl na konci války přesunut do Darney ve Francii. Roku 1919 se jako legionář zúčastnil bojů na Slovensku. Znal se osobně s Milanem Rastislavem Štefánikem a roku 1919 sejmul jeho posmrtnou masku. Od roku 1919 do roku 1922, kdy byl na vlastní žádost demobilizován, byl správcem výtvarných sbírek italské legie Památníku osvobození v Praze. Z jeho manželství (1918) s Marií Pejšovou se narodila dcera Jiřina (1920) a syn Michal (1922). Rodina od 30. let bydlela v Dejvicích, Na Míčance 1043.\nBřeza byl členem Spolku výtvarných umělců v Hodoníně a členem a později předsedou Klubu výtvarných umělců Aleš, v letech 1927-1928 členem Výtvarného odboru Umělecké Besedy. Roku 1928 byl zastoupen na významné Výstavě soudobé kultury v Brně.\n\nOd roku 1939 byl místopředsedou Syndikátu výtvarných umělců a členem výtvarných porot. Za války konal užitečnou práci jako místopředseda XI. sekce Kulturní rady při národním souručenství a předseda pracovního výboru výstav Národ svým výtvarným umělcům. Výstavy i další charitativní akce sloužily především ke získání finančních prostředků pro umělce nebo děti z chudých rodin.\n\nV poválečných letech byl umělecky činný do roku 1953, kdy vážně onemocněl. Rudolf Březa zemřel 2. ledna 1955 v Praze ve věku 66 let a je pohřben u kostela sv. Matěje v Šárce.\n\nGalerie Rudolfa Březy byla zřízena v budově bývalého zámku v jeho rodné obci Podolí.\n\nBěhem studií se na zahraničních exkursích Rudolf Březa seznámil s renesančním a barokním sochařstvím ve Francii a Německu. Byl ovlivněn doznívající secesí (\"Reliéf pro Sokolský slet\", 1912, \"Studie reliéfu pro pomník\", 1914) a také robustními sochami Antoine Bourdella (nebo Jana Štursy), jak svědčí jeho portál domu na Vinohradech z roku 1913 nebo návrh medaile \"Za výchovu\". Ze školních let pochází také jím navržený a dosud používaný prapor Sokola v obci Podolí (1911).\n\nTěžiště Březovy tvorby spadá do doby existence Československé republiky a období druhé světové války. Jeho sochy vycházejí z poválečného sociálního civilismu a pozdější vlny neoklasicismu a národního romantizujícího symbolismu.\n\nV prvních letech po válce byl Březa autorem \"Pomníku padlým\" v rodném Podolí (1921), \"Pomníku Petra Cingra\" v Ostravě a spolu s architektem Bohuslavem Fuchsem získal zakázky na kamenné \"Pomníky padlých\" v Nových Zámcích na Slovensku (1922) a v Rousínově (1924). Jeho další \"Pomníky obětem 1. světové války\" jsou v Mnichově Hradišti, Praze-Vokovicích, Sadské (1926), Lysé nad Labem, Libochovicích.\n\nVe spolupráci s architektem Fuchsem vznikl i \"Pomník malíře Aloise Kalvody\" s motivem cyrilometodějského kříže ve Šlapanicích (1923). Podle Březova modelu byl v kamenické dílně Petr a Navrátil vytesán také \"Památník padlým za svobodu vlasti\" v Kyjově (1924).\n\nV roce 1925 vyhrál Březa spolu s architektem Josefem Štěpánkem soutěž na \"Pomník Bedřicha Smetany\" v Olomouci, kde jsou mimo postavy skladatele znázorněny formou vysokého reliéfu alegorické skupiny figur ilustrující skladatelova díla. Přibližně ve stejné době obeslal i soutěž na Smetanův pomník v Praze.\n\nRoku 1927 vytvořil \"Pomník Jána Rumanna\" na hřbitově v Košicích, sestávající z kamenného podstavce, bysty košického župana a bronzového reliéfu se sérií idealizovaných postav s národními motivy.\nRoku 1928 obdržel třetí cenu v soutěži na \"sochu Jana Žižky z Trocnova\" na pražském Vítkově (první cena nebyla udělena, druhou získali Ladislav Beneš a Karel Dvořák). V letech 1927–1928 byl Březa autorem návrhů dekorativních balkónových výplní pro Novou radnici v Ostravě. Jeho celkem 20 alegorických postav znázorňujících různá povolání a odvětví hospodářství provedl brněnský sochař Josef Axman.\nRoku 1928 vytvořil \"Pomník Jana Husa\" pro Roudnici nad Labem.\n\nNa konci války vznikly sochy \"Koželuh\" (1943, v majetku MŠ) a funerální plastika \"Alegorie Literatury\" (1945) pro náhrobek nakladatele Šeby. Po válce se Březa zúčastnil dvěma návrhy soutěže na pomník pro Lidice (\"Výkřik Lidic\", \"Utrpení v novém životu\"), ale jako autor soch T. G. Masaryka a prezidenta Háchy neměl po roce 1948 žádnou šanci získat veřejné zakázky.\n\nV meziválečné době vytvořil Rudolf Březa několik portrétních byst – \"Portrét slečny B.F.\" (1919), \"Komenský\" (1923, GVU Hodonín), \"Marie Alšová\" (1925, nyní MŠ), matka \"Josefa Březová\" (1932, mramor, nyní MŠ), \"František Křižík\" (1932, dnes PRE, Nitranská 1, Praha), \"Mikoláš Aleš\" (1932, multipl pro členy Klubu Aleš), \"prof. Otakar Ševčík\" (1934), které jsou spolu se sochou \"Alegorie hudby\" považovány za nejcennější součást jeho díla. Bysta \"Aloise Jiráska\" vznikla až roku 1948.\nNěkteré komorní Březovy sochy, určené za války k prodeji a získání prostředků k podpoře chudých, jsou známy v kameni, dřevě, bronzu i v patinované sádře a jsou dokumentovány na fotografiích z výstav, kde byly poprvé představeny (\"Po koupeli\", 1939, \"Alegorie Hudby\", 1940, \"Na rodné hroudě\", 1942, funerální plastika dítěte \"První kvítek\", 1943).\n\nNa objednávku prezidentské kanceláře vytvořil Březa portrét prezidenta Háchy v mramoru a bronzu (1943–1945).\n\nRoku 1925 zhotovil Rudolf Březa pamětní desku T.G. Masaryka pro gymnázium na Komenského náměstí 6 v Brně. Ve 20. letech navrhl a provedl několik státních znaků pro veřejné budovy v Praze nebo pro \"Památník padlým\" v Hradci nad Moravicí (1929). \n\nJeho reliéfní tvorba byla určena pro výzdobu fasád veřejných budov (štít Branického divadla, 1925, , Okresní hospodářské záložny v Sobotce, 1929,Spořitelny Roudnice nad Labem, 1930). Zúčastnil se soutěže na návrhy dekorací pro kolumbárium Církve českomoravské v Praze v roce 1942.\n\nVe 20. a 30. letech vytvořil oficiální znak Československých legií, řadu pamětních medailí vojenských pluků a mnoho návrhů cen pro sportovní kluby, Sokolskou jednotu nebo odznaků pro Československou obec legionářskou v Praze. Z roku 1935 je pamětní medaile Město Kroměříž ženijnímu pluku, z roku 1937 návrh Alegorie Slovanství. Během války se Březa věnoval i návrhům drobných reliéfů – např. propagační plakety ligy proti tuberkulóze. Roku 1947 vytvořil náhrobní reliéf na hrob svých rodičů a sourozenců a z roku 1950 pochází jeho autoportrét.\n\nŘada Březových soch byla zničena během druhé světové války (Nové Zámky) nebo za komunistického režimu (T.G. Masaryk v Bučovicích, M.R. Štefánik (1937) v Chrastu u Chrudimi a Myjavě).\n\nZa války byl patrně zničen dnes nezvěstný Březův kamenný Pomník dvěma popraveným příslušníkům 33. pěšího pluku „Doss´ Alto“, který stál v areálu bývalých kasáren 33. pěšího pluku v Chebu. Fotografie sousoší se zachovala jako dobová pohlednice, sádrový model je ve sbírce Městského muzea a galerie v Poličce.\n\nJiná díla měla dramatický osud – např. kamenná socha T.G. Masaryka v Dobrovici (1927) byla za války ukryta, ale roku 1942 zničena, po válce roku 1947 znovu vytvořena v bronzu a odhalena, odstraněna komunisty v roce 1959, znovu instalována roku 1968, sejmuta 1973, zachráněna dělníky ve slévárně před roztavením a definitivně, již počtvrté, odhalena roku 1990.\nDobrovice: příběh Pomníku T.G. Masaryka\nIdentická socha T.G. Masaryka je součástí Pomníku obětem válek v Přívorech.\n\n\nVětšina faktografických údajů je převzata z diplomové práce: Hana Chalánková, \"Sochař Rudolf Březa (1888–1955)\", Katedra dějin umění, Filozofická fakulta Univerzity Palackého v Olomouci, 2010 (dostupné online)\n\n\n"}
{"id": "1047766", "url": "https://cs.wikipedia.org/wiki?curid=1047766", "title": "TRAF", "text": "TRAF\n\nTRAF (\"TNF receptor associated factor\") jsou adaptorové proteiny obsahující RING finger doménu, důležité pro přenos signálu z TNF receptorů. V evoluci se objevily již poměrně záhy; nejlépe konzervovány však jsou u živočichů, zejména u obratlovců. U člověka existuje sedm TRAF proteinů (TRAF1, TRAF2, TRAF3, TRAF4, TRAF5, TRAF6, TRAF7). TRAF6 je výjimečný v tom, že funguje i v přenosu signálu z interleukin-1 receptoru a Toll-like receptorů.\n\nTRAF se váží na cytoplazmatický konec TNF receptorů, někdy přímo, jindy přes adaptorové proteiny TRADD. Po aktivaci receptorů vazbou ligandu dochází ke spuštění signalizačních kaskád směřujících zpravidla k aktivaci NF-κB či AP-1 faktorů. Cest je více: např. dobře prostudovaná TRAF2 zřejmě přímo aktivuje IκB kinázu, případně též může aktivovat NF-κB a AP-1 přes některé upstream MAP kinázy. Z enzymatického hlediska jsou zřejmě všechny TRAF ubiquitin ligázami, což souhlasí s tím, že ve většině případů obsahují RING finger doménu. Polyubikvitinují různé downstream kinázy, ale i sebe sama.\n\n"}
{"id": "1047768", "url": "https://cs.wikipedia.org/wiki?curid=1047768", "title": "Arriva Střední Čechy", "text": "Arriva Střední Čechy\n\nARRIVA STŘEDNÍ ČECHY s.r.o. je autobusová dopravní společnost, která vznikla k 1. lednu 2015 sloučením kosmonoské společnosti Transcentrum Bus s. r. o. a dobříšské společností Bosák bus s. r. o. Podle obchodního rejstříku je ARRIVA STŘEDNÍ ČECHY s.r.o. od 1. ledna 2015 nový název stávající společnosti TRANSCENTRUM bus s.r.o., podle živnostenského rejstříku došlo k přejmenování už 10. prosince 2014, do jízdních řádů obou provozních oblastí byl nový název společnosti zaveden s platností od 1. března 2015. K 31. prosinci 2014 na ni (ještě pod starým názvem) přešlo jmění a závazky slučované společnosti Bosák bus s. r. o. Obě původní společnosti patřily od roku 2007 společnosti Arriva holding Česká republika s. r. o., která je prostřednictvím nizozemské společnosti Arriva Coöperatie W.A. členem původem britské dopravní skupiny Arriva, od roku 2010 patřící Německým drahám (DB). K 1. červnu 2017 byla ke společnosti ARRIVA STŘEDNÍ ČECHY s.r.o. připojena dosavadní společnost PROBO BUS a.s. a provozovny Příbram, Sedlčany a Praha-Stodůlky ze zanikající společnosti Arriva Praha s.r.o. Zároveň bylo sídlo společnosti přemístěno do Králova Dvora do dosavadního sídla společnosti PROBO BUS. Ředitelem Arriva Střední Čechy s.r.o. byl jmenován Zdeněk Abraham, dosavadní ředitel PROBO BUS, zatímco dosavadní ředitel Arriva Střední Čechy Martin Bělovský byl jmenován ředitelem nové společnosti Arriva City. Arriva Střední Čechy tak od 1. června 2017 má provozovny: Praha-Stodůlky, Praha-západ (provozovna Praha-Smíchov Na Knížecí), Sedlčany, Příbram, Dobříš, Králův Dvůr, Hořovice, Domažlice, Kosmonosy, Benátky nad Jizerou, Mnichovo Hradiště. K 2. červnu 2017 se vlastníkem ARRIVA STŘEDNÍ ČECHY s.r.o. stala společnost Arriva Transport Česká republika a.s. \n\nV březnu 2019 získala společnost od Plzeňského kraje desetiletou zakázku na provozování autobusové dopravy ve dvou oblastech, pokrývajících většinu území kraje, a to od června 2020. Touto zakázkou jsou dopravní výkony společnosti oproti dosavadnímu stavu zhruba zdvojnásobeny. \n\nSpolečnost Transcentrum Bus měla před sloučením kolem 100 autobusů a 150 zaměstnanců, společnost Bosák Bus kolem 50 autobusů a 70 zaměstnanců. \n\nTranscentrum Bus s. r. o. v roce 2012 provozovala asi 68 autobusových linek, převážně regionálních. Byla dominantním regionálním dopravcem v okrese Mladá Boleslav s přesahem do okolních okresů a krajů, směrem k České Lípě, Jičínu, Lysé nad Labem a Praze. Měl provozovny Kosmonosy, Benátky nad Jizerou, Mnichovo Hradiště a Bělá pod Bezdězem. Přestože většinu veřejné linkové autobusové dopravy podnik prováděl v rámci závazku veřejné služby pro Středočeský kraj, do Středočeské integrované dopravy ani Pražské integrované dopravy nebyl zapojen. Liberecký kraj a Královéhradecký kraj se na celkovém objemu objednaných výkonů podílely na přesahujících úsecích linek po 1 %. 7 linek (505, 540, 541, 543, 551, 552, 553) zčásti spadalo do integrovaného systému IREDO v Královéhradeckém kraji, do nějž se společnost zapojila 13. června 2010. 7 linek (260005, 260006, 260280, 260530, 260580, 260610, 540810), zejména do okolí Bezdězu, zasahovalo do Libereckého kraje, nebyly však zahrnuty do integrovaného systému IDOL. Z neveřejné dopravy patří mezi nejvýznamnější doprava pro Škoda Auto a. s. Za rok 2011 měl podnik výnosy kolem 120 milionů Kč z pravidelné osobní dopravy (ztráta asi 11 milionů Kč), 39 milionů z nepravidelné osobní dopravy (zisk necelé 4 miliony Kč), 20 milionů z cestovní kanceláře (zisk přes 440 tisíc Kč) a 23 milionů z opravárenské činnosti (zisk necelé 2 miliony Kč). Celková ztráta činila kolem 5,4 milionu Kč.\n\nBosák bus s. r. o. měla v době vstupu do skupiny Arriva v roce 2007 roční obrat kolem 80 miliónů Kč. V roce 2011 dopravce provozoval 21 veřejných linek, z toho 15 linek plně nebo částečně v rámci systému Středočeské integrované dopravy (převážně v rámci Středočeského kraje D25, D51, D52, D53, D54, D55, D56, D57, linky do Prahy D58, D89, D92, D95, D97, D98, D99, z toho dvě do Milevska, hlavními východisky linek jsou Dobříš, Příbram a Nový Knín), 5 linek v rámci Pražské integrované dopravy (338, 390, 438, 440 a 488, od prosince 2011 přibyla pražská městská linka 264) a 1 dálková linka mimo integrované systémy (133441 Praha - Písek - České Budějovice - Český Krumlov).\n\nV textu dostupné v únoru 2020 společnost uvádí, že provozuje 442 autobusů a má celkem 644 zaměstnanců, z toho je 9 řidiček a 562 řidičů. V tiskové zprávě z 19. listopadu 2019 uvádí, že má 654 zaměstnanců (44 žen a 610 mužů), z toho 582 řidičů (10 žen, 572 mužů), 418 autobusů, 219 linek v pracovní den a 3714 spojů v pracovní den. Pro zakázku Plzeňského kraje od června 2020 společnost nakupuje 315 nových autobusů a nabírá zhruba 400 nových řidičů.\n\nSpráva společnosti sídlí v Králově Dvoře. Provoz je rozdělen do následujících provozních oblastí: \n\nPodle nedatovaného prezentačního článku na webu Arriva, přístupného v únoru 2020, Arriva Střední Čechy obsluhuje území svými 442 autobusy, web dále vyjmenovává provozovny s počtem autobusů:\n\nV okolí Mladé Boleslavi (na území okresu Mladá Boleslav a ve směru k České Lípě, Jičínu, Lysé nad Labem nebo Praze) provozuje v lednu 2015 dopravu na 69 linkách s 94 autobusy, přičemž v pracovní dny je do pravidelného provozu vypravováno 85 autobusů. Zajišťuje dopravní obslužnost více než 160 obcí. Vozový park pro PAD tvoří autobusy značek Karosa, Iveco a SOR. Linky v této oblasti dosud nejsou začleněny do Středočeské integrované dopravy. Sedm linek částečně a jedna zcela je začleněno do systému IREDO v Královéhradeckém kraji (jako linky č. 553, 511, 540, 505, 552, 551, 543), čtyři linky do systému IDOL v Libereckém kraji (260005, 260280, 260580, 540381). \n\nV rámci dobříšské provozní oblasti je zajišťována doprava v okolí Dobříše (na území okresu Příbram a ve směru k Praze), dále dálková linka Praha – Sedlčany – Milevsko a provoz v Pražské integrované dopravě z Prahy směrem na Štěchovice a okolí. Pro provoz na 21 linkách je určeno 55 autobusů, v pracovní dny je do pravidelného provozu vypravováno 47 autobusů. Linky obsluhují přes 100 obcí. Vozový park pro PAD tvoří autobusy značek Karosa, Iveco, Bova a Volvo. Na svém webu uvádí dopravce v dobříšské oblasti pouze 22 linek, z toho 13 linek v systému SID (D89, D92, D54 až D58, D60, D61, D95, D97, D98, D99) a 11 linek v systému PID (264, 338, 360, 361, 390, 437, 438, 439, 440, 460, 488).\n\nOd 1. ledna 2016 došlo k výměně linek mezi dopravci PROBO BUS a. s. a Arriva Střední Čechy a. s. Městská linka 164 přešla z dopravce Arriva Střední Čechy na PROBO BUS, linky 361, 437 a 439 z dopravce PROBO BUS na dopravce Arriva Střední Čechy. \n\nKe dni sloučení společností a přejmenování společnosti nebyly vydány nové jízdní řády, do jízdních řádů obou provozních oblastí byl nový název společnosti zaveden s platností od 1. března 2015. V průběhu ledna však již začal být nový název uváděn na jízdenkách. Ceníky jízdného a smluvní přepravní podmínky zůstaly pro obě provozní oblasti samostatné. \n\nSloučená společnost zajišťuje provoz v řadě integrovaných systémů, například v IDOL, královéhradeckém IREDO, v PID a SID, v integrované dopravě Plzeňska, a dále s komerčním tarifem nejen v dálkové dopravě, ale i na vybraných regionálních linkách na Mladoboleslavsku a Domažlicku. Zajišťuje městskou autobusovou dopravu v Příbrami, Hořovicích a Berouně a Králově Dvoře. Provozuje přeshraniční linky do měst Furth im Wald, Cham nebo Passau. Také provozuje cyklobus na Čerchov v Českém lese a cyklobusy do Brd. K blíže neurčenému datu v textu dostupném v únoru 2020 uvádí, že celkem provozuje 235 linek a v pracovní den vykoná 3672 spojů. Má 8 dispečinků a 9 informačních kanceláří. \n\nArriva Střední Čechy získala desetiletou smlouvu na provozování veřejné dopravy v Plzeňském kraji od 14. června 2020, kde nahrazuje dosavadního dopravce ČSAD autobusy Plzeň ze skupiny Z-Group Zdeňka Zemka. Území kraje bylo rozděleno do dvou soutěží pro dvě oblasti kraje (sever a jih), v obou byl průběh a výsledek shodný. Původní dopravce byl ze soutěže Plzeňského kraje vyřazen, protože neposkytl požadované finanční záruky 20 milionů Kč. ČSAD Autobusy Plzeň chtěla proti vyřazení podat námitky, protože příčinou vyloučení je podle ní pouze to, že došlo k administrativnímu pochybení a doklad o bankovní garanci byl přiložen pouze v kopii místo v originále, a každý slušně se chovající zadavatel by v takovém případě měl umožnit v krátké lhůtě odstranit podobnou administrativní marginálii. Společnost BusLine se do soutěže nepřihlásila a soutěž zpochybnila kvůli zadávací dokumentaci, svou stížnost k Úřadu pro ochranu hospodářské soutěže však později stáhla.\n\nNa tyto linky má Arriva SČ vypravovat jen nové autobusy v barvách Plzeňského kraje, které budou klimatizované, vybavené dobíječkami a na páteřních trasách i wifi. Většina autobusů má být nízkopodlažních. Některé budou vybaveny skiboxem nebo cyklodržákem, některé mají mít i tažné zařízení pro cyklovlek. Pro dopravu v Plzeňském kraji dopravce nakupuje celkem 315 nových autobusů, a to značek Dekstra, Iveco, MAN a Setra. (V březnu 2019 společnost uváděla, že polovina autobusů bude od společnosti Iveco a druhou polovinu dopravce vybere z nabídek společností Setra, Mercedes a MAN.) Z toho je 145 autobusů Iveco LE Crossway 10.8. Zpráva z března 2019, kdy společnost zakázku získala, hovořila o 320 nových autobusech. Nové vozy jsou ve čtyřech kategoriích: dodávky, střední autobusy do 11 metrů délky, standardní autobusy o délce 12 až 12,5 metru a velkokapacitní čtrnáctimetrové až patnáctimetrové. S dosavadním dominantním krajským dopravcem společnost jednala o převzetí části řidičů, dep i servisních středisek. Hodnota zakázky je kolem 7 miliard korun. V dosavadní zakázce platil kraj stávajícímu dopravci přes 37 Kč/km (z čehož jízdné pokryje zhruba 8 Kč/km), Arrivě má v prvním roce platit 39 Kč/km, a to v bruto smlouvě (dopravce nemá žádný příjem z jízdného, ale je placen pouze krajem podle ujetých kilometrů). Společně s nástupem nového dopravce má být zaveden vlastní tarif Plzeňského kraje, a to přestupní integrovaný, pro jednotlivé jízdné i pro předplatné. Původní dopravce ČSAD Autobusy Plzeň však i nadále má provozovat MHD v Klatovech, Domažlicích, Tachově, Stříbře a Přešticích. \n\nZájezdovou dopravu organizuje společnost také pro obě provozní společnosti samostatně. Uvádí, že spolupracuje s cestovními kancelářemi jako Čedok, Fischer, Firo Tour a zajišťuje pravidelné svozy a rozvozy zaměstnanců pro různé výrobní závody jako je Škoda Auto, a.s., Johnson Control a Behr CZ. Společnost prezentuje i svoji vlastní cestovní kancelář TC Travel Prague (TC je zkratka původního názvu dopravní společnosti TransCentrum). Společnost přepravuje fotbalisty provoligového FK Mladá Boleslav na jejich zápasy nebo hrece mladoboleslavského divadla na zájezdová vystoupení. \n\nV textu dostupné v únoru 2020 společnost uvádí, že provozuje 442 autobusů.\n\nZ historických autobusů společnost vlastní a příležitostně provozuje vůz Škoda 706 RTO Lux a karlštejnbus Robur. \n\n"}
{"id": "1047770", "url": "https://cs.wikipedia.org/wiki?curid=1047770", "title": "Zirə FK", "text": "Zirə FK\n\nZirə FK (ázerbájdžánsky: \"Zirə Futbol Klubu\") je ázerbájdžánský fotbalový klub sídlící v hlavním městě Baku. Klub byl založen v roce 2014.\n\nSvé domácí zápasy odehrává na stadionu Zirə stadionu s kapacitou 1 300 diváků.\n\nZdroj: \n\n"}
{"id": "1047771", "url": "https://cs.wikipedia.org/wiki?curid=1047771", "title": "Osada Baba", "text": "Osada Baba\n\nOsada Baba je prvorepubliková funkcionalistická vilová kolonie na jihovýchodní části ostrohu Baba v pražských Dejvicích. Byla vystavěna jako jedna ze šesti evropských kolonií moderního bydlení, které vznikaly z iniciativy Werkbundu na konci 20. a začátku 30. let 20. století. Tyto kolonie měli propagovat moderní funkcionalistickou výstavbu, finančně dostupnou pro široké vrstvy. Osada Baba, jako jediná z kolonií je složena pouze z individuálních domů postavených na míru investorovi. V rámci funkcionalistických kolonií je Baba jednou z nejdochovalejších, protože obdobné výstavby ve Vídni a v Německu byly během 2. světové války poškozeny. Osada Baba je od roku 1993 městskou památkovou zónou.\n\nPoté, co proběhly výstavy moderní architektury ve Stuttgartu v roce 1927 a Brně 1928, bylo rozhodnuto uspořádat podobnou výstavu moderního bydlení také v Praze. Soutěž byla vyhlášena 16. prosince 1929. Mělo se jednat o minimalistické domy postavené v řadách podle ulice. V roce 1932 koupil Svaz československého díla tříhektarový pozemek mezi Fišerkou a zříceninou Baba, který byl v otevřeném prostoru a měl výhled na Prahu. Projektant urbanistického plánu osady Pavel Janák, předseda Svazu československého díla, do původního zastavovacího plánu vložil další ulici, získal tak menší podélné parcely a prosadil šachovnicový způsob zastavění. Pavlu Janákovi ovšem trvalo tři roky, než se mu povedlo prosadit změny na pražském magistrátu. Do konce roku 1928 byl schválen název Osada Baba a byly vypracovány podmínky pro stavebníky a projekty, dohodnut způsob organizace a schválen rozpočet. V roce 1929 byly plány na výstavbu osady zveřejněny v časopise Výtvarné snahy a zájem o účast v projektu předčil očekávání. Nový regulační plán byl nakonec schválen ministerstvem veřejných prací až v roce 1931.\n\nVšechny funkcionalistické domy měly plochou střechu, často s terasou s výhledem na Prahu. Nakonec nebyl žádný z vítězných návrhů soutěže realizován. Stavitelé zavrhli některé původní představy architektů, vstoupili do projektu a v některých případech si také vyměnili pozemky. Plány vznikaly v letech 1928–1932 a výstavba byla zahájena 25. 4. 1932. Výstavba 33 rodinných domků měla být podle zásad zdravého bydlení. Celá kolonie je dílem několika architektů, kteří byli omezeni jen rámcovými požadavky. Tato kritéria měla omezit především výškové proporce budov a uvolnit dostatečný prostor pro plochy zeleně. Pavlu Janákovi na Babě velice záleželo i proto, že si ji vybral jako místo pro svůj rodinný dům. Řešení zahrady svého vlastního domu ovšem svěřil do rukou architekta Ot. Fierlingra, který s Janákem spolupracoval na celém konceptu zeleně na Babě.\n\nProstorové rozložení jednotlivých domů bylo šité na míru jednotlivým stavebníkům a bylo projektováno přímo ve spolupráci s nimi, takže zde najdeme různé domy od minimalistického pro bezdětný pár až po rodinnou vilu pro vícečlennou rodinu s domovnickým bytem. Často byly vnitřní prostory řešeny originálním způsobem pomocí posuvných stěn apod.\n\nZahájení výstavby proběhlo 25. dubna 1932. Sedm firem postavilo do podzimu téhož roku prvních 20 domů: Munk, Řezáč, Zaorálek, Vaváček, Lisý, Joska, Bouda, Dovolil, Letošník, Suk, Čeněk, Poláček, Herain, Balling, Heřman, Palička, Uhlíř, Sutnar, Maule a Janák. Ještě na podzim započala výstavba domů Lužná, Bautz a Kytlica, domy Košťál, Jiroušek, Moravec a Linda byly postaveny v letech 1933–1934. V roce 1934 byl postaven dům Glücklich, a v letech 1935-1936 byly postaveny domy Bělehrádek a Mojžíš-Lom.\n\nNa rozdíl od podobných osad v zahraničí, nebyly zde použity žádné experimentální materiály a postupy – stavebníci k nim neměli důvěru. 12 domů bylo navrženo s železobetonovým skeletem, 13 má celobetonovou konstrukci, další konstrukci smíšenou. Podlahové desky jsou v celé osadě odlity z betonu tloušťky 8 až 20 cm. Izolace plochých střech byla většinou dělána korkem, vnější stěny byly izolovány heraklitem. Při výstavbě nebyly nikde použity ocelové konstrukce, ani prefabrikované díly.\n\nDomy byly většinou vytápěny teplovodním ústředním topením s kotlem na uhlí, v případě domu Poláček bylo použito teplovzdušné vytápění. Okna byla použita jak tradiční špaletová okna, tak moderní dvojitá ocelová posuvná okna i dřevěná kompozitní křídla (dům Žák). V celé osadě bylo použito 5 typizovaných druhů překližkových interiérových dveří. Podlahové krytiny byly většinou linolea, gumy, xylolitové desky, někdy i tradiční dřevěné podlahy. Vnitřní stěny byly většinou hladké, bílé.\n\nVětšina domů byla, jak bylo zvykem u těchto osad Svazu díla, dodávána včetně vnitřního vybavení. To se týkalo především domů architektů Žáka, Hany Kučerové-Záveské a Heytuma.\n\nPouze pět domů má přímý vstup z domu do zahrady, což je však dáno především faktem, že se stavělo v prudkém kopci se sklonem až 20 %. V případě osady Baba byl široce diskutován vztah vnějšího a vnitřního prostoru, ale i když jsou ve velké míře použity pásová okna a velkoryse prosklené plochy, je zde všude jasně oddělen prostor pro bydlení a zahrada. Jsou zde však v hojné míře použity volné prostory – především terasy a balkóny. Ukazuje se, že ani za 60 let užívání domů nebylo změněno toto oddělení bydlení od zahrady u žádného z domů.\n\nCelá výstavba osady byla financována přímo stavebníky, což nebylo při jiných obdobných výstavbách zvykem. To vedlo k více individualizovaným návrhům jednotlivých domů. Všichni stavitelé pocházeli z okruhu Svazu československého díla – byly zastoupeny téměř všechny umělecké žánry – malířství Cyrilem Boudou, architektura Pavlem Janákem, grafika a design Ladislavem Sutnarem. Mezi staviteli byli i ministerští radové, řemeslníci, historici umění, spisovatelé, překladatelé, nakladatelé, skladatelé, sociologové, historici, univerzitní profesoři i lékaři. Komunistický režim prezentoval osadu Baba jako buržoazní intelektuální experiment Masarykovy republiky.\n\nTabulka jednotlivých domů\n\nZ celkového souboru 33 domů jsou nejzajímavější následující:\n\n\n"}
{"id": "1047774", "url": "https://cs.wikipedia.org/wiki?curid=1047774", "title": "Thušská Alazani", "text": "Thušská Alazani\n\nThušská Alazani (), též Gomecarská Alazani (), je řeka v Gruzii, v historické oblasti Tušetie, okres Achmeta. Je 59 km dlouhá, povodí má rozlohu 825 km². Oblast tvořená údolím řeky se nazývá \"Gomecari\". \n\nVzniká na východním svahu hřebene Acunta, který spojuje hory Didi Borbalo na Hlavním kavkazském hřebenu a Tebulosmta na Bočním kavkazském hřbetu. Od soutoku s Pirikiti Alazani pokračuje jako Andijské Kojsu.\n\nLevé přítoky (po proudu):\nPravé přítoky:\n\nZdrojem vody je tající sníh, ledovec, srážky a spodní voda.\n"}
{"id": "1047775", "url": "https://cs.wikipedia.org/wiki?curid=1047775", "title": "Unicorn (album, Tyrannosaurus Rex)", "text": "Unicorn (album, Tyrannosaurus Rex)\n\nUnicorn je třetí studiové album anglické rockové skupiny Tyrannosaurus Rex. Bylo vydáno 16. května 1969. Jedná se o poslední album Tyrannosaurus Rex, na kterém se podílel Steve Peregrin Took. Marc Bolan totiž odmítl začlenit Tookovy skladby na další album – \"A Beard of Stars\", což nakonec vyústilo v Tookův odchod z kapely.\n\nAutorem všech skladeb je Marc Bolan.\n\n"}
{"id": "1047776", "url": "https://cs.wikipedia.org/wiki?curid=1047776", "title": "Alinkov", "text": "Alinkov\n\nDvůr Alinkov je samota na severním Znojemsku, částečně na území obce Horní Kounice a zčásti v katastru Čermákovic, necelé 3 kilometry východoseverovýchodně od vsi Horní Kounice, asi půl kilometru severozápadně od vsi Čermákovice. Samotu tvoří chátrající památkově chráněný hospodářský dvůr.\n\nO historii dvora v Čermákovicích hovoří písemné zprávy a stavebně-historický průzkum budov. Nejstarší stavbou je nevelký panský dům, který byl vystavěn v poslední třetině 16. století Jindřichem Březnickým z Náchoda, majitelem tulešického panství. Kolem roku 1595 odkoupili areál s budovou novokřtěnci, kteří se zde poprvé uvádějí roku 1596 v souvislosti s daňovým přiznáním nezletilého dědice panství Jiřího Březnického z Náchoda. V odůvodnění daně se specifikuje, že je „ze mlýna novokřtěnskýho, v kterémž kuchyni mají“. (Termínem „kuchyně“ se v soudobých písemnostech označovalo obydlí novokřtěnců.) Další daňová přiznání pocházejí z let 1597, 1599 a 1605. O životě zdejší komunity hovoří také kroniky novokřtěnců. V nich je uvedeno, že v roce 1612 byla na sídlo uvalena neúměrná daň, která byla už předtím navýšena. V roce 1615 zemřel hospodář komunity Leonhart Baum. V prosinci 1620 dvůr napadli císařští vojáci, ženy se před nimi skryly do studené vody za mlýnskými koly, ale vojáci je zde objevili a znásilnili. V závěru roku 1622 se Čermákovice uvádějí mezi 24 sídly, které novokřtěnci museli opustit a vystěhovat se z Moravy.\n\nPodle Jiřího Pajera se o sídle novokřtěnců v této lokalitě ví od roku 2003 a definitivně byl tento závěr potvrzen až roku 2014. V letech 1595–1622 zde žilo kolem 150 příslušníků novokřtěnecké komunity a po architektonické stránce areál nemá analogie v jiných dochovaných pozdně renesančních stavbách v Česku. V areálu zůstaly uchovány v originální dispozici budovy s původním interiérovým členěním. V přízemí hlavní obytné budovy byly identifikovány stáje pro dobytek, dále společná kuchyně s pekárnou. V dochovaném půdorysu I. patra byla rozeznána společná jídelna, modlitebna a nemocniční pokoj se špitálem, patrný je i hostinský pokoj pro šlechtické návštěvníky sídla. Interiérovéní členění hlavní obytné budovy odpovídá soudobým interním předpisům a řádům, usměrňujících život novokřtěneckých komunit. Vedlejší obytná budova, která byla upravena z někdejšího panského domu, sloužila pro účely školy. K budově byl přistavěn mlýn o čtyřech složeních, k mlýnici byla přivedena voda náhonem z řeky Rokytné. Pořadí výrobních a hospodářských budov zahrnovalo dílny, z nichž se v pramenech uvádí koželužská provozovna, podle archeologických nálezů je pravděpodobná i existence keramické dílny. Na výrobní trakt navazuje budova při vstupu do areálu, která má klenutí s vytaženými hřebínky a sloužila jako konírna.\n\nPo odchodu novokřtěnců připadl areál Březnickým z Náchoda, za hraběte Ferdinanda Leopolda byly provedeny dílčí úpravy hlavní obytné budovy, která se proměnila na příležitostné panské sídlo. Po krátkodobé držbě několika majitelů nabyli dvůr Jankovští z Vlašimi, byl součástí panství Skalice a dostal se pod vrchnostenskou správu, řízenou z hradu Bítova. Mlýn o čtyřech složeních pracoval až do poloviny 19. století, poté byl zrušen a dvůr sloužil jako hospodářská jednotka s převažujícím chovem dobytka.\n\nZ původních staveb je nejzachovalejší jednopatrová hlavní obytná budova někdejšího sídla novokřtěnců, která má v přízemí pozdně renesanční klenby s vytaženými hřebínky. Zachovala se také budova někdejšího panského domu, který byl však po druhé světové válce zbaven střechy a interiéry prvního patra jsou prorostlé náletovou vegetací. Přesto jsou však v přízemí dochovány hodnotné vrcholně renesanční klenební konstrukce a v prvním patře zbytky původní výmalby místností. Ze stejné doby pocházejí také pozůstatky dvou nárožních arkýřů včetně vnější sgrafitové výzdoby, iluzivně doplňující okenní a vstupní otvory. Analogická sgrafitová výzdoba je dochována i na fasádě hlavní obytné budovy.\n\nK 30. prosinci 2014 byl areál dvora čp. 65 prohlášen za nemovitou kulturní památku. Současným majitelem dvora je sdružení ASSOCIATION ALINKOV, z. s., jehož náplní je památková obnova a další využití areálu. Cílem je vytvoření \"Památníku moravských novokřtěnců\", který by veřejnosti prezentoval život a kulturu této výrazné náboženské, etnické a kulturní skupiny.\n\n\n"}
{"id": "1047779", "url": "https://cs.wikipedia.org/wiki?curid=1047779", "title": "Typ 5 Či-Ri", "text": "Typ 5 Či-Ri\n\nTyp 5 Či-ri ( , \"Go-šiki čusenša Či-ri\") byl střední tank vyvíjený Japonskou císařskou armádou za druhé světové války. Byl zamýšlen jako těžší a silnější verze středního tanku Typ 4 Či-to. Byl navržen tak, aby překonal americké střední tanky M4 Sherman. Na konci války byl rozpracován jediný prototyp.\n\nJediný neozbrojený prototyp byl dokončen v květnu 1945. Od dalšího vývoje projektu bylo upuštěno, aby se uvolnila pracovní síla a zdroje a mohlo se soustředit na vývoj a výrobu praktičtějšího středního tanku Typ 4 Či-to. Stejně jako se upustilo od dalších inovativních zbraňových projektů vyvíjených Japonskem v posledních dnech druhé světové války. Výroba nemohla postoupit do fáze sériové produkce kvůli nedostatku materiálu a ztrátě japonské průmyslové infrastruktury.\n\nTyp 5 Či-ri představoval prodlouženou verzi podvozku Typu 4 Či-to s osmi koly na každé straně místo sedmi. Měl obvyklé japonské uspořádání pásů s hnacími ozubenými koly vpředu a vloženými koly vzadu. Typ 5 Či-ri měl zešikmený svařovaný pancíř s maximální tloušťkou 75 mm na předku, 25-50 mm na bocích a 50 mm zezadu a na věži.\n\nTyp 5 Či-ri byl původně poháněn dieselovým motorem od Mitsubishi, ale pro zajištění potřebného výkonu byl zvolen letecký dvanáctiválcový benzínový motor od firmy BMW poskytující 800 koní vyráběný v licenci firmou Kawasaki Heavy Industries v Japonsku. Motor byl označen jako \"Kawasaki Typ 98 800HP Ha-9-IIb\" a jeho výkon byl snížen na 550 koní.\nPrototyp měl být původně vybaven tankovým dělem Typ 5 75 mm (založeném na 75mm protiletadlovém kanónu Typ 4) použitém na Typu 4 Či-to. Nicméně nakonec bylo do věže vybráno 88mm dělo (založené na 88mm protiletadlovém kanónu Typ 99) a jako sekundární zbraň bylo zvoleno 37mm dělo Typ 1, které mělo být namontováno koaxiálně vedle hlavního kanónu. Pro boj z blízka by určen lehký kulomet Typ 97 namontovaný na levé straně věže. Podle jiných zdrojů měly být kulomety dva.\n\nStejně jako střední tank Typ 4 Či-to, byl i Typ 5 Či-ri určen na finální obranu Japonských domácích ostrovů proti spojenecké invazi. Armádní plánovači si představovali velké obrněné divize vybavené středními tanky Typu 5 Či-ri, které by zatlačily spojenecké jednotky zpět na moře. Válka ovšem skončila dříve, než byl vyroben první prototyp.\n\nJediný vyrobený prototyp byl zabaven americkými jednotkami při okupaci Japonska a jeho další osud není znám. Jedna teorie hovoří o tom, že se potopil v oceánu při převozu do Aberdeenského muzea, když nákladní loď zasáhl tajfun a podle druhé byl sešrotován během Korejské války.\n\n\n\n\n"}
{"id": "1047784", "url": "https://cs.wikipedia.org/wiki?curid=1047784", "title": "Dašdavágín Amartüvšin", "text": "Dašdavágín Amartüvšin\n\nDašdavágín Amartüvšin (: ) nebo Amartüvšin Dašdavá (: ), (* 15. prosinec 1987 Mongolsko) je reprezentant Mongolska v judu a sambu.\n\nJako většina mongolských reprezentantů i on pochází z venkova (Ugtáltsaidam). Začínal s tradičním zápasem böch a na škole se seznámil se sambem a později s judem. Judu se začal věnovat reklativně pozdě kvůli olympijským hrám. Oba příbuzné sporty kombinuje. V sambu je bronzovým medailistou z mistrovství světa.\n\nBojuje zprava, pravý úchop z boku za rameno, záda a spoléhá na boj na zemi se na boj zblízka, ve kterých využívá své fyzické předpoklady. Z technik nohou (aši-waza) zvládá základní (o-uči-gari). Problémem jsou u něho častá zranění (kolena), kvůly kterým nemohl objet dostatek turnajů a nasbírat body pro kvalifikaci na olympijské hry v Londýně v roce 2012. I tak by v případě dostatečného počtu bodů neměl nominaci jistou, protože v superlehké váze, ve které startuje se kvalifikovali hned tři jeho kolegové.\n\n"}
{"id": "1047787", "url": "https://cs.wikipedia.org/wiki?curid=1047787", "title": "Ernst Gisel", "text": "Ernst Gisel\n\nErnst Gisel (* 8. června 1922 Adliswil, Švýcarsko) je švýcarský architekt a pedagog.\n\nMezi roky 1940 a 1942 studoval na curyšské School of Design, v níž se specializoval na architekturu. V roce 1944 nastoupil do kanceláře Alfreda Rotha, ale již následující rok (1945) si spolu s Ernstem Schaerem založili kancelář vlastní. Během padesátých a šedesátých let 20. století vyprojektoval Gisel několik kostelů, například v Effretikonu (1959–1961), v Reinachu (1961–1963) či pražský kostel U Jákobova žebříku (1968–1971). Navrhl ale také curyšské divadlo, dále školy nebo obecní budovy.\n\nV letech 1960 a 1985 získal v Curychu „'“. Roku 1966 byl jmenován za čestného člena Svazu německých architektů (', BDA). Další ocenění získal roku 1967, kdy mu byla ve Stuttgartu udělena \"\".\n\nOd roku 1968 do roku následujícího přednášel na švýcarském federálním technologickém institutu. Následně přešel na Technickou univerzitu v Karlsruhe, kde vydržel dva roky (až do 1971). Roku 2004 získal za svou architektonickou činnost čestný doktorát.\n"}
{"id": "1047789", "url": "https://cs.wikipedia.org/wiki?curid=1047789", "title": "Manipulační prostředky a manipulační jednotky I. řádu", "text": "Manipulační prostředky a manipulační jednotky I. řádu\n\nManipulační prostředky a manipulační jednotky I. řádu\n\n\n\n\n\na) rovná\nb) zkosená \n\n\n\nPokud je zboží v přepravkách, nesmí se pokládat na zem, ale například na podvozky. Všechny přepravky jsou konstruovány o rozměrech 600 x 400 mm s různými výškami (např.: 195, 200, 220, 300, 324 mm).\n\n\n\n\n\n\n\n\n\n"}
{"id": "1047792", "url": "https://cs.wikipedia.org/wiki?curid=1047792", "title": "Schoolboys in Disgrace", "text": "Schoolboys in Disgrace\n\nSchoolboys in Disgrace nebo The Kinks Present Schoolboys in Disgrace je čtrnácté studiové album anglické rockové skupiny The Kinks. Autorem ilustrace na obálce je Mickey Finn z kapely T. Rex. Později se umístila na seznamu nejhorších obalů alb všech dob časopisu \"NME\".\n\nAutorem všech skladeb je Ray Davies.\n\n\n"}
{"id": "1047798", "url": "https://cs.wikipedia.org/wiki?curid=1047798", "title": "František Tippmann", "text": "František Tippmann\n\nFrantišek Vilém Tippmann (11. června 1786, Jáchymov – 26. června 1857 Praha) byl český římskokatolický duchovní, v roce 1830 rektor pražské univerzity a od roku 1833 pomocný biskup pražský a titulární biskup satalský.\n\nPo kněžském svěcení, které přijal 4. srpna 1809, působil jako farář nejprve v Loučné a od roku 1816 v Božím Daru, kde založil chudobinec. Roku 1824 získal doktorát teologie a stal se kanovníkem svatovítské kapituly. Působil také jako děkan pražské teologické fakulty a roku 1830 byl i rektorem pražské univerzity. V letech 1831, 1834 a poté i v letech 1852 až 1854 byl generálním vikářem pražské arcidiecéze, kterou také od března 1849 do srpna 1850 řídil jako její kapitulní vikář. V prosinci 1832 byl jmenován pomocným biskupem pražským a titulárním biskupem satalským, namísto nemocného Aloise Josefa hraběte Krakovského z Kolovrat jej dne 3. března 1833 konsekroval královéhradecký biskup Karel Boromejský Hanl. V roce 1836 byl navíc jmenován děkanem staroboleslavské kapituly, jímž zůstal až do své smrti. Byl pohřben na Malostranském hřbitově, jeho náhrobek vytvořil Ignác Michal Platzer.\n\n\n"}
{"id": "1047799", "url": "https://cs.wikipedia.org/wiki?curid=1047799", "title": "Břetislav Holakovský", "text": "Břetislav Holakovský\n\nBřetislav Holakovský (18. července 1926, Předlice – 29. července 2018) byl sochař a medailer působící v Plzni.\n\nV letech 1948 až 1953 vystudoval Vysokou školu umělecko průmyslovou v Praze u prof. J. Nušla a prof. B. Stefana. Po absolvování vojenské služby odešel do Plzně, kde působí dodnes. Jeho doménou je technika tepaného měděného plechu. Působil zejména v rozmezí šedesátých až osmdesátých let, kdy realizoval řadu oficiálních zakázek. V roce 1987 mu byl udělen titul zasloužilý umělec. Po roce 1989 provozoval několik let v ateliéru u svého domu v Plzni-Radčicích Galerii Art Domar.\n\n"}
{"id": "1047805", "url": "https://cs.wikipedia.org/wiki?curid=1047805", "title": "Jenílson Ângelo de Souza", "text": "Jenílson Ângelo de Souza\n\nJenílson Ângelo de Souza, známý jako Júnior (20. června 1973, Santo Antônio de Jesus, Brazílie) je bývalý brazilský fotbalový obránce a reprezentant.\nMimo Brazílie hrál v Itálii. Vítěz MS 2002 v Japonsku a Jižní Koreji.\n\n"}
{"id": "1047807", "url": "https://cs.wikipedia.org/wiki?curid=1047807", "title": "Společnost nevolnosti", "text": "Společnost nevolnosti\n\nSpolečnost nevolnosti je kniha filosofa Václava Bělohradského. Jedná se o sbírku esejů a rozhovorů, v nichž se autor zabývá problémy současné společnosti, a to z filosofického hlediska. Václav Bělohradský v knize říká, že současná společnost je „společností nevolnosti“, čímž navazuje na knihu Miloslava Petruska \"Společnosti pozdní doby\". Nevolnost je dána neustálou potřebou progresivního vývoje, ekonomického růstu a rozvoj. Člověk tak přichází o svoji lidskost, kultura je upozaděna, upadá role státu, vše je podřízeno globalizaci a konzumu. Autorovi je z takového stavu nevolno a domnívá se, že není jediný.\n\nAutor ve svých textech vychází, příp. dále rozvíjí myšlenky mnoha jiných (většinou) filosofů, mimo jiné například Gianni Vattima, Jana Patočky, Herberta Marcuse, Marshalla McLuhana, Guye Deborda, Piera Paola Pasoliniho, Karla Marxe a dalších.\n\nV dnešní době klesá zájem o filosofii jako vědu, přesto je však důležité neustále si klást otázky. Správná výchova a vývoj člověka má spočívat v tázání se na svět, což je ale v současnosti upozaděno a lidé jsou dostávají příliš mnoho informací, o kterých nejsou kvůli jejich množství schopni přemýšlet.\n\nTyto informace navíc přicházejí z různých částí světa a tato komunikační propojenost vyvolává klamný dojem, že je lidstvo v přirozeném stavu jednotné a veškerá rozporuplnost je důsledkem chyby. Takový předpoklad vyvolává snahu o vytvoření universa, obecně platné pravdy.\n\nDochází tak k „totálnímu konformismu“, podřízení se kapitalismu, globalizaci a růstu. V praxi to znamená, že si máme (ba dokonce musíme) užívat a žít na dluh (Bělohradský říká, že i ekonomika žije na dluh – drancuje životní prostředí a neobnovuje jej), protože jedině tak lze dosáhnout růstu a pokroku. Lidé, kteří se nehodlají podřídit, jsou považováni za šílence nebo extremisty. K posuzování toho, co je správné a co špatné slouží „objektivita“ (autor tuto objektivitu dává záměrně do uvozovek), která vychází z „odborného“ přístupu. Co je vědecky potvrzeno, nelze vyvracet či popírat. Bělohradský však říká, že pravá objektivita spočívá v mnohostranném úhlu pohledu, kdy se vezmou v potaz všechny možné faktory (tj. i neodborné) a jejich vyhodnocením dojít k objektivnímu závěru.\n\nPluralita je nutná i ve společnosti jako takové. Stát má společnost chránit před vládou jednoho přístupu a vytvářet podmínky prostor pro diskuzi. Pokud svoji funkci neplní nemá dojít k revoluci, která radikalizuje a zaslepuje, ale lidé mají být vzpurní.\n\nVáclav Bělohradský v pořadu „Před půlnocí“ v České televizi ČT24 v únoru 2008 uvedl za jeden z důvodů nevolnosti odmítnutí nazvat chybu chybou při privatizaci. Podle něj podstatou jazyka není dostat se k „pravé skutečnosti“ ale vést takový dialog, v kterém se dozvím i to, co jsem se dozvědět nechtěl.\n\nV rozhovoru o své knize Společnost nevolnosti pro Český rozhlas Vltava 4. 5. 2008 autor hovořil o důvodech „nevolnosti“. Podle něj je například málo důvodů pro to, abychom nechali světélkovat rypáček prasátka.Je to podle Bělohradského typický případ doby, kdy možností je hodně, ale důvodů málo. Jedná se o něco, co dle něj nelze zdůvodnit před tribunálem rozumu. Zisk je podle něj legitimním důvodem, ale když je jediným důvodem, tak je to problém společnosti.\n\nV pořadu Čtenářský deník České televize ČT24 v roce 2011 autor řekl, že žijeme v době imperialismu vlastních soukromých světů a v zanedbávání toho soukromého. Přitom nevolnost pramení z vědomí, že mezi tím budováním soukromých světů a skládkou odpadků je nějaký vztah, ale společnost ještě nemá dost odvahy si to připustit. Na otázku zda by svoji knihu přiřadil spíše k filosofii či literatuře autor odpověděl, že hranice mezi filosofií a literaturou je třeba zbourat.\n\nPetr Fischer v \"Hospodářských novinách \"18. 1. 2008 popsal témata esejů jako globální – od životního prostředí přes dělení světa na „my“ a „oni“ po vzestup „hyperburžoazie a krizi hodnot. Podle Fischera je psaní Václava Bělohradského, jako italského profesora českého původu, spojeno s nutkáním vracet se domů. Díky tomu Václav Bělohradský píše ze středoevropské pozice, jako z kulturního místa, přičemž proniká do globálního veřejného prostoru. To je podle Petra Fischera pro autora typické od osmdesátých let, kdy se zabýval fenoménem Mitteleuropy.\n\nVojtěch Varyš v \"Respektu\" 17. 3. 2008 označil sbírku esejů Václava Bělohradského za plnohodnotnou literaturu. Oceňuje jeho stylistiku, rytmické opakování výrazných slov a slovní humor. Ač podle Vojtěcha Varyše není na první pohled sbírka esejů záživným čtením, označuje styl Václava Bělohradského za strhující a přirovnává ho k Thomasi Bernhardovi.\n\nAleš Knapp v pořadu Mozaika v Českém rozhlasu Vltava 21. 5. 2008 označil knihu Společnost nevolnosti jako „rádoby znechucení současným světem“, přičemž se nejedná o text filosofa ale o politický program. Podle Knappa se Václav Bělohradský touto knihou neodklonil od liberalismu, jak někteří tvrdí, neboť Václav Bělohradský ani nikdy liberalistou nebyl. Aleš Knapp kritizuje Václava Bělohradského za to, že ač ctí za modly Alexandra Solženicyna a filosofa Jana Patočku, semlel ve svých esejích Marxe s Wittgensteinem, dadaismus s Hegelem. Ve stati \"Komunistický manifest v novém tisíciletí\" Václav Bělohradský tvrdí, že v „komunismu bylo mnoho dobrého a pravdivého“, a proto podle Knappa zde není filosofem ani na oko. Aleš Knapp popisuje Bělohradského jako politického aktivistu, odmítajícího jakoukoliv filosofickou reflexi.\n"}
{"id": "1047808", "url": "https://cs.wikipedia.org/wiki?curid=1047808", "title": "Klášter Solesmes", "text": "Klášter Solesmes\n\nKlášter svatého Petra v Solesmes ( \"Abbaye Saint-Pierre de Solesmes\", \"Abbatia Sancti Petri Solesmensis\") je benediktinské opatství v obci Solesmes ve francouzském départementu Sarthe. Nachází se poblíž obce Sablé-sur-Sarthe mezi trojicí měst Laval, Le Mans a Angers na řece Sarthe.\n\nBenediktinský klášter zde byl založen roku 1010 jako převorství podřízené opatovi v St. Pierre La Couture nedalekého Le Mans. Ve stoleté válce byl klášter dvakrát vypleněn a jednou téměř úplně zničen. Za převora Philiberta de la Croix na konci 15. století započala obnova kostela.\n\nPhilibertův nástupce Jean Bougler dokončil stavbu kostela a nechal zhotovit velmi hodnotné vnitřní zařízení. Po jeho smrti roku 1556 již neměl klášter řádného převora, nýbrž pouze řadu převorů „in commendam“. Během hugenotských válek byl klášter přímo ohrožen. K jeho obraně postavili mniši barikády.\n\nRoku 1664 byl konvent připojen k řádu mauristů, reformní větvi benediktinů. Maurističtí mniši převorství roku 1722 přestavěli. Následkem sekularizace bylo roku 1791 převorství v Solesmes rozpuštěno a poté zcela zpustlo.\n\nSvětský kněz Prosper-Louis-Pascal Guéranger koupil zpět roku 1832 klášterní budovy a 11. července 1833 založil komunitu, která byla v roce 1837 povýšena na opatství, a stal se prvním opatem. Zároveň papež Řehoř XVI. založil kongregaci ze Solesmes (Congregatio Gallica, dnes: Congrégation de Solesmes), jejímž generálem byl opat ze Solesmes.\n\nDíky osobnosti opata Guérangera Solesmes brzy silně přispělo k obnově katolické církve ve Francii. Ve svém nakladatelství opatství tisklo pojednání především o liturgických otázkách. Opatství bylo původně ultramontánní a zásadně se podílelo na šíření římské liturgie a upozadění diecézních liturgií. Ze Solesmes se rozšířila myšlenka liturgického hnutí do celé Evropy. Zásluhy mnichů rozpoznal papež Pius IX. a solesmeského učence Jeana-Baptiste-Françoise Pitru jmenoval kardinálem. Poté, co byli na konci 19. století mniši laicistickou státní mocí třikrát vyhnáni, a pokaždé se zakrátko mohli vrátit zpět, nakonec museli Francii opustit kvůli kongregačním zákonům z roku 1901. Usídlili se na ostrově Wight a zpět do Francie se mohli vrátit teprve roku 1922.\n\nViz seznam solesmeských převorů a opatů\nSpolu s obnovou liturgie došlo také k restauraci gregoriánského chorálu, kdy nejprve pod vedením Prospera-Louise-Pascala Guérangere a poté díky intenzivní pomoci mnichů Paula Jausionse a Josepha Pothiera z opatství Solesmes, dosáhl svého novodobého rozkvětu. Po smrti opata Guérangera práce pokračovaly především zásluhou mnicha André Mocquereaua a následně ovlivnily celosvětové přijetí tohoto umění. Roku 1928 do opatství vstoupil Eugène Cardine, od roku 1940 první kantor a zakladatel gregoriánské semiologie. Opatství Saint-Pierre de Solesmes od roku 1864 vydalo či ovlivnilo množství významných graduálů.\n\n\n"}
{"id": "1047810", "url": "https://cs.wikipedia.org/wiki?curid=1047810", "title": "Everybody's in Show-Biz", "text": "Everybody's in Show-Biz\n\nEverybody's in Show-Biz je desáté studiové album anglické rockové skupiny The Kinks. Bylo vydáno 25. srpna 1972. Jedná se o dvojalbum; první disk obsahuje studiové nahrávky, druhý dokumentuje dvě vystoupení v Carnegie Hall 2. a 3. března 1972. Na \"Everybody's in Show-Biz\" je často nahlíženo jako na přechodové album, které značí posun Raye Daviese k více teatrálnímu, pompéznímu a estrádnímu stylu.\n\nAutorem všech skladeb je Ray Davies, pokud není uvedeno jinak.\n\n"}
{"id": "1047812", "url": "https://cs.wikipedia.org/wiki?curid=1047812", "title": "TRIM (protein)", "text": "TRIM (protein)\n\nTRIM (tripartite motif-containing family) je proteinová rodina v tělech živočichů, která na N-konci obsahuje typický TRIM motif. V buňce mají široké spektrum různých fyziologických funkcí, jsou to mj. ubiquitin ligázy. Vyskytují se v cytoplazmě nebo v jádře buněk. \n\nTypický TRIM motif je složený z: \nNa C-konci TRIM proteinů se nachází:\n\nV lidském genomu se nachází kolem 60 TRIM proteinů. Enzymaticky jsou to (díky své RING finger doméně) tzv. RING-finger ubiquitin ligázy; díky tomu mohou regulovat široké spektrum buněčných procesů. Podobají se tím TRAF proteinům, které mají stejnou enzymatickou funkci a podobnou strukturu. Mnohé TRIM proteiny jsou indukovány interferony a umožňují časnou (neadaptivní) odpověď na virovou infekci (tzv. pattern recognition). Jisté TRIM proteiny se podílí na regulaci transkripce v jádře – díky vazbě na transkripční faktory. Některé, jako PML (TRIM19), jsou díky tomu i důležitými regulátory buněčné proliferace a diferenciace a hrají tak důležitou roli i v rakovinném bujení. Jiné se účastní regulace důležitých kroků embryonálního vývoje.\n"}
{"id": "1047813", "url": "https://cs.wikipedia.org/wiki?curid=1047813", "title": "Shenae Grimes", "text": "Shenae Grimes\n\nShenae Grimes-Beech (* 24. října 1989, Toronto, Ontario, Kanada) je kanadská herečka. Nejvíce se proslavila rolí Annie Wilson v seriálu \"\", spin-offu seriálu \"Beverly Hills 90210.\" Dále se objevila jako Darcy Edwards v seriálu \".\"\n\nShenae se narodila v Torontu v Kanadě. Má tři sourozence Aidena, Liama a Mayu. Navštěvovala Forest Hill Public School a Forest Hill Collegiate Institute. Při střední škole studovala také na Toronto's Fashion Television. Dva poslední roky střední školy studovala na soukromé škole City Academy.\n\nJejí herecká kariéra začala v roce 2004 s postavou Darcy Edwards v seriálu \". \"V roce 2008 byla obsazena do role Annie Wilson v seriálu stanice CW \"\", spin-offu seriálu \"Beverly Hills 90210.\"\n\nTaké se objevila po boku Ashley Tisdale ve filmu \"Táta za všechny peníze\" a se zpěvačkou Jojo ve filmu\" Opravdový příběh hollywoodské hvězdičky.\" Objevila s ve videoklipech skupiny Our Lady Peace k písničce \"All You Did Was Save Me\".\n\nV roce 2010 se objevila v krátkém filmu \"Unzipped\". A režírovala videoklip ke své písničce \"Myself and I\". V roce 2011 si zahrála malou roli ve filmu \"Vřískot 4.\"\n\nV květnu 2011 během pauzy při natáčení seriálu \"90210: Nová generace\" vzala šestitýdenní stáž v magazínu \"Teen Vogue \"v New Yorku. Prozradila, že pracovat jako editorka módního časopisu byl vždy její sen.\n\nV listopadu 2011 režírovala hudební video Megan and Liz „Are You Happy Now?“. V roce 2013 si zahrála ve filmu \"Sugar\".\n\nSheane je ateistka. Jmenovala Natalii Portman jako její inspiraci a také oceňuje Johnnyho Deppa.\n\nV březnu 2012 začala chodit s britským modelem a hudebníkem Joshem Beechem. V prosinci 2012 pár oznámil zásnuby. 10. května 2013 se vzali v Ashfordu v Kentu v Anglii. V září roku 2018 se jim narodila dcera. \n\n"}
{"id": "1047816", "url": "https://cs.wikipedia.org/wiki?curid=1047816", "title": "Ânderson Polga", "text": "Ânderson Polga\n\nÂnderson Corrêa Polga (* 9. února 1979, Santiago, Brazílie) je bývalý brazilský fotbalový obránce a reprezentant.\nVítěz MS 2002 v Japonsku a Jižní Koreji.\n\nV Brazílii hrál za Grêmio Foot-Ball Porto Alegrense, odkud v létě 2003 odešel do portugalského klubu Sporting Lisabon. V roce 2012 se vrátil do Brazílie do SC Corinthians Paulista, kde ukončil kariéru.\n\n"}
{"id": "1047819", "url": "https://cs.wikipedia.org/wiki?curid=1047819", "title": "Muchovník Lamarckův", "text": "Muchovník Lamarckův\n\nMuchovník Lamarckův (\"Amelanchier\" × \"lamarcki\") je keř nebo malý opadavý strom z čeledi růžovitých. Jde o křížence velmi široce pěstovaného v Evropě, kde je pěstován od 17. století. Jde o apomiktický druh, pravděpodobně hybridního původu. Je ozdobný květy, plody jsou jedlé. Je znám též jako indiánská borůvka.\n\nJe uváděn jako kříženec \"Amelanchier laevis\" a \"Amelanchier arborea\" nebo \"Amelanchier canadensis\". Ačkoliv je druh muchovník Lamarckův široce známý ze Severní Ameriky, pravděpodobně z východní Kanady, není známo, že by se přirozeně vyskytoval v Severní Americe někde ve volné přírodě.\n\nMuchovník Lamarckův je rostlina, opadavá listnatá dřevina, vyšší olistěním řídký, nepravidelně a hustě zavětvený keř, nebo malý strom, dorůstá výšky 2–6m. Dřevina je nápadná výraznými bílými květy v dubnu až květnu. Listy jsou oválné, až 8 cm velké. Na podzim listy mění barvu na sytě růžovou až zářivě červenou. Modré plody jsou podobné borůvkám. Mají cca 1 cm v průměru, temně modrofialovou barvu, zrají již na začátku léta a mají sladkou chuť.\nLze jej zaměnit s jiným druhem muchovníku. Podobným, v ČR původním druhem je \"A. ovalis\", který má také výborné jedlé plody ve shlucích, ozdobné květy a dobře snáší vápenité půdy. \n\nPreferuje propustnou živnou vlhkou půdu spíše s nízkým obsahem vápníku. Teplotní podmínky v ČR snáší dobře. Snáší rovněž dočasné přemokření, stejně jako dočasné sucho. Pokud je silné sucho během tvoření plodů, mohou být plody drobné nebo opadávat. Druh je samosprašný a škůdci v ČR netrpí.\n\nDruh je používán jako ovocná dřevina pro plody a okrasná dřevina pro výrazné kvetení a podzimní zbarvení. Plody konzumují ptáci.\n\n"}
{"id": "1047820", "url": "https://cs.wikipedia.org/wiki?curid=1047820", "title": "AnnaLynne McCord", "text": "AnnaLynne McCord\n\nAnnaLynne McCord (* 16. července 1987 Atlanta, Georgie, USA) je americká herečka a modelka. Nejvíce se proslavila rolí Naomi Clark v seriálu \",\" spin-offu seriálu \"Beverly Hills 90210.\"\n\nAnnaLynne se narodila v Atlantě v Georgii, je dcerou křesťanského pastora. V 15 letech odmaturovala na střední škole a připojila se k modelingové agentuře Wilhelmina Modeling Agency a objevila se v reklamách pro Estée Lauder a pro Seventeen.\n\nV roce 2005 se objevila v italském filmu \"Natale a Mimami\" a v roce 2007 v hororovém filmu \"Zombies: Den-D přichází.\" Dále se objevila v seriálech jako \"Zločiny ze sousedství \"a \"O.C., \"rebelku Loren si zahrála v seriálu \"American Heiress\". Byla obsazena do role v telenovele \"Rules of Deception\", ale show nebyla nikdy vysílána. Zahrála si ve dvou epizodách první série seriálu \"Ošklivka Betty \"a v jedné epizod seriálů \"Greek\" a \"Odložené případy. \"V páté sérii seriálu \"Platiská chirurgie s. r. o.\" si zahrála roli Eden Lord.\n\nV roce 2008 byla obsazena do role Naomi Clark v seriálu \",\" spin-offu seriálu \"Beverly Hills 90210. \"Za roli získala několik nominací, včetně té na cenu Teen Choice Award v kategorii \"Průlomové vystoupení\" v roce 2010. Byla zvažovaná na roli Heidi ve filmu \"\", ale roli získala Noot Seear.\n\nPřijala roli ve hře \"Love, Loss, and What I Wore\", která se hrála do 27. dubna do 29. května 2011.\n\nV roce 2014 se připojila k seriálu stanice TNT \"Dallas\" jako Heather. Hlavní roli si zahrála ve filmu stanice Lifetime \"Watch Your Back.\"\n\n"}
{"id": "1047822", "url": "https://cs.wikipedia.org/wiki?curid=1047822", "title": "Klaunovy názory", "text": "Klaunovy názory\n\nKlaunovy názory (v německém originále Ansichten eines Clowns) je román, který napsal německý spisovatel a nositel Nobelovy ceny za literaturu Heinrich Böll. Poprvé byl celý román vydán v lednu 1963. Román vypráví příběh muže, jehož zničila láska a vztah k ženě i k sobě samému a poválečná společnost 50. a 60. let.\n\nProtagonista Hans Schnier se vědomě rozhodl odklonit od tradice své rodiny ovlivněné hospodářským zázrakem a nepokračovat v kariéře politika a podnikatele. Byl proti kariéře politika a podnikatele. Velmi brzo navázal, tento mladý muž s vysokou morálkou, vztah se silně věřící katoličkou jménem Marie Derkum. Jejich vztah trval 6 let. Když se chtěli vzít, začala diskuze o typu jejich svatby a způsobu výchovy jejich dětí. I když se Hans dobrovolně podrobí představám své budoucí ženy ve všech ohledech, uvědomí si, jak se jejich pouto mezi nimi přerušilo. Další den najde Hans papírek na kterém stojí: \"Musím jít cestou, kterou jít musím\". Od tohoto dne to jde s Hansem, který úspěšně pracuje jako klaun, oficiálně komik, z kopce. Oddal se alkoholu a prožívá rychlý úpadek.\n\nRomán zahrnuje časový úsek jen několika hodin. Začíná tím, jak Hans přijede do Bonnu. Volá svým rodičům a známým, ale u nikoho nenajde pochopení. Jeho rodiče byli přesvědčeni o národním socialismu. Jeho matka pracuje pro Ústřední výbor pro usmíření o rasových rozdílech, což je v rozporu s jejími postoji během Třetí říše. Jeho otec je úspěšný a chytrý podnikatel, ale byl také pevně přesvědčen o národním socialismu. Kvůli incidentu skupiny Hitlerjungend, kde byly vypuštěny poraženecké vtipy, otec chrání svého, tehdy desetiletého, syna Hanse jen napůl.\n\nHans je klaun, oficiálně komik, je mu 27 let a není poplatný žádné církvi. Je synem velkého průmyslníka, podnikajícího s hnědým uhlím, který vlastní miliony. S hotovostí jedné marky přemýšlí o svém životě, momentální situaci a o příčině, která jej do této situace přivedla. Dojde k závěru, že na vině je jeho rodina, společnost, církev a stát.\n\nNa protest proti pokrytectví a buržoazní společnosti opustil Hans před 6 lety dům svých rodičů a školu, aniž by udělal maturitu, a stal se klaunem. Lásku najde u Marie, dcery malého obchodníka. Žije s ní, ale ne v manželském sňatku. Marie ho doprovází na jeho cestách. Když ho z katolicko-morálních zábran opustí, klaun ztrácí inspiraci pro své pantomimické umění. Marně hledal útěchu a zapomnění v alkoholu. Věděl, že existuje jen jeden způsob vyléčení - Marie.\n\nHans mluví také o svém starém učiteli, který zprostředkovával svým žákům hodnoty nacionálního socialismu, přestože neměl stranickou knížku. Po válce udělal skvostnou kariéru úředníka, oficiálně jako \"muž s bílou vestou\". Dále mluví o spisovateli, přesvědčeném nacistovi, který psal knížku o francouzsko-německé lásce. Jelikož se protagonisté na konci knížky vezmou, dostal autor 10 měsíců zákaz psaní. Po válce se však tento nacista nechá oslavovat a zdůrazňoval, že dostal zákaz psaní od nacistů. Nejvíce ale Hans mluví o Marii, jediné dívce, kterou kdy miloval, nepočítaje svoji sestru Harrietu, která jako pomocnice během války zemřela. Pomáhat ji poslala matka.\n\nBěhem knihy ho navštíví otec, ale jelikož je velmi lakomý, nepůjčí mu požadovaný obnos peněz. Na konci knihy se Hans dovolá i svého bratra Lea a ten mu peníze půjčí, ale je to jen něco málo přes 7 marek. Hans se nakonec oblékne jako klaun a jde na bonnské nádraží, kde zpívá provokativní píseň.\n"}
{"id": "1047823", "url": "https://cs.wikipedia.org/wiki?curid=1047823", "title": "Henrik Larsen", "text": "Henrik Larsen\n\nHenrik Larsen (17. května 1966, Lyngby) je bývalý dánský fotbalista. Nastupoval především na pozici záložníka. Měl přezdívku \"Store Larsen\" (\"Velký Larsen\").\n\nS dánskou fotbalovou reprezentací vyhrál mistrovství Evropy 1992. Na tomto turnaji vstřelil 3 branky a stal se tak nejlepším střelcem (spolu s Dennisem Bergkampem, Tomasem Brolinem a Karl-Heinzem Riedlem). Hrál též na mistrovství Evropy 1996. Celkem za národní tým odehrál 39 utkání a vstřelil 5 gólů.\n\nS Lyngby BK se stal v sezóně 1991/92 mistrem Dánska. Třikrát vyhrál dánský fotbalový pohár, dvakrát s Lyngby (1984/85, 1989/90), jednou s FC Kodaň (1996/97).\n\nPozději se věnoval trenérské činnosti, v letech 2002–2005 vedl reprezentaci Faerských ostrovů.\n"}
{"id": "1047825", "url": "https://cs.wikipedia.org/wiki?curid=1047825", "title": "LGBT práva v Lotyšsku", "text": "LGBT práva v Lotyšsku\n\nLesby, gayové, bisexuálové a translidé (LGBT) se v Lotyšsku můžou potýkat s právními problémy, s nimiž heterosexuální občané nemají zkušenosti. Mužská i ženská stejnopohlavní aktivita je v Lotyšsku legální, ale domácnosti tvořené stejnopohlavními páry nemají stejnou právní ochranu jako páry různopohlavní.\n\nDemokratizační proces v Lotyšsku umožnil lesbám a gayům zakládat organizace a podniky jako jsou bary, kluby, obchody, knihovny atd. Kulturní, vzdělávací a jiné události lze pořádat. Nicméně společnost tolerancí zrovna neoplývá. V listopadu 2014 ministr zahraničních věcí Edgars Rinkēvičs udělal svůj veřejný coming out prostřednictvím Twitteru.\n\nV r. 1992, tedy brzy poté, co se Lotyšsko oddělilo od Sovětského svazu, se homosexuální styk dekriminalizoval. Věk způsobilosti pohlavnímu styku je bez ohledu na orientaci nebo pohlaví stanoven na 16 let.\n\nJe možné si změnit pohlaví prostřednictvím chirurgické změny pohlaví, která je pro tento krok nezbytná. Lotyšské právo nemá žádná ustanovení týkající se změny pohlaví a jejího úředního uznání. V praxi se to dělá prostřednictvím lékařské zprávy. Nicméně v r. 2004 úřady odepřely úřední změnu pohlaví transosobě, která prošla částečnou změnou. Ta osoba, která tak učinila na základě informací z případu, kdy úřady částečnou změnu uznaly, dala svůj případ k soudu. Nejvyšší soud Lotyšské republiky vydal r. 2008 rozsudek: \"V takovém případě má osoba právo na změnu, jelikož v podobných případech státní orgány takto postupovaly, a osoba mající mužskou podobu, by mohla mít určité problémy s doklady s ženským pohlavím. To mělo za následek návrh novely zákona r. 2009 ohledně sterilizace, která by mohla způsobit následné právní komplikace v kritériích k odsouhlasení změny pohlaví pro osoby s diagnostikovanou transsexualitou. Novela byla však nakonec zamítnutá Saeimou.\n\nLotyšsko neumožňuje stejnopohlavním párům uzavírat manželství, ani jinou formu stejnopohlavního soužití.\n\nV r. 2006 přijalo Lotyšsko nový ústavní zákon, který přímo zakazuje stejnopohlavní manželství. Článek 110 Ústavy Lotyšské republiky stanovuje že: \"Stát chrání a podporuje manželství, rodinu a práva rodičů a dětí. Stát poskytuje speciální podporu zdravotně znevýhodněným dětem, dětem bez rodičů a těm, co jsou obětmi násilí.\" První věta Článku 110 byla novelizována na: \"Stát chrání a podporuje manželství jako jedinečný svazek muže a ženy, rodinu, práva rodičů a práva dětí.\"\n\nNicméně 30. ledna 2015 jeden z členů parlamentu předložil návrh zákona o partnerství, který by umožnil dvěma osobám vstoupit do registrovaného svazku, z něhož by jim plynuly téměř stejná práva a povinnosti, které má manželství. Návrh byl 24. února 2015 zrušen Komisí pro právní záležitosti. Komise návrhu vytýkala jeho záměr změnit občanský zákoník, poukazovala při tom na ústavní zákaz stejnopohlavního manželství z r. 2006, a na skutečnost, že přiznání jakémukoli soužití odlišnému od manželství jeho výsady by mohlo zcela podkopat jeho podstatu. Navrhovatel Veiko Spolītis vyjasňoval, že začlenění genderově-neutrálního partnerství do stávajícího občanského práva by mohlo být nejlepší cestou jeho reformy. I přes zamítnutí návrhu se Spolītis odhodlal dál pokračovat ve veřejné diskusi na toto téma. Kromě něj se do procesu potenciální legalizace registrovaného partnerství zapojila i Spolītisova spojenkyně Ilze Viņķele za stranu Jednota. V březnu 2015 byla stranou Za rozvoj Lotyšska spuštěná petice za legalizaci právního uznání registrovaného a neregistrovaného soužití dvou osob bez ohledu na jejich pohlaví.\n\nPodle průzkumu Eurobarometru zveřejněného v prosinci 2006 podporuje 12 % Lotyšů stejnopohlavní manželství a 8 % osvojování stejnopohlavními páry, čímž se pohybuje hluboce pod průměrem Evropské unie (44 % a 32 %).\n\nLotyšské zákony umožňují každé osobě starší 25 let stát se osvojitelem dítěte. Nicméně nesezdané páry si nemůžou společně osvojit dítě. To znamená, že pouze jeden z partnerů si může adoptovat dítě. Nicméně lesbické páry mají rovný přístup k umělému oplodnění.\n\nHomosexuálům není zakázáno sloužit v armádě.\n\nV září 2006 lotyšský parlament Saiema schválil novelu Zákoníku práce zakazující diskriminaci na základě sexuální orientace na pracovišti. Saeima toto ustanovení zprvu vynechala, ale prezidentka Vaira Vīķe-Freiberga jej odmítla podepsat, dokud tam takové ustanovení nebude.\n\nPouze v hlavním městě Rize je malá gay scéna. Ve zbytku Lotyšsku žádná gay scéna není, především z důvodu nízké hustoty zalidnění. Ve vyšší společenské třídě se však pohybuje značná část otevřeně homosexuálních lidí, například lotyšsko-americký novinář Kārlis Streips, ministr zahraničí Edgars Rinkēvičs a bývalá zástupkyně rektora Právnické fakulty v Rize Linda Freimane.\n\nVětšina místních lidí má ve vztahu k homosexualitě stále předsudky, což lze v jistém kontextu chápat jako jakýsi pozůstatek ze sovětské éry. Někteří si stále myslí, že homosexualita je tímtéž co pedofilie. Situace se v celonárodním měřítku spíše zhoršuje v důsledku působení několika náboženských skupin, ale i politiků.\n\nLesby a gayové jsou často napadáni na ulicích a jiných veřejných prostranstvích. Kromě oplácení násilí nemají stále dostatek jiných možností, jak se proti útokům bránit.\n\nV r. 2002 byl Māris Sants, otevřeně homosexuální ministr, laicizován a ekomunikován z Lotyšské evangelickoluteránské církve. Arcibiskup Janis Vanags na otázku \"Proč byl Māris Sants vypovězen z církve?\" odpověděl: Sants nebyl vypovězen z důvodu své homosexuální orientaci, nýbrž protože kázal na podporu, místo pro zdržení se, hříšnému homosexuálního způsobu života.\n\n"}
{"id": "1047826", "url": "https://cs.wikipedia.org/wiki?curid=1047826", "title": "Stalker (seriál)", "text": "Stalker (seriál)\n\nStalker je americký televizní seriál, vysílaný stanicí CBS v letech 2014–2015. Seriál měl premiéru 1. října 2014. 27. října 2014 stanice CBS objednala celou sérii. Tvůrcem je Kevin Williamson. Poslední díl první řady byl odvysílán 18. května 2015, seriál však již byl o několik dní dříve stanicí zrušen.\n\nBeth Davis (Maggie Q), šéfka speciální jednotky losangeleského policejního oddělení, která se zabývá stalkingem, je expertkou ve svém oboru. Žene jí její vlastní osobní zkušenost, kdy se stala obětí stalkera. Se svým týmem Benem Caldwellem (Victor Rasuk), Janice Lawrance (Mariana Klaveno) a nováčkem Jackem Larsenem (Dylan McDermott) musí řešit nové případy, které se začínají vymykat kontrole.\n\n\n\nSeriál je vysílán ve Velké Británii a Irsku na stanici Sky Living od 10. listopadu 2014. V Nizozemsku je seriál vysílán stanicí SBS6 od 3. listopadu 2014.\n\nSeriál obdržel spíše negativní kritiku, ale získal si velký počet diváků. Premiérový díl sledovalo přes 9 milionů diváků. Po první epizodě byl stanicí přiobjednané epizodě k celé sérii.\n"}
{"id": "1047827", "url": "https://cs.wikipedia.org/wiki?curid=1047827", "title": "Mička", "text": "Mička\n\nMička je české příjmení, které se může vztahovat k následujícím osobnostem:\n\n\n"}
{"id": "1047828", "url": "https://cs.wikipedia.org/wiki?curid=1047828", "title": "Uzo Aduba", "text": "Uzo Aduba\n\nUzoamaka Nwaneke „Uzo“ Aduba (* 10. února 1981, Boston, Massachusetts, Spojené státy americké) je americká herečka. Nejvíce se proslavila rolí Suzanne Warren v seriálu \"Orange Is the New Black.\" Za roli získala cenu Emmy v kategorii nejlepší hostující herečka v komediálním seriálu a cenu SAG v kategorii nejlepší ženský herecký výkon v komediálním seriálu.\n\nUzo se narodila v Bostonu v Massachusetts a vyrostla v Mefieldu. Je dcerou nigerských rodičů. V roce 1999 odmaturovala na Medfield High School. Navštěvovala Bostonskou univerzitu.\n\nPoprvé začala být uznávaná za svůj herecký výkon v roce 2003 za vystoupení ve hře \"Translations of Xhosa\" v Olney Theatre Center for the Arts, kdy získala nominaci na cenu Helen Hayes Award. V roce 2007 přišel její broadwayský debut ve hře \"Coram Boy\", kde hrála Toby.\n\nPrvní televizní role přišla s rolí Suzanne Warren v komediálním seriálu Netflixu \"Orange Is the New Black. \"Za roli získala cenu Emmy v kategorii nejlepší hostující herečka v komediálním seriálu a cenu SAG v kategorii nejlepší ženský výkon v komediálním seriálu.\n"}
{"id": "1047833", "url": "https://cs.wikipedia.org/wiki?curid=1047833", "title": "Šinga", "text": "Šinga\n\nŠinga je tradiční romský zákusek připravovaný o Vánocích namísto vánočního cukroví. Jde o závin vytvořený smotáním tří placek z kynutého těsta potřených náplní, například kakaem, tvarohem nebo mákem. Peče se v troubě.\n\n"}
{"id": "1047835", "url": "https://cs.wikipedia.org/wiki?curid=1047835", "title": "Ladenburg", "text": "Ladenburg\n\nLadenburg je město v německé spolkové zemi Bádensko-Württembersko. Leží na severu spolkové země v zemském okrese Rhein-Neckar ve vládním obvodu Karlsruhe. Město se nachází na pravém břehu řeky Neckar v bádenské části Hornorýnské nížiny se středověkým městským jádrem, jehož historie sahá až do období Římského impéria. Leží na trase mezi Mannheimem a Heidelbergem západně od pohoří Odenwald, prochází jím železniční trať s mostem přes Neckar a přeprava automobilů je z města na levý břeh zajišťována přívozem. Ve městě se nachází výzkumné centrum firmy ABB. V roce 2013 zde žilo přes 11 tisíc obyvatel.\n\n\nVývoj počtu obyvatel\n"}
{"id": "1047836", "url": "https://cs.wikipedia.org/wiki?curid=1047836", "title": "LGBT práva v Litvě", "text": "LGBT práva v Litvě\n\nMužská i ženská stejnopohlavní sexuální aktivita je sice v Litvě legální, ale páry stejného pohlaví nemůžou dosud stvrdit své soužití manželstvím, ani registrovaným partnerstvím. Přestože byla homosexualita dekriminalizována v r. 1993, tak v zemi stále ještě přetrvává dědictví minulého režimu a s ním spojená limitovaná práva gayů a leseb. Litva přijala anti-diskriminační zákony jako jednu z podmínek členství v Evropské unii a v r. 2010 se ve Vilniusu konal první festival hrdosti.\n\nNegativní postoje ke gayům a lesbám zůstávají v zemi stále silně zakořeněny. Výzkum EU zveřejněný v r. 2006 ukázal, že pouze 17 % Litevců podporuje stejnopohlavní manželství a 12 % plná adopční práva. Jiná studia uskutečněná v r. 2006 ukázala, že by 42 % respondentů podpořilo zákon o registrovaném partnerství, 12 % stejnopohlavní manželství a 13 % adopce. Podpora práv homosexuálních párů se od té doby výrazně zmenšila a tento trend i nadále pokračuje. Ve studii zveřejněné v r. 2012 by registrované partnerství podpořilo 10 % dotázaných, zatímco manželství pouze 7 %. Jiná studie v r. 2013 ukázala, že 7 % Litevců podporuje partnerství a 5 % manželství.\n\nAnketa uskutečněná v r. 2009 ukázala, že pouze 16 % Litevců souhlasí s konáním pochodu gay hrdosti v hlavním městě Vilniusu a 81,5 % respondentů řeklo, že homosexualitu považuje za perverzi, nemoc nebo parafilii.\n\nVe Vilniusu, Kaunas a Klaipėdě funguje malá gay scéna. Všude jinde v Litvě nemá moc velké šance na rozvoj z důvodu řídkého osídlení, a tudíž tam ani prakticky neexistuje.\n\nMediální anti-LGBT kampaň zahájil v letech 2004–2006 magazín \"Respublika\". Během tohoto období vyjádřily dvě třetiny členů parlamentu nepřátelství vůči LGBT lidem. Během sčítání lidu se pouze 24 domácností deklarovalo jako gay.\n\nStejnopohlavní sexuální aktivitu, která byla v Sovětském svazu ilegální, dekriminalizovala Litva v r. 1993 dva roky po skončení okupace. V období sovětské okupace byla homosexualita považována za dekadenci buržoazie, pokud se o ní vůbec vědělo. Sexuální revoluce, která proběhla v západní společnosti, byla Sověty považována za podvratnou, a proto všemi svými prostředky bránili jejímu průniku do zdejšího prostředí, což mělo za následek limitovaný přístup k informacím. Legální věk způsobilosti k pohlavnímu styku byl pro obě orientace sjednocen v r. 2004 na 14 let v rámci plnění anti-diskriminačních podmínek členství v EU. 2. července 2010 byl tento věk pro obě orientace zvýšen na 16 let.\n\nPodle zákona o rovném zacházení z r. 2005 je zakázaná diskriminace jiných sexuálních orinetací v zaměstnání, vzdělávání a přístupu ke zboží a službám.\n\nNovely zákona o rovném zacházení, které by tento zákaz zrušily, projednával Seimas (litevský parlament) od 5. června 2005. Ty pak následně zrušil po přijetí nové verze zákona 17. června 2008.\n\nNa druhou stranu veřejné podněcování k násilí vůči LGBT a jiným menšinám je explicitně zakázané § 170 odstavcem 3 trestního zákoníku, který je aktivně vymáhán. Například\n\nNapříklad v r. 2010 zveřejnila litevská justice, že 160 nahlášených trestných činů podle výše uvedeného paragrafu ze 180 se týká právě LGBT komunity, což je valná většina. Pachatelé jsou obvykle pokutováni a jejich počítače, prostřednictvím nichž tuto trestnou propagandu šíří, zabavovány.\n\nNavzdory přísné anti-diskriminační legislativě čelili LGBT lidé v posledních letech několika iniciativám omezujících je ve svobodě veřejného projevu.\n\nV r. 2007 odmítlo vilniuské zastupitelstvo dát povolení ke konání veřejného sektání LGBT komunity v květnu a v říjnu kvůli \"bezpečnostním rizikům\".\n\nZastupitelstvo města Vilnius povolilo konání litevského pochodu hrdosti Baltic Pride v sobotu 8. května 2010. Soud nakonec toto povolení zrušil krátce před konáním pochodu z iniciativy Generálního prokurátora Raimunda Petrauska. Ten své rozhodnutí odůvodňoval obavami o veřejnou bezpečnost. Kancelář litevské prezidentky Dalia Grybaskaitėová se proti tomuto soudnímu rozhodnutí vymezila s tím, že porušuje ústavní právo na mírumilovné shromažďování. Rozsudek nakonec zrušil soud vyšší instance jeden den před konáním průvodu. Baltic Pride 2010 nakonec proběhl za přítomnosti policejních hlídek. Během jeho konání došlo ke střetu s odpůrci práv sexuálních menšin.\n\nFestival Baltic Pride funguje na bázi rotujícího pořadatelství, což znamená, že se jednotlivé baltské státy v jeho konání každý rok střídají. V r. 2013 připadlo konání festivalu znovu na Litvu. Celá událost se tehdy těšila mimořádné pozornosti, neboť Litva tou dobou předsedala Radě EU.\n\nV lednu 2013 oznámila Litevská gay liga (\"Lithuanian Gay League\") vilniuskému zastupitelstvu, že pochod plánuje na 27. červenec 2013. Na rozdíl od r. 2010 se Liga snažila být víc vidět, a proto si jako místo konání vyžádala Gedimino avenue, což je ulice v centru Vilniusu. Vilniuské zastupitelstvo této žádosti nevyhovělo s tím, že bude velmi obtížné splnit bezpečnostní požadavky. Liga poté zastupitelstvo žalovala u Krajského správního soudu ve Vilniusu. Přestože vilniuský starosta Artūras Zuokas neustále sliboval, že město bude respektovat rozhodnutí soudu nižší instance, tak se celý případ dostal až k Nejvyššímu správnímu soudu. Čtyři dny před plánovaným pochodem rozhodl Nejvyšší správní soud právo ve prospěch Ligy.\n\nPřibližně 500 lidí se zúčastnilo festivalu Baltic Pride v r. 2013 a více než 1000 lidí (většina z řad odpůrců) zaplnilo ulici Gedimino avenue. Díky policejnímu doprovodu nedošlo k žádným výrazným incidentům. Pouze 28 lidí bylo zatčeno pro narušování veřejného pořádku. Mezi nimi byl i litevský anti-gay poslanec Petras Gražulis. Festivalu se zúčastnilo několik známých osobností, včetně švédské ministryně pro záležitosti Evropské unie Birgitty Ohlssonové a amerického gay aktivisty Stuarta Milka. Vladimir Simonko, předseda Ligy, nazval akci oslavou celoměstského veselí a nevyloučil možnost každoročního konání pochodu LGBT hrdosti v Litvě.\n\nNovely zákona na ochranu dětí a mládeže před škodlivými informacemi zakazující podporu \"homosexuálních vztahů\" a omezující práva LGBT komunity byly předloženy v r. 2006, 2007 a 2008.\n\nLitevský parlament schválil novou verzi takového zákona, jejíž přijetí bylo naplánované na 1. březen 2010. Navzdory prezidentskému vetu pro \"nedostatek definic\" prošel nakonec zákon celým legislativním procesem. Tou dobou zakazoval zákon \"propagování homosexuálních, bisexuálních a polygamních vztahů\". Podle některých politiků, kteří jej podpořili, by termín \"propaganda\" měl být přezkoumán právníky.\n\n17. září 2009 přijal Evropský parlament rezoluci odsuzující tento zákon a dávající jej k přezkumu a následnému zhodnocení Agentuře EU pro základní práva. 10. listopadu 2009 zareagoval na toto litevský parlament (Seimas) přijetím rezoluce vyzývající vládu ke zneplatnění rezoluce Evropského parlamentu, která jeho zákon prohlásila za protiprávní. Agentura EU pro základní práva napsala Evropskému parlamentu, že k jím předloženému podnětu nezaujímá žádné stanovisko, neboť není oprávněná zneplatňovat zákonodárství členských států.\n\nNově zvolená prezidentka vyjádřila ostrý nesouhlas se zákonem a založila komisi, jejímž účelem bylo sepsat zákon rušící toto diskriminační ustanovení. 22. prosince 2009 byla veškerá ustanovení zakazující podporu \"homosexuálních, bisexuálních a polygamních vztahů\" mezi dětmi a mládeží prakticky zrušená. Nicméně přistoupilo se na to, že paragraf nahradí \"zákaz šíření informací o sexuálních vztazích, manželství a rodinách, které odporují ústavě nebo občanskému zákoníku\". Odpůrci tohoto zákona argumentují tím, že se jedná o mezikrok k zákazu kritiky vlády, a že sám ze své podstaty narušuje demokratické státní zřízení. Někteří jej naopak vítají s tím, že chrání tradiční rodinu a děti, a že by měl zakazovat jakékoli veřejné šíření informací o homosexualitě, nejen mezi dětmi a mládeží, ba dokonce i zakazoval veřejné diskuse o homosexualitě a homosexuálně orientované události. (\"Takže jsme se dohodli na tom, že veřejná podpora tohoto není možná z důvodu ochrany zmiňované třemi články ústavy. Nelze však zpochybnit právo této skupiny lidí na shromažďování, podporu a diskusi v určitých zákonem vymezených limitů.\") Tuto novou verzi přijala prezidentka s tím, že se jí alespoň podařilo ze zákona odstranit \"homofobní jazyk\".\n\nParadoxem je, že tento samý zákon zakazuje homofobní diskriminaci. Zákon byl několikrát novelizován o další dodatky zakazující podporu nezdravého životního stylu u dětí a mládeže, zákazu šíření informací odporující rodinným hodnotám, vyobrazujících černou magii apod.\n\nNovela bývá někdy přirovnávána k britskému Článku 28 zakazujícím diskuse o homosexualitě ve školách, který přijala v 80. letech vláda Margaret Thatcherové.\n\nPo nabytí účinnosti bylo zaznamenáno několik soudních případů pro jeho porušení. Citován byl také při neúspěšných pokusech o zákaz gay pride v r. 2010 a v r. 2013. Naopak k jeho úspěšné aplikaci došlo v případě reklamy propagující Vilnius Gay Pride 2013, kterou podle něj šlo vysílat pouze v pozdních večerních hodinách, a která se směla orientovat pouze na dospělé jedince. Jedním z důvodů bylo, jak pravili inspektoři Výboru pro žurnalistiku, že jedna osoba na reklamě nosila tričko s nápiem \"Za různorodost rodin\". Podle jeho názoru toto nabádá k zakládání netradičních rodinných modelů a manželství odporujícího litevským zákonům.\n\nZe stejného důvodu bylo v r. 2014 doporučeno stáhnout z oběhu dětskou knížku s názvem \"Gintarinė širdis\" (\"Jantarové srdce\") publikované Univerzitou pedagogických věd, protože ve dvou povídkách se vyskytovaly homosexuální vztahy. Výbor prohlásil tuto knihu za nevhodnou pro děti mladší 14 let s odvoláním se na své doporučení, ke kterému se připojilo i Ministerstvo kultury.\n\nV r. 2014 odmítly skoro všechny hlavní litevské televizní stanice odvysílat video homosexuální organizace vyzývající k větší podpoře respektu LGBT komunity ze strachu, aby nebyly obviněné z porušení zákona na ochranu dětí a mládeže. Rozpor s tímto zákonem byl později potvrzen inspektory Výboru pro žurnalistiku.\n\nNovelizovaný článek 39.1 zákona o veřejných informacích 30. září 2010 (nová verze se stala účinnou 18. října 2010) říká, že: \"Jakákoli reklama nebo komerční audiovizuální zpráva nesmí obsahovat informace znázorňující neúctu k lidské důstjnosti, diskriminaci na základě rasy, pohlaví, etnického původu, státní příslušnosti, náboženství, tělesnému či duševnímu postižení, nebo věku; tyto zprávy nemají zobrazovat nebo podporovat sexuální orientace, urážet náboženská či politická přesvědčení, podporovat zdraví ohrožující chování, bezpečnost a dobré mravy, zejména poškozování životního prostředí.\" Podle právníků lze tento zákon používat i na zákaz zobrazování heterosexuální orientace.\n\nPozději bylo vysvětleno, že se jedná o \"špatně napsaný\" zákon. 16. června 2011 byl přijatá další novela, která výše uvedené ustanovení zrušila a dokonce umístila jinou sexuální orientaci do výše uvedených diskriminačních důvodů.\n\nV r. 2011 byla navržená novela zákona o správních deliktech, která by veřejnou propgaci homosexuálních vztahů trestala pokutou ve výši 2 000 až 10 000 litevských litasů. Parlament na toto téma nejprve vedl debatu, a pak novelu následně odmítnul. V r. 2013 byla předložená novela podobného charakteru ještě jednou. Ten samý rok se projednávala novela trestního zákoníku, která by kritizování sexuálního chování a přesvědčování k jeho změnám nepovažovala za projev nenávisti, diskriminace nebo nabádání diskriminaci, což lze chápat jako částečnou dekriminalizaci homofobních projevů nenávisti.\n\nV Litvě bylo uskutečněno několik pokusů o zákaz úřední registrace stejnopohlavních svazků. Článek 38 litevské ústavy říká, že manželství je institut založený na svobodném projevu souhlasu jednoho muže a jedné ženy. Stejnopohlavní manželství je také přímo zakázané v článku 3.12 občanského zákoníku, který říká: \"Manželství lze uzavřít pouze s osobou opačného pohlaví.\" Nicméně občanský zákoník připouští instucionalizaci partnerství osob stejného pohlaví legislativními autoritami, ačkoli článek 3.229 zákona toto omezuje pouze na heterosexuální páry.\n\nČlánek 2.27 občanského zákoníku umožňuje každé osobě, která nežije v manželství, podstoupit změnu pohlaví, pokud je k tomu zdravotně způsobilá. Druhý paragraf nicméně říká, že proces změny pohlaví se řídí jiným právním předpisem. Parlament a litevská vláda se touto záležitostí odmítaly zabývat až do r. 2007, kdy jim to nařídil v kauze 'L vs. Litva' Evropský soud pro lidská práva. Od té doby je změna pohlaví přípustná po předešlém souhlasu soudu.\n\nByly zaznamenány dva pokusy o zrušení této legislativy. První v r. 2009 a druhý v r. 2013.\n\nPodle litevských zákonů smějí pouze sezdané páry osvojit dítě, čímž je párům stejného pohlaví tato možnost prakticky odepřená. Článek 3.210 občanského zákoníku nicméně říká, že se osvojitelem může ve zvláštních případech stát i svobodný jednotlivec. Rozhodnutí se v této věci ponechává na sociálních pracovnících. Parlamentní komise pro rodinu a péči o děti se vyjádřila tak, že netradiční sexuální orientace žadatele o adopci může být považována za právní překážku v osvojení. Odborníci tuto bariéru sice připouštějí, ale zdůrazňují, že se dá velmi snadno obejít, neboť sexuální orientace není ničím, co je první pohled patrné. Ve výsledku je ale osvojení otevřeně homosexuálním jednotlivcem prakticky nemožné.\n\nGayové a lesby smějí otevřeně sloužit v armádě.\n\nNěkteří politici, zejména zástupci Litevské strany sociálně-demokratické (Marija Aušrinė Pavilionienová) a Litevského liberálního hnutí (Leonidas Donskis), vyjádřili podporu LGBT právům a navrhli několik zákonů a rezolucí na jejich podporu. Hlavními organizacemi, které hájí LGBT práva v Litvě, jsou Asociace tolerantní mládeže a Litevská gay liga. Rokas Žilinkas je prvním otevřeně homosexuálním členem litevského parlamentu.\n\n"}
{"id": "1047838", "url": "https://cs.wikipedia.org/wiki?curid=1047838", "title": "Železniční doprava v Abcházii", "text": "Železniční doprava v Abcházii\n\nŽelezniční doprava v Abcházii je spravována abchazskou státní společností \"Abchazské dráhy\" (abchazsky: \"Аҧсны Аиҳаамҩа, Apsny Ajchaamo̩a\"; rusky: \"Абхазская Железная Дорога, Abchazskaja Železnaja Doroga\"). Abcházií vede jediná trať o rozchodu 1520 mm s jednou odbočkou do Tkvarčeli, jež byla postavená v letech 1940 - 1942 jako součást někdejších Zakavkazských drah, jež napojila vnitrozemí Gruzie na dráhy Ruské SFSR v Soči. Do správy republiky Abcházie přešla tato trať v roce 1992.\n\nK roku 2014 je tato trať částečně zrekonstruovaná a jezdí po ní osobní vlaky spojující Adlerský rajón na ruské straně se Suchumi. Příležitostně je dráha využívána též k nákladní dopravě.\n\nAbcházií vede jediná železniční trasa, jež lemuje pobřeží Černého moře. Brzy po otevření úseku mezi Adlerem a Suchumi v roce 1942 začala být v celé délce elektrifikována, přičemž veškeré práce byly dokončeny v 50. letech. Na území Abcházie má celkovou délku 185 km, přičemž i s odbočkou do Tkvarčeli má abchazská železnice dohromady zhruba 221 km. Trať přemosťuje velké množství řek a potoků a je na ní i mnoho tunelů, z nichž dva jsou dlouhé přes jeden kilometr. Železnice je v celé délce pouze jednokolejná. Na trati je vlakové depo v Suchumi.\n\nDoprava funguje pouze na úseku od řeky Psou směrem od Ruské federace (z Adleru) jen do Ačgvary. Dále v okrese Gali byla trať zcela zničená, koleje vytrhány a prodány do šrotu. Železniční most přes řeku Inguri byl dokonce vyhozen do vzduchu. Osobní doprava však končí již v Očamčyře nebo v Suchumi\n\nTrať byla postavena a fungovala v dobách SSSR jako samtrédská větev Zakavkazských drah a byla důležitou dopravní tepnou Zakavkazska. Po vypuknutí války v Abcházii v letech 1992 až 1993 celou trať obsadili abchazští separatisté, požadující nezávislost na Gruzii. Ti dne 14. srpna 1992 vyhodili do povětří železniční most přes Inguri, aby zabránili Gruzíncům a hlavně GND snadno překročit řeku (a chránit dopravní infrastrukturu), čímž ukončili provoz na této železnici. Most byl krátce na to znovu postaven, ale Abchazové ho o rok později znovu vyhodili do povětří.\n\nTrať byla od abchazsko-gruzínské hranice až po vesnici Ačgvara nakonec úplně zrušena, koleje vytrhány a prodány do starého železa. Zbytek dráhy také utrpěl značné škody kvůli válečným událostem (např. most přes Aaldzgu u Tkvarčeli), avšak po skončení bojů byl na nezničených úsecích (od Psou do Suchumi a od Očamčyry do Tkvarčeli) provoz obnoven, tentokrát byla většina stanic přejmenována v rámci degruzifikace podle abcházštiny (např. Tchemi na Čygrypš, Šavcchela na Mčišta, Sanapiro na Ckvara). Ale nově vytvořená společnost Abchazských drah zůstala po celá 90. léta izolována od zbytku světa kvůli blokádě Ruska i Gruzie a vlaková doprava sloužila převážně ruským mírovým jednotkám.\n\nŽeleznice byla díky tomu nadále ve špatném stavu a v prosinci roku 2002 se kvůli tomu stala nedaleko nádraží v Blabyrchvě vážná železniční nehoda, kdy vykolejil vlak s transportem ruských mírových sborů. Nedlouho poté byla dráha 25. prosince 2002 poprvé od války s Gruzií propojena s dráhami Ruské federace, čímž byla ukončena mezinárodní izolace, ale gruzínská strana proti tomu dost protestovala. Byla tehdy obnovena linka mezi Soči a Suchumi (tzv. električka). Avšak už 28. února 2003 se stala další vážná nehoda, když kvůli prohnilým pražcům vykolejil poblíž Mysry ruský nákladní vlak s potravinovou humanitární pomocí, což vedlo k uzavření trati na nějakou dobu.\n\nGenerální oprava byla nevyhnutelná a díky ruským subvencím a hlavně díky potřebě zlepšit dopravní obslužnost ruským turistům, kteří začali Abcházii houfně navštěvovat, se v roce 2004 povedlo znovuotevřít trať od Psou do Suchumi a 10. září téhož roku byl poprvé vypraven dálkový rychlík z Moskvy až do Suchumi. Avšak na trati ze Suchumi do Očamčyry a z Očamčyry do Tkvarčeli byl postupně omezován a rušen provoz kvůli nulové údržbě trati a závažným technickým problémům. Ty se nevyhnuly ani trati ze Soči, když postupně začalo vypovídat službu elektrické vedení, zejména po nehodě v trakční měnírně v Candrypši. Kvůli tomu vlaky ze Soči přestaly jezdit a poslední funkční úsek trati mezi Gudautou a Suchumi byl uzavřen v roce 2007. Od té doby začaly abchazskou trať obsluhovat už jen motorové vozy.\n\nV červnu a červenci 2008 ale byla na východě země dokončena za pomoci ruských drážních inženýrů rekonstrukce kolejí na trati Suchumi - Očamčyra, kde byl následně obnoven provoz, avšak nějakou dobu to byl jediný provozuschopný úsek. Až teprve v roce 2010 byl obnoven zásluhou lokální železniční společnosti Don-Prigorod provoz mezi Suchumi a Ruskem, neboť její linka končila v Adleru.\n\nDne 15. května 2009 oznámil prezident Abcházie Sergej Bagapš, že bude železniční i letecká doprava svěřena do rukou ruského managementu po dobu následujících deseti let. To však podle opozice jen podnítilo u obyvatel určité obavy z přílišného ruského vlivu na dění v zemi. Bagapš svůj krok hájil tak, že Abchazské dráhy potřebují investici 2 miliard rublů ve formě úvěru, který bude splacen tím, že budou dráhu provozovat po tu dobu Rusové a ponechají si výnosy, navíc je podle něj ruská správa též nutná pro vývoz abchazského zboží, neboť vývozci potřebují mezinárodní kódy, které Abcházie nemůže mít, neboť její nezávislost není uznaná mezinárodním společenstvím.\n\nV únoru 2011 dochází k podpisu další smlouvy mezi Ruskou federací a Abcházií ohledně Abchazských drah. Jednalo se o dohodu o provedení další fáze rekonstrukce trati Suchumi-Vesjoloje, při níž se měly vyměnit koleje a troleje na 130 kilometrech trati a vyměnit 166 výhybek. Do Abcházie též z Ruska dorazilo na 600 kolejových vozů a s nimi i 500 zaměstnanců drah. Díky uskutečnění tohoto projektu bylo po letech obnoveno vlakové spojení pomocí elektrických jednotek až do Soči. O rok později se do Abcházie vrátila i přímá linka z Moskvy. V červenci 2014 přibyly i přímé letní linky Petrohrad - Suchumi a Voroněž - Suchumi.\n\nKoncem roku 2012 a začátkem roku 2013 nabízela nová gruzínská vláda premiéra Ivanišviliho opakovaně investici do Abchazských drah a jejich opětovné napojení na gruzínskou železniční síť, patrně s cílem dostat je pod vliv Gruzínských drah, ale také hlavně s cílem lepší hospodářské spolupráce s Arménií a obnovit postupně dopravní tepnu do Ruska přes Abcházii. Tento krok gruzínské vlády podnítil diskuze hlavně na poli arménské a ázerbájdžánské politiky, protože realizace Ivanišviliho plánu by byla výhodná pro arménskou ekonomiku, nevýhodná pro Ázerbájdžán z důvodu hrozících možností lépe zásobovat ruskou základnu v Gjumri, a diskuzi to rozvířilo i v Rusku, neboť Arménské jihokavkazské dráhy byly v rukou ruského kapitálu. Abchazská vláda na tuto nabídku reagovala zprvu odmítavě, ale později o ní začala vážně uvažovat, i kvůli ekonomickému prospěchu, jaký by z toho mohl pro Abcházii vzejít díky tranzitním poplatkům. Ázerbájdžán však pohrozil, že taková dohoda bude mít vážné následky pro fungování právě dokončované železniční trati Kars–Tbilisi–Baku, a zvýšil Gruzii dovozní cenu plynu. Navíc se proti tomuto návrhu stavěla v Gruzii opozice. Vyjednávání tak skončilo na mrtvém bodě.\n\n"}
{"id": "1047842", "url": "https://cs.wikipedia.org/wiki?curid=1047842", "title": "Sám sobě pomáhej", "text": "Sám sobě pomáhej\n\nSám sobě pomáhej (1902, Сам себѣ помогай] je název výchovného chlapeckého dobrodružného románu ruského spisovatele Vasilije Ivanoviče Němiroviče-Dančenka. Jedná se o příběh z předrevolučního Ruska o dospívání a zrání, o tom jak se ze zkaženého čtrnáctiletého chlapce stane dospělý a zodpovědný mladý muž. \n\nObsah románu vychází z převyprávění Václava Habra (pseudonym Václava Vejsady), které roku 1970 vydalo jihočeské nakladatelství Růže jako jedenáctý svazek své edice Statečná srdce.\n\nHlavním hrdinou románu je čtrnáctiletý Pavel, hrabě Stohrad-Stecký, který je líný, domýšlivý a pyšný na svůj šlechtický původ. Takto se změnil před třemi roky po otcově smrti, kdy jej matka poslala do gymnázia. Zde určili Pavlovi společný pokoj s mladým knížetem Seleckým, který Pavlovi vysvětlil, že všichni ostatní (synové kupců, měšťáků, řemeslníků a úředníčků) jsou chátra, která jim není rovna. Pavel je dokonce tak pohodlný, že ani nechce jít naproti na nádraží svému strýci a poručníkovi, přijíždějícímu na návštěvu.\n\nStrýček Lev je z chlapce zděšen a vzpomíná na poslední chvíle života svého bratra, Pavlova otce, na jeho prosby, aby z Pavla udělal pořádného člověka. Požádá proto jeho matku, aby mu Pavla na rok svěřila do výchovy, protože „každý člověk, který má za něco stát, musí dostat školu - tvrdou školu života, která mu jasně a názorně řekne, že si v životě musí pomoci sám...“\n\nKromě Pavla s jeho psem Kárem vezme strýček s sebou i obyčejného selského chlapce, kterému se říká Vlček. Po cestě vlakem jedou ještě dva dny povozem přes rozpálenou kirgizskou step k Oponasevským pastvinám, odkud pokračují další dva dny koňmo do svého cíle, jímž je vesnice uprostřed hlubokých lesů.\n\nZde je strýček zanechá u svého přítele, sedláka zvaného Faraón, a sám v noci bez rozloučení odjede. Pavel se brzy seznámí s tvrdým životem v lesích, kde neplatí žádné tituly ani peníze, ale jen ruce a hlava. Zjistí, že si musí stejně jako Vlček ve všem pomoci sám, že mu zde nikdo sloužit nebude a že si musí na jídlo vydělat prací. Postupně se z něho stane užitečný člen komunity a dokonce dostane nápad, že děti z vesnice naučí číst a psát. S Vlčkem se spřátelí tak, že jsou jako bratři. Domů se navrátí jako dospělý a zodpovědný mladý muž. \n"}
{"id": "1047846", "url": "https://cs.wikipedia.org/wiki?curid=1047846", "title": "Mák", "text": "Mák\n\nMák může být:\n\n\n"}
{"id": "1047852", "url": "https://cs.wikipedia.org/wiki?curid=1047852", "title": "Hell Comes to Your House", "text": "Hell Comes to Your House\n\nHell Comes to Your House je americké kompilační album vydané v roce 1981. Obsahuje výběr death rockových a punk rockových skladeb od různých interpretů.\n\n"}
{"id": "1047859", "url": "https://cs.wikipedia.org/wiki?curid=1047859", "title": "Netflix", "text": "Netflix\n\nNetflix je americký placený poskytovatel filmů online. Od ledna 2016 je dostupný ve 190 zemích světa – celá Severní a Jižní Amerika, Evropa, Afrika, Austrálie a většina Asie (není dostupný pouze v Číně, Sýrii a Severní Koreji). V Česku a na Slovensku je dostupný od ledna 2016, v nabídce je více než 5 000 filmů, seriálů a dokumentů. Přibližně 900 titulů má české titulky a asi 70 má český dabing.\n\nSpolečnost byla založena v roce 1997 a sídlo má v Los Gatos v Kalifornii. Služby pro předplatitele společnost začala poskytovat v roce 1999.\n\nPůvodně Netflix poskytoval filmy pouze na DVD nosičích, které v rámci USA rozesílal poštou. O deset let později začala firma poskytovat streamování obsahu přes internet.\n\nV lednu 2019 měl Netflix téměř 140 miliónů předplatitelů, z toho necelých 59 miliónů v USA a dalších 81 miliónů ve zbytku světa.\n\nNetflix se kromě své hlavní činnosti věnuje i vlastní produkci televizních seriálů či televizních filmů.\n\nNa Netflixu je téměř 900 filmů a seriálů s českými titulky. Zde jsou některé z nich:\n\nPrvním českým filmem uvedeným v celosvětové nabídce Netflixu se 15. května 2017 stalo životopisné drama \"Lída Baarová\" v režii Filipa Renče. Snímek je zde uveden pod názvem \"Devil's Mistress\" (Ďáblova milenka) v originální české verzi s možností anglických titulků. Dalším českým snímkem v nabídce Netflixu je drama \"Milada\".\n\nCelkově na českém Netflixu je v nabídce více než 350 filmů a seriálů s titulky či dabingem, měsíčně přibývá zhruba 10 nových titulů.\n\nMezi hlavní konkurenty Netflix v oblasti streamingu patří v USA například služby Hulu či Amazon Prime (od společnosti Amazon). V České republice patří mezi jeho konkurenty například služby HBO GO (HBO), Voyo (od Nova TV) nebo O2TV (O2).\n\nOd roku 2019 by měla převzít distribuci filmů a televizních seriálu studia Disney nová streamingová televize Disney+.\n\n\nNetflix je dostupný formou aplikace do mobilních telefonů, chytrých TV nebo tabletů. Nechybí ani klasický přístup přes prohlížeč PC.\n\n"}
{"id": "1047860", "url": "https://cs.wikipedia.org/wiki?curid=1047860", "title": "Referendum v Bělorusku (1995)", "text": "Referendum v Bělorusku (1995)\n\nReferendum v Bělorusku v roce 1995 bylo první referendum konané v nezávislém Bělorusku. Proběhlo 14. května 1995. Obsahovalo čtyři otázky, které se týkaly ekonomické integrace s Ruskem (1), rovnosti ruštiny s běloruštinou (2), zavedení nové vlajky a státního znaku (3) a změn ústavy, které by umožňovaly předčasné volby, pokud parlament poruší Ústavu (4). Podle oficiálních výsledků byly všechny čtyři otázky schváleny nejméně třemi čtvrtinami hlasů, přičemž volební účast dosáhla 64,8 %.\n\nDle stanoviska OBSE byly v průběhu voleb porušeny mezinárodní standardy.\n\nPrezident Alexandr Lukašenko se pokusil uspořádat podobné referendum o státních symbolech již v roce 1993, ale nepodařilo se mu získat podporu parlamentu. Dva měsíce před referendem v roce 1995 předložil osobně návrh vlajky, která se skládala ze dvou zelených pruhů a jednoho širokého červeného pruhu. O něco později byly předloženy nové návrhy, které se nakonec dostaly do referenda a uspěly v něm.\n\nDekrety o nové státní vlajce a státním znaku podepsal běloruský prezident 7. července 1995. Ruština se stala druhým úředním jazykem Běloruska a její dominantní pozice vůči běloruštině (jazyku menšiny obyvatel Běloruska) se tím ještě více upevnila.\n"}
{"id": "1047862", "url": "https://cs.wikipedia.org/wiki?curid=1047862", "title": "Vilém Šindler", "text": "Vilém Šindler\n\nVilém Šindler (23. listopadu 1903 Nová Bystřice, Rakousko-Uhersko – 10. května 1982 Brno, ČSSR) byl český atlet a dvojnásobný účastník olympijských her. \n\nDo roku 1925 byl členem AC Sparta Praha. Za tuto dobu stihl získat titul mistra Československa v běhu na 1500 metrů (1924 a v silničním a přespolním běhu na 10 kilometrů (1923). Zúčastnil se také Letních olympijských her v Paříž v roce 1924. V běhu na 800 metrů i na 1500 metrů však skončil už v rozbězích. \n\nV letech 1926 až 1930 působil v SK Židenice. Kromě zisku titulu mistra Československa v běhu na 800 metrů (v roce 1926 a 1927), se stal také dočasným držitelem několika československých rekordů. V roce 1928 se zúčastnil své druhé olympiády (LOH 1028 v Amsterdamu). Československo reprezentoval ve třech disciplinách: běhu na 800 metrů (skončil v seminifinále), běhu na 1500 metrů (rozběhy) a štafety 4x400 metrů (rozběhy). Svoji sportovní kariéru zakončil v klubu SK Moravská Slavia Brno (1931-32).\n"}
{"id": "1047864", "url": "https://cs.wikipedia.org/wiki?curid=1047864", "title": "Brother Where You Bound", "text": "Brother Where You Bound\n\nBrother Where You Bound je osmé studiové album anglické progresivní rockové skupiny Supertramp. Vydalo jej v květnu roku 1985 hudební vydavatelství A&M Records a jde o první nahrávku vydanou po odchodu původního člena Rogera Hodgsona. Album bylo nahráno v letech 1984 až 1985 v Kalifornii. Umístilo se na dvacáté příčce žebříčku UK Albums Chart a o jedno místo hůře v Billboard 200. V roce 2002 vyšlo album v remasterované podobě na CD. Vedle členů kapely se na albu podílelo několik dalších hudebníků, mezi něž patří například David Gilmour ze skupiny Pink Floyd či Scott Gorham z Thin Lizzy.\n\nAutorem všech skladeb je Rick Davies.\n\n"}
{"id": "1047865", "url": "https://cs.wikipedia.org/wiki?curid=1047865", "title": "Ciro Ferrara", "text": "Ciro Ferrara\n\nCiro Ferrara [čiro ferara] (* 11. února 1967, Neapol) je bývalý italský fotbalista a později trenér. Nastupoval především na postu středního obránce.\n\nS italskou reprezentací získal bronzovou medaili na mistrovství světa roku 1990. Dvě medaile má z mistrovství Evropy, bronzovou z roku 1988 a stříbrnou z roku 2000. Celkem za národní tým odehrál 49 utkání.\n\nVelkých úspěchů dosáhl v evropských pohárech. S Juventusem Turín vyhrál Ligu mistrů UEFA 1995/96, Superpohár UEFA 1996 a Interkontinentální pohár 1996. S SSC Neapol sbírku doplnil ziskem Poháru UEFA v sezóně 1988/89. Celkem v evropských pohárech odehrál 96 utkání a vstřelil 4 góly.\n\nJe osminásobným mistrem Itálie, šestkrát s Juventusem (1994/95, 1996/97, 1997/98, 2001/02, 2002/03, 2004/05), dvakrát s Neapolí (1986/87, 1989/90). S oběma těmito mužstvy získal též italský pohár, se Starou dámou v sezóně 1994/95, s Neapolí v ročníku 1986/87. Celou kariéru strávil v italské Serii A, odehrál v ní přesně 500 utkání a vstřelil 27 branek.\n"}
{"id": "1047868", "url": "https://cs.wikipedia.org/wiki?curid=1047868", "title": "Berlínská deklarace (1945)", "text": "Berlínská deklarace (1945)\n\nBerlínská deklarace z 5. června 1945 (oficiálně \"Declaration regarding the defeat of Germany and the assumption of supreme authority with respect to Germany by the Governments of the United States of America, the Union of Soviet Socialist Republics, the United Kingdom and the Provisional Government of the French Republic\") byl právní dokument, kterým Vítězné mocnosti převzali nejvyšší moc nad územím Říše a řešily základní administrativní otázky: \n\nDeklarace potvrdila existenci Německa (Německé říše) jako celku zahrnujíce východní teritoria k 31. prosinci 1937 a jeho rozdělení do čtyř okupačních zón v souladu s výsledky Jaltské konference. \n\nDeklaraci podepsali spojenečtí velitelé:\n\n"}
{"id": "1047870", "url": "https://cs.wikipedia.org/wiki?curid=1047870", "title": "HQ (album)", "text": "HQ (album)\n\nHQ je osmé studiové album anglického písničkáře Roye Harpera. Vydalo jej v červnu roku 1975 hudební vydavatelství Harvest Records a jeho producentem byl Peter Jenner. V písni „The Game“ hráli kytarista David Gilmour ze skupiny Pink Floyd, baskytarista John Paul Jones z Led Zeppelin a bubeník Steve Broughton z kapely Edgar Broughton Band; dále se na nahrávce podíleli například kytarista Chris Spedding či bubeník Bill Bruford. Autorem obalu alba je Hipgnosis.\n\nAutorem všech skladeb je Roy Harper.\n"}
{"id": "1047872", "url": "https://cs.wikipedia.org/wiki?curid=1047872", "title": "Angelo Di Livio", "text": "Angelo Di Livio\n\nAngelo Di Livio (* 26. července 1966, Řím) je bývalý italský fotbalista. Nastupoval především na postech krajního obránce nebo defenzivního záložníka.\n\nS italskou reprezentací získal stříbrnou medaili na mistrovství Evropy 2000. Hrál též na dvou mistrovstvích světa (1998, 2002) a evropském šampionátu 1996. Celkem za národní tým odehrál 40 utkání.\n\nS Juventusem Turín vyhrál Ligu mistrů UEFA 1995/96, Superpohár UEFA 1996 a Interkontinentální pohár 1996.\n\nS Juventusem je též trojnásobným mistrem Itálie (1994/95, 1996/97, 1997/98), jednou s ním získal italský pohár (1994/95). Jednou na domácí pohár dosáhl i s Fiorentinou (2000/01).\n"}
{"id": "1047874", "url": "https://cs.wikipedia.org/wiki?curid=1047874", "title": "Lifemask", "text": "Lifemask\n\nLifemask je šesté studiové album anglického písničkáře Roye Harpera. Vydalo jej roce 1973 hudební vydavatelství Harvest Records a jeho producentem byl Peter Jenner. Vedle Harpera se na albu podíleli například kytarista Jimmy Page ze skupiny Led Zeppelin nebo bubeník Steve Broughton z Edgar Broughton Band. Autorem obalu alba je Hipgnosis. Několik písní z alba bylo použito ve filmu \"Made\", v němž se Harper představil v jedné z hlavních rolí.\n\nAutorem všech skladeb je Roy Harper.\n\n"}
{"id": "1047875", "url": "https://cs.wikipedia.org/wiki?curid=1047875", "title": "Chełmiec", "text": "Chełmiec\n\nSlovo Chełmiec má více významů: \n\n"}
{"id": "1047876", "url": "https://cs.wikipedia.org/wiki?curid=1047876", "title": "United Abominations", "text": "United Abominations\n\nUnited Abominations je jedenácté studiové album americké thrashmetalové skupiny Megadeth. Vydalo jej 15. května 2007 hudební vydavatelství Roadrunner Records a jeho producentem byl Andy Sneap spolu s Jeffem Baldingem a frontmanem skupiny Davem Mustainem. V žebříčku UK Albums Chart se album umístilo na třiadvacáté příčce; v Billboard 200 na osmé. Základní verze alba obsahuje celkem jedenáct písní; na japonské se nachází ještě jedna bonusová nahrávka, jde o coververzi písně „Out On the Tiles“ od skupiny Led Zeppelin.\n\n"}
{"id": "1047877", "url": "https://cs.wikipedia.org/wiki?curid=1047877", "title": "Marcos Roberto Silveira Reis", "text": "Marcos Roberto Silveira Reis\n\nMarcos Roberto Silveira Reis známý zkráceně i jako Marcos (4. srpna 1973, Oriente, Brazílie) je bývalý brazilský fotbalový brankář a reprezentant.\nVítěz MS 2002 v Japonsku a Jižní Koreji.\n\nV Brazílii hrál za klub Sociedade Esportiva Palmeiras, kde strávil celou svou hráčskou kariéru.\n\nV brazilském reprezentačním A-mužstvu debutoval v 13. 11. 1999 proti Španělsku.\n\nNa Mistrovství světa 2002 v Japonsku a Jižní Koreji získal s brazilským národním týmem zlato, na turnaji byl v konkurenci Didy a Rogéria Ceni brankářskou jedničkou.\n\n\n"}
{"id": "1047878", "url": "https://cs.wikipedia.org/wiki?curid=1047878", "title": "Cimbál (rozcestník)", "text": "Cimbál (rozcestník)\n\nCimbál může být:\n"}
{"id": "1047879", "url": "https://cs.wikipedia.org/wiki?curid=1047879", "title": "American Interior", "text": "American Interior\n\nAmerican Interior je čtvrté sólové studiové album velšského hudebníka Gruffa Rhyse. Vydalo jej dne 5. května 2014 hudební vydavatelství Turnstile Records a na jeho produkci se spolu s Rhysem podílel Ali Chant. Jde o konceptuální album věnované životu cestovatele Johna Evanse. Stejnému tématu se rovněž věnuje kniha, film a aplikace pro Android, které jsou rovněž Rhysovým dílem. Album bylo nominováno na Welsh Music Prize.\n\n"}
{"id": "1047880", "url": "https://cs.wikipedia.org/wiki?curid=1047880", "title": "Stahovací pásek", "text": "Stahovací pásek\n\nStahovací pásek nebo také vázací pásek je univerzálně využitelný, dobře dostupný a cenově výhodný spojovací prostředek ke vzájemnému mechanickému spojení více kabelů nebo vodičů v místě, kde vedou společně. Důvodem pro použití stahovacích pásků je vyztužení svazku kabelů (vodičů), vedoucích společně, úspora místa stažením kabelů k sobě, případně uchycení kabelů k nosné konstrukci. Jde o pomocný materiál pro mechanické spojení, funkčně má každý kabel (vodič) své vlastní určení. Je tak možné do stejného svazku spojit silové (slaboproudé, optické) kabely různých obvodů, jestliže je to přípustné z hlediska EMC.\nV současnosti se stahovací pásky využívají k mnoha dalším účelům. Například ve stavebnictví k dočasnému upevnění, jako pomocný prostředek při balení zboží nebo v policejní praxi ke spoutání osob.\nVýrobky odvozené z původních stahovacích pásků, například doplněné o upevňovací elementy, jako jsou lepicí terčíky, různé háčky nebo příchytky, se využívají především v automobilovém průmyslu.\n\nPřed vynalezením stahovacích pásků byly kabelové svazky spojovány pomocí drátů nebo provázků. Tyto způsoby byly označovány jako šněrování, ovazování a podobně. Za vynálezce stahovacích pásků je označován Američan George M. Rapata, který si podal patent 1. října 1954 a byl zaměstnancem firmy Illinois Tool Works. V roce 1958 přišly na trh zdokonalené pásky od firmy Thomas & Betts a od roku 1968 jsou stahovací pásky vyráběny z polyamidu.\n\nDo zavedení výroby z polyamidu (PA6.6) byly stahovací pásky vyráběny především z PVC. To bylo cenově příznivé, ale pásky z PVC nebyly odolné povětrnostním vlivům a rychle stárly. V současnosti jsou stahovací pásky vyráběny především z polyamidu PA6.6, známého také jako nylon. Název nylon je ale obchodní známka konkrétního výrobce, firmy DuPont. Jsou dostupné i pásky z dalších materiálů, například z polyuretanu nebo nerezové oceli. Polyamid se používá, protože má mnoho vlastností, výhodných pro stahovací pásky a upevňovací prvky. Jsou to například:\nPolyamid má omezenou odolnost vůči kyselinám.\nStahovací pásky z polyuretanu mají jiné vlastnosti:\nDůležitým hlediskem pro použití stahovacích pásek, použitých v zemích Evropské unie je respektování směrnice označované jako REACH.\n\nPolyamid je hygroskopický plast. To znamená, že materiál vodu přijímá, ale také se jí zbavuje. Při normálních podmínkách (23 °C a 50 % relativní vzdušné vlhkosti) je obsah vody v polyamidu přibližně 2,5 %. Mechanické vlastnosti polyamidu, především pružnost a trvanlivost, silně závisí na obsahu vody. Pro optimální použití stahovacích pásků je proto důležité, aby obsah vody v plastu dlouhodobě zůstával právě na 2,5 %. Při dlouhodobém skladování ztrácí polyamid vodu. Výrobci proto obsah balení zvlhčují.\n\nStahovací pásky z polyamidu se vyrábějí vstřikováním z plastového granulátu. Při zpracování je základní materiál zahřátý na potřebnou teplotu, při které je tekutý. Následně je plast pod tlakem vstříknut do vícenásobné lisovací formy. Při jednom cyklu lze vyrobit několik desítek kusů.\n\nTaké jsou dostupné stahovací pásky, které mohou současně sloužit k popisu kabelových svazků. Část pásky je rozšířená do plošky, kam je možné umístit popis (samolepku, štítek).\n\nStahovací pásky mohou být použity jako jednorázová pouta při zákroku policie.\nStahovací pásky s popisovým polem mohou být použity k označení kabelů, ale také k označení pytlů. \n\nVlastnosti a použití stahovacích pásků popisuje norma ČSN EN 62275 \"Systémy vedení kabelů – Stahovací pásky na kabely pro elektrické instalace\". Jsou zde uvedeny například tyto charakteristiky:\n\nKabelové svazky mohou být svázány pevnými šňůrami a provazy namísto použití mnoha jednotlivých stahovacích pásků. Vzhledem k vysoké pracnosti se ale tento způsob užívá jen zřídka. Mohou být použity také pásky opatřené suchým zipem. Jejich výhodou je snadné a opakované uzavírání a otevírání, nespojují ale kabely dostatečně pevně. Jsou dostupné také výrobky označované jako kabelové organizéry. To jsou stahovací pásky spojené s uzavírací hlavou a držadlem, které umožňují zavěšení nebo přenášení stočeného prodlužovacího kabelu. \n\n\n"}
{"id": "1047881", "url": "https://cs.wikipedia.org/wiki?curid=1047881", "title": "Ben Foster", "text": "Ben Foster\n\nJméno a příjmení Ben Foster nosí více osobností:\n\n\n"}
{"id": "1047883", "url": "https://cs.wikipedia.org/wiki?curid=1047883", "title": "Sigmund Romberg", "text": "Sigmund Romberg\n\nSigmund Romberg (původním jménem Zsigmond Rosenberg, 29. července 1887, Nagykanizsa, Rakousko-Uhersko - 9. listopadu 1951, New York, USA) byl americký skladatel maďarského původu. Je známý díky svým muzikálům a operetám, například Studentský princ (\"The Student Prince\", 1924), Píseň pouště (\"The Desert Song\", 1926) či Nový měsíc (\"The New Moon\", 1928).\n\nRomberg se narodil v Maďarsku jako Zsigmond Rosenberg do židovské rodiny. Jeho rodiči byli Adam a Clara Rosenbergovi. \n\nV roce 1889 se Rombergova rodina přestěhovala do Belišće (v té době bylo ještě součástí Rakousko-Uherska) , kde Romberg absolvoval základní školu. V šesti letech začal hrát na housle a v osmi na piano. Později navštěvoval gymnázium v Osijku, kde byl také členem gymnaziálního orchestru. Po střední škole šel studovat strojírenství do Vídně, kde po dobu svého pobytu bral lekce hudební skladby. \n\nV roce 1909 se přestěhoval do Spojených států. Krátce pracoval v továrně na výrobu tužek, ale nakonec se uchytil jako pianista v kavárnách. Založil vlastní orchestr a vydal několik písní, kterými zaujal sourozence Schubertovy. Ti jej v roce 1914 najali, aby psal hudbu pro jejich představení v divadle na Broadwayi. Téhož roku napsal své první úspěšné broadwayské revue, \"The Whirl of the World\".\n\nRomberg zemřel v 64 letech na mozkovou mrtvici ve svém apartmá v hotelu Ritz Tower v New Yorku. Byl pohřben na hřbitově Ferncliff Cemetery v Hartsdale.\n\nV roce 1970 byl uveden do Songwriters Hall of Fame.\nRomberg byl dvakrát ženatý. Jeho první žena Eugenia byla původem z Rakouska. Svoji druhou ženu, Lilianu Harris (8. března 1898 - 15. dubna 1967, New York), si vzal 28. března 1925 v Patersonu, New Jersey. Manželství bylo bezdětné.\n\n"}
{"id": "1047885", "url": "https://cs.wikipedia.org/wiki?curid=1047885", "title": "Ira Gershwin", "text": "Ira Gershwin\n\nIra Gershwin, rodným jménem Israel Gershowitz, (6. prosince 1896 – 17. srpna 1983) byl americký textař, který spolupracoval převážně se svým mladším bratrem, hudebním skladatelem Georgem Gershwinem. Spolu s ním napsal několik písní pro broadwayská divadla a společně s DuBose Heywardem je autorem libreta k bratrově opeře \"Porgy a Bess\".\n\nNarodil se v roce 1896 v New Yorku do židovské rodiny. Již od dětství se věnoval četbě a během studií přispíval do různých školních časopisů. Roku 1914 úspěšně dokončil střední školu Townsenda Harrise v Queensu a začal docházet na City College of New York, ale školu nedokončil. Na počátku dvacátých let se začal společně se svým mladším bratrem věnovat hudbě. V roce 1932 získal Pulitzerovu cenu. Zemřel v roce 1983 ve věku 86 let.\n\n"}
{"id": "1047887", "url": "https://cs.wikipedia.org/wiki?curid=1047887", "title": "José Luis Carranza", "text": "José Luis Carranza\n\nJosé Luis Carranza Vivanco (* 8. ledna 1964, Lima, Peru) je bývalý peruánský fotbalový záložník a reprezentant, který celou svou kariéru strávil v peruánském klubu Club Universitario de Deportes.\n\nCelou svou hráčskou kariéru (1986–2004) strávil v klubu Universitario de Deportes, s nímž nasbíral celkem 8 titulů v peruánské Primera División a odehrál mnoho zápasů zvaných \"El Clásico Peruano\" proti největšímu rivalovi, týmu Alianza Lima.\n\nCarranza debutoval v reprezentaci Peru 21. září 1988 v domácím přátelském utkání s Paraguayí (porážka 0:1). Poslední zápas odehrál 16. listopadu 1997 opět proti Paraguayi, tentokrát vítězně 1:0. Celkem odehrál v letech 1988–1997 za peruánský národní tým 55 zápasů a vstřelil jeden gól (v roce 1993).\n\n"}
{"id": "1047895", "url": "https://cs.wikipedia.org/wiki?curid=1047895", "title": "Operace Prime Chance", "text": "Operace Prime Chance\n\nOperace Prime Chance byla americká speciální vojenská operace probíhající v oblasti Perského zálivu od srpna 1987 do června 1989, tedy v době Íránsko-irácké války.\n\nZahájení operace Prime Chance mělo přímou souvislost s operací Earnest Will, v rámci které americké námořnictvo chránilo v době tzv. války tankerů (napadání tankerů neutrálních zemí silami obou válčících států) ropné tankery plující z Kuvajtu skrze Hormuzský průliv do Indického oceánu. Íránské námořnictvo se vzhledem ke své slabosti nepustilo do přímého střetu, ale po nocích kladlo námořní miny či lodě napadalo pomocí rychlých člunů. Během prvního měsíce operace tak byly tři tankery poškozeny výbuchem miny. To si vynutilo preventivní operace amerických speciálních sil, letadel a hlídkování vrtulníků v rámci operace Prime Chance.\n\nPro účely operace byly vytvořeny dva bojové týmy tvořené dvěma jednotkami speciálních sil SEALs a SBU, námořními pyrotechniky, čtyři vrtulníky AH-6, dva vrtulníky MH-6 (později též MH-60 Blackhawk a od roku 1988 OH-58D Kiowa Warrior) z armádní vrtulníkové jednotky pro speciální operace 160th SOAR a šesti hlídkovými čluny PBR Mark III námořních speciálních sil. Vrtulníky a hlídkové čluny operovaly z mobilních námořních základen \"Hercules\" a \"Wimbrown VII\" spadajících pod místní oblastní velitelství speciálních sil. Báze byly vytvořeny z ropných těžařských lodí, přičemž každá pojmula až 10 hlídkových člunů, tři vrtulníky, palivo, munici, údržbářské dílny a přes 150 mužů.\n\nKonvoje obvykle doprovázely pozorovací vrtulníky, které v případě nalezení cíle přivolaly ozbrojené vrtulníky, nebo hlídkové čluny s operátory speciálních jednotek. Nejčastěji se jednalo o zásahy proti malým člunům. Největším úlovkem byla íránská výsadková loď \"Iran Ajr\" nasazaná jako minonoska, kterou operátoři SEALs za asistence dvou vrtulníků AH-6, startujících z fregaty USS \"Jarrett\" (FFG-33), obsadily dne 21. září 1987. Plavidlo bylo následně potopeno trhavinami. Dne 8. října 1987 pak vrtulníky zničily tři íránské rychlé čluny.\n\nOperace Prime Chance byla ukončena po skončení Íránsko-irácké války. Mobilní báze \"Wimbrown VII\" byla stažena v prosinci 1988 a báze \"Hercules\" až v červnu 1989, tedy více než půl roku po skončení války.\n"}
{"id": "1047897", "url": "https://cs.wikipedia.org/wiki?curid=1047897", "title": "Okres Berehovo", "text": "Okres Berehovo\n\nOkres Berehovo, též Berehovský rajón () je správní jednotka na úrovni okresu v Zakarpatské oblasti na Ukrajině.\n\nOkres o rorozloze 635 km² se nachází v rovinaté oblasti u řek Tisa a Latorica podél hranice s Maďarskem. Centrem je Berehovo a přibližně 52 000 obyvatel (2012) žije v jednom sídle městského typu a 42 vesnicích. Žije zde 68% Maďarů, 24% Ukrajinců a Rusínů, 3,4% Rusů.\n\nBerehovský okres je nejteplejším okresem Zakarpatí a vyhlášený vinařstvím a termálními prameny. \n\nV minulosti patřil okres Rakousku-Uhersku, od jeho rozpadu v roce 1918 až do roku 1938 byl v rámci jako Podkarpatské Rusi součástí Československa. V roce 1944 byl spolu s dalším územím Podkarpatské Rusi na základě zfalšovaného referenda pod dohledem sovětských vojsk připojen k Ukrajinské SSR.\n\nVe dnech 6. až 11. října 1938 došlo jižně od Berehova ze strany maďarských ozbrojených skupin Szabadcsapatok a Rongyos gárda k ozbrojenému vojenskému přepadu území Česko-Slovenska s cílem obsadit pohraniční oblast včetně míst Berehovo a Mukačevo.\n\nOkresem prochází hlavní železniční trati Lvov – Stryj – Čop a jednokolejná železniční trať Baťovo – Královo nad Tisou. Vzhledem k blízkosti hranic mají obě tratě smíšený rozchod kolejí. Na trať Baťovo – Královo nad Tisou je napojena jedna z větví úzkokolejné (rozchod 750 mm) Boržavské hospodářské dráhy ().\n"}
{"id": "1047898", "url": "https://cs.wikipedia.org/wiki?curid=1047898", "title": "Okres Chust", "text": "Okres Chust\n\nOkres Chust, též Chustský rajón () je správní jednotka na úrovni okresu v Zakarpatské oblasti na Ukrajině.\n\nRajón s rozlohou 975 km² obývá přibližně 95 603 obyvatel (2012) a jeho sídlem je město Chust. Okresem Chust protéká řeka Tisa.\n"}
{"id": "1047899", "url": "https://cs.wikipedia.org/wiki?curid=1047899", "title": "Okres Iršava", "text": "Okres Iršava\n\nOkres Iršava, též Iršavský rajón () je správní jednotka na úrovni okresu v Zakarpatské oblasti na Ukrajině.\n\nOkres (rajón) s rozlohou 944 km² se nachází v centrální části oblasti a obývá ho přibližně 99 000 obyvatel (2012), žijících v 1 městě a 46 vesnicích. Centrem je Iršava.\n"}
{"id": "1047900", "url": "https://cs.wikipedia.org/wiki?curid=1047900", "title": "Chełmiec (hora)", "text": "Chełmiec (hora)\n\nChełmiec je vrch ve Valbřišských horách, se svou výškou 851 m n. m. je druhou nejvyšší horou pohoří po Borowě. Hora je tvořena permskými porfyry. Zalesněný vrch patří mezi vrcholy Koruny hor Polska.\n\nV 80. letech 19. století vedly na vrchol dvě nezpevněné cesty. V roce 1822 vznikla na vrcholu 22m kamenná rozhledna. Ve 20. a 30. letech 20. století se konaly na horu automobilové závody z Boguszówa na vrchol. Po druhé světové válce byla na vrcholu postavena budova vysílače, kde je technické zázemí RTON Chełmiec a kde byla mimo jiné i rušička rádia Svobodná Evropa. Vysílače pracovaly na středních a krátkých vlnách. Antény byly na dřevěných stožárech kolem budovy. Areál byl obehnán dvojitým plotem. Od 60. letech 20. století byl na Chełmci v provozu televizní převáděč, který převáděl signál ze Ślęży. V roce 1973 proběhla další významná investice do telekomunikačních zařízení, byl postaven 69 metrů vysoký stožár (podle jiných zdrojů 62metrový). V roce 1981 byla zprovozněna rušička rádia Svobodná Evropa.\n\nNa vrcholu byl postaven 45metrový latinský kříž, který 23. září 2000 posvětil biskup Tadeusz Rybak.\n\nVe starších průvodcích je uváděna nadmořská výška Chełmce 869 metrů nad mořem, která se ovšem vztahuje ke geodetickému bodu na vyhlídkové věži.\n\nV roce 2014 se na Chełmci uskutečnilo mistrovství Evropy ve sjezdu v závodech na horských kolech.\n\n"}
{"id": "1047902", "url": "https://cs.wikipedia.org/wiki?curid=1047902", "title": "Okres Mižhirja", "text": "Okres Mižhirja\n\nOkres Mižhirja, též Mižhirský rajón () je správní jednotka na úrovni okresu v Zakarpatské oblasti na Ukrajině.\n\nZa první republiky v letech 1927 až 1937 se nazýval okres Volové.\n\nHornatý rajón s rozlohou 1 166 km² obývá přibližně 48 200 obyvatel (2012), žijících v 1 městě a 43 vesnicích. Centrem okresu je Mižhirja (hist. Volové).\n\n"}
{"id": "1047903", "url": "https://cs.wikipedia.org/wiki?curid=1047903", "title": "Okres Svaljava", "text": "Okres Svaljava\n\nOkres Svaljava, též Okres Svaljava nebo Svaljavský rajón () je správní jednotka na úrovni okresu v Zakarpatské oblasti na Ukrajině.\n\nCentrem hornatého rajónu s rozlohou 673 km² je Svaljava a v 28 vesnicích a jednom městě žije přibližně 54 500 obyvatel (2012).\n\nOkresem protékají řeky Latorica, Svaljavka, Boržava a Piňa; poslední tři v okresu pramení.\n"}
{"id": "1047905", "url": "https://cs.wikipedia.org/wiki?curid=1047905", "title": "Okres Volovec", "text": "Okres Volovec\n\nOkres Volovec, též Volovecký rajón () je správní jednotka na úrovni okresu v Zakarpatské oblasti na Ukrajině.\n\nCentrem hornatého rajónu s rozlohou 544 km² je Volovec a v 24 obcích a dvou sídlech městského typu žije přibližně 25 400 obyvatel (2012).\n"}
{"id": "1047907", "url": "https://cs.wikipedia.org/wiki?curid=1047907", "title": "Danielle Brooks", "text": "Danielle Brooks\n\nDanielle Brooks (* 17. září 1989, Augusta, Georgia, Spojené státy americké) je americká herečka, která se nejvíce proslavila rolí Tashy „Taystee“ Jefferson v seriálu \"Orange Is the New Black.\" V roce 2015 získala nominaci na cenu Tony za roli Sofie v Broadwayské produkci \"The Color Purple\".\n\nDanielle se narodila v Augustě, Georgia, ale vyrostla v Greenville v Jižní Karolíně v křesťanské rodině. S herectvím začala v šesti letech v místním kostele. Navštěvovala South Caroline Governor's School for the Arts & Humanities. V roce 2011 odmaturovala na Julliardu.\n\nPo odmaturování na Julliardu získala dvě role v divadelních produkcích: \"Servant of Two Masters\" a \"Blacken the Bubble\". Obě produkce opustila v roce 2013, kdy získala roli v původním seriálu Netflixu, \"Orange Is the New Black, \"v seriálu o ženském vězení na základě Piper Kermanové vzpomínkové knize stejného názvu, jako Tasha „Taystee“ Jefferson. Původně se v seriálu měla objevit pouze ve dvou epizodách, ale scenáristé ji vepsali do všech scénářů první série. Za roli byla kritiky velice chválena a novinář z The Daily Beast ji nazval „průlomovou herečka seriálu“ a „nejvíce osvěžujícím a zajímavým novým talentem roku 2013“. Pro druhou sérii seriálu byla povýšena na hlavní roli.\n\nV září 2013 byla obsazena do epizody HBO seriálu \"Girls\", kde hrála první afro-americkou ženu v seriálu.\n\n27. května 2015 bylo oznámeno, že se poprvé objeví na Broadwayi jako Sofia v produkci \"The Color Purple\". Premiéra proběhla 10. prosince 2015. Za roli byla nominovaná na cenu Tony.\n\n[["}
{"id": "1047908", "url": "https://cs.wikipedia.org/wiki?curid=1047908", "title": "Blažej Bulla", "text": "Blažej Bulla\n\nBlažej Felix Bulla (19. května 1852 Ústie nad Priehradou – 1. listopadu 1919 Martin) byl slovenský architekt, dramatik a hudební skladatel.\n\nStředoškolské vzdělání získal v Bánské Bystrici a v Ostřihomě. Po maturitě studoval architekturu ve Vídni a na\nČVUT v Praze. Během studia se stal členem spolku slovenských studentů Detvan. Po návratu na Slovensko v roce 1884 se usadil v Martině, kde si zřídil vlastní stavitelskou kancelář. Projektoval několik budov v Martině, Tisovcích, Dolním Kubíně a dalších slovenských městech a obcích. Kromě svého zaměstnání měl mnoho všestranných zájmů. Byl divadelním ochotníkem, psal divadelní hry (včetně scénické hudby) a byl členem a sbormistrem \"Slovenského spevokolu\". V hudbě byl sice samouk, ale hrál výborně na klavír a studoval teoretické spisy o hudbě. Kromě scénické hudby komponoval písně a sbory. Upravoval lidové písně nejen slovenské, ale i maloruské, ruské a slovinské.\n\nPo smrti svého tchána odjel do Samarkandu, aby vedl jeho obchod. V podnikání však byl velmi neúspěšný. Vrátil se zpět do Martina, trpěl depresemi a ve své architektonicko-stavitelské činnosti již nepokračoval.\n\nVěnoval se zejména architektonické práci, ve které jako první čerpal z tehdejší lidové architektury. Svou tvorbou ovlivnil i architekta Dušana Jurkoviče, který byl u něj na praxi. Kromě toho se věnoval i dramatické tvorbě. Ve svých dramatech, ke kterým komponoval i hudbu, zpracovával většinou pohádkové náměty.\n\n\n\n\n\n"}
{"id": "1047909", "url": "https://cs.wikipedia.org/wiki?curid=1047909", "title": "Ben Foster (herec)", "text": "Ben Foster (herec)\n\nBenjamin A. Foster, známý jako Ben Foster (* 29. října 1980 Boston, USA), je americký herec.\n\nAčkoli se narodil v Bostonu, už jako čtyřletý se s rodinou stěhoval do Fairfieldu v Iowě a v 16 letech, už sám do Hollywoodu. Začínal od poloviny 90. let v televizních seriálech a teenagerských komediích. Od počátku nového tisíciletí se postupně prosazoval ve filmech jako \"Skousni to!\" (2001), \"Projekt Laramie\" (2002), \"\", \"Alpha Dog\" (oba 2006), \"30 dní dlouhá noc\", \"\" (oba 2007), \"Symptom Pandorum\", \"The Messenger\" (oba 2009), \"Mechanik zabiják\" (2011) nebo \"Na život a na smrt\" (2013).\n\n"}
{"id": "1047914", "url": "https://cs.wikipedia.org/wiki?curid=1047914", "title": "Orlíček žláznatý", "text": "Orlíček žláznatý\n\nOrlíček žláznatý (\"Aquilegia glandulosa\") je druh rostliny, byliny z čeledi pryskyřníkovité (\"Ranunculaceae\").\n\nPodle biolib.cz je pro druh s označením \"Aquilegia glandulosa\" používáno více rozdílných názvů, například:\n\nJedná se o vytrvalou rostlinu dorůstající nejčastěji výšky 10–30 cm vysokou s krátkým silným oddenkem.\n\nListy tvoří přízemní růžici řapíkatých, matně zelených listů. Lístky jsou okrouhlé, laločnaté.\n\nKvete modře nebo bílomodře v květnu až červnu. Květy jsou 1,5–2 cm dlouhé a dva až tři centimetry široké, ostruhy krátké a mírně zahnuté. Květní lodyha nese většinou nejvýše tři květy ale často je květ jen jediný.\n\nPlody jsou hustě chlupaté měchýřky.\n\nOrlíček žláznatý roste od východní Evropy až po Sibiř. V České republice je pěstován.\n\nRostlina je používána jako okrasná, je vysazována do skalkových partií zahrad. Vhodné je slunné stanoviště, snáší polostín. Preferuje zásadité půdy, nesnáší dobře sucho a těžké a přemokřené půdy.\n\n\n \n"}
{"id": "1047915", "url": "https://cs.wikipedia.org/wiki?curid=1047915", "title": "Jefferson Farfán", "text": "Jefferson Farfán\n\nJefferson Agustín Farfán Guadalupe (* 26. října 1984, Lima) je peruánský fotbalový útočník a reprezentant, v současnosti působí v klubu FK Lokomotiv Moskva z Ruska.\n\nSvoji profesionální fotbalovou kariéru začal v peruánském klubu Alianza Lima. Odtud v létě 2004 odešel do Evropy do nizozemského týmu PSV Eindhoven. \nV létě 2008 přestoupil za cca 10 milionů eur do německého FC Schalke 04, kde podepsal čtyřletý kontrakt. V sezóně 2014/15 ho pronásledovala zranění.\n\nV červenci 2015 se po sedmi letech ve Schalke 04 rozhodl přestoupit do klubu Al Jazira Club ze Spojených arabských emirátů.\n\nV roce 2017 se upsal jako volný hráč klubu FK Lokomotiv Moskva z Ruska.\n\nV A-mužstvu Peru debutoval 23. února 2003 v přátelském utkání s Haiti (výhra 5:1), nastoupil v základní sestavě, hrál do 89. minuty a vstřelil jeden gól.\n\n"}
{"id": "1047917", "url": "https://cs.wikipedia.org/wiki?curid=1047917", "title": "Barbora Šámalová", "text": "Barbora Šámalová\n\nBarbora Šámalová (* 8. června 1974 Praha) je česká novinářka, reportérka a moderátorka, zahraniční zpravodajka České televize (v letech 2006 až 2010 v Bruselu, 2010 až 2011 v Rusku a od 2014 v Číně).\n\nVystudovala sociální práci na Filozofické fakultě Univerzity Karlovy v Praze.\n\nV České televizi pracuje od roku 1994, moderovala pořady \"Zahraniční 21\", \"Objektiv\" a \"Události ve světě\", do zpravodajství přispívala reportážemi z Kuby, Jižní Ameriky a Afghánistánu. Působila také jako stálá zpravodajka ČT v Bruselu (od 2006 do dubna 2010) a Moskvě (od července 2010 do léta 2011). Od 1. března 2014 se stala zahraniční zpravodajkou ČT v Pekingu, kde nahradila Tomáše Etzlera.\n\nV roce 2003 získala prestižní novinářskou Cenu Ferdinanda Peroutky za zpravodajství z války v Iráku (přinášela zprávy z Kuvajtu a jižního Iráku). Společně s Michalem Kubalem a Františkem Šulcem je spoluautorkou knihy \"\"Válka o Irák, Očima tří českých reportérů\"\", kterou v roce 2003 vydalo nakladatelství Volvox Globator.\n\nBarbora Šámalová je vdaná. Jejím bratrem je Zdeněk Šámal, ředitel zpravodajství ČT a ještě dříve zahraniční zpravodaj ČT v Rusku.\n"}
{"id": "1047918", "url": "https://cs.wikipedia.org/wiki?curid=1047918", "title": "Swap (derivát)", "text": "Swap (derivát)\n\nSwap (též swapový obchod, swapová operace, swapový kontrakt; zřídka výměna; z angl. \"swap\" - „vzájemná výměna“) je termínovaná smlouva, kterou se dva ekonomické subjekty zavazují vyměnit si mezi sebou buď dohodnutá předmětná aktiva či finanční toky za předem pevně stanovených podmínek.\n\n\n\n"}
{"id": "1047919", "url": "https://cs.wikipedia.org/wiki?curid=1047919", "title": "Aron Winter", "text": "Aron Winter\n\nAron Mohamed Winter (* 1. března 1967, Paramaribo) je bývalý nizozemský fotbalista narozený v Surinamu. Nastupoval většinou na pozici defenzivního záložníka.\nPo ukončení hráčské kariéry se stal trenérem.\n\nS nizozemskou reprezentací získal zlatou medaili na mistrovství Evropy roku 1988 v Západním Německu, byť na turnaji nenastoupil. Z mistrovství Evropy má též dvě bronzové medaile, z turnajů v letech 1992 a 2000, zúčastnil se též Eura 1996. Hrál i na třech světových šampionátech (1990, 1994, 1998). Celkem za národní mužstvo odehrál 84 zápasů, v nichž vstřelil 6 gólů.\n\nS Ajaxem Amsterdam vyhrál Pohár vítězů pohárů 1986/87 a Pohár UEFA 1991/92. Pohár UEFA dobyl i s Interem Milán (1997/98). Celkem v evropských pohárech odehrál 88 zápasů a vstřelil 7 branek.\n\nS Ajaxem se stal i mistrem Nizozemska (1989/90) a získal dvakrát nizozemský pohár (1985/86, 1986/87).\n"}
{"id": "1047920", "url": "https://cs.wikipedia.org/wiki?curid=1047920", "title": "Caspar van Baerle", "text": "Caspar van Baerle\n\nCaspar van Baerle (12. února 1584 Antverpy – 14. ledna 1648 Amsterdam) byl holandský humanista, autor, teolog, historik a básník. Latinská podoba jeho jména je Casparus Barlaeus.\n\nByl synem písaře Caspara van Baerle a jeho manželky Cornelie Eerdewijnsové. Studoval teologii na univerzitě v Leidenu a promoval z medicíny na univerzitě v Caen. V roce 1641 se stal profesorem filozofie v Amsterdamu. Jeho latinské básně byly vysoce ceněny. Přátelil se s P. C. Hooftem a Stapelem a dopisoval si s Huygensem a Descartesem.\n\n\n"}
{"id": "1047921", "url": "https://cs.wikipedia.org/wiki?curid=1047921", "title": "Jedle španělská", "text": "Jedle španělská\n\nJedle španělská (\"Abies pinsapo\") je jehličnatý, teplomilný strom z čeledi borovicovitých, původem z jižního Španělska a severního Maroka.\n\n\nStálezelený, jehličnatý strom, dorůstající do výšky 25-30 m a dožívající se věku přes 300 let. Kmen je obvykle jednotlivý, oblý a přímý a dosahuje průměru 1,5 m. Větve jsou dlouhé, v horní části koruny stoupající, v dolní části zahnuté dolů. Koruna je hluboká, u mladých stromů úzce kuželovitá, u starších nepravidelná. Borka je u mladých stromů hladká a tmavošedá, u starších podélně rozpraskaná, drsná, šupinovitá a tlustá.\n\nLetorosty jsou silné a velmi tuhé, červenohnědé či zelenohnědé a postupně šednoucí, hladké a slabě rozbrázděné; listové jizvy jsou velké a purpurovošedé. Pupeny jsou kulovité, 5 mm dlouhé a 4 mm široké, velmi pryskyřičnaté (varieta \"marocana\" má pupeny méně pryskyřičnaté a větší, varieta \"tazaotana\" má pupeny úplně bez pryskyřice), s červenohnědými, trojúhelníkovými, kýlovitými a u vrcholu volnými pupenovými šupinami.\n\nJehlice jsou spirálovitě uspořádané (varieta \"marocana\" má jehlice více hřebenovitě uspořádané), paprsčitě rozprostřené, kolmé k letorostu, u základny nezakroucené, kulaté či mírně zploštělé (varieta \"marocana\" má jehlice plošší), tuhé, tmavozelené až stříbrnošedomodrozelené (netýká se zlatého kultivaru), jehlice na stinné straně jsou trochu hřebenovité; jsou 6-20 mm dlouhé a 2-3 mm široké, s tupou či ostrou špičkou (varieta \"marocana\" má jehlice ostřejší); s 2  malými středovými pryskyřičnými kanálky (varieta \"marocana\" má okrajové pryskyřičné kanálky); s proužky průduchů (\"Stomata\") na všech površích (varieta \"marocana\" má z horní strany méně průduchů a slabou rýhu); jehlice zůstávají na stromě až 13 let.\n\nSamčí šištice jsou postranní, seskupené na letorostech, 5-7 mm dlouhé, žluté, a s červenými či fialovými mikrosporofyly. Samičí šištice - šišky jsou na krátkých stopkách, postranní, vzpřímené, válcovité, s tupým vrcholem, purpurovozelené a dozráváním hnědnoucí; 9-16 cm dlouhé a 3-5 cm široké (varieta \"marocana\" má šišky větší: 10-18 cm dlouhé 3,5-5 cm široké); vřetena šišek jsou vytrvalá, purpurovohnědá a úzce kuželovitá; semenné šupiny jsou trojúhelníkové, hladké, mírně rýhované, s celým horním okrajem, zahnuté dovnitř, zvlněné, 2,5-2,8 cm dlouhé a 2,2-2,5 cm široké; podpůrné šupiny jsou 1-1,3 cm dlouhé, úplně zahrnuté, obdélníkové, na vrcholu s malým hrotem. Semena jsou obvejčitá, světle hnědá, 6-10 mm dlouhá. Křídla semen jsou 12-20 mm dlouhá a světle hnědá. Děložních lístků je 5-8 . Strom kvete v dubnu až květnu, šišky dozrávají v září a říjnu.\n\nJedle španělská se podle některých botaniků vyskytuje ve 3 varietách :\n(je některými botaniky považována za samostatný druh: \"Abies marocana\" )\n(je některými botaniky považována za \"Abies pinsapo\" varieta \"marocana\" ).\n\nDomovinou jedle španělské je Afrika (Maroko) a Evropa (Španělsko), z toho:\nŠpanělsko - Andalusie (Provincie Cádiz a Provincie Málaga).\nMaroko (hory Bab Rouida, Kraa, Mago a Tissouka, v západní části pohoří Ríf).\nMaroko (pouze kolem hory Tazaot v pohoří Ríf).\n\nJedle španělská je mrazuvzdorná do –23.2 °C, miluje plné slunce, mírně kyselou (dokáže růst též v neutrální a zásadité půdě) a dobře propustnou půdu. Jedle španělská nesnáší znečištění ovzduší. \nTato varieta roste především na sever směřujících horských svazích v nadmořských výškách 900-1600 m v půdách dolomitového a serpentinitového původu. Nad 1100 m strom tvoří husté samostatné jednodruhové porosty, pod 1100 m smíšené lesy s jinými druhy: dubem cesmínovitým okrouhlolistým\n(\"Quercus ilex\" poddruh \"rotundifolia\") (synonymum \"Quercus rotundifolia\"), dubem korkovým, dubem portugalským, borovicí halepskou, borovicí přímořskou, z keřů hlavně s lýkovcem vavřínovým (\"Daphne laureola\" poddruh \"latifolia\"), břečťanem popínavým, hlohem jednosemenným krátkotrnným (\"Crataegus monogyna\" poddruh \"brevispina\"), trnkou obecnou, z bylin s čemeřicí smrdutou, rožcem (\"Cerastium gibraltaricum\") a dalšími.\nTato varieta roste ve vlhkém středozemním podnebí s průměrnými ročními srážkovými úhrny kolem 1500-1900 mm na sever směřujících svazích horských hřebenů z dolomitického vápence v nadmořských výškách 1400-1800 m. Strom zde roste například s javorem kalinolistým (\"Acer opalus\" poddruh \"granatense\") (synonymum \"Acer granatense\"), dubem portugalským, cedrem atlaským a dalšími.\nRoste v nadmořských výškách 1400-2100 m.\n\nJedle španělská (varieta \"pinsapo\") je někdy napadána kořenovníkem vrstevnatým (\"Heterobasidion annosum\"), václavkou obecnou a dalšími.\n\nDřevo stromu bylo v minulosti místně využíváno ke stavbě domů, od čehož se již upustilo.\nDřevo stromu bylo využíváno ke stavbě domů. Silice, získávané ze semen stromu, jsou využívány v Marocké lidové medicíně k léčbě dýchacích obtíží.\n\nVšechny variety jedle španělské jsou organizací IUCN považovány za ohrožené a celková tendence populace jedle španělské (všech variet dohromady) je klesající:\nPopulace této variety má vzrůstající tendenci, obzvláště ve vyšších nadmořských výškách, v důsledku znovuzalesňovacích programů. I přes to, že celková populace je vzrůstající, v nižších nadmořských výškách dochází k úbytkům populací v důsledku sucha a nepřátel stromu. Hlavní ohrožení představují lesní požáry, neboť strom není přizpůsoben ohni, taktéž roztříštěnost populace a globální oteplování. Probíhají programy in situ a ex situ.\nPopulace této variety klesá, v rozmezí let 1938 až 1994 došlo k 70 % poklesu populace v důsledku kácení, lesních požárů a kácení lesa pro vzrůstající vesnickou populaci, rozpínání zemědělství a pěstování konopí. Ačkoliv je zbývající populace této variety chráněna v národním parku, je neustále ohrožována odlesňováním okolních oblastí při pěstování konopí.\n\n\n"}
{"id": "1047923", "url": "https://cs.wikipedia.org/wiki?curid=1047923", "title": "Mati Unt", "text": "Mati Unt\n\nMati Unt (1. ledna 1944, Linnamäe – 22. srpna 2005, Tallinn) byl estonský spisovatel, dramaturg a kritik.\n\nMati Unt studoval na univerzitě v Tartu obory estonistika a žurnalistika. Po studijích pracoval jako dramaturg, nejprve v divadle Vanemuine v Tartu, poté se přesunul na Tallinnu.\n\nMati Unt je autorem především prozaických děl a dramat. Nejdůležitějším žánrem pro jeho tvorbu je novela, ačkoli napsal i několik delších próz, románů. První román \"Měj se, žlutá kočko\" (estonsky \"Hüvasti, kollane kass\") mu vyšel již v první polovině 60. let ve školním almanachu, následně v celorepublikovém časopise pro mládež Noorus. Další literární úspěchy na sebe nenechaly dlouho čekat.\n\nTematicky se jeho tvorba koncentruje na zachycení společenských problémů. Poukazuje na některé specifické aspekty života společnosti v sovětském Estonsku a jeho proměněných podmínek vzhledem k minulosti, dále také upozorňuje na problémy mezilidských vztahů a lidské komunikace. Často se díla věnují vztahu muže a ženy. Značný prostor v dílech Matiho Unta zaujímá vnitřní prožívání aktérů jeho děl v rozličných situacích.\n\nSoubor Untových novel vyšel v češtině pod názvem \"Než přijde vlkodlak\" jakožto výbor z jeho novelistiky 70. let. Všechny čtyři novely k sobě pojí motiv milostné zápletky. První z nich, \"O možnosti života v kosmu\", popisuje vztahy a vnitřní cítění tří osob, představujících milostný trojúhelník. Jednotlivé kapitoly jsou vyprávěním z pohledu dívky Ester a jejího nápadníka Enna, třetí postavu popisuje z neutrální pozice sám autor, čímž dochází k odosobnění této postavy vůči čtenáři. Druhá novela \"Úmoří\" je neobvyklá svým stylem. Autor se zde snaží dosáhnout přesnosti typické pro vědeckou literaturu pomocí vsunutých závorek s letopočty, vysvětlivkami, originálními citacemi apod. Formálně je dělena do kapitol, jejich přelomy jsou však umístěny doprostřed věty (podobně je tomu i v následující novele), autor také využívá změnu velikosti písma pro zdůraznění významu některých slov. Námětem novely je příběh manželů, do jejichž vztahu se neustále vtírá manželčin starý známý. Třetí novela nese název \"Matyáš a Kristýna\" a obsahuje několik odkazů na historické události či postavy. Obdiv mladého zaměstnance fotografické laboratoře ke krásné dívce, připodobňované ke švédské královně téhož jména, vrcholí jejich společným útěkem před absurdními konvencemi a tragickým závěrem. Poslední je novela \"A když jsme nezemřeli, ještě žijeme\", popisující rodinnou symbiózu, kterou naruší dívka, jejíž role a chování je připodobňováno k vlkodlaku. V celém souboru je možné nalézt mnoho odkazů na estonskou i světovou literaturu, do textu jsou několikrát vloženy i písně.\n\nRomán \"Podzimní ples\" (estonsky \"Sügisball\" vydaný v roce 1979) je pohledem do života několika obyvatel jednoho z tallinnských sídlišť. Jednotlivé epizody, více či méně propojené, nejsou jen obyčejným vyprávěním, autor především z počátku píše stylem analyzujícím, připomínajícím vědeckou literaturu spíše než beletrii, který je pro tvorbu Matiho Unta typický. Pro umocnění takového dojmu používá odkazy na doplňující literaturu či odborné termíny a cizí jazyky (ať již jako ekvivalenty k právě užitým termínům nebo v pozici výpovědi některého z aktérů). Běžné věci Unt dokáže popsat či vysvětlit nezvyklým způsobem, často se za slovy skrývá absurdita. Dalším autorovým rysem je uvádění velkého, snad až nadměrného množství příkladů či výčtů k dokreslení předkládané myšlenky. Formálně není v textu oddělována přímá řeč, autor si také pohrává s formálními charakteristikami prózy, jako příklad lze uvést rozhovor psaný ve stylu básně.\n\nJakožto dramaturg uvedl Mati Unt roku 1991 v tallinnském divadle Eesti Dramateater (Estonské dramatické divadlo) mimo jiné hru Václava Havla \"Largo desolato\"\n\n\n"}
{"id": "1047924", "url": "https://cs.wikipedia.org/wiki?curid=1047924", "title": "Ádám Szalai", "text": "Ádám Szalai\n\nÁdám Csaba Szalai (* 9. prosince 1987, Budapešť, Maďarsko) je maďarský fotbalový útočník a reprezentant, hráč klubu 1899 Hoffenheim od roku 2016 na hostování v týmu Hannover 96.\nÁdám Csaba Szalai nastupoval za mládežnické výběry Maďarska U20 a U21.\n\nV A-mužstvu Maďarska debutoval 11. února 2009 v přátelském zápase v Ramat Ganu proti domácímu týmu Izraele (prohra 0:1).\n\nNěmecký trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Szalai vstřelil na šampionátu jeden gól (v základní skupině proti Rakousku).\n\n"}
{"id": "1047925", "url": "https://cs.wikipedia.org/wiki?curid=1047925", "title": "Jean Gilbert", "text": "Jean Gilbert\n\nJean Gilbert, vlastním jménem Max Winterfeld (11. února 1879 Hamburk, Německé císařství – 20. prosince 1942 Buenos Aires, Argentina), byl německý skladatel a dirigent židovského původu. Kvůli produkci své první operety přijal v roce 1901 jméno Jean Gilbert.\n\nStudoval na konzervatořích v Sondershausenu a Výmaru (\"Hochschule für Musik Franz Liszt Weimar\"), byl také žákem Philippa Scharwenka v Berlíně.\n\nPřed a po první světovou válkou složil přes 50 operet. Skládal převážně v Berlíně. Jeho nejúspěšnějším dílem byla Cudná Zuzana (\"Die keusche Susanne\"), která se dočkala adaptací v mnoha zemích světa. Kvůli svému židovskému původu musel Gilbert, po nástupu nacistů k moci, opustit Německo. V roce 1933 emigroval do Argentiny do Buenos Aires, kde o devět let později zemřel.\n\nJeho synové byli skladatel Robert Gilbert a autor knížek pro děti Henry Winterfeld. Gilbertův bratranec Paul Dessau byl také skladatel.\n\n"}
{"id": "1047927", "url": "https://cs.wikipedia.org/wiki?curid=1047927", "title": "Orlíček pyrenejský různobarvý", "text": "Orlíček pyrenejský různobarvý\n\nOrlíček pyrenejský různobarvý (\"Aquilegia pyrenaica\" subsp. \"discolor\") je nízká horská bylina z čeledi pryskyřníkovité (\"Ranunculaceae\"). Je znám též pod názvem orlíček různobarvý (\"Aquilegia discolor\"). Roste jako endemit v Kantaberském pohoří v severním Španělsku. Od typového druhu, orlíčku pyrenejského (\"Aquilegia pyrenaica\" subsp. \"pyrenaica\"), se liší zejména dvoubarevnými květy a menším vzrůstem.\n\nTento poddruh orlíčku pyrenejského byl nejprve popsán v roce 1879 jako samostatný druh pod názvem \"Aquilegia discolor\" (orlíček různobarvý), a to na základě materiálu sebraného v pohoří Picos de Europa o rok dříve. V roce 1962 byl pak přeřazen na úroveň poddruhu druhu orlíček pyrenejský (\"Aquilegia pyrenaica\").\n\nJedná se o nízkou vytrvalou rostlinu, trvalku, patří mezi nejnižší druhy rodu. Rostliny dorůstají výšky do 10 cm s krátkým silným oddenkem.\n\nListy tvoří přízemní růžici řapíkatých, matně zelených listů. Lístky jsou okrouhlé, laločnaté, 1-1,5centimetrů dlouhé.\n\nKvete modře nebo bílomodře v květnu až červnu. Květy jsou 1,5-2 cm dlouhé a 2 až 3 cm široké, ostruhy krátké a mírně zahnuté. Květní lodyha nese většinou nejvýše 3 květy ale často je květ jen jediný.\n\nPlody jsou měchýřky.\n\nOrlíček pyrenejský různobarvý je endemický poddruh orlíčku pyrenejského, rostoucí výhradně v západní části Kantaberského pohoří (Cordillera Cantábrica) ve Španělsku. V České republice je druh pěstován, málo známý.\n\nRostlina je používána jako okrasná trvalka, je vysazována do skalkových partií zahrad. Vhodné je slunné stanoviště, snáší polostín. Je podle některých zdrojů vhodná pro běžné půdy. Snáší pH 5,6 (kyselé) až 7,5 (neutrální). Je doporučována jako vhodná skalnička pro východní nebo severní stanoviště., nesnáší dobře sucho a těžké a přemokřené půdy.\n\nSemeny. Semena z pěstovaných rostlin lze vysévat na začátku dubna do pařeniště. Na trvalé stanoviště se vysazuje po 20. květnu.\n\n"}
{"id": "1047930", "url": "https://cs.wikipedia.org/wiki?curid=1047930", "title": "Malcom Filipe Silva de Oliveira", "text": "Malcom Filipe Silva de Oliveira\n\nMalcom Filipe Silva de Oliveira (* 26. února 1997, São Paulo, Brazílie), známý také pouze jako Malcom, je brazilský fotbalový útočník, který aktuálně hraje v ruském klubu Zenit Petrohrad.\n\nV roce 2014 se začlenil z dorostu do A-týmu SC Corinthians Paulista. V zimním přestupovém období 2015 se o něj zajímaly některé anglické kluby (Chelsea FC, Arsenal FC, Manchester United FC).\n\n"}
{"id": "1047934", "url": "https://cs.wikipedia.org/wiki?curid=1047934", "title": "Malé Dubičné", "text": "Malé Dubičné\n\nMalé Dubičné je osada a základní sídelní jednotka obce Dubičné v okrese České Budějovice. Nachází se 6 km východně od centra Českých Budějovic, na Lišovském prahu, na jihovýchodním svahu Dlouhého vrchu, v nadmořské výšce 535 m. Základní sídelní jednotka Malé Dubičné má výměru 116 ha, v roce 2011 v ní žilo 52 obyvatel (v roce 2001 23, v roce 1991 24). Nachází se zde kaple Panny Marie, sv. Antonína a sv. Václava z let 1927 až 1928.\n\nMalé Dubičné vzniklo až v roce 1798, kdy zde sedlák Antonín Kneissl zbudoval první usedlost (č. p. 22). Do roku 1850 přibyly další tři domy. V roce 1930 mělo Malé Dubičné 12 domů a 65 obyvatel.\n"}
{"id": "1047935", "url": "https://cs.wikipedia.org/wiki?curid=1047935", "title": "Thirteen", "text": "Thirteen\n\nThirteen (stylizováno jako TH1RT3EN) je třinácté studiové album americké thrashmetalové skupiny Megadeth. Vydalo jej 1. listopadu 2011 hudební vydavatelství Roadrunner Records a jeho producentem byl Johnny K s frontmanem skupiny Davem Mustainem. V žebříčku UK Albums Chart se album umístilo na čtyřiatřicáté příčce; v Billboard 200 na jedenácté. V základní verzi album obsahuje celkem třináct skladeb, na japonské edici je navíc koncertní verze jedné z nich.\n\n"}
{"id": "1047938", "url": "https://cs.wikipedia.org/wiki?curid=1047938", "title": "Yucatán", "text": "Yucatán\n\nVýraz Yucatán (někdy psáno i \"Yukatán\") může být:\n\n\n\n"}
{"id": "1047940", "url": "https://cs.wikipedia.org/wiki?curid=1047940", "title": "Žaneta Peřinová", "text": "Žaneta Peřinová\n\nŽaneta Peřinová (* 7. dubna 1980 Praha) je česká atletka a sportovní novinářka působící v České televizi.\n\nNarodila se v české metropoli, ale mládí strávila v Nymburce na místním sedmiletém gymnáziu, které úspěšně ukončila maturitou složenou v roce 1998. Následně ve studiích pokračovala na pražské Fakultě tělesné výchovy a sportu Univerzity Karlovy, na níž absolvovala obor sportovní management. Vysokoškolská studia zakončila ziskem magisterského titulu v akademickém roce 2002/2003. Tou dobou ale již působila v České televizi (v její Redakci sportu), do níž nastoupila v roce 2001. Moderovala sportovní zpravodajství vysílané v rámci pořadu \"Studio 6\" a věnuje se též reportování sportovních událostí pro specializovaný kanál ČT sport.\n\nV profesním životě se zaměřuje na zpravodajství z atletiky, jíž se sama od mládí aktivně věnovala. Tehdy byla členkou sportovního klubu Policie Nymburk. Roku 1995 se stala mistryní České republiky v chůzi na tři kilometry časem (16:58,56). V téže disciplíně se již o rok dříve (1994) stala republikovou vicemistryní v kategorii starších žákyň (čas 17:43,5). Druhá místa z republikových šampionátů získávala i v následujících letech. V roce 1996 coby dorostenka zvládla chůzi na pět kilometrů za čas 27:28,86 a o dva roky později (1998) pětikilometrovou distanci zvládla za 28:37,84. Vedle atletiky se věnovala též volejbalu, plavání či gymnastice.\n"}
{"id": "1047941", "url": "https://cs.wikipedia.org/wiki?curid=1047941", "title": "Ben Foster (skladatel)", "text": "Ben Foster (skladatel)\n\nBen Foster je britský hudební skladatel, orchestrátor a aranžér se zaměřením na filmovou a televizní produkci. Vystupuje také jako dirigent, například s Peterem Gabrielem na jeho turné \"Scratch my Back\" nebo celkem pětkrát na BBC Proms.\n\nStudoval dirigování a kompozici na Guildhall School of Music and Drama. V roce 2001 získal stipendium Britské akademie k magisterskému studiu na National Film and Television School u profesorů Francise Shawa a Petera Howella. Už jako student vyhrál Lutoslawského skladatelskou cenu. Počátkem 21. století se poprvé podílel na rockových nebo popových mládežnických albech interpretů jako Toploader, Gary Barlow, S Club, Boyzone nebo Nikki Cleary. Psal také hudbu k reklamním kampaním, např. pro The Times, Ford StreetKa, Sprite nebo Burger King. Brzy se však začal věnovat filmové hudbě, zpočátku ke krátkým filmům a v roce 2004 poprvé i k celovečernímu snímku \"Playground Logic\". \n\nJako aranžér či orchestrátor nebo též jako dirigent se podílel na snímcích \"Stopařův průvodce po Galaxii\" (2005), \"Pitva mimozemšťana\" (2006), \"Horší než smrt\" (2007) nebo \"27 šatů\" (2008). Když se BBC rozhodla od roku 2005 znovu obnovit sci-fi seriál \"Doctor Who\" (česky \"Pán času\", 2005–2013), obrátila se na něj, aby aranžoval a nahrál hudbu, kterou napsal Murray Gold. S Goldem se pak podílel jako spoluautor hudby i na odvozeném seriálu \"Torchwood\" (2006–2008) a samostatně napsal hudbu k jeho 3. řadě, která byla uvedena jako pětidílná minisérie pod názvem \"Torchwood: Children of Earth\" (2009). Za práci na \"Torchwoodu\" získal 3 nominace na velšskou cenu BAFTA v kategorii nejlepšího původního soundtracku, a to v letech 2006, 2007 a 2009.\n\nDále pokračoval v práci na filmové hudbě např. ke snímkům \"Čachtická paní\" (2009), \"Robin Hood\" (2010), \"Mezi vlky\" (2011) a \"Prometheus\" (2012). Na posledně jmenovaném filmu spolupracoval s dvorním skladatelem Ridleyho Scotta Marcem Streitenfeldem. V roce 2014 spolupracoval na televizních seriálech \"Hidden Kingdoms\", \"Happy Valley\" nebo \"Our Girl\".\n\nJako dirigent pravidelně spolupracoval s London Session Orchestra a BBC National Orchestra of Wales a zaznamenal také spolupráci s BBC Philharmonic, Royal Philharmonic Orchestra, Czech Film Orchestra nebo s London Symphony Orchestra, Melbourne Symphony Orchestra a dalšími. V roce 2008 byl předsedou poroty v soutěži BBC Young Musician of the Year Awards. V letech 2009–2011 dirigoval orchestr na turné s Peterem Gabrielem k jeho albům \"Scratch My Back\" a \"New Blood\". V roce 2012 se podílel s Davidem Arnoldem na částech závěrečného ceremoniálu letních lympijských her v Londýně. Spolupracoval i na albu Paula McCartneyho \"New\" (2013).\n\n"}
{"id": "1047943", "url": "https://cs.wikipedia.org/wiki?curid=1047943", "title": "The World Needs a Hero", "text": "The World Needs a Hero\n\nThe World Needs a Hero je deváté studiové album americké thrashmetalové skupiny Megadeth. Vydalo jej dne 12. května 2001 hudební vydavatelství Sanctuary Records a jeho producentem byl Bill Kennedy s frontmanem skupiny Davem Mustainem. Nahráno bylo během předchozího roku v několika různých studiích. Jde o první album skupiny, které vyšlo po jejím odchodu od společnosti Capitol Records, která její nahrávky vydávala od roku 1986. V žebříčku Billboard 200 se album umístilo na šestnácté příčce. Jde o poslední album skupiny Megadeth vydané před jejím rozpadem v roce 2002.\n\n"}
{"id": "1047944", "url": "https://cs.wikipedia.org/wiki?curid=1047944", "title": "Dennis Kimetto", "text": "Dennis Kimetto\n\nDennis Kipruto Kimetto nebo Dennis Kipruto Koech (22. ledna 1984) je keňský vytrvalecký běžec. Je držitel světového rekordu na 25 kilometrů.\n\nSpolečně se čtyřmi bratry a třemi sestrami Kimetto vyrůstal v Kapngetuny. Pracoval na farmě svých rodičů, když ve 24 letech dostal pozvánku od Geoffrey Mutaie do tréninkového centra holandského manažera Gerarda van de Veena, kde začal s běháním.\n\nV roce 2011 vyhrál půlmaratonový závod během nairobského maratonu. Při svém prvním startu v zahraničí vyhrál 17. února 2012 ve vysocedotovaném maratonu v Rás al-Chajmě ve Spojených arabských emirátech. Při berlínském půlmaratonu triumfoval 1. dubna 2012 nad úřadujícím mistrem světa Wilsonem Kipropem. Při prohlídce jeho pasu bylo zjištěno, že se údaje v němž obsažené (jméno Koech a datum narození 1994) neshodují s realitu, neboť se jmenuje Kimetto a narodil se již roku 1984.\n\nO měsíc později Kimetto zvítězil v berlínském závodě na 25 kilometrů v čase 1:11:18 hodiny, čímž stanovil nový světový rekord. 30. září rovněž v Berlíně debutoval při maratonu. Skončil druhý s časem 2:04:16 hodin, což byl nejrychleji zaběhnutý debut.\n\nV roce 2013 vyhrál maraton v Tokiu v čase 2:06:50 hodin a Chicagský maraton, kde s časem 2:03:45 hodin zaostal za světovým rekordem pouze o 22 sekund.\n\nBostonský maraton v dubnu 2014 kvůli svalovým problémům ve stehně nedokončil. Berlínský maraton zaběhl v čase 2:02:57 hodin, čímž stanovil nový světový rekord a stal se prvním člověkem, který maraton zaběhl pod dvě hodiny a tři minuty.\n\n"}
{"id": "1047947", "url": "https://cs.wikipedia.org/wiki?curid=1047947", "title": "Pražení kávy", "text": "Pražení kávy\n\nPražení kávy mění chemické a fyzikální vlastnosti zelených kávových zrn, aby vznikla výsledná pražená káva. Při pražení dochází ke změně chuti kávy. Nepražená káva obsahuje stejné nebo větší množství kyselin, bílkovin, cukrů a kofeinu než pražená, ale schází výrazná chuť vzniklá při pražení Maillardovou reakcí a dalšími chemickými procesy.\n\nNásledující obrázky ukazují vzorky z průběhu pražení stejné brazilské zelené kávy při různé teplotě pražení (s popisky).\n\n"}
{"id": "1047948", "url": "https://cs.wikipedia.org/wiki?curid=1047948", "title": "Heinz Weis", "text": "Heinz Weis\n\nHeinz Weis (14. července 1963) je bývalý německý atlet specializující se na hod kladivem, mistr světa z roku 1997.\nJeho prvním mezinárodním úspěchem bylo vítězství v hodu kladivem na univerziádě v roce 1985. Na světovém šampionátu v Tokiu v roce 1991 získal v soutěži kladivářů bronzovou medaili, na nejvyšší stupeň vystoupil po vítězství na mistrovství světa v roce 1997. Na evropském šampionátu v roce 1994 vybojoval v hodu kladivem bronzovou medaili. Při svých olympijských startech tak úspěšný nebyl - v Soulu (1988) a Atlantě (1996) skončil pátý, v Barceloně (1992) mezi kladiváři šestý.\nJeho osobní rekord 83,08 metru pochází z roku 1997.\n"}
{"id": "1047949", "url": "https://cs.wikipedia.org/wiki?curid=1047949", "title": "Orlíček zkřížený", "text": "Orlíček zkřížený\n\nOrlíček zkřížený (\"Aquilegia × hybrida\") nebo také orlíček zvrhlý je druh rostliny z čeledi pryskyřníkovité (\"Ranunculaceae\"). Jde o pěstované především evropské a americké barevné kultivary druhu orlíček obecný (\"Aquilegia vulgaris\"). Pod označení orlíček zkřížený jsou ovšem zahrnuti také všichni ostatní kříženci druhů rodu. Náleží sem i dvoubarevní kříženci A. flabellata x A. caerulea nazývané také Aquilegia x haylodgensis. Většina kříženců kvete v květnu. Šlechtěním druhů se zabýval v ČR Vlastimil Vaněk, syn zahradního architekta Josefa Vaňka, na Šlechtitelské stanici v Heřmanově Městci. \nPodle biolib.cz se pro druh orlíček zkřížený (\"Aquilegia × hybrida\") používá více rozdílných názvů.\n\nPodle biolib.cz je pro druh s označením \"Aquilegia × hybrida\" používáno více rozdílných názvů, například \"Aquilegia × cultorum, Aquilegia × haylodgensis, Aquilegia × hybridum\".\n\nPodle biolib.cz je pro druh s označením orlíček zkřížený používáno více rozdílných českých názvů, například orlíček zvrhlý.\n\nJedná se o vytrvalou rostlinu dorůstající nejčastěji výšky 30–60 cm s krátkým silným oddenkem. Lodyha je přímá, větvená, téměř lysá, v horní části řídce trochu chlupatá, někdy nahoře řídce žláznatá. Plod je\n\nPřízemní listy jsou dlouze řapíkaté, složené, 2x trojčetné, lístky v obrysu okrouhlé až eliptické, na okraji vroubkované až laločnaté. Lodyžní listy jsou s kratšími řapíky, nejvyšší pak přisedlé, nejvyšší až jednoduché. Čepele jsou svrchu zelené, naspodu nasivělé, chlupaté až olysalé.\n\nKvěty jsou na dlouhých stopkách v řídkém vrcholičnatém květenství, jsou většinou modré až modrofialové barvy, ale často se objevují i různé barevné odchylky jenž mohou být různě zbarvené. Kališních lístků je 5, jsou petaloidní (napodobující korunu), zbarvené standardně modře, řidčeji růžově až bíle, jsou vejčitého tvaru, nejčastěji 18–30 mm dlouhé a asi 10–12 mm široké. Korunních lístků je taky 5, stejné barva jako kališní, jsou kornoutovitého tvaru na bázi s asi 13–22 cm dlouhou na konci zakřivenou ostruhou, kde jsou nektária. Kvete v květnu až v červenci.\n\nObecně pěstovaný druh.\n\nTrvalka do volných výsadeb, záhonů, větších skalek a k řezu. Vhodná jako solitéra v sadovnické výsadbě nebo dominanta ve výsadbě v záhonu.\n\nJde o mrazuvzdornou, nenáročnou trvalku. Preferuje humózní a výživné, přiměřeně vlhké půdy, podle některých zdrojů ale spíše vlhké a s vyšším obsahem vápníku. Vhodné je osluněné stanoviště, snese polostín. Jednotlivé druhy a kultivary se ale mezi sebou snadno kříží a šíří se samovýsevem..\n"}
{"id": "1047951", "url": "https://cs.wikipedia.org/wiki?curid=1047951", "title": "Super Collider", "text": "Super Collider\n\nSuper Collider je čtrnácté studiové album americké thrashmetalové skupiny Megadeth. Vydalo jej dne 4. června 2013 hudební vydavatelství Tradecraft Records a jeho producentem byl Johnny K s frontmanem skupiny Davem Mustainem (oba se jako producenti podíleli i na předchozí nahrávce \"TH1RT3EN\"). Album bylo nahráno v období od prosince 2012 do března 2013 v kalifornském San Marcos. V žebříčku UK Albums Chart se album umístilo na dvaadvacáté příčce; v Billboard 200 na šesté. Základní verze alba obsahuje celkem jedenáct skladeb, z toho jednu coververzi. Jde o píseň „Cold Sweat“ od skupiny Thin Lizzy. V písni „Dance in the Rain“ zpívá jako host David Draiman ze skupiny Disturbed.\n\n"}
{"id": "1047959", "url": "https://cs.wikipedia.org/wiki?curid=1047959", "title": "Paweł Fajdek", "text": "Paweł Fajdek\n\nPaweł Fajdek (* 4. června 1989 Świebodzice) je polský atlet specializující se na hod kladivem, mistr světa z roku 2013, 2015, 2017 a 2019.\n\nJeho prvním mezinárodním úspěchem bylo vítězství v hodu kladivem na univerziádě v letech 2011 a 2013. V roce 2013 se stal mistrem světa v hodu kladivem jako dosud nejmladší šampion v této disciplíně v historii (81,97 metru). V následující sezóně vybojoval 16. srpna 2014 na evropském šampionátu v Curychu stříbrnou medaili v hodu kladivem. O několik dní později si vytvořil nový osobní rekord 83,48 metru. \n\nNa světovém šampionátu v Pekingu v roce 2015 titul mistra světa z Moskvy obhájil výkonem 80,88 metru. V následující sezóně se stal v Amsterdamu mistrem Evropy v hodu kladivem. V Londýně 11. srpna 2017 dosáhl na svůj třetí titul mistra světa za výkon 79,81 metr.\n\nNa stupně vítězů vystoupal také na evropském šampionátu v Berlíně v roce 2018, kde získal v závodě kladivářů stříbrnou medaili.\n\nPočtvrté vyhrál mistrovství světa v katarském Dauhá 2. října 2019 výkonem 80,50 metru.\n\n\n"}
{"id": "1047963", "url": "https://cs.wikipedia.org/wiki?curid=1047963", "title": "Countdown to Extinction", "text": "Countdown to Extinction\n\nCountdown to Extinction je páté studiové album americké thrashmetalové skupiny Megadeth. Vydalo jej dne 6. července 1992 hudební vydavatelství Capitol Records a jeho producentem byl Max Norman s frontmanem skupiny Davem Mustainem. Nahráno bylo od ledna do dubna 1992 ve studiu The Enterprise v Burbanku v Kalifornii. V žebříčku UK Albums Chart se album umístilo na páté příčce; v Billboard 200 na druhé.\n\n"}
{"id": "1047964", "url": "https://cs.wikipedia.org/wiki?curid=1047964", "title": "CAT (rozcestník)", "text": "CAT (rozcestník)\n\nKombinace písmen C, A a T může mít více významů:\n\n\n\n\n\n"}
{"id": "1047966", "url": "https://cs.wikipedia.org/wiki?curid=1047966", "title": "Soap Opera (album)", "text": "Soap Opera (album)\n\nSoap Opera nebo The Kinks Present a Soap Opera je konceptuální album anglické rockové skupiny The Kinks. Bylo vydáno v roce 1975 a jedná se o třinácté studiové album kapely.\n\nAlbum vypráví příběh hudebníka jménem Starmaker, který prochází různými místy s „obyčejným mužem“ Normanem, aby lépe pochopil život. Starmaker se vyspí s Normanovou manželkou Andeou a další den jde do práce, ale zasekne se v dopravní špičce. Pracuje od devíti do pěti, potom jde do baru na pár drinků. Doma jej vítá Andrea, jíž řekne, že on tomu celému „dává smysl“. V tuto chvíli Starmaker ztrácí kontrolu nad realitou a neví, kým ve skutečnosti je. Nakonec se s Andreou usadí a smíří se s tím, že je nyní jen pouhá „tvář v davu“. Album končí výrokem, že ačkoliv mnoho rockových hvězd může vyblednout, jejich hudba žije dál.\n\nAutorem všech skladeb je Ray Davies.\n\n"}
{"id": "1047969", "url": "https://cs.wikipedia.org/wiki?curid=1047969", "title": "Jan Mladota ze Solopisk", "text": "Jan Mladota ze Solopisk\n\nJan Nepomuk Mladota ze Solopisk (7. září 1917, Praha – 26. dubna 2001) pocházel z rodu Mladotů ze Solopisk.\n\nPo smrti otce zdědil dluh 3 miliony, který musel splatit. To se mu podařilo prodejem mlýna, lihovaru a části dvou velkostatků. V září 1939 byl signatářem Národnostního prohlášení české šlechty. Za války se na zámku ubytovalo německé vojsko. \n\nV únoru 1948 byl zatčen komunistickou policií a odvezen do vězení v Táboře, kde byl 4 měsíce vězněn. Po propuštění se rozhodl opustit republiku a sejít se s manželkou. Přes Bratislavu odešel do Vídně a s manželkou odjel do Salcburku. V roce 1949 společně odcestovali do Neapole a po 11 dnech odjeli do New Yorku. \n\nPo příjezdu do Spojených států pracoval jako mechanik u firmy MC Truck. Poté pracoval jako manažer u firmy, dovážející obuvnické stroje. Po přestěhování do Bostonu pracoval u další obuvnické firmy. Zde se zabýval marketinkem strojů a designem. V roce 1960 byl svým zaměstnavatelem vyslán do Švýcarska, aby zde založil pobočku, kterou o 26 let později převzal a rozšířil. \n\nV roce 1992 byl jmenován čestným občanem Sedlčan a byl mu navrácen rodový majetek se zámkem Červený Hrádek.\n\n22. dubna 1945 se v Červeném Hrádku oženil s Henriettou svobodnou paní Goldegg von und zu Lindenburg (13. 9. 1924, Innsbruck – 13. 8. 2011, Lausanne). Pár však zůstal bezdětný a Janem Mladotou ze Solopisk jeho rod vymřel.\n\n"}
{"id": "1047970", "url": "https://cs.wikipedia.org/wiki?curid=1047970", "title": "Erasmův Evropský parlament mládeže", "text": "Erasmův Evropský parlament mládeže\n\nErasmův Evropský parlament mládeže (anglicky \"Erasmian European Youth Parliament\" – EEYP) je mezinárodní simulace jednání Evropského parlamentu, která je určena středoškolákům z evropských zemí. U jejího vzniku stáli v roce 2008 učitelé Erasmova gymnázia v nizozemském Rotterdamu. Jimi založená nadace je také hlavním organizátorem tohoto projektu.\nJednotlivých jednání EEYP se účastní skupiny studentů z 10–15 zemí. Po prezentaci zúčastněných škol a měst/zemí (\"City Expo\") následuje práce v odborných komisích, které se vždy zaměřují na jedno téma a jsou tvořeny studenty z různých zemí. Jednacím jazykem je výhradně angličtina. Úkolem komisí je sestavit návrh zákona (rezoluce), kterou pak na závěrečném valném zasedání (\"General Assembly\") obhajují před ostatními komisemi. Zajímavým doplňkem EEYP je setkání studentů s odborníky (\"Meet the boss\"), se kterými své rezoluce konzultují. Bývá zvykem, že na tuto část EEYP jsou zvány významné osobnosti města a země, ve které se akce právě koná.\n\n\n\n\n\n\nK tradičním účastníkům EEYP patří školy z Nizozemska, Velké Británie, Irska, Španělska, Belgie, Německa, Itálie, Švédska, Švýcarska a Česka (jediným a výhradním českým účastníkem EEYP je od roku 2009 Gymnázium Na Zatlance v Praze). Některých setkání se také účastnily školy z Turecka, Rumunska, Polska, Slovenska či Portugalska.\n\nJednotlivá jednání EEYP proběhla v Rotterdamu (2009), Turíně (2010), Antverpách (2011), Braze (2012), Rotterdamu (2013), Gironě (2013), Rotterdamu (2014), Praze (2014), Davosu (2015), Rotterdamu (2016), Hamburku (2016), Gironě (2017), Piteşti (2017), Praze (2018) a Hamburgu (2020).\n\nV listopadu 2014 zamířil EEYP poprvé do postkomunistické Evropy a Gymnázium Na Zatlance jej pořádalo v Praze. Slavnostní zahájení proběhlo v Obecním domě a závěrečné zasedání se pak konalo ve Valdštejnském paláci, který je sídlem Senátu Parlamentu České republiky. „Meet the boss“ se pak zúčastnila celá řada významných osobností: Hynek Kmoníček, Miroslava Kopicová, Jaromír Drábek, Josef Zieleniec či Martin Palouš.\n\nZahajovacího ceremoniálu EEYP v Antverpách se účastnil i belgický princ.\n\n\n"}
{"id": "1047971", "url": "https://cs.wikipedia.org/wiki?curid=1047971", "title": "Youthanasia", "text": "Youthanasia\n\nYouthanasia je šesté studiové album americké thrashmetalové skupiny Megadeth. Vydalo jej dne 1. listopadu 1994 hudební vydavatelství Capitol Records a jeho producentem byl Max Norman s frontmanem skupiny Davem Mustainem. V žebříčku UK Albums Chart se album umístilo na šesté příčce; v Billboard 200 na čtvrté. Roku 2004, u příležitosti desátého výročí původního vydání, vyšla remasterovaná verze alba doplněná o několik bonusů.\n\n\n"}
{"id": "1047973", "url": "https://cs.wikipedia.org/wiki?curid=1047973", "title": "Cryptic Writings", "text": "Cryptic Writings\n\nCryptic Writings je sedmé studiové album americké thrashmetalové skupiny Megadeth. Vydalo jej dne 17. června 1997 hudební vydavatelství Capitol Records a jeho producentem byl Dann Huff s frontmanem skupiny Davem Mustainem. Nahráno bylo během září předchozího roku v Nashville ve státě Tennessee. V žebříčku UK Albums Chart se album umístilo na osmatřicáté příčce; v Billboard 200 na desáté.\n\n"}
{"id": "1047974", "url": "https://cs.wikipedia.org/wiki?curid=1047974", "title": "David Miřejovský", "text": "David Miřejovský\n\nDavid Miřejovský je český novinář a reportér, v letech 2012 až 2016 zahraniční zpravodaj České televize na Slovensku, v letech 2016 a 2017 v Rusku, pak v USA.\n\nVystudoval žurnalistiku na Fakultě sociálních věd Univerzity Karlovy v Praze (promoval v roce 2002) a obor marketingová a sociální komunikace na Fakultě multimediálních komunikací Univerzity Tomáše Bati ve Zlíně (promoval v roce 2005).\n\nOd roku 2002 pracuje v zahraniční redakci České televizi, působil také jako editor pořadu \"Horizont\". Od 1. září 2012 se stal zahraničním zpravodajem ČT v Bratislavě, kde nahradil Olgu Bakovou. Na podzim 2016 se přemístil jako zahraniční zpravodaj ČT do Ruska, kde nahradil Miroslava Karase (jeho samotného pak na Slovensku vystřídal Lukáš Mathé). Od počátku roku 2018 se stal zahraničním zpravodajem ČT v USA, kde nahradil Martina Řezníčka (jeho samotného pak v Rusku vystřídal opět Miroslav Karas).\n"}
{"id": "1047977", "url": "https://cs.wikipedia.org/wiki?curid=1047977", "title": "Autonomní robot", "text": "Autonomní robot\n\nAutonomní robot (anglicky \"autonomous robot\") je takové robotické zařízení, které pracuje samostatně (neřídí je v reálném čase člověk, ale program). Zpravidla se jedná o předem naprogramované roboty (např. spider, quadrocopter, vysavač a podobně) k nějakému účelu (průzkum, hlídání objektů, úklid). S rozvojem technologií však v budoucnu půjde i o roboty schopné se učit a v takovém případě by slovo autonomní mohlo významně rozšířit svůj význam.\n"}
{"id": "1047980", "url": "https://cs.wikipedia.org/wiki?curid=1047980", "title": "Risk (album)", "text": "Risk (album)\n\nRisk je osmé studiové album americké thrashmetalové skupiny Megadeth. Vydalo jej dne 31. srpna 1999 hudební vydavatelství Capitol Records a jeho producentem byl Dann Huff s frontmanem skupiny Davem Mustainem. Nahráno bylo od ledna do dubna toho roku v Nashville ve státě Tennessee. V žebříčku UK Albums Chart se album umístilo na 29. příčce; v Billboard 200 na šestnácté. Jde o první album skupiny, na kterém se podílel bubeník Jimmy DeGrasso; zároveň jde o poslední spolupráci s dlouholetým kytaristou Martym Friedmanem.\n\n"}
{"id": "1047981", "url": "https://cs.wikipedia.org/wiki?curid=1047981", "title": "Sleepwalker (album, The Kinks)", "text": "Sleepwalker (album, The Kinks)\n\nSleepwalker je patnácté studiové album anglické rockové skupiny The Kinks. Bylo vydáno 12. února 1977. Po letech tvorby teatrálních konceptuálních alb značí \"Sleepwalker\" návrat k přímočarým, rezervovaným rockovým skaldbám. Jedná se také o poslední album, na kterém se podílel baskytarista John Dalton, který kapelu opustil během nahrávání.\n\nAutorem všech skladeb je Ray Davies.\n\n"}
{"id": "1047984", "url": "https://cs.wikipedia.org/wiki?curid=1047984", "title": "Huseník kavkazský", "text": "Huseník kavkazský\n\nHuseník kavkazský (\"Arabis caucasica\") je vytrvalá, nízká, nenáročná, bílé kvetoucí rostlina. Druh je pěstován jako okrasná rostlina používán na obruby záhonů a do skalek a suchých zídek.\n\nPodle biolib.cz se pro druh huseník kavkazský (\"Arabis caucasica\") používá více rozdílných názvů.\n\nPodle biolib.cz je pro druh s označením \"Arabis caucasica\" používáno více rozdílných názvů, například \"Arabis alpina, Arabis alpina subsp. caucasica, Arabis billardieri, Arabis colchica.\".\n\nDruh pochází ze severních a severovýchodních oblastí Evropy. Snáší dobře chladné polohy, v jižněji položených částech Evropy roste v horských oblastech.\nVytrvalá bylina s řídce chlupatou lodyhou přímou nebo vystoupavou, rostoucí do výšky 0,2 m - 1 m. Kvete brzy na jaře bílými květy, jsou oboupohlavné, opylovány včelami. Z tenkého hlavního kořene vyrůstá obvykle jen jedna květní lodyha.\n\nList yjsou uspořádány v řídkou listovou růžici a společně vytvářejí dojem polštářovitého trsu. Listy v růžicích mající většinou křídlaté řapíky Listy jsou elipsovité až obráceně vejčité, jsou dlouhé 1 až 4 cm a široké 0,5 až 1,5 cm a po obvodě bývají hrubě zubaté.\n\nČtyřčetné oboupohlavné květy na stopkách vyrůstají na koncích lodyh v květenství hroznu. Kvete na jaře v dubnu a květnu.\n\nPlodem jsou vztyčené či odstávající holé dlouhé úzké šešule.\nDruh je pěstován jako okrasná rostlina používán na obruby záhonů, jako půdokryvná rostlina a do skalek a suchých zídek.\n\nMálo náročný druh,odolný proti mrazu. Na stanovišti snáší většinu běžných půd, ale nejlépe vyhovují lehčí propustné půdy. Snáší i i méně bohaté zeminy a je přizpůsobivý různému pH. Rovněž dobře snáší přísušky a sucho. Při pěstování vyhovují slunné i polostinné stanoviště, avšak na slunci jsou rostliny statnější, nižší a lépe kvetou.\n\nDruh je oblíben v okrasné zahradě pro kvetení brzy zjara. Jsou pěstovány také růžově kvetoucí, pestrolisté nebo plnokvěté kultivary.\n\nRostliny lze množit semeny, dělením po odkvětu nebo řízky v srpnu. Původní znaky kříženců zachovávají lépe rostliny množené vegetativně.\n\n"}
{"id": "1047986", "url": "https://cs.wikipedia.org/wiki?curid=1047986", "title": "Květa Pacovská", "text": "Květa Pacovská\n\nKvěta Pacovská (* 28. července 1928, Praha) je česká malířka, sochařka, ilustrátorka, grafička, typografka a pedagožka.\n\nKvěta Pacovská maturovala roku 1947 na Státní grafické škole v Praze, a poté pokračovala ve studiu na Vysoké škole uměleckoprůmyslové v Praze. Pod vedením profesora Emila Filly zde studovala obor monumentální malba. Studium ukončila roku 1952 a začala pracovat jako ilustrátorka dětských knih a časopisů. Jejím životním partnerem se stal Milan Grygar, jeden z našich nejvýznamnějších grafických designérů. Jejich děti jsou rovněž umělecky založené – syn Štěpán je fotografem a syn Ondřej grafikem.\n\nDíky svým originálním knižním ilustracím se postupně stala jednou z nejznámějších světových ilustrátorek. Její ilustrace jsou nezaměnitelné, vyznačují se smyslem pro hravost, pro experiment a vtip, a překypují výtvarnou a typografickou fantazií. Své práce vystavovala na mnoha společných i autorských výstavách doma i v zahraničí a obdržela za ně celou řadu významných mezinárodních ocenění, především Cenu Hanse Christiana Andersena, kterou jí za ilustrace roku 1992 udělilo Mezinárodní sdružení pro dětskou knihu (International Board on Books for Young People, IBBY), a cenu za nejkrásnější knihu světa Goldene Letter (Zlatá litera), kterou obdržela roku 1993 za knihu \"Papier Paradise,\" vytvořenou jako poctu osobnosti Kurta Schwitterse.\n\nV letech 1992–1994 působila jako hostující profesor na Vysoké škole umění (Hochschule der Künste) v Berlíně a v roce 1998 na britské Kingston University. Roku 1999 jí byl udělen čestný doktorát Honorary Doctor of Design na ve Velké Británii. V letech 1995 až 1997 realizovala projekt zahrady v Chihiro Art Museu Azumino v Japonsku. Je rovněž známá jako tvůrkyně experimentálních autorských knih pro děti i pro dospělé, které s velkým úspěchem vyšly již ve více než dvaceti zemích světa (kromě Evropy i v USA, Japonsku a v Číně), a byly publikovány česky, slovensky, německy, anglicky, japonsky, francouzsky, italsky, španělsky, portugalsky, dánsky, finsky, nizozemsky, korejsky a čínsky.\n\n"}
{"id": "1047992", "url": "https://cs.wikipedia.org/wiki?curid=1047992", "title": "Babylon 5: Legenda o strážcích", "text": "Babylon 5: Legenda o strážcích\n\nBabylon 5: Legenda o strážcích (v anglickém originále Babylon 5: The Legend of the Rangers) je americký televizní film z roku 2002, v pořadí šestý film vztahující se ke sci-fi seriálu \"Babylon 5\". Snímek režíroval Mike Vejar, scénář napsal J. Michael Straczynski, autor celého seriálu. Premiérově byl vysílán 19. ledna 2002 na televizní stanici Sci-Fi Channel. Vyroben byl jako pilotní film pro případný nový seriál. Protože sledovanost tohoto snímku s podtitulem „Žít a zemřít ve svitu hvězd“ (v originále „To Live and Die in Starlight“) nebyla vysoká, nebyl seriál \"Babylon 5: The Legend of the Rangers\" objednán.\n\nDěj filmu se odehrává v roce 2265, přibližně tři roku po skončení páté řady seriálu \"Babylon 5\" (nepočítaje její poslední díl „Sleeping in Light“).\n\nStrážci (v originále \"Rangers\"), kteří jsou ozbrojenou složkou několik let staré Mezihvězdné aliance (v originále \"Interstellar Alliance\"), se v poslední době potýkají s neznámými plavidly, jež přepadávají lodě členů Aliance. Strážci Davidu Martellovi je na Minbaru svěřeno velení plavidla \"Liandra\", které má za úkol doprovázet loď \"Valen\", na jejíž palubě je skupina velvyslanců států Aliance. Ti si mají prohlédnout nově objevené archeologické zbytky po prastaré rase, která zřejmě kdysi dávno byla uvězněna v jiné dimenzi. \"Valen\" je i s kolonií obývanou několika stovkami lidí po útoku neznámých útočníků zničen. Velvyslanci se však stihnou evakuovat a dostanou se na \"Liandru\". Tato nepříliš spolehlivá, 20 let stará loď s pohnutou historií (minulá posádka zahynula za záhadných okolností) obsluhovaná Martellem a jeho novou posádkou musí před pronásledovateli uniknout. Kvůli značenému poškození nemohou skočit do hyperprostoru, proto zamíří k nejbližší skokové bráně. Cestou zjistí, že jeden z velvyslanců, ministr Kafta, je zrádce a že záhadným útočníkům, kteří se Martellovi představí jako pomocníci tzv. Ruky (v originále \"The Hand\"), rasy uvězněné v jiné dimenzi, jež se s pomocí svých služebníků snaží dostat zpět, poslal signál. Martell pomocí lsti zničí nepřátelskou loď a může tak velvyslance dopravit zpět na Minbar a G'Kara na stanici Babylon 5.\n\n"}
{"id": "1047996", "url": "https://cs.wikipedia.org/wiki?curid=1047996", "title": "Kiss of Death (album, Motörhead)", "text": "Kiss of Death (album, Motörhead)\n\nKiss of Death je osmnácté studiové album anglické heavymetalové skupiny Motörhead. Vydalo jej dne 29. srpna 2006 hudební vydavatelství SPV a jeho producentem byl Cameron Webb, který se skupinou spolupracoval i na dalších albech. Album bylo nahráno ve studiích Paramount Studios a NRG Studios v Hollywoodu a Maple Studios v Costa Mesa. V základní verzi album obsahuje celkem dvanáct autorských skladeb. Na speciálním vydání se nachází jako bonus coververze písně „Whiplash“ od skupiny Metallica; jejími producenty byli Bob Kulick a Bruce Bouillet.\n\n"}
{"id": "1047997", "url": "https://cs.wikipedia.org/wiki?curid=1047997", "title": "Kiss of Death", "text": "Kiss of Death\n\nKiss of Death může být:\n\n"}
{"id": "1047999", "url": "https://cs.wikipedia.org/wiki?curid=1047999", "title": "Misfits (album, The Kinks)", "text": "Misfits (album, The Kinks)\n\nMisfits je patnácté studiové album anglické rockové skupiny The Kinks. Bylo vydáno 19. května 1978.\n\nAutorem všech skladeb je Ray Davies, pokud není uvedeno jinak.\n\n"}
{"id": "1048002", "url": "https://cs.wikipedia.org/wiki?curid=1048002", "title": "Iron Fist (album)", "text": "Iron Fist (album)\n\nIron Fist je páté studiové album anglické heavymetalové skupiny Motörhead. Vydalo jej dne 17. dubna 1982 hudební vydavatelství Bronze Records a jeho producenty byli Will Reid Dick a Eddie Clarke. Album bylo nahráno od ledna do března toho roku v londýnských studiích Ramport Studios a Morgan Studios. Jde o poslední album skupiny, na němž se podílel kytarista Eddie Clarke, který se skupinou vystupoval od roku 1976.\n\nAutory všech skladeb jsou Ian Kilmister, Phil Taylor a Eddie Clarke.\n"}
{"id": "1048003", "url": "https://cs.wikipedia.org/wiki?curid=1048003", "title": "Orgasmatron", "text": "Orgasmatron\n\nOrgasmatron je sedmé studiové album anglické heavymetalové skupiny Motörhead. Vydalo jej dne 9. srpna 1986 hudební vydavatelství GWR Records a jeho producenty byli Bill Laswell a Jason Corsaro. Autorem obalu alba je Joe Petagno. Jde o jediné řadové album kapely, na němž se podílel bubeník Pete Gill; zároveň jde o první řadové album, na němž se podíleli kytaristé Phil „Wizzö“ Campbell a Michael „Würzel“ Burston (ze sestavy, která nahrála předchozí album \"Another Perfect Day\" tedy zůstal jen frontman Ian „Lemmy“ Kilmister).\n\n"}
{"id": "1048004", "url": "https://cs.wikipedia.org/wiki?curid=1048004", "title": "Ślęża", "text": "Ślęża\n\nŚlęża je hora v Krkonošsko-jesenickém podhůří, se svými 718 m n. m. tvoří výraznou krajinnou dominantu Dolnoslezského vojvodství. Hora je tvořena granity a gabry, a je zalesněna. Patří mezi vrcholy Koruny hor Polska.\nNa vrcholu hory stojí kostel, turistická chata, vysílač a rozhledna.\n\nV průběhu neolitu a přinejmenším až do 7. století př. n. l. byla Ślęża posvátné místo pohanských kmenů lužické kultury. Poté byla osídlena keltskými a ještě později i germánskými kmeny. Někteří vědci se domnívají, že posvátný les Alcis z germánské mytologie zmiňovaný Tacitem v jeho díle \"Germania\" byl na hoře Ślęża. Silingové byli první kmen známý svým jménem z území Slezska, většina z nich se v 5. století přesunula na západ a zbylá část byla v 6. století pomalu nahrazena nebo splynula s nově příchozími slovanskými kmeny. Silingové jsou spojováni s převorskou kulturou. Původ jména hory Ślęża, stejně jako „Slezsko“ či „Slezané“, je patrně odvozen od jména germánského kmene „Silingů“.\n\n\n\n\n"}
{"id": "1048006", "url": "https://cs.wikipedia.org/wiki?curid=1048006", "title": "So Far, So Good... So What!", "text": "So Far, So Good... So What!\n\nSo Far, So Good… So What! je třetí studiové album americké thrashmetalové skupiny Megadeth. Vydalo jej dne 19. ledna 1988 hudební vydavatelství Capitol Records a jeho producentem byl Paul Lani s frontmanem skupiny Davem Mustainem. Původní verze alba obsahuje celkem sedm autorských skladeb a jednu coververzi. Jde o píseň „Anarchy in the U.K.“ od skupiny Sex Pistols, v níž hraje jeden z jejích členů, Steve Jones, na kytaru. V žebříčku UK Albums Chart se album umístilo na osmnácté příčce; v Billboard 200 na osmadvacáté.\n\n"}
{"id": "1048008", "url": "https://cs.wikipedia.org/wiki?curid=1048008", "title": "1916 (album)", "text": "1916 (album)\n\n1916 je deváté studiové album anglické heavymetalové skupiny Motörhead. Vydala jej dne 21. ledna 1991 hudební vydavatelství Epic Records a WTG Records a jeho producenty byli Peter Solley a Ed Stasium. Jde o první album skupiny po odchodu od společnosti GWR Records. V britské hitparádě se album umístilo na 24. příčce; v americké až na 142. Album bylo neúspěšně nominováno na cenu Grammy.\n\n"}
{"id": "1048011", "url": "https://cs.wikipedia.org/wiki?curid=1048011", "title": "Bastards", "text": "Bastards\n\nBastards může být:\n\n"}
{"id": "1048012", "url": "https://cs.wikipedia.org/wiki?curid=1048012", "title": "Low Budget", "text": "Low Budget\n\nLow Budget je sedmnácté studiové album anglické rockové skupiny The Kinks. Ve spojených státech bylo vydáno 10. července a ve Spojeném království 7. září 1979. Bylo velmi úspěšné a stalo se nejrychleji se prodávajícím nekompilačním albem The Kinks. Po dekádě konceptuálních alb a skladeb, které se zabývaly prostšími tématy, se Low Budget soustřeďuje na současné problémy jako inflace, dělnické nepokoje nebo energetická krize roku 1979. Ideálními příklady skladeb zabývajících se těmito tématy jsou „Catch Me Now I'm Falling“, ve které Ray Davies poukazuje na upadající vliv Ameriky ve světě, „(Wish I Could Fly Like) Superman“, „Low Budget“ nebo „A Gallon of Gas“.\n\nAutorem všech skladeb je Ray Davies.\n\n"}
{"id": "1048013", "url": "https://cs.wikipedia.org/wiki?curid=1048013", "title": "Fedele Fenaroli", "text": "Fedele Fenaroli\n\nFedele Fenaroli (25. dubna 1730, Lanciano, Provincie Chieti, Abruzzo, Neapolské království – 1. ledna 1818, Neapol) byl italský hudební skladatel a pedagog.\n\nFenaroli získal hudební základy u svého otce, který sloužil jako sbormistr v bazilice \"Santa Maria del Ponte\" v Lancianu. Ve studiu pokračoval v Neapoli na konzervatoři \"Santa Maria di Loreto\". Jeho učiteli byli Francesco Durante a Pietro Antonio Gallo.\n\nV roce 1762 získal místo zástupce kapelníka orchestru konservatoře a v roce 1777 se stal jejím prvním kapelníkem. V roce 1768 byla provedena jeho kantáta k narozeninám neapolského krále Ferdinanda IV. Jako ředitel konservatoře se podílel na reorganizaci hudebního školství v Neapoli. Po zrušení konservatoře \"Conservatorio dei Poveri di Gesù Cristo\" v roce 1744, zůstaly v Neapoli tři konservatoře: \"Conservatorio di Sant'Onofrio a Porta Capuana\", \"Conservatorio della Pietà dei Turchini\" a \"Conservatorio di Santa Maria di Loreto\". Na příkaz tehdejšího neapolského krále Josefa Bonaparte byly všechny tyto ústavy postupně sloučeny do jediné královské instituce pod jménem \"Reale Collegio della Musica\". Fenaroli se pak ujal vedení této školy spolu s Giovannim Paisiellem a Giacomo Trittem. Spolu s ninmi přepracoval učební plán a sám se stal profesorem kontrapunktu. V roce 1813 se stal ředitelem konzervatoře Fenaroliho žák Niccolò Antonio Zingarelli. Fenaroli na škole působil až do roku 1817.\n\nZemřel 1. ledna 1818 v Neapoli na rakovinu. Na jeho počest bylo po něm pojmenováno městské divadlo v jeho rodné obci Lanciano.\n\nByl vynikajícím pedagogem. Mezi jeho žáky vynikli zejména: Domenico Cimarosa, Niccolò Antonio Zingarelli, Silvestro Palma, Francesco Ruggi, Salvatore Fighera, Luigi Mosca, Vincenzo Lavigna, Carlo Coccia, Michele Carafa, Giacomo Cordella, Giuseppe Nicolini, Nicola Manfroce, Pietro Antonio Coppola, Saverio Mercadante a Carlo Conti.\n\nZkomponoval několik oper, ale těžiště jeho skladatelské činnosti bylo v chrámové hudbě. Zde vynikla jeho hluboká znalost kontrapunktu. Napsal rovněž několik hudebně teoretických a pedagogických spisů, které byly velmi populární v první polovině 19. století.\n\n\n\n\n\n"}
{"id": "1048014", "url": "https://cs.wikipedia.org/wiki?curid=1048014", "title": "Bastards (album, Motörhead)", "text": "Bastards (album, Motörhead)\n\nBastards je jedenácté studiové album anglické heavymetalové skupiny Motörhead. Vydalo jej dne 29. listopadu 1993 hudební vydavatelství ZYX Music a jeho producentem byl Howard Benson, který s kapelou spolupracoval i v pozdějších letech. Autorem obalu alba je Joe Petagno, který se skupinou pracoval i na různých dalších albech. Album bylo nahráno ve studiích A&M Studios a Prime Time Studios v Hollywoodu.\n\n"}
{"id": "1048015", "url": "https://cs.wikipedia.org/wiki?curid=1048015", "title": "Manifestní a latentní funkce", "text": "Manifestní a latentní funkce\n\nPojmy manifestní a latentní funkce byly poprvé rozlišeny sociologem Robertem Kingem Mertonem, představitelem sociologického směru funkcionalismu. Tyto pojmy Merton rozpracoval ve své stati Manifest and Latent Functions. Manifestní funkce jsou zjevné funkce, které odpovídají záměrům jednajících osob, zatímco funkce latentní jsou funkce spíše skryté a jednajícími nezamýšlené. \n\nV roce 1949, vydal Merton svou nejvýznamnější knižní práci \"Social Theory and Social Structure \"(V roce 1968 byla vydána v doplněném a rozpracovaném vydání). Ve stati \"Manifest and Latent Functions\" se Merton věnoval mimo jiné kodifikaci funkcionální analýzy. V rámci této analýzy se věnoval právě pojmům manifestní a latentní funkce, které umožňují analyticky odlišit vědomou motivaci a záměr jednajících od objektivních důsledků. Právě pomocí latentních funkcí je možné analyzovat zdánlivě iracionální sociální vzorce. Jedná se o praktiky, které jsou ve společnosti stále opakovány, přestože jejich manifestní funkce není dosažena (a někdy ani být nemůže, například vlivem přírodních podmínek). Podle R. K. Mertona by tak podstatnou část sociologického bádání mělo tvořit právě popisování a odkrývání těchto latentních funkcí, jelikož sledováním pouze manifestních funkcí a obsahů by se sociologie mohla omezit na pouhé konstatování faktů, které jsou ve většině případů všeobecně známy. Přínosem pro sociologii by tedy mělo být především odtajňování, zkoumání a analýza latentních funkcí lidských činností, tedy těch, jež původně lidé neplánovali .\n\nAby R. K. Merton rozlišil nezáměrné a záměrné efekty lidských motivací, jednání a činností, zavedl pojem manifestní funkce. \n\nManifestní funkce jsou funkce zjevné, které jsou účastníky či aktéry společenského dění zamýšleny a poznávány, odpovídají původnímu záměru a přinášejí předpokládané důsledky.\n\nFunkcí manifestní je například činnost hráčů fotbalového týmu vyhrávat fotbalová utkání s jinými týmy. \n\nR. K. Merton je také autorem pojmu latentní funkce. Míní jím účinek nějakého sociálního jednání, jenž nebyl jednajícím ani zamýšlen, ani vnímán. \n\nProblematika nezamýšleného důsledku byla sice známa již Aristotelovi a stala se tématem také ve středověké filosofii, klasické filosofii (zabýval se jí G. W. F. Hegel) a dokonce i později v ekologických souvislostech (zabýval se jí F. Engels) a v sociologii se ji věnoval také E. Durkheim. R. K. Merton byl však první, který tento fenomén stabilizoval jako vědecký pojem.\n\nPříkladem latentní funkce činnosti fotbalového týmu je například vytváření a udržování přátelských vztahů mezi hráči (tzv. latentní eufunkce) nebo naopak nelegální podnikání vrcholových sportovců (tzv. latentní dysfunkce).\n\nR. K. Merton využil praktiky kmene Hopi k ilustraci manifestních a latentních funkcí. Hopiové v Arizoně a Novém Mexiku praktikují speciální druh tance, kterým se snaží přivolat déšť. Manifestní funkcí tohoto obřadu je víra Hopiů, že tancem přivolají déšť, který potřebují pro svou úrodu. Merton v souladu s Durkheimovou teorií náboženství, ale upozorňuje na latentní funkci tohoto jednání, což je soudržnost kmene, která je tímto tancem podporována.\n\nDalším příkladem může být prohibice v USA. Její manifestní, tedy zamýšlenou funkcí, mělo být odstranění negativních jevů spojených s alkoholismem a požíváním alkoholických nápojů. Toto opatření ovšem vedlo ke zvýšené kriminalitě, která byla spojena s ilegální výrobou, konzumací a distribucí alkoholických nápojů, což je tedy latentní, původně nezamýšlenou funkcí prohibice.\n\n1. Šubrt, Jiří et al. \"Soudobá sociologie II. Teorie sociálního jednání a sociální struktury\". \"Praha : Karolinum, 2008.\n\n2. Šubrt, Jiří a Balon, Jan. \"Soudobá sociologická teorie. \"místo neznámé : Grada,\n2010.\n\n3. Linhart, J., Petrusek, M., Vodáková, A., Maříková, Hana. \"Velký sociologický slovník. \"Praha :Karolinum, 1996.\n\n4. Jandourek, Jan. \"Úvod do sociologie. \"Praha : Portál, 2003. \n\n5. Giddens, Anthony. \"Sociologie. \"Praha : Argo, 2013.\n"}
{"id": "1048018", "url": "https://cs.wikipedia.org/wiki?curid=1048018", "title": "Inferno (album, Motörhead)", "text": "Inferno (album, Motörhead)\n\nInferno je sedmnácté studiové album anglické heavymetalové skupiny Motörhead. Vydalo jej dne 22. června 2004 hudební vydavatelství SPV GmbH a jeho producentem byl Cameron Webb, který s kapelou spolupracoval i v pozdějších letech. Autorem obalu alba je dlouholetý spolupracovník skupiny Motörhead Joe Petagno. Vedle členů skupiny se na albu podílel například kytarista Steve Vai. Album obsahuje také akustickou píseň „Whorehouse Blues“, ve které hraje bubeník Mikkey Dee na akustickou kytaru.\n\nAutory všech skladeb jsou Phil Campbell, Mikkey Dee a Lemmy.\n"}
{"id": "1048021", "url": "https://cs.wikipedia.org/wiki?curid=1048021", "title": "Bailee Madison", "text": "Bailee Madison\n\nBailee Madison (* 15. října 1999, Fort Lauderdale, Florida, Spojené státy americké) je americká herečka, která se nejvíce proslavila rolemi ve filmech \"Most do země Terabithia\"\" \"(2007)\", Nebojte se tmy\" (2010), \"Zkus mě rozesmát \"(2011) a \"Rodičovský manuál\" (2012). Objevila se také v seriálech \"Bylo, nebylo\", ve kterém hraje mladší verzi Sněhurky a \"Good Witch\".\n\nBailee se narodila ve Fort Lauderdale na Floridě. Má čtyři bratry a dvě sestry. Její starší sestra Kaitlin Riley je také herečka. Její matka je Patricia Riley.\n\nS herectvím začala, když byla dva týdny stará v reklamě pro Office Depot. Od té doby se objevila v několika národních reklamách pro velké společnosti jako Disney, SeaWorld a Cadilac. Stala se tváří nadace Alex's Lemonade Stand Foundation.\n\nDebut ve filmu přišel s filmem \"Zabijáci osamělých srdcí\". Další větší role přišla s Disney filmem \"Most do země Terabithia\" v roce 2007. Ve filmu se objevila po boku Joshe Hutchersona a AnnaSophie Robb. Menší roli získala ve finálové epizodě seriálu \". \"Objevila se v televizním filmu stanice Nickelodeon \"The Last Day of Summer\" a ve vánočním speciálu \"Merry Christmas Drake and Josh\".\n\nRoli Isabelle Cahill získala v roce 2009 ve filmu \"Bratři\". Za roli byla nominovaná na cenu Saturn Award a Critics' Choice Award. V roce 2010 se objevila ve filmu\" Letters to God\". Ve filmu \"Odsouzení\" hrála mladší verzi postavy Hilary Swank Betty Anne Waters. Objevila se v epizodě \"Locum\" seriálu\" Zákon a pořádek\" a ve třech epizodách \"R. L. Stine's the Haunting Hour: The Series\". V roce 2011 získala roli v Disney Channel seriálu \"Kouzelníci z Waverly. \"Ve filmu\" Neviditelný symbol, \"hrála mladší verzi postavy Jessicy Alby Mony Gray. První hlavní role ve filmu přišla s filmem \"Nebojte se tmy. \"Po boku Adama Sandlera a Jennifer Aniston se jako Maggie objevila ve filmu \"Zkus mě rozesmát\".\n\nV roce 2012 se objevila ve filmu stanice Hallmark \"A Tase of Romance\". Hostující roli získala jako mladší verze Ginnifer Goodwin postavy Sněhurky v seriálu stanice ABC \"Bylo, nebylo\". Ve filmu \"Kovbojky a andělé\" si zahrála rebelku Idu Clayton, která hledá svého otce. V prosinci se objevila v rodinné komedii \"Rodičovský manuál\".\n\nV roce 2013 získala hlavní roli v seriálu \"Trophy Wife\". V roce 2014 získala roli Sophia Quinn v televizním dramatu \"The Fosters\".\n"}
{"id": "1048022", "url": "https://cs.wikipedia.org/wiki?curid=1048022", "title": "Youthmovies", "text": "Youthmovies\n\nYouthmovies (dříve známí jako YMSS nebo Youthmovie Soundtrack Strategies) byla anglická rocková skupina aktivní v letech 2002 až 2010. Tvořili ji Andrew Mears (kytara, zpěv), Al English (kytara), Graeme Murray (bicí), Stephen Hammond (baskytara) a Sam Scott (žestě, klávesy). Byli již na turné s Hope of the States, Adamem Gnadem, 65daysofstatic a ¡Forward, Russia!. Také hráli na festivalech Truck Festival, Latitude Festival, All Tomorrow's Parties, Bestival, Cambridge Film Festival a Reading a Leeds\n\n\n"}
{"id": "1048025", "url": "https://cs.wikipedia.org/wiki?curid=1048025", "title": "Indonesia AirAsia", "text": "Indonesia AirAsia\n\nIndonesia AirAsia je nízkonákladová letecká společnost sídlící v indonéské Jakartě. Provozuje vnitrostátní a mezinárodní lety v prostoru Indonésie. Spolupracuje v rámci skupiny společností AirAsia.\n\nV srpnu 2017 se flotila skládala z 17 letadel Airbus A320.\n\nSpolečnost vznikla jako \"AwAir\" (\"Air Wagon International\") v roce 1999. Provoz zahájila 22. června 2000 s flotilou letadel Airbus A300 a A310. Od prosince 2004 spolupracuje v rámci skupiny AirAsia.\n\nV prosinci 2005 se společnost přejmenovala na Indonesia AirAsia.\n\n28. prosince 2014 se ztratil let 8501 společnosti Indonesia AirAsia (Airbus A320-216 registrace PK-AXC) se 155 cestujícími a 7 členy posádky při letu ze Surabaye v Indonésii do Singapuru.\n\n\n"}
{"id": "1048026", "url": "https://cs.wikipedia.org/wiki?curid=1048026", "title": "New (album)", "text": "New (album)\n\nNew je šestnácté sólové studiové album anglického hudebníka Paula McCartneyho. Vydalo jej dne 14. října 2013 hudební vydavatelství Virgin EMI Records a jde o McCartneyho první album složené z nových skladeb od roku 2007, kdy vyšla nahrávka \"Memory Almost Full\". Na albu se nachází celkem dvanáct písní a podíleli se na něm čtyři producenti: Mark Ronson, Ethan Johns, Paul Epworth a Giles Martin. V žebříčku UK Albums Chart se album umístilo na třetí příčce; stejného umístění dosáhlo i v Billboard 200.\n\n"}
{"id": "1048027", "url": "https://cs.wikipedia.org/wiki?curid=1048027", "title": "Good Nature", "text": "Good Nature\n\nGood Nature je první a zároveň poslední studiové album anglické post-rockové skupiny Youthmovies. Bylo vydáno 17. března 2008 společností Drowned in Sound.\n\n\n"}
{"id": "1048029", "url": "https://cs.wikipedia.org/wiki?curid=1048029", "title": "Jan Trojan", "text": "Jan Trojan\n\nJan Trojan (31. května 1926, Brtnice – 26. ledna 2015, Brno) byl český muzikolog, rozhlasový redaktor a pedagog.\n\nVystudoval hudební vědu a historii na Filozofické fakultě Masarykovy univerzity a hudební výchovu na Pedagogické fakultě Masarykovy univerzity. Pracoval jako hudební redaktor Československého rozhlasu, pro který rekonstruoval řadu starých českých skladeb, a od roku 1961 vyučoval na Janáčkově akademii múzických umění, kde se roku 1990 stal profesorem. Věnoval se mimo jiné lidovým písním, opeře a moravské hudbě 18. století. Na přelomu 20. a 21. století spolu se Zdeňkem Smiřickým znovuobjevil moravského barokního skladatele Josefa Schreiera.\n\n\n\n\n"}
{"id": "1048030", "url": "https://cs.wikipedia.org/wiki?curid=1048030", "title": "Snake Bite Love", "text": "Snake Bite Love\n\nSnake Bite Love je čtrnácté studiové album anglické heavymetalové skupiny Motörhead. Album vyšlo dne 10. března 1998 a jeho producentem byl Howard Benson, který s kapelou spolupracoval i v minulosti (jde o poslední album skupiny, které produkoval). Autorem obalu alba je dlouholetý spolupracovník kapely Joe Petagno.\n\n"}
{"id": "1048031", "url": "https://cs.wikipedia.org/wiki?curid=1048031", "title": "Helena Havelková", "text": "Helena Havelková\n\nHelena Havelková (* 25. července 1988, Frýdlant, okres Liberec) je aktuálně jedna z největších ikon českého ženského volejbalu. Její kariéru zdobí výčet angažmá v prestižních klubech, mezi které patří italské Yamamay Busto Asizio, turecký Eczacibaşci Istanbul, čínský Shanghai Volleyball Klub nebo ruský tým Dinamo Moskva. S jejím jménem se pojí zisky titulů z Evropských pohárů i řada ocenění. Mezi nejcennější v její sbírce se počítá zisk titulu v CEV poháru. Havelková je čtyřnásobná držitelka ocenění za nejlepší volejbalistku roku. \n\nJejím strýcem je bývalý prvoligový fotbalista Daniel Drahokoupil. Jejím přítelem je německý volejbalový hráč s maďarskými kořeny, Georg Grozer. Za svůj domov nikdy nepovažovala žádné z měst, do kterých ji přivedl volejbal. Vždy se cítila patriotkou, spjata s krajem, ve kterém se narodila, a kde začala hrát volejbal.\n\nS volejbalem začala nedaleko svého rodného města, v Liberci. Tady v roce 2004 prožila i svůj první start v české extralize. Od roku 2005 se v extralize prezentovala už v barvách SK Slavia Praha, kde odehrála dvě sezóny.\n\nJako osmnáctiletá si plní svůj volejbalový sen a odchází do zahraničí, kde se jejím prvním angažmá stává na dva roky italský klub Sassuolo. Další tři roky tráví v klubu Yamamay Busto Arsizio, se kterým v roce 2010 vyhrála svůj první evropský Pohár CEV. Sezóna 2011/12 se následně stává jednou z nejlepších v její kariéře. Krom výhry v italské lize a druhé výhry v Poháru CEV je Havelková vyhlášená nejlepší hráčkou sezóny.\n\nPo šesti letech strávených v Itálii se Havelková pro mnohé překvapivě přesouvá na jih Ruska, kde podepsala jednoletý kontrakt. Podle vlastních slov se jí jih Evropy už okoukal a chtěla zkusit něco nového. Krom toho zde získal angažmá její tehdejší přítel, Argentinec Facundo Conte. S ruským týmem vyhrála titul v Challenge cupu.\n\nPo ruském kontraktu se přesouvá do tureckého velkoklubu Escacibaşci Istanbul. V létě 2013 si ale přivodila vážné zranění ramene, které jí celou sezonu limitovalo. Tým nakonec končí v Lize mistrů, když nepostoupil ze semifinále. Kvůli zraněnému rameni nestartuje Havelková v roce 2013 na mistrovství Evropy. Sezónou 2014/15 navazuje na úspěšná léta strávená v italském Yamamay Busto Arsizio nejprve druhým místem v Lize mistrů a následně ziskem ocenění nejlepší smečařky roku. Následující rok tráví s polským klubem Chemik Police, kde do své sbíky ocenění přidává zlato ze Superpoháru, Polského poháru i Polské ligy.\n\nV roce 2016 odlétá na prozatím nejvzdálenější angažmá, kdy tráví rok v čínském týmu Shanghai Volleyball Club. Příští sezónu se vrací do Itálie, konkrétně do Monzy.\n\nAktuálně je Helena Havelková jednou z hlavních opor ruského týmu VC Dinamo Moskva. Ke vstupu do týmu složeného především z ruských hráček (pravidla ruské ligy dovolují dosadit na soupisku pouze 2 zahraniční hráčky) motivovala Havelkovou touha získat titul z ruské ligy, který ji ve sbírce pro zatím chybí. Havelková figurovala na soupisce po celou sezónu a platila za největší opory týmu. Sezónu 2018 ukončilo Dinamo historickým úspěchem, když získalo pomyslný zlatý hattrick, tedy vítězství ve všech třech ruských pohárech (Superpohár, Ruský pohár, Ruská superliga). Navíc získala i ocenění nejlépe podávající hráčky v Ruském poháru.\n\nHavelková je od roku 2004 i oporou České volejbalové reprezentace, v níž působila dlouhá léta i jako kapitánka. V roce 2012 získala s národním týmem zlato z Evropské ligy z domácího turnaje v Karlových Varech. Pro sezónu 2019 svůj start v reprezentaci prozatím zvažuje.\n\n"}
{"id": "1048032", "url": "https://cs.wikipedia.org/wiki?curid=1048032", "title": "Gaston Rahier", "text": "Gaston Rahier\n\nGaston Rahier (1. února 1947, Herve, Valonsko, Belgie – 8. února 2005, Paříž, Francie) byl belgický motokrosový závodník. Byl trojnásobným šampionem FIM motokrosového světového šampionátu v kategorii 125 ccm v letech 1975, 1976 a 1977. Později se zúčastnil a vyhrál Rallye Paříž-Dakar na motocyklech BMW a to v letech 1984 a 1985, na konci tohoto roku byl spolu s běžcem Vincentem Rousseaem jmenován belgickým Sportovcem roku. Je legendou dakarské rally, zemřel v Paříži po dlouhé nemoci.\n"}
{"id": "1048034", "url": "https://cs.wikipedia.org/wiki?curid=1048034", "title": "Martin Nejedlý (historik)", "text": "Martin Nejedlý (historik)\n\nMartin Nejedlý (* 18. října 1964, Praha) je český historik středověku ovlivněný francouzskou školou Annales a žák Jacquese Le Goffa. Specializuje se na dějiny 13.-15. století. V jejich rámci se soustředí především na středověkou literaturu a výtvarné umění jako historický pramen, pozdní křížové výpravy, středověké národy, česko-francouzské vztahy,  imaginaci středověkého člověka a zvířata jako dějinný problém. Často vyučuje na francouzských a belgických univerzitách, na Univerzitě Karlově vede česko-francouzský historický seminář. V nakladatelství Karolinum řídí ediční řadu Medievistika. Sleduje metody a témata současné francouzské historiografie. Je představitelem historické antropologie.\n\nPůsobí jako profesor Ústavu českých dějin na Filozofické fakultě Univerzity Karlovy v Praze.\n\nMartin Nejedlý studoval v letech 1982–86 historii na Filozofické fakultě Univerzity Karlovy v Praze. Zde obhájil svou diplomovou práci \"Politické myšlení české šlechty ve 14. století\" a získal titul PhDr. V letech 1990–95 absolvoval doktorandské studium v Paříži na \"École des hautes études en sciences sociales\" (EHESS), kde obhájil svou doktorskou práci \"Représentation des pouvoirs et des hiérarchies dans les Chroniques de Jean Froissart\". Od roku 1995 pracuje na plný úvazek jako vyučující Ústavu českých dějin na FF UK, kde se v roce 2007 stal docentem na základě habilitační práce, pojednávající o středověkém mýtu o Meluzíně a o rodové pověsti Lucemburků. K 1. listopadu 2015 byl prezidentem republiky jmenován profesorem pro obor České dějiny.\n\n"}
{"id": "1048036", "url": "https://cs.wikipedia.org/wiki?curid=1048036", "title": "Philipp Frank", "text": "Philipp Frank\n\nPhilipp Frank (24. března 1884, Vídeň – 21. července 1966, Cambridge (Massachusetts)) byl rakouský teoretický fyzik, matematik a pozitivistický filosof, člen Vídeňského kroužku. V letech 1912-1938 byl profesorem matematiky a fyziky na Německé univerzitě v Praze, od roku 1938 na Harvardově univerzitě.\n\nStudoval na Vídeňské univerzitě fyziku a roku 1907 promoval pod vedením Ludwiga Boltzmanna. Už za studií se zajímal o otázky filosofie vědy, spřátelil se s Richardem von Misesem a stal se členem Vídeňského kroužku. V roce 1910 se habilitoval ve Vídni jako docent a roku 1912 byl na doporučení Alberta Einsteina jmenován jeho nástupcem na Německé univerzitě v Praze. Roku 1938 musel univerzitu opustit, emigroval do USA a byl profesorem matematiky a fyzika na Harvardově univerzitě. \n\nJeho práce se týkaly široké řady témat, mezi něž patřil variační počet, Fourrierovy řady, geometrická optika, vlnová mechanika nebo teorie relativity. Z filosofických otázek se věnoval problému kauzality, otázce relativní a absolutní pravdy, potvrzování vědeckých hypotéz a filosofie moderní vědy vůbec. Zejména v otázkách kauzality vedl čilou diskusi s Einsteinem, jehož Frankovy názory velmi zaujaly. Frank o něm později vydal knihu. \n\n\n\n"}
{"id": "1048037", "url": "https://cs.wikipedia.org/wiki?curid=1048037", "title": "Tiurida", "text": "Tiurida\n\nTiurida (v překladu \"Sláva\") je páté studiové album německé viking/folk/black metalové skupiny Falkenbach z roku 2011, které vyšlo u rakouského vydavatelství Napalm Records. Album nazpíval a všechny nástroje nahrál jediný stálý člen kapely Markus Tümmers alias Vratyas Vakyas.\n\n\n\n"}
{"id": "1048039", "url": "https://cs.wikipedia.org/wiki?curid=1048039", "title": "UK Jive", "text": "UK Jive\n\nUK Jive je dvacáté první studiové album anglické rockové skupiny The Kinks. Bylo vydáno 2. října 1989. Jedná se o konceptuální album o životě v současné společnosti.\n\nAutorem všech skladeb je Ray Davies, pokud není uvedeno jinak.\n\n"}
{"id": "1048040", "url": "https://cs.wikipedia.org/wiki?curid=1048040", "title": "Ağsu FK", "text": "Ağsu FK\n\nAğsu FK (ázerbájdžánsky: \"Ağsu Futbol Klubu\") je ázerbájdžánský fotbalový klub sídlící ve městě Ağsu. Klub byl založen v roce 2012. Ve své první sezóně se klubu podařilo zvítězit v Birinci Divizionu, ovšem svaz klubu pro následný postup do Premyer Liqası neudělil licenci.\n\nSvé domácí zápasy odehrává na stadionu Ağsu şəhər stadionu s kapacitou 3 000 diváků.\n\nZdroj: \n\n"}
{"id": "1048042", "url": "https://cs.wikipedia.org/wiki?curid=1048042", "title": "Word of Mouth (album, The Kinks)", "text": "Word of Mouth (album, The Kinks)\n\nWord of Mouth je dvacáté studiové album anglické rockové skupiny The Kinks. Bylo vydáno 19. listopadu 1984.\n\nAutorem všech skladeb je Ray Davies, pokud není uvedeno jinak.\n\n"}
{"id": "1048043", "url": "https://cs.wikipedia.org/wiki?curid=1048043", "title": "Lékařská fakulta Univerzity Karlovy", "text": "Lékařská fakulta Univerzity Karlovy\n\nLékařská fakulta Univerzity Karlovy může být:\n"}
{"id": "1048044", "url": "https://cs.wikipedia.org/wiki?curid=1048044", "title": "Louisianský leopardí pes", "text": "Louisianský leopardí pes\n\nLouisianský leopardí pes také známý jako catahoula je americké psí plemeno. .\n\nPůvod plemene louisianský leopardí pes dodnes není přesně znám. Dle pověstí, které jsou však vědecky nepotvrzené, vzniklo křížením vlka obecného s vlkem rudohnědým a následným křížením s španělským mastifem, právě u jezera Catahoula v americkém státě Louisiana . Španělští mastifovití psi se do Ameriky dostávali nejspíše proto, že byli využíváni jako bojoví psi, které Španělé používali proti indiánům. Původně byl využíván k nahánění volně žijících prasat a dobytka, který utekl. To vše se odehrávalo asi v 18. století, i když toto datum nemůže být zcela přesné, protože první zmínky o psu se skvrnitou srstí nahánějícím zatoulaná domácí zvířata jsou nacházeny již v první polovině 17. století .\n\nDalší teorie všechny předchozí informace popírá, neboť tvrdí, že toto plemeno vzniklo v 19. století příjezdem Francouzů do Ameriky, kde křížili své beaucerony a červené vlky.\n\nOd roku 1979 je toto plemeno národním plemenem státu Louisiana v Americe a získalo oficiální označení catahoula, přesto je dnes v Evropě známější pod jménem louisianský leopardí pes. FCI není plemeno uznáno, ale uznává jej UKC (United Kennel Club) a AKC (American Kennel Club). V roce 1998 se první jedinci dostali do Evropy, konkrétně do České republiky, o což se zasloužil ing. Gerhard Stein, který později založil i chovatelskou stanici Šumící křídla. Česká republika je dokonce hned po Spojených státech amerických státem s největším počtem louisianských leopardích psů na světě. První pes se jmenoval Car a jeho barva byla černá, první fenka v Česku se jmenovala Kathy; byla přivezena ještě tentýž rok a byla hnědá s žíháním. V Česku dnes toto plemeno zastřešuje Klub chovatelů málopočetných plemen psů.\n\nLouisianský leopardí pes je dominantní, samostatné a tvrdohlavé plemeno. Jeho majitel by se měl spokojit s tím, že ho pes nikdy nebude otrocky poslouchat jako třeba labradorský retrívr. Než něco udělá, rozmyslí si, zda mu to za to stojí. Je velmi dominantní. Má obranářské vlohy a vyvinuté teritoriální pudy, je to tedy dobrý a hlasitý hlídač. Pokud si myslí, že je jeho majitel nebo majetek v ohrožení, nebojí se zakročit. Je odvážný, ale zároveň nepředvídatelný. Je inteligentní a energický.\n\nMůže se projevovat bázlivě vůči cizím lidem. Děti i svou rodinu miluje. S jinými zvířaty (např. koňmi) se snáší dobře.\n\nToto plemeno vyžaduje pevnou ruku a tvrdou výchovu bez kompromisů. S výcvikem je nutné začít již po příjezdu do nového domova, aby si štěně mohlo zvyknout. Hodí se pro zkušené chovatele, nejlépe pro někoho, kdo s podobně dominantními psy má zkušenosti.\n\nVyžaduje pohyb. Jsou pro něj vhodné veškeré typy pohybu, od běhání při kole až po horské túry. Je vhodný i pro psí sporty, jako je agility. Je upotřebitelný i jako pastevecký a honácký pes, ale i jako lovec drobné zvěře a hlídač. Ve smečce jsou schopni ulovit i černého medvěda nebo divoké prase. Může se stát, že pokud nebude mít dost pohybu, bude utíkat a lovit zvěř.\n\nSrst plemene je téměř bezúdržbová. Je kráká, přiléhající a na dotek jemná. Líná 2x ročně (jaro a podzim), v tuto dobu je nutné ji často vyčesávat. Mimo tuto dobu ale srst skoro nepadá a stačí ji jednou za týden vykartáčovat. Koupání srsti nevadí. Je odolná proti vodě, ale již ne tolik proti zimě, proto je lepší toto plemeno chovat uvnitř domu či bytu.\n\nNejčastěji toto plemeno trpí dědičnou hluchotou, obzvláště pak čistě bílí jedinci či jedinci s bílým podkladem. Častokrát jsou hluchá štěňata utracena a rodiče vyloučeni z chovu, aby se nemoc nešířila dále.\n\nDalším problémem tohoto plemene je i dysplazie kyčelního kloubu (DKK); i zde jsou nemocní jedinci z chovu vyloučeni.\n"}
{"id": "1048045", "url": "https://cs.wikipedia.org/wiki?curid=1048045", "title": "Peace Sells... But Who's Buying?", "text": "Peace Sells... But Who's Buying?\n\nPeace Sells… But Who's Buying? je druhé studiové album americké thrashmetalové skupiny Megadeth. Vydalo jej dne 19. září 1986 hudební vydavatelství Capitol Records a jeho producentem byl Randy Burns s frontmanem skupiny Davem Mustainem. V hitparádě Billboard 200 se album umístilo na 76. příčce a ve Spojených státech amerických získalo platinovou desku od asociace RIAA (za 1 000 000 prodaných nosičů). Původní verze alba obsahuje sedm autorských písní a jednu coververzi; jde o píseň „I Ain't Superstitious“ od Willieho Dixona.\n\n"}
{"id": "1048047", "url": "https://cs.wikipedia.org/wiki?curid=1048047", "title": "Critics' Choice Movie Awards", "text": "Critics' Choice Movie Awards\n\nCritics' Choice Movie Awards jsou filmové ceny, udílené Broadcast Film Critic's Association (BFCA). První ceremoniál se konal v roce 1996.\n\nCeny se původně jmenovala \"Critics' Choice Award\". V roce 2010 bylo přidáno slovo \"Movie\", aby se ocenění odlišilo od televizích cen Critics' Choice Television Award.\n\nMezi lety 2006–2009 se ceremoniály konaly v Civic Auditorium v Santa Monice. Mezi lety 2010–2012 se konaly v historickém Hollywood Palladium. Živé vysílání se v roce 2013 přesunulo ze stanice VH1 na The CW. V roce 2014 se ceremoniál konal v hangáru Santa Monického letiště.\n\n"}
{"id": "1048048", "url": "https://cs.wikipedia.org/wiki?curid=1048048", "title": "Mihaela Melinteová", "text": "Mihaela Melinteová\n\nMihaela Melinteová (* 27. března 1975) je rumunská atletka, mistryně světa a mistryně Evropy v hodu kladivem.\n\nStala se premiérovou mistryní Evropy v hodu kladivem v roce 1998. O rok později se stala také první mistryní světa v této disciplíně. Celkem pětkrát vytvořila světový rekord v hodu kladivem. Její osobní rekord z roku 1999 má hodnotu 76,09 metru.\n"}
{"id": "1048050", "url": "https://cs.wikipedia.org/wiki?curid=1048050", "title": "Yipsi Morenová", "text": "Yipsi Morenová\n\nYipsi Morenová (* 19. listopadu 1980 Camagüey) je bývalá kubánská atletka, trojnásobná mistryně světa v hodu kladivem.\n\nV roce 1998 skončila čtvrtá v hodu kladivem na juniorském mistrovství světa. O tři roky později výkonem 70,65 metrů zvítězila na světovém šampionátu v Edmontonu. Titul obhájila na mistrovství světa v Paříži v roce 2003. Na světových šamionátech v Helsinkách v roce 2005 i v Ósace v roce 2007 skončila mezi kladivářkami druhá. Po diskvalifikaci Rusky Kuzenkovové však dodatečně získala ze světového šampionátu 2005 zlatou medaili a stala se tak jednou ze tří atletek, které získaly titul mistryně světa třikrát za sebou.\n\nPři olympijských startech v Athénách i v Pekingu vybojovala v soutěži kladivářek vždy stříbrnou medaili. Její osobní rekord 76,08 metru pochází z roku 2008.\n\n"}
{"id": "1048053", "url": "https://cs.wikipedia.org/wiki?curid=1048053", "title": "Bakili Baku PFK", "text": "Bakili Baku PFK\n\nBakılı Bakı PFK (ázerbájdžánsky: \"Bakılı Bakı Peşəkar Futbol Klubu\") je ázerbájdžánský fotbalový klub sídlící v hlavním městě Baku.\n\nKlub byl založen v roce 1963 pod názvem \"Araz Baku\", obnoven byl v roce 1995 jako amatérský klub. V roce 1997 se klub zaregistroval do svazových soutěží pod názvem \"Araz Futbol Klubu\", o rok později změnil název na \"Bakili Baku\". V květnu 2014 se svaz rozhodl vyloučit klub pro sezónu 2014/15, kvůli neodehráni posledního zápasu sezóny minulé. V srpnu 2014 ovšem svaz své rozhodnutí zrušil a klub se mohl následně zúčastnit další sezóny Birinci Divizionu.\n\nSvé domácí zápasy odehrává na stadionu Zirə stadionu s kapacitou 1 500 diváků.\n\nZdroj: \n\n\nZdroj: \n\n"}
{"id": "1048054", "url": "https://cs.wikipedia.org/wiki?curid=1048054", "title": "Bryan Murray", "text": "Bryan Murray\n\nBryan Clarence Murray (5. prosince 1942, Shawville – 12. srpna 2017, Ottawa) byl kanadský hokejový trenér a generální manažer. V současné době zastává roli generálního manažera v týmu Ottawa Senators, který působí v kanadskoamerické NHL. V sezóně 2006/07 se s týmem jako hlavní trenér dostal do finále Stanley Cupu. Jako trenér působil od roku 1981, kdy začal trénovat Washington Capitals a v roce 1984 vyhrál Jack Adams Award pro nejlepšího trenéra NHL. Sezóna (2013/14) byla jeho dvacátou na pozici generálního manažera.\n\nJako hlavní trenér začínal u Washingtonu Capitals v sezóně 1981-82 a během 7 úplných sezón za jeho vedení se tým pokaždé dostal do play off. V roce 1984 za to byl odměněn cenou Jacka Adamse pro nejlepšího trenéra NHL. Nicméně nikdy se s týmem nedostal dál než do druhého kola a během sezóny 1989-90 byl vyhozen a nahrazen jeho bratrem Terrym.\n\nNásledující tři sezóny působil jako generální manažer a hlavní kouč u Detroit Red Wings, tým měl dobré výsledky, ale opět se nedostal přes druhé kolo play off. Proto v sezóně 1993-94 jmenoval Scottyho Bowmana svým nástupcem na trenérské lavičce a zůstal v pozici generálního manažera.\n\nPo roce však odešel a přijal místo generálního manažera nově vzniknuvší Floridy Panthers, jednoho ze dvou týmů, který rozšířil NHL v roce 1994 (zajímavostí je, že následně vedl také druhý tým z této expanze - Anaheim Mighty Ducks). Za jeho působení se mladý tým dokonce probojoval do finále Stanley Cupu v roce 1996. Část sezóny 1997-98 také Pantery koučoval.\n\nPo šesti sezónách se z pozice manažera vrátil zpět na lavičku, v sezoně 2001-02 vedl Mighty Ducks of Anaheim, aby byl na další dvě sezóny jmenován generálním manažerem, přičemž jej na lavičce Mighty Ducks vystřídal Mike Babcock. Anaheim se v této sezóně probojoval až do finále Stanley Cupu, kde prohrál až v sedmém zápase s New Jersey Devils. Další sezóna však Anaheimu nepřinesla ani postup do play off, proto se Murray rozhodl odstoupit.\n\nPřijal místo hlavního kouče v Ottawě Senators, kde v roce 2007 dosáhl na metu 600 vítězství jako trenér (v té době nejvyšší počet mezi aktivními trenéry). Tento rok byl i nejblíže Stanley Cupu, když coby trenér poprvé překročil s týmem druhé kolo play off. Ve finále ovšem narazil na svůj bývalý tým, v té době již Anaheim Ducks, kteří Ottawu porazili v pěti zápasech a připsali si na své konto první Stanley Cup. Nutno podotknout, že i zásluhou Murrayho, který ještě jako generální manažer Anaheimu mimo jiné draftoval v roce 2003 ofenzivní esa Ryana Getzlafa a Coreye Perryho, kteří Anaheimu v tomto play off nemalou měrou pomohli (vyhráli kanadské bodování svého týmu v tomto play off). Po vyhazovu Johna Mucklera byl téhož roku jmenován generálním manažerem. Místo trenéra přenechal dosavadnímu asistentovi Johnu Paddockovi, kterého ale během následující sezóny po sérii neúspěchů propustil a na zbytek sezóny se ujal trénování sám. Příští sezónu jmenoval hlavním trenérem Coryho Cloustona, který do té doby vedl Binghamton Senators, farmu Ottawy v AHL. Od té doby se věnuje pouze povinnostem generálního manažera.\n\nV roce 2011 podepsal smlouvu se Senators na další tři roky. Téhož roku po herním trápení Sens nahradil Cloustona pozdějším vítězem Jack Adams Award, Paulem MacLeanem.\n\nNásledující roky Senators postupně omlazoval a přestavoval. Z Colorada získal pozdější jedničku v bráně Senators, Craiga Andersona. Tým začal budoval kolem obránce Erika Karlssona, kterého tým draftoval v roce 2008, a který poté v roce 2012 vyhrál James Norris Memorial Trophy pro nejlepšího obránce NHL. V roce 2013 odešel dlouholetý kapitán Daniel Alfredsson a následoval i trejd dalšího týmového odchovance Jasona Spezzy. Místo nich Murray přivedl hráče jako Aleš Hemský nebo Bobby Ryan.\n\n8. prosince 2014 Murray vyhodil Paula MacLeana, kterého nahradil Davem Cameronem.\n\nMurray se narodil Clarencovi a Rhodě Murrayovým jako jedno z pěti dětí v Shawville poblíž Ottawy. S ženou Geri má dvě dcery, Heide a Brittany.\n\n7. června 2014 Murray oznámil, že mu byla diagnostikována rakovina a začíná s léčbou. V té době neodhalil vážnost nemoci.\n\n13. listopadu 2014 Murray veřejnosti oznámil, že má rakovinu střev ve 4., posledním stádiu, která metastázovala do jater a plic. Podle jeho doktorů mohl mít tuto nemoc i 10 let, ale protože se v rodině podobná diagnóza nikdy neobjevila, na vyšetření nešel. Přestože se chtěl původně Murray léčit v soukromí, rozhodl se vyjít s tím na veřejnost, aby boj proti rakovině podpořil. Podle něj by ho totiž včasná kolonoskopie mohla před lety zachránit. Přestože každé dva týdny podstupoval 48 hodin chemoterapie, pravidelně se účastnil mítingů generálních manažerů a stále aktivně řídil svůj tým.\n\n"}
{"id": "1048055", "url": "https://cs.wikipedia.org/wiki?curid=1048055", "title": "Časová pásma v Mexiku", "text": "Časová pásma v Mexiku\n\nČasová pásma v Mexiku pokrývají délkový rozsah 31°44', což odpovídá časovému rozdílu nejvýchodnějšího a nejzápadnějšího cípu území Mexika 2,12 hodin. Tento rozdíl je administrativně rozdělen do 4 časových zón. Sezónní změna času je zavedena na většině území.\n\nZákon ze dne 29. prosince 2001 ve znění vyhlášky z 31. ledna 2015 definuje čtyři standardní časové zóny ve vztahu na střední sluneční čas čtyř poledníků (75°, 90°, 105°, 120°). Územní platnost zón stanovuje vyhláškou federální vláda po konzultaci s vládami příslušných států.\n\nHranice mezi zónami s několika málo výjimkami sledují hranice jednotlivých států.\n\nSezónní změna času (\"Horario de Verano\") je zavedena od roku 1996. Během ní je čas posunut o jednu hodinu dopředu oproti standardnímu času příslušného pásma, a odpovídá tak našemu letnímu času. Sezónní čas se aplikuje na většině území s výjimkou států Sonora a Quintana Roo a souostroví Revillagigedo ve státě Colima.\nPřechod na tento čas nastává první dubnovou neděli, kdy se ve 2 hod. posouvá čas o jednu hodinu dopředu, a končí poslední říjnovou neděli, kdy se ve 2 hod. posouvá čas o jednu hodinu zpět. Od roku 2010 mohou obce ve 20km pásmu podél hranic se Spojenými státy přecházet na letní čas ve stejnou dobu, jak se přechází tam.\n\nPřed přijetím pásmového času se v Mexiku používal místní sluneční čas, jak bylo obvyklé až do Mezinárodní meridiánové konference, která se konala ve Washingtonu v roce 1884. V Mexiku byl pásmový času zaveden 25. listopadu 1921 na základě výnosu prezidenta Obregóna a stát byl rozdělen do dvou pásem s časem odpovídajícím pro většinu země času 105. západního poledníku (UTC-7), resp. 90. poledníku (UTC-6) pro státy východně od Veracruzu.\n\nOd té doby byly vyhlášky několikrát změněny, přičemž se změny týkaly především třetího pásma odpovídajícího času 120. západního poledníku (UTC-8). Tato zóna byla nejprve zavedena v roce 1930 pro nejzápadnější části země, ale již následující rok bylo povoleno používat tento čas v Baja California jen v zimním období. V roce 1942 bylo na onom území povoleno používat čas platící v přilehlé části USA a v roce 1945 se to stalo povinným. Od roku 1948 znovu platila jen původní dvě pásma.\n\nV roce 1981 přibylo třetí pásmo odpovídajícího času 75. západního poledníku (UTC-5) a platilo ve státech Campeche, Yucatán a Quintana Roo, ale hned následujícího roku byla jeho platnost omezena jen na posledně jmenovaný stát. V roce 1988 byl zaveden ve státech Coahuila, Durango, Nuevo León a Tamaulipas letní čas (UTC-5) a přitom byly stanoveny zásady pro přechod na něj a jeho ukončení, které platí doposud. Roku 1996 byl letní čas zaveden v celé zemi, přitom tři základní časová pásma zůstala zachována.\n\nPočátkem roku 2001 byl vydána prezidentská vyhláška, která umožňovala státům, kromě Dolní Kalifornie a Sonory, zkrátit období letního času na pět měsíců. Tato vyhláška způsobila velké kompetenční tahanice, které ukončil nejvyšší soud výrokem, že rozhodnutí o časovém pásmu i jeho sezónním trvání přísluší federálnímu parlamentu. V souladu s tím je současně (2015) platný zákon z roku 2001.\n\nV roce 2012 mexický senát schválil návrh zákona o zavedení nové jihovýchodní zóny (\"Zona Sureste\") s časem UTC-5 a tato zákonodárná iniciativa se projednávala poslaneckou sněmovnou od 4. prosince 2014 s výsledkem, že zóna byla zřízena 31. ledna 2015 s platností pro stát Quintana Roo od 1. února 2015.\n\n"}
{"id": "1048056", "url": "https://cs.wikipedia.org/wiki?curid=1048056", "title": "Augustin Anisimov", "text": "Augustin Anisimov\n\nAugustin (vlastním jménem: \"Anatolij Ivanovič Anisimov\", 14. ledna 1945, Moskva) je kněz Ruské pravoslavné církve a biskup Gorodjecu a Vetlugy.\n\nNarodil se 14. ledna 1945 v Moskvě. Jeho otec Ivan Iljič Anisimov, pocházel z kněžské rodiny. Po ukončení školy sloužil v ozbrojených silách.\n\nRoku 1977 ukončil studium práv na Moskevské státní Kutafinově právnické akademii. Pracoval jako konzultant v Kolegium zahraničního práva, instruktor v Moskevském regionálním odborovém svazu pracovníků vzdělání, vysoké školy i v naučných institucích.\n\nRoku 1987 se stal ekonomem Trojicko-sergijevské lávry a podílel se na přípravě oslav 1000. výročí křtu Ruska.\n\nDne 22. května 1990 byl v Ivanově z rukou arcibiskupa Ivanovsko-Kiněšmavského Ambrosije vysvěcen na diakona a 2. srpna na presbytera.\n\nDne 19. listopadu 1991 se stal děkanem Kazaňského chrámu v Ivanově.\n\nOd dubna 1993 do května 2007 působil v chrámu Proměnění v Ivanově. V Ivanovsko-Vozněsěnském duchovním semináři učil dogmatickou teologii, církevní právo, základní teologii, apologetiku a misiologii.\n\nDne 5. září 1993 byl arcibiskupem Ivanovsko-Kiněšmavským Abrosijem postřižen na monacha se jménem Augustin, na počest svatého Augustina, biskupa Hipponského.\n\nRoku 1995 se stal igumenem.\n\nRoku 2001 vystudoval Moskevskou duchovní akademii.\n\nPodílel se na misijní činnosti své eparchie. Při své činnosti, kladl důraz na oživení pravoslavného způsobu života prostřednictvím komunitního života farností a kolektivů.\n\nRoku 2002 s požehnáním Nejsvětějšího patriarchy Alexije II. se stal součástí sociálně-politického sboru o rozvoji vzdělávací koncepce Ruské pravoslavné církve.\n\nV květnu 2006 na pozvání ředitelství Ruského střediska vědy a kultury ve Varšavě, se v Lodži zúčastnil slavnostního zahájení Roku ruské kultury v Polsku.\n\nRoku 2007 se stal členem komise pro svatořečení Ivanovsko-Vozněsěnské eparchie. Roku 2008 na pozvání předsedy Synodního misijního oddělení, arcibiskupa bělgorodského a starooskolského Jana se zúčastnil samináře o vývoji koncepce vzdělávání a metodiky výuky předmětu \"misiologie\".\n\nRoku 2008 se stal stavitelem Theodorovského mužského monastýru a dne 27. května 2009 byl jmenován jeho vikářem.\n\nRozhodnutím Svatého synodu byl 15. března 2012 zvolen biskupem gorodjeckým a vetlužským.\n\nDne 18. března stejného roku byl povýšen na archimandritu.\n\nDne 29. března 2012 proběhla jeho biskupská chirotonie vedená patriarchou Kirilem.\n\n"}
{"id": "1048057", "url": "https://cs.wikipedia.org/wiki?curid=1048057", "title": "Slévárna Bendelmayer", "text": "Slévárna Bendelmayer\n\nKarel Bendelmayer, slévárna umělecké litiny byl průmyslový objekt v Praze 7 - Holešovicích na parcele číslo 888 v katastrálním území Holešovice mezi ulicemi Dělnická a Přístavní.\n\nSlévárna umělecké litiny Karla Bendelmayera byla postavena v letech 1906–1907 na místě koželužny Samuela Brilla, který svůj závod přesunul do ulice Plynární blíže k železniční trati. Přestavba a dostavba slévárny byla provedena podle plánů Františka Šafaříka. Závod zabíral protáhlý pozemek mezi dnešními ulicemi Dělnickou a Přístavní. V roce 1920 byl objekt upraven pro firmu Pražská metalurgie podle projektu stavitele Jaroslava Vorlíčka, který přestavbu také provedl.\n\nJeště na konci 20. století zde byla tlaková slévárna závodů ČKD.\n\nObjekt byl letech 2003–2007 přestavěn a připojen k areálu divadla La Fabrika. Projekt je dílem ateliéru KAVA pod vedením architekta Tomáše Novotného.\n\n"}
{"id": "1048060", "url": "https://cs.wikipedia.org/wiki?curid=1048060", "title": "Energetik Mingəçevir FK", "text": "Energetik Mingəçevir FK\n\nEnergetik Mingəçevir FK (ázerbájdžánsky: \"Energetik Mingəçevir Futbol Klubu\") je ázerbájdžánský fotbalový klub sídlící ve městě Mingačevir. Klub byl založen v roce 1966 pod názvem \"Tekstilščik Mingečaur\". Klub postupně vystřídal názvy \"Avtomobilist\" (1980–89), \"Kür\" (1990–93), \"Kür-Nur\" (1993–98), až v roce 2003 se změnil název na současný \"Energetik\".\n\nSvé domácí zápasy odehrává na stadionu Yashar Mammadzade stadionu s kapacitou 5 000 diváků.\n\nZdroj: \n\n\nZdroj: \n\n"}
{"id": "1048062", "url": "https://cs.wikipedia.org/wiki?curid=1048062", "title": "Slavske", "text": "Slavske\n\nSlavske ( ; ) je sídlo městského typu ve Skolském rajónu Lvovské oblasti na západní Ukrajině. Slavske je známé jako populární lyžařské středisko, jedná se o jedno z největších zimních středisek na Ukrajině.\n\nSlavske se rozkládá v nadmořské výšce 600 m n. m. ve Skolských Beskydech, které jsou součástí Karpat. Nachází se v údolí řek Opir a Slavka na území, které tradičně obývali Bojkové. Město Skole se nachází asi 25 km směrem z kopce horským údolím, zatímco blíže se nacházejí hřebeny Karpat a hranice se Zakarpatskou oblastí. Okolní vrcholy dosahují výše 1200-1400 m n. m. Nejvýznamnější lyžařský areál se nachází na hoře Trosťan.\n\nNachází se na železniční trati Lvov – Stryj – Čop spojující podkarpatský Užhorod se zbytkem Ukrajiny. Na trati jezdí i vlaky do Moskvy, jedna z linek je například Bratislava-Moskva.\n\nPrvní písemná zmínka pochází z roku 1483. Po otevření železnice mezi Stryjí a Mukačevem se Slavske stalo oblíbenou zastávkou. Historie Slavského jako lázeňského a lyžařského střediska se datuje již do 19. století, kdy patřilo do rakouské Haliče. V této době byly postaveny hotely a v roce 1918, když se stalo součástí druhé Polské republiky, se stalo populární destinací navštěvovanou hlavně turisty ze Lvova. Mezi lety 1919 a 1939 byly ve Slavském a jeho blízkosti vybudovány vleky a skokanské můstky. Rudá armáda město dobyla 1. října 1944. Sídlem městského typu je od roku 1961.\n\n"}
{"id": "1048064", "url": "https://cs.wikipedia.org/wiki?curid=1048064", "title": "Let's Dance 3D", "text": "Let's Dance 3D\n\nLet's Dance 3D (v anglickém originále Step Up 3D) je americký 3D taneční film z roku 2010. Za scénářem stály Amy Andelson a Emily Meyer a režie se ujal Jon M. Chu.\n\nFilm měl premiéru 2. srpna 2010 v Hollywoodu. Do světa byl vypuštěn 6. srpna 2012 ve 2D a 3D.\n\nSeriál sleduje Moose (Adam Sevani) a Camille Gage (Alyson Stoner), kteří nastupují na Newyorskou univerzitu. Při jednom tanečním souboji potkává Luka Katchera (Rick Malambri) a jeho taneční crew House of Pirates, ke kterým se později přidává. Společně soutěží ve World Jam taneční soutěži proti jejich velkým rivalům Samurai crew.\n\n\n\n\nSoundtrackové album vyšlo 27. července 2010. Na albu se podíleli umělci jako Flo Rida, David Guetta, Trey Songz, T-Pain, Busta Rhymes, Mary J. Blige a další. Umístil se\n\nFilm získal mezi diváky na největších filmových databázích spíše průměrné hodnocení.\nVe Spojených státech film obdržel mix kritik.\n\nFilm vydělal za první večer promítání 6 657 326 dolarů. V celém světě vydělal za vysílací období 159 289 358 dolarů.\n"}
{"id": "1048065", "url": "https://cs.wikipedia.org/wiki?curid=1048065", "title": "Jana Žitňanská", "text": "Jana Žitňanská\n\nJana Žitňanská (roz. Lepeňová, * 14. května 1974, Bratislava) je slovenská novinářka a konzervativní politička.\nOd roku 2014 je za Slovensko poslankyní Evropského parlamentu, kde je místopředsedkyní Výboru pro práva žen a rovnost pohlaví.\n\nOd roku 2010 byla poslankyní Národní rady Slovenské republiky, byla členkou Výboru NR SR pro vzdělání, mládež a sport. Znovu zvolena byla roku 2012, ale její mandát poslankyně NR SR zanikl v roce 2014, kdy se stala poslankyní Evropského parlamentu.\nDo 28. května 2012 byla členkou Křesťanskodemokratického hnutí (KDH), v kterém zastávala funkci místopředsedkyně. Následně s poslancem NR SR Danielem Lipšicem a novinářem Gáborem Grendelem založili politickou stranu NOVA (Nová väčšina – Dohoda), v níž působí jako místopředsedkyně.\n\n"}
{"id": "1048066", "url": "https://cs.wikipedia.org/wiki?curid=1048066", "title": "Kornélios Rodousakis", "text": "Kornélios Rodousakis\n\nKornélios (vlastním jménem: \"Emmanuel Rodousakis\"; 1936, Magarikario) je řecký kněz Jeruzalémské pravoslavné církve, arcibiskup a metropolita Petry.\n\nNarodil se roku 1936 v Magarikario na Krétě. Roku 1951 odešel do Jeruzaléma. Vystudoval Patriarchální školu a roku 1958 byl postřižen na mnicha. Dne 30. června 1959 byl vysvěcen na diakona. Vystudoval také Teologickou školu v Halki. Kněžské svěcení přijal 29. června 1964 a o rok později byl povýšen na archimadritu. Roku 1967 byl poslán studovat na Ženevský ekumenický institut a roku 1972 byl jmenován členem Svatého synodu.\n\nSloužil jako vrchní kostelník, učitel a ředitel Patriarchální školy, šéfredaktor a ředitel časopisu “New Sion” a předseda školství.\n\nV říjnu 1976 byl zvolen arcibiskupem Sebastie. Dne 6. listopadu 1976 proběhla jeho biskupská chirotonie. Roku 1978 byl jmenován patriarchálním komisařem Betléma. Roku 1981 se stal předsedou školské rady.\n\nDne 11. listopadu 1991 byl zvolen metropolitou. Byl jmenován předsedou církevního soudu v Jeruzalémě a roku 2000 předsedou hospodářských záležitostí.\n\nPo smrti patriarchy Diodora sloužil jako locum tenens (administrátor) Jeruzalémského patriarchátu. Roku 2001 se stal patriarchálním komisařem.\n\nRoku 2005, po rezignaci patriarchy Irenaia znovu sloužil jako locum tenens.\n\n"}
{"id": "1048069", "url": "https://cs.wikipedia.org/wiki?curid=1048069", "title": "Bengt Baron", "text": "Bengt Baron\n\nBengt Baron (* 6. března 1962) je bývalý švédský plavec a současný podnikatel. Specializoval se na sprinterské tratě znak, volným způsobem a motýlkem. Na olympijských hrách 1980 v Moskvě získal zlatou medaili na 100 metrů znak. Po skončení sportovní kariéry vystudoval Kalifornskou Universitu v Berkeley. Po studiích pracoval jako chief executive officer a řídil několik mezinárodních firem. Jeho manželkou je švédská plavkyně a olympijská medailistka Agneta Mårtenssonová.\n\nDlouhý bazén\n\n"}
{"id": "1048070", "url": "https://cs.wikipedia.org/wiki?curid=1048070", "title": "Pcháč žlutoostenný", "text": "Pcháč žlutoostenný\n\nPcháč žlutoostenný (\"Cirsium brachycephalum\") je druh rodu pcháč, vzácný endemit Panonské nížiny, který je v České republice považován za rostlinu ohroženou vyhynutím.\n\nAreál pcháče žlutoostenného se rozkládá na územích států zasahujících do Panonské nížiny. Hojně se vyskytuje v Maďarsku a pouze ostrůvkovitě v České republice, Rakousku, Srbsku. Rumunsku a na jihu a východě Slovenska. Jeho výskyt na jižní Moravě leží na severní hranici rozšíření.\n\nObvyklými stanovišti tohoto tetraploidního druhu jsou bažinaté nebo slatinné louky a pastviny, okraje rákosin, vodních kanálů a příkopů. Roste na těžších půdách, které bývají po určitou dobu zaplaveny vodou. Potřebuje místo s občas narušovanou půdou a nezapojenou vegetací, vyžaduje vyšší obsah soli v půdě. Vyskytuje se v teplých oblastech, obvykle do nadmořské výšky 200 m.\n\nDruh byl vždy v České republice považován za vzácný, rostl jen na několika lokalitách na jižní Moravě. V současnosti jsou známa pouze dvě místa, na kterých se vyskytuje, nacházejí se u obce Rakvice v okrese Břeclav. Jedním místem je slatinný mokřad s rybníkem v přírodní památce Trkmanec-Rybníčky. Druhým, asi 1 km vzdáleným, je zamokřená sníženina v poli nedaleko dálnice z Brna do Bratislavy.\n\nDvouletá až krátce vytrvalá, ostnatá bylina s přímou lodyhou vyrůstající do výše 50 až 150 cm. Z kůlovitého kořene s hustými postranními kořínky vyrůstá přízemní růžice tvořená zvlněnými laločnatými nebo celistvými listy. Z růžice roste jednoduchá nebo v horní části větvená tuhá lodyha, bývá lysá nebo pavučinatá, je podélně jemně rýhovaná, rovnoměrně olistěná a někdy mívá fialový nádech. Lodyžní listy s výraznou žilnatinou jsou na okraji různě hluboko dvojitě vykrajované, zkadeřené, ostnité a na rubu hustěji pýřité než na líci.\n\nKvětní úbory s bílými plstnatými stopkami jsou jen asi 1 cm velké. Vyrůstají jednotlivě na koncích krátkých větví a vytvářejí chudou vrcholičnatou latu, při nevětvené lodyze jsou po pěti až sedmnácti nahloučeny na jejím vrcholu ve strboulu. Úbor je tvořen trubkovitými kvítky s růžovou až světle fialovou pěticípou korunou.\n\nVíceřadý zákrov je kulovitý nebo polokulovitý a je tvořen kopinatými zákrovními listeny, které jsou zelené nebo růžovofialově naběhlé. Listeny ve středních a vnějších řadách jsou zakončeny měkkými žlutými ostny. Květy postupně kvetou od června do září a jsou opylovány létajícím hmyzem nebo větrem. Plody jsou světlé, zboku stlačené, kýlnatě tupé nažky asi 2,5 mm dlouhé s peřitým chmýrem. Dobře klíčivé nažky jsou do okolí rozfoukávány větrem.\n\nRostliny se rozmnožují převážně generativně semeny, prvým rokem vyroste pouze listová růžice a teprve druhým květonosná lodyha. Méně často se rozšiřují i vegetativně bočními listovými růžicemi vyrůstajícími z kořene v těsné blízkosti mateřské rostliny.\n\nRostliny pcháče žlutoostenného jsou gynodioecické, mají úbory s květy pouze samičími nebo pouze s oboupohlavnými. V přírodě bývá samičích rostlin, které mají nažky větší a těžší, více než 60 %. Počet jejich nažek ale hodně závisí na dostupnosti pylu z oboupohlavných květů nutného k opylení. Množství výskytu samičích rostlin stoupá se stupněm zasolení půdy na stanovišti. Nažky bývají ještě v úborech napadány larvami hmyzu.\n\nPcháč žlutoostenný je ohrožen hlavně zánikem přirozených stanovišť. Téměř ve všech zemích, kde se vyskytuje, je považován za ohrožený druh. V České republice je vyhláškou MŽP ČR č. 395/1992 Sb., stejně jako Červeným seznamem cévnatých rostlin květeny ČR je zařazen mezi kriticky ohrožené rostliny (§1, C1t).\n\n"}
{"id": "1048076", "url": "https://cs.wikipedia.org/wiki?curid=1048076", "title": "Válka Roseových", "text": "Válka Roseových\n\nVálka Roseových (v anglickém originále \"The War of the Roses\"; Rose = růže) je americké filmové drama/černá komedie z roku 1989 režiséra Dannyho DeVita, který má ve filmu také jednu z hereckých rolí (hraje právníka Gavina D'Amata). Líčí příběh o vztahu zpočátku šťastného manželského páru, který v určitém bodě dospěje ke svému konci – rozvodu. Ani jeden z manželů nechce ustoupit a přenechat dům tomu druhému, jejich vzájemné spory se stále více vyhrocují, až se doberou tragického konce.\n\nFilm je pojat jako vyprávění rozvodového právníka Gavina D'Amata jeho klientovi.\nPředlohou byl román \"The War of the Roses\" amerického spisovatele Warrena Adlera. Název odkazuje na Války růží, sérii bitev občanské války v Anglii mezi spojenci rodů Lancasterů a Yorků. V době premiéry filmu v roce 1989 měl Michael Douglas (představitel Olivera Rose) za sebou již jeden rozvod, zatímco Kathleen Turnerová (hrála jeho ženu Barbaru) byla dva roky vdaná a rozvedla se později (v roce 2006). Film byl oceněn diváky i kritiky.\n\nV německy mluvících zemích se po uvedení filmu stalo slovo \"Rosenkrieg\" (čili \"válka růží\") synonymem pro tahanice o majetek a děti v manželství spějícímu ke konci.\n\n\nRozvodový právník Gavin D'Amato jedná v kanceláři se svým klientem, který se chce nechat rozvést. Rozhodne se vyprávět mu o své osobní zkušenosti s rozvodem manželů Roseových, které blízce znal. \n\nOliver Rose, student práv na Harvardově univerzitě, se na aukci uměleckých předmětů seznámí s Barbarou, která studuje tělocvik. Vztah se vyvine ve velkou lásku a oba se vezmou. Zpočátku všechno klape a Roseovi mají harmonický vztah. Oliver buduje kariéru u velké právnické firmy a Barbara mu nechce stát v cestě, smíří se s rolí ženy v domácnosti, kde se realizuje. Narodí se jim dvě děti, syn Josh a dcera Carolyn. \n\nOliver ve firmě postupuje, stane se dokonce společníkem. Barbara se zhlédne v jednom velkém domě ve městě, který ji fascinuje. Nechává na dveřích vzkazy se svým číslem, má zájem o koupi. Jednoho dne má štěstí a dům se jí podaří zamluvit (poté, co původní majitel zemřel). Jelikož je Oliver prakticky neustále v zaměstnání, celý dům zařídí ona. Zároveň se však její city k manželovi mění, začíná jí vadit jeho blahosklonnost vůči ní a servilita k šéfům. Poté, co Oliver prodělá domnělý infarkt myokardu (ve skutečnosti hiátovou hernii), jej ani nenavštíví v nemocnici, což ho velmi nemile překvapí. Po jeho propuštění se mu večer přizná, že si představila jeho smrt a cítila úlevu. Pan Rose je šokován. Barbara mu sdělí, že jej už nemiluje a chce se nechat rozvést. Oliver nakonec souhlasí, ale odmítne jí přenechat dům, o který Barbara velmi stojí. Sice se na čas z domu odstěhuje, ale vrátí se zpět, jakmile jeho přítel a právník Gavin D'Amato najde zákon, který mu to dovoluje. Dvojice si rozparceluje prostory domu na své a neutrální území. Dům se stává bojištěm. Když Barbara zjistí, že za nastěhováním Olivera zpět je Gavin, pokusí se jej svést, aby dosáhla svého cíle – zbavit se bývalého manžela. Gavin jí odolá. I když stále radí Oliverovi, aby společně dům prodali a nepokračovali v tahanicích (což on i Barbara odmítají), chová se profesionálně a nadále mu pomáhá. Podle něj tento spor Oliver nemá šanci vyhrát. Oliver ho nakonec v jeho případu propustí a vezme situaci do svých rukou. Začne zacházet do extrému. V tento moment se bývalí manželé v domě urážejí a ponižují, což špatně nesou jejich děti. Dochází i k ničení porcelánu, nábytku a dalšího vybavení domu.\n\nPozději Olivera v noci bolí hlava, ale Barbara mu odmítne poslat po služebné Susan prášky od bolesti. Pan Rose se se Susan chystá do města, aby je zakoupil v non-stop lékárně a při couvání neúmyslně přejede Barbařinu oblíbenou kočku. Když se to ona posléze dozví, zavře ho v domácí sauně.\n\nBěhem večírku, který uspořádala Barbara v domě pro okruh svých známých, gurmánů a kulinářských kritiků, se na scéně objeví Oliver. Chová se nechutně a odpuzuje hosty. V kuchyni vytáhne z trouby pečeného lososa a začne na něj močit. \nKonsternovaná Barbara po něm hodí pánev, Oliver upadne a smějíce se zvolá:\n\nSituace vygraduje v duelu před domem, Barbara ve svém silném monster trucku neváhá přejet Oliverův sportovní automobil Morgan 4/4 i s jeho majitelem uvnitř (tento vůz mu sama darovala v dřívějších dobách lásky a něhy).\n\nJosh a Carolyn na čas odjedou na studentskou kolej, Susan také odchází a Oliver navrhuje Barbaře příměří. Ta jej rozzuří (vymyšleným) tvrzením, že připravila paštiku z jeho psa Bena. Oliver ji napadne a Barbara prchne do podkroví. Oliver důkladně zabední celý dům, aby mu neutekla. Tyto závěrečné scény filmu evokují atmosféru hororu.\n\nZatímco muž hledá svou družku, ona mezitím povoluje šrouby těžkého lustru, aby ho mohla zabít, až bude stát pod ním. Přijíždí Susan a vidí, že se v domě děje něco velmi špatného. Volá na pomoc Gavina. \n\nV šarvátce Barbara málem spadne z patra dolů na podlahu, ale dokáže se odrazit a skočit na lustr. Oliver si ho přitáhne a vyleze k ní. Barbara jej informuje, že povolila šrouby. Přijíždí Gavin a Oliver na něj křičí, aby rychle donesl žebřík. Lustr ale nadměrnou zátěž neudrží a zřítí se. Oba bývalí manželé jsou těžce zraněni. Oliver ještě stačí položit Barbaře ruku na její rameno. Ona ji z posledních sil odstrčí od sebe pryč. Dvojice umírá.\n\nPříběh je dovyprávěn a Gavin předestírá svému klientovi dva návrhy, buď pokračovat v rozvodu i za cenu vzájemných špinavostí před soudem, které mohou vyeskalovat do podobného scénáře, nebo jít domů a vyřešit své spory jiným korektnějším způsobem. Klient si zvolí druhou možnost a odchází. Gavin telefonuje své ženě, že už jede domů a nezapomene říci, že ji miluje.\n\n"}
{"id": "1048077", "url": "https://cs.wikipedia.org/wiki?curid=1048077", "title": "Jeremiáš Wiśniowiecki", "text": "Jeremiáš Wiśniowiecki\n\nJeremiáš Michal Korybut Wiśniowiecki (polsky: Jeremi Michał Korybut Wiśniowiecki, ukrajinsky: Ярема Вишневецький – Jarema Višneveckij; 17. srpna 1612 – 20. srpna 1651), přezdívaný pro svou tvrdost a vojevůdcovské schopnosti \"Kladivo na kozáky\" nebo \"Železná pěst\", byl polským šlechticem a otcem budoucího polského krále Michala Wiśniowieckého. Byl jedním z nejbohatších polských magnátů, po matce potomek vysoké moldavské aristokracie. Bojoval proti záporožským kozákům během povstání Bohdana Chmelnického. Účastnil se obrany pevnosti Zbaraže proti kozákům.\n\nJeremiáš ve svých čtyřech letech ztratil otce, kterého otrávil pravoslavný kněz. Za tři roky poté mu zemřela i matka Regina, Pocházející z rodu moldavských bojarů Mogilů, a byl vychováván svým strýcem Konstantinem Wiśniowieckim. Byl poslán na studia do jezuitského gymnázia. Během studií přestoupil z pravoslaví ke katolictví. I přesto, že jeho matka, sestra pravoslavného metropolity kyjevského Petra Mogily, před smrtí prohlásila, že pokud přestoupí někdy na katolickou víru, proklíná ho.\n\nZdědil majetky na Volyni a Ukrajině. Nechal kolonizovat dosud neobydlené oblasti a chránil svá panství a lidi na nich před nájezdy Tatarů. Vedle toho značně podporoval pravoslavné i katolické kostely a církevní vzdělávací instituce. První válečné zkušenosti získal v Nizozemí a po návratu do Polska se aktivně účastnil polsko-ruské války v letech 1633–1634. Dále se podílel na potlačení kozácké vzpoury Dymitrije Huni. V letech 1640–1644 se účastnil války s Tatary. Roku 1648 byl volitelem krále Jana Kazimíra II. Vasy na polský trůn.\n\nV letech 1648–1651 sehrál významnou roli při potlačení kozácké vzpoury, vedené Bohdanem Chmelnickým, přičemž si počínal tvrdě, až brutálně. Proslul sice jako zkušený vojevůdce, ale jeho odvetné akce proti kozákům byly mnohdy velmi kruté, zahrnovaly vypalování vesnic, mučení zajatých kozáků i popravy bez soudu, často i nabodnutím na kůl. Je však třeba říci, že podnět k tvrdému trestání dali povstalečtí kozáci brutálními masakry Židů a Poláků žijících na Ukrajině. Roku 1649 kníže Jeremiáš vedl obranu pevnosti Zbaraž proti Chmelnického kozákům. O dva roky později se účastnil bitvy pod Beresteczkem. Ironií osudu je, že Jeremiášův prastrýc Dymitr Wiśniowiecki zvaný \"Balda\", byl kozácký hetman a dokonce jeden ze zakladatelů Záporožské Síče.\n\nZemřel během vojenského tažení 20. srpna 1651. Byl pohřben v klášteře ve Świętym Krzyżu.\n"}
{"id": "1048080", "url": "https://cs.wikipedia.org/wiki?curid=1048080", "title": "Rick Kemp", "text": "Rick Kemp\n\nRick Kemp (* 15. listopadu 1941 Little Hanford, Dorset) je anglický baskytarista, skladatel a hudební producent, známý jako člen skupiny Steeleye Span.\n\nByl členem skupiny Steeleye Span asi 25 let, poprvé vstoupil do skupiny v roce 1972 a zažil její největší komerční úspěch v polovině 70. let. Skupinu opustil v roce 1986 a znovu se připojil v roce 2000.\n\nV roce 1971 hrál přibližně dva týdny se skupinou King Crimson (v době před vydáním alba \"Islands\"). Nabídku stát se členem kapely na plný úvazek ale odmítl a na baskytaru začal hrát zpěvák Boz Burrell.\n\nKemp hrál na baskytaru na několika nahrávkách zpěvačky Maddy Prior a byl v 80. letech členem skupiny Maddy Prior Band. Album z roku 1990 \"Happy Families\" byl oficiálně přiznáno jako dílo dvojice \"Maddy Prior a Rick Kemp\".\n\nV 70. a 80. letech též hrál na několika albech bývalého člena skupiny Steeleye Span Tima Harta.\n\nV roce 1979 založil společně s bubeníkem Steeleye Span Nigelem Pegrumem, nahrávací značku Plant Life. Značka ukončila svou činnost v roce 1984.\n\nByl manželem zpěvačky skupiny Steeleye Span Maddy Prior, se kterou se rozvedl. Je otcem hudební umělkyně Rose Kemp a hip-hopového umělce vystupujícímu pod jménem 'Kemp', jehož křestní jméno je Alex.\n\nByl učitelem hudby na Cumbria College of Art and Design v Carlisle.\n\n(Sestavu hrající na těchto sólových albech tvořila tradiční bluesová trojka, kterou tvořili Rick Kemp - baskytara, Spud Sinclair - kytara a Charlie Carruthers - bicí.\n"}
{"id": "1048088", "url": "https://cs.wikipedia.org/wiki?curid=1048088", "title": "Joakim Nyström", "text": "Joakim Nyström\n\nJoakim Nyström (narozen 20. února 1963) je bývalý švédský profesionální tenista. Ve své kariéře na okruhu ATP Tour vyhrál 13 turnajů ve dvouhře a osm ve čtyřhře. V roce 1985 vyhrál čtyřhru ve Wimbledonu, se spoluhráčem Mats Wilanderem. Dvakrát vyhrál Davisův pohár družstev.\n\nNa žebříčku ATP byl nejvýše ve dvouhře klasifikován v březnu 1986 na 7. místě.\n\nNyström působil ve funkci nehrajícího kapitána švédského ženského Fed cupového týmu, a jako asistent i u švédského Davis cupového týmu mužů. Trénoval profesionální tenisové hráče Jarkko Nieminena z Finska a Rakušana Jürgena Melzera.\n\n"}
{"id": "1048091", "url": "https://cs.wikipedia.org/wiki?curid=1048091", "title": "Jan Kristián I. z Eggenbergu", "text": "Jan Kristián I. z Eggenbergu\n\nJan Kristián I. z Eggenbergu (7. září 1641 – 14. prosince 1710 Praha) byl český šlechtic původem ze Štýrska, 3. kníže z Eggenbergu a vévoda krumlovský, za jehož života byla zahájena první barokní přestavba krumlovského zámku, četnými nákupy pozemků rozšířeno eggenberské panství v jižních Čechách a zároveň rozdělen rod Eggenbergů na štýrskou a krumlovskou větev. Po nečekaném vymření všech mužských potomků rodu přešlo krumlovské panství na jeho choť Marii Arnoštku, která je odkázala svému synovci Adamu Františkovi ze Schwarzenbergu, jenž na eggenberských základech založil tzv. Schwarzenberské dominium.\n\nJan Kristián I. se narodil 7. září 1641 jako prvorozený syn 2. knížete z Eggenbergu a vévody krumlovského Jana Antonína I. a Anny Marie z Brandenburg-Bayreuthu. Jeho otec Jan Antonín I. byl nejenom představitelem rodu Eggenbergů, ale i významný politik a diplomat ve službách Habsburků. V době narození Jana Kristiána vlastnili Eggenbergové rozsáhlá panství v jižních Čechách, Štýrsku a Aquileii a jeho otec Jan Antonín se pohyboval v nejvyšší evropské politice. Nicméně již v roce 1649 Jan Antonín I., aniž by byl zavčas sepsal závěť, nečekaně zemřel a vedle velkého majetku po sobě zanechal i dva syny – osmiletého Jana Kristiána a pětiletého Jana Seyfrieda.\n\nPřes náhlou ztrátu otce byl Jan Kristián od mládí připravován na převzetí panství a věnoval se vedle studia jazyků všem běžným povinnostem mladého šlechtice. Od roku 1654 navštěvoval jezuitskou univerzitu ve Štýrském Hradci a po jejím dokončení se roku 1660 vydal spolu se svým mladším bratrem Janem Seyfriedem na tradiční kavalírskou cestu po většině významných států Evropy – od Německa a Francie, po Španělsko, Švýcarsko a Itálii, kde je při Svatém stolci přijal i sám papež Alexandr VII.\n\nPo návratu z cest roku 1663 se oba již plnoletí bratři pustili do řešení dědictví po svém předčasně zesnulém otci. Ten ovšem nesepsal závěť, což jednání a vztahy mezi bratry postupně komplikovalo a nakonec vyústilo ve složitý konflikt, jelikož se mladší z bratrů Jan Seyfried odmítal smířit se ztrátou společenského postavení. V bezvýchodné situaci se Jan Kristián rozhodl přistoupit na smír a knížecí bratři se roku 1665 dohodli na rovném rozdělení majetku a rodu na dvě větve – starší krumlovskou v čele s Janem Kristiánem I. v jižních Čechách a na mladší štýrskou s Janem Seyfriedem.\n\nNa dojednání smíru mezi oběma bratry měli v oné době zájem i vládnoucí Habsburkové. Vyjednávání se proto zúčastnil i tehdejší významný diplomat v jejich službách, kníže Jan Adolf I. ze Schwarzenbergu. Asistence Jana Adolfa I. ovšem nepřinesla pouze tolik kýženou dohodu, nýbrž i nečekaný sňatek Jana Kristiána I. a dcery Jana Adolfa I. princezny Marie Arnoštky 21. února roku 1666 ve Vídni.\n\nJan Kristián se následně s chotí, svým dvorem a úředníky odebral na krumlovský zámek, z něhož učinil své nové hlavní sídlo. Spory s bratrem, zvláště o říšské statky, však přetrvávaly ještě dalších sedm let. Jednalo se především o titul okněžněného hraběte gradišského, který držiteli umožňoval zasedat v říšském sněmu. Konečně v roce 1672 Jan Seyfried od sporů ustoupil za finanční kompenzace a pod podmínkou, že v Gradišce Jan Kristián I. povládne formálně i ve jménu své bratra.\n\nV prvních rocích své vlády nad Krumlovským vévodstvím se kníže Jan Kristián potýkal s problémy korupce úředníků, ale nakonec se projevil jako dobrý hospodář. Zahájil opravy na stávajících majetcích a neváhal je vylepšovat. Podobně jako jeho děd Jan Oldřich a otec Jan Antonín I. také přikupoval nová panství. Během jeho vlády tak bylo koupěmi k vévodství připojeny statky Červený Újezdec, Dub u Tábora, Chlum u Křemže, Chlumeček, Myslín, Běleč a Kosmo, dvory ve Světlíku, Bartochově a ve Lhotce a také hamr u Dobrkovic.\n\nJedním z hlavních přínosů vlády Jana Kristiána však bylo zahájení osidlování nepřístupných a zalesněných oblastí na Šumavě, v čemž o několik desetiletí později pokračovali i Schwarzenbergové. Jan Kristián na svých panstvích také ve velkém uděloval městským cechům nová privilegia.\n\nManželství Jana Kristiána a Marie Arnoštky bylo šťastné a oba manželé si velmi rozuměli. Jejich společným zájmem byla především láska k umění a jejich harmonický svazek byl současníky přirovnáván k \"„lásce mezi anděly“\".\n\nTito dva milovníci umění však od roku 1666 pobývali na zámku v Českém Krumlově, který byl naposledy významně upravován za vlády předposledního vladaře Domu rožmberského Viléma z Rožmberka, tedy před sto lety. Jan Kristián se proto se svou chotí rozhodl z Krumlovského zámku vytvořit moderní reprezentativní sídlo hodné vévodského a knížecího dvora, pročež byla zahájena vůbec první barokní přestavba zámku.\n\nK tomuto počinu manželé zvali na Krumlov umělce z celé Evropy. Mezi ty významné patřil dvorní malíř Jindřich de Veerle, scénograf Johann Martin Schaumberger, Domenico Rosetti, architekt Jakub Magii, Jan Plansker nebo sochař Jan Worath. Oba manželé jakožto vášniví sběratelé také rozšířili obrazové sbírky a Marie Arnoštka obohatila krumlovskou zámeckou knihovnu nejenom novými publikacemi, nýbrž i vlastními překlady.\n\nNejvýraznějším prvkem v rámci barokní transformace krumlovského zámku však bylo zřízení stabilní divadelní scény. Jan Kristián po vzoru jiných významných dvorů Evropy nechal v 80. letech zbudovat novou dřevěnou budovu typického barokního divadla, jež byla určena výhradně divadelnictví a do níž byl umístěn stálý herecký soubor, který do té doby vystupoval na provizorní scéně tzv. \"Jeleního sálu\". O vytvoření pohyblivých kulis, tzv. proměn se postaral Johann Martin Schaumberger a od roku 1679 účinkoval na krumlovské scéně v rámci ansámblu \"Eggenberské kapely\" i jediný dnes známý kastrát severně od Alp – signore Maisel. Dobové herecké kostýmy z dob starého eggenberského divadla se dochovaly na krumlovském zámku dodnes. V Eggenberském divadle působil i známý komik Jan Valtentin Petzold, přezdívaný Brustfleck, nebo Johann Georg Göttner, autor divadelních her a dvorní básník.\n\nNa konci 17. století se krumlovský divadelní soubor proslavil a začal působit pod patronací knížete v Rakousku, Bavorsku a dokonce i ve Švýcarsku. Z neznámých důvodů však v prvních letech 18. století zájem manželů o divadlo upadal a dřevěná budova byla v době, kdy Český Krumlov zdědili Schwarzenbergové v katastrofálním stavu, pročež Josef I. Adam ze Schwarzenbergu nechal vystavět na původních základech nové současné Zámecké barokní divadlo.\n\nJan Kristián I. a jeho choť ve svém celoživotním snažení uspěli a vytvořili na Krumlovském zámku šlechtický dvůr evropského významu. Zároveň prokazovali sociální cítění a během své vlády usilovali o zlepšení životní úrovně poddaných na svých panstvích.\n\nKníže Jan Kristián I. zemřel v Praze ve svém paláci na Hradčanech 14. prosince roku 1710 jako jediný představitel české větve Eggenbergů, ježto manželství s Marií Arnoštkou, ač šťastné, bylo bezdětné. Jan Kristián byl nejprve uložen do hrobky vedle Viléma z Rožmberka v kostele svatého Víta v Českém Krumlově, avšak nakonec bylo jeho tělo převezeno do rodové hrobky ve Štýrském Hradci.\n\nV okamžiku jeho smrti přešly veškeré jím držené tituly včetně titulu vévody krumlovského na jeho mladšího bratra Jana Seyfrieda, zatímco Marie Arnoštka zdědila manželův majetek v jižních Čechách a dál vládla na Krumlově pod podmínkou, že po její vlastní smrti přejde krumlovské panství na představitele štýrské větve Eggenbergů, tedy Jana Seyfrieda nebo jeho potomky.\n\nJan Seyfried však sám po třech letech v roce 1713 zemřel, následně i jeho syn Jan Antonín II. a v roce 1717 i jeho vnuk Jan Kristián II., jehož smrtí během sedmi let vymřel nečekaně celý rod Eggenbergů po meči. Dědictví po Janu Kristiánovi I. v jižních Čechách tak trvale přešlo na vévodkyni Marii Arnoštku. Ta za svého universálního dědice následně ustanovila synovce Adama Františka ze Schwarzenbergu, čímž po její smrti v roce 1719 přešlo krumlovské vévodství Eggenbergů na Schwarzenbergy, kteří v jižních Čechách založili tzv. Schwarzenberské dominium, jež ve svých počátcích mnohdy navazovalo na aktivity Jana Kristiána I.\n\n\n"}
{"id": "1048116", "url": "https://cs.wikipedia.org/wiki?curid=1048116", "title": "Asa (album)", "text": "Asa (album)\n\nAsa je šesté studiové album německé viking/folk/black metalové skupiny Falkenbach z roku 2013, které vyšlo u německého vydavatelství Prophecy Productions. Album nazpíval a všechny nástroje nahrál jediný stálý člen kapely Markus Tümmers alias Vratyas Vakyas.\n\nSkladba Eweroun vyšla u Prophecy Productions i samostatně jako sedmipalcový vinylový singl (ještě před albem, v dubnu 2013).\n\n\n\n"}
{"id": "1048117", "url": "https://cs.wikipedia.org/wiki?curid=1048117", "title": "PussyWalk", "text": "PussyWalk\n\nPussyWalk je satirická počítačová hra, která paroduje českého prezidenta Miloše Zemana, její první díl vznikl 21. prosince 2014. Autory hry jsou Václav Krbůšek, Vietsky, Jiří Váňa, Vojtěch Šmíd a Zoltán Páll. K 25. prosinci 2014 ji mělo mít dohráno 100 000 lidí.\n\nHráč ovládá postavu Miloše Zemana s virózou a jeho cílem je dojít ke korunovačním klenotům. Při cestě sbírá ochranu proti zimní viróze a tím si zároveň zvyšuje počet životů. Přitom musí dávat pozor, aby neupadl. Dále musí překonávat překážky jako např. schod, autíčka na zemi či ropa z rozlitého barelu. Řada věcí ve hře poukazuje na různá faux pas českého prezidenta (například hudba je složena z kritizovaných výroků). Další takovou věcí je nápis na barelu - Rusoil, což je odkaz na Lukoil. Pokud se Miloš Zeman dostane ke korunovačním klenotům, následně je vyhozen a tím hra končí. Hráč má povinnost se podepsat na tabuli vítězů. Po hře se odemyká herní režim (tzv. \"Loutkový\" režim), kde s Milošem Zemanem děláte různé kusy díky počítačové myši.\n\n22. prosince 2017 vyšla hra PussyWalk II, dostupná na stejných stránkách jako první díl. Princip hry je stejný, úkolem tentokrát je dojít s Milošem Zemanem z jeho bytu k urně a cestou vyzvednou \"Čtveráčka\" (Jiří Ovčáček). Poté, co se Miloš Zeman dostane až k urně, objeví se oblak popela a obrazovka s výzvou, aby hráči také k urně došli, čímž je myšlena urna volební v prezidentských volbách 2018, které se konaly měsíc po vydání hry.\n\n"}
{"id": "1048118", "url": "https://cs.wikipedia.org/wiki?curid=1048118", "title": "LGBT práva v Kuvajtu", "text": "LGBT práva v Kuvajtu\n\nLesby, gayové, bisexuálové, transexuálové (LGBT) se v Kuvajtu mohou potýkat s problémy, s nimiž se většinová populace Kuvajtu nesetkává. Dobrovolná sexuální aktivita mezi ženami je v Kuvajtu legální, ale mužský homosexuální styk je ilegální. Kuvajtské zákony neuznávají stejnopohlavní manželství.\n\n\n\n\nV únoru 2005 zatkla policie skupinu 28 údajných homosexuálů, kteří měli měli během svého setkání před restaurací rychlého občerstvení rušit veřejný klid. 27. října policie podnikla razii na večírek, kde měli homosexuálové údajně oslavovat svatbu.\n\nPrvní zákony byly přijaty v r. 1961. Kuvajtské právo tehdy přijalo několik opatření ohledně LGBT témat.\n\n\n\nV r. 2000 Kuvajt vyzval odvolací soud ke znovuotevření případu soudu nižšího stupně ohledně dvou spisovatelek, jejichž literatura zobrazovala homosexualitu, a které nebyly za to pokutovány.\n\nPřed r. 2008 byl crossdressing v Kuvajtu legální. Od r. 2008 veřejný crossdressing ilegální.\n\nV r. 2003 Kuvajtský občansko-právní soudní dvůr zamítnul případ 25leté ženy, která žádala o změnu jména a dokladů po chirurgické změně pohlaví provedené v Thajsku. Ačkoliv o rok později, dle dalších zpráv Kuvajt rozhodl, že je možné transsexuálům v Kuvajtu změnit doklady tak, aby odpovídaly jejich fyzickému vzhledu, na základě poskytnutých důkazů však byla osoba považována státem stále považována za ojedinělou lékařskou anomálii.\n\nV r. 2007 Al Arabiya new sdělily, že skupina Kuvajtců požaduje svolení k založení nové asociace, která by bojovala za práva LGBT Kuvajtců. Všechny významné skupiny a kluby byly schváleny Ministerstvem práce a sociálních věcí, které se k žádosti nevyjádřily.\n\nV r. 1988 kuvajtský ministr zdravotnictví zveřejnil zprávu ohledně HIV infekce v Kuvajtu , především s ohledem na národnost, rodinný stav a sexuální orientaci. V r. 2004 OSN zjistilo a zveřejnilo, že 6 % případů HIV bylo způsobeno nechráněným pohlavním stykem mezi muži.\n\nV r. 1992 Kuvajtská národní správa postavila mimo zákon známé případy přenosu HIV na jinou osobu.\n"}
{"id": "1048119", "url": "https://cs.wikipedia.org/wiki?curid=1048119", "title": "Gorani (národ)", "text": "Gorani (národ)\n\nGorani nebo Goranci (cyrilicí: \"Горани\" nebo \"Горанци\", v překladu \"Horalé\") jsou slovanští muslimové jazykově příbuzní dnešním Makedoncům. Jejich původní osídlení se vyskytuje v regionu Gora v Kosovu a Albánii. Komunita čítá na 60 000 lidí, kteří jsou dnes roztroušení v mnoha balkánských (hlavně v Srbsku) a evropských zemích. Goranci hovoří přechodným jihoslovanským dialektem, zvaným \"našinski\".\n\nV období socialistické Jugoslávie se Goranci hlásili k muslimské národnosti. Po rozpadu federace se část komunity v národním smyslu považuje za Gorance, část za Bosňáky a jistá část za Albánce. Gora původně tvořila samostatný okres, ale po jeho sloučení s většinově albánským okresem Dragaš (mezi lety 1945–1991 a od 1999) dochází k albanizaci goranské slovanské populace.\n"}
{"id": "1048120", "url": "https://cs.wikipedia.org/wiki?curid=1048120", "title": "LGBT práva v Turkmenistánu", "text": "LGBT práva v Turkmenistánu\n\nStejnopohlavní styk mezi muži je v Turkmenistánu ilegální a je trestán až dvouletým trestem odnětí svobody.\n\nTrestní zákon z r. 1997 (účinný od 1. ledna 1998)\n\n§ 135 Sodomie\n\"(1) Kdo dobrovolně vykoná sodomii, jíž se myslí dobrovolný pohlavní styk mezi dvěma muži, bude potrestán odnětím svobody až na dva roky.\"\n"}
{"id": "1048121", "url": "https://cs.wikipedia.org/wiki?curid=1048121", "title": "Mistrovství světa v hokejbalu 2005", "text": "Mistrovství světa v hokejbalu 2005\n\nMistrovství světa v hokejbalu 2005 bylo 6. mistrovství světa v hokejbalu, které se konalo v Pittsburghu v USA. Bylo to první mistrovství světa v hokejbalu, kde se hrálo na dvě divize. Největší překvapení bylo, když čeští hokejbalisté byli vyřazeni už ve čtvrtfinále proti Portugalsku 5:4, čímž poprvé v historii odjeli z MS bez medaile. A bronzovou medaili získal tým Itálie, když porazil Portugalsko 6:1. Vítězem se stala Kanada, když ve finále porazila Slovensko a tím získala zlatý hattrick.\n"}
{"id": "1048122", "url": "https://cs.wikipedia.org/wiki?curid=1048122", "title": "Jedle jehlicovitá", "text": "Jedle jehlicovitá\n\nJedle jehlicovitá (\"Abies holophylla\") je jehličnatý strom z čeledi borovicovitých. Pochází z východní Asie, v ČR je zřídka pěstována jako okrasná dřevina.\n\nStálezelený strom dorůstající 30–50 m. Koruna kuželovitá. Borka je hnědošedá až šedá, v mládí mělce rozbrázděná, později hrubě šupinovitá. Letorosty žlutošedé, ve druhém roce rýhované. Jehlice 2–4,5 cm, dlouhé 2–2,5 mm široké, shora tmavě zelené, lesklé, vespod se dvěma bílými pruhy; jsou zakončené špičkou a ostře pichlavé. Na větvičce jsou uspořádány zhruba dvouřadě, uprostřed formují široký klín ve tvaru písmene V.\n\nŠištice samčí jsou žluté, samičí nachové. Šišky válcovité, 9–14 cm dlouhé a 3,5–4,5 cm široké, zpočátku zelené, později hnědé. Semeno trojúhelníkovitého tvaru, 6 mm dlouhé a 4 mm široké s 13 mm dlouhým křídlem. Kvetení duben–květen, šišky dozrávají září–říjen.\n\nVyskytuje se ve východní Asii: Čína, Mandžusko, Severní Korea. Okrajově zasahuje i na ruský Dálný východ (Přímořský kraj).\n\nHorská, pomalu rostoucí dřevina, roste v nadmořských výškách 500–1500 m, v hlubších, na humus bohatších, kyselých a vlhkých granitových půdách. Strom upřednostňuje plné oslunění.\n\nJedle jehlicovitá dobře odolává jedlovým mšicím. Pro pevné, ozdobné dřevo (vyrábí se z něj překližka, dýha ale i některé hudební nástroje) dochází k jejímu častému kácení (obzvláště v Rusku, ale i jinde), úbytky se pohybují kolem 30 % populace jedle jehlicovité.\n\n"}
{"id": "1048123", "url": "https://cs.wikipedia.org/wiki?curid=1048123", "title": "Seznam meteoritů s rodokmenem", "text": "Seznam meteoritů s rodokmenem\n\nJako meteorit s rodokmenem se označuje meteorit se známou dráhou ve Sluneční soustavě před jeho dopadem na Zemi. Zde uvedené souřadnice jsou pouze přibližné. \n\nSeznam je řazen podle data pádu. Ke konci roku 2014 bylo známo 23 meteoritů s rodokmenem.\nČeská televize: Slavné meteority, 2009, 71 minut\n"}
{"id": "1048128", "url": "https://cs.wikipedia.org/wiki?curid=1048128", "title": "Jens Jeremies", "text": "Jens Jeremies\n\nJens Jeremies (* 5. března 1974, Görlitz) je bývalý německý fotbalista, narozený na území někdejšího Východního Německa. Nastupoval především na postu záložníka.\n\nS německou reprezentací získal stříbrnou medaili na mistrovství světa 2002. Hrál též na mistrovství světa 1998 a na dvou šampionátech evropských (2000, 2004). Celkem za národní tým odehrál 55 utkání a vstřelil 1 gól.\n\nS Bayernem Mnichov vyhrál v sezóně 2000/01 Ligu mistrů a následně získal Interkontinentální pohár 2001. Šestkrát se s Bayernem stal mistrem Německa (1998/99, 1999/00, 2000/01, 2002/03, 2004/05, 2005/06) a čtyřikrát získal německý pohár (1999/00, 2002/03, 2004/05, 2005/06).\n\nHrál v Dynamu Drážďany (1993–1995), Mnichovu 1860 (1995–1998) a Bayernu Mnichov (1998–2006).\n"}
{"id": "1048129", "url": "https://cs.wikipedia.org/wiki?curid=1048129", "title": "LAPDm", "text": "LAPDm\n\nLAPDm je protokol linkové vrstvy používaný na rozhraní Um mezi základnovou stanicí (BTS) a mobilní stanicí v buňkové síti GSM. Toto rozhraní reprezentuje rádiový spoj mezi buňkovou sítí a telefonem účastníka.\n\nLAPDm je odvozeno z protokolu LAPD linkové vrstvy používaného v síti ISDN, který vychází ze staršího protokolu linkové vrstvy nazývaného High-Level Data Link Control (HDLC). LAPDm je definováno v 3GPP standardech TS 04.05 a 04.06.\n\nLAPDm se podobá protokolu LAPD linkové vrstvy protokolu ISDN, ale s několika zjednodušeními:\n\n\nDalším důležitým rozdílem mezi LAPDm a LAPD je procedura řešení kolize při navazování spojení podle části 5.4.1.4 GSM 04.06, při které mobilní stanice pošle L3 zprávu v informačním poli SABM rámce, která je pak základnovou stanicí vrácena v odpovídajícím rámci UA. Tato procedura je v LAPDm nutná kvůli možnosti, že se telefon náhodou pokusí použít špatný kanál. Standardní LAPD nevyžaduje řešení kolizí, protože drátová ISDN zařízení nemohou omylem použít špatný kanál.\n\nPřidružená řídicí procedura ( ) používaná ve vrstvě 2 rádiového rozhraní protokolu iDEN se velmi podobá LAPDm.\n\n\n"}
{"id": "1048131", "url": "https://cs.wikipedia.org/wiki?curid=1048131", "title": "Hammered", "text": "Hammered\n\nHammered je šestnácté studiové album anglické heavymetalové skupiny Motörhead. Vydalo jej dne 9. dubna 2002 hudební vydavatelství Sanctuary Records a jeho producenty byli Thom Panunzio a Chuck Reed společně se skupinou Motörhead. Autorem obalu alba je dlouholetý spolupracovník skupiny Motörhead Joe Petagno. Vedle členů skupiny se na albu podílel například Dizzy Reed.\n\n"}
{"id": "1048132", "url": "https://cs.wikipedia.org/wiki?curid=1048132", "title": "Svaz československého díla", "text": "Svaz československého díla\n\nSvaz československého díla (používaná zkratka SČSD) byla organizace, která se snažila sjednocovat veškerý umělecký průmysl, podporovat ho a propagovat. Fungoval v letech od roku 1920 do roku 1948, kdy byl sloučen do Ústředí lidové umělecké výroby.\n\nPředchůdcem Svazu československého díla byl Svaz českého díla, který založil v roce 1914 architekt Jan Kotěra a jehož činnost přerušila první světová válka. Po uklidnění poměrů po válce byl tento svaz obnoven v roce 1920 již jako Svaz československé díla, předsedou se stal Josef Gočár, jednatelem Pavel Janák. Po vzoru německého Werkbundu byl hlavním cílem Svazu rozvoj spolupráce mezi průmyslem, řemesly a umělci a podpora uměleckého průmyslu - \"„Svaz československého díla byl ustaven, aby rozptýlenou uměleckou tvořivou práci spojoval, aby uměleckoprůmyslovou práci u nás vůbec vzpružoval a sesiloval a napomáhal uměleckému průmyslu růsti v duchového a hospodářského činitele, jakým v souhrnu naší národní kultury býti má.\" \"\n\nSvaz se stal významným činitelem na poli uměleckého průmyslu v tehdejším Československu, od roku 1921 vydával vlastní časopis Výtvarná práce. Pořádal přednášky,\nvydával katalogy a sborníky a vypisoval umělecké soutěže a stipendia a hlavně pořádal výstavy. První výstavu uspořádal Svaz od prosince 1921 do března 1922 v Uměleckoprůmyslovém muzeu v Praze, kde představil moderní československý umělecký průmysl. Byly vystavovány drobné\nplastiky, keramika, sklo, hračky, nástěnná malba, výšivky, šperky, knižní vazby, koberce, gobelíny a nábytek. Instalaci výstavy provedl Otakar Novotný. Důležitou součástí výstavy bylo čtrnáct interiérů, které navrhli přední čeští architekti - Josef Gočár, Jan Kotěra, Pavel Janák, Vlastislav Hofman, Otakar Novotný, Ladislav Machoň. \n\nDruhá výstava uměleckého průmyslu československého, se konala na přelomu let 1923 a 1924. Svaz se také podílel na přípravě zahraničních uměleckoprůmyslových výstav,\nnejvýznamnější proběhla v roce 1925 v Paříži. \n\nSvaz československého díla zanikl v roce 1948 sloučením s Ústředím lidové a umělecké výroby.\n\n"}
{"id": "1048135", "url": "https://cs.wikipedia.org/wiki?curid=1048135", "title": "Lionel Charbonnier", "text": "Lionel Charbonnier\n\nLionel André Michel Charbonnier (* 25. října 1966, Poitiers) je bývalý francouzský fotbalový brankář.\n\nS francouzskou fotbalovou reprezentací vyhrál mistrovství světa roku 1998, byť na závěrečném turnaji nenastoupil. Za národní tým odehrál 1 utkání, roku 1997.\n\nS AJ Auxerre se stal v sezóně 1995/96 mistrem Francie a dvakrát získal francouzský pohár (1993/94, 1995/96). S Glasgow Rangers má dva skotské tituly i poháry, pokaždé šlo o zisk double (1998/99, 1999/00).\n\nHrál za AJ Auxerre (1987–1998), Glasgow Rangers (1998–2001) a\nLausanne Sports (2001–2002).\n\nPo skončení hráčské kariéry se stal trenérem.\n"}
{"id": "1048136", "url": "https://cs.wikipedia.org/wiki?curid=1048136", "title": "Rock 'n' Roll (album, Motörhead)", "text": "Rock 'n' Roll (album, Motörhead)\n\nRock 'N' Roll je osmé studiové album anglické heavymetalové skupiny Motörhead. Vydalo jej dne 5. září 1987 hudební vydavatelství GWR Records a jeho producentem byl Guy Bidmead společně se skupinou Motörhead. Autorem obalu alba je dlouholetý spolupracovník skupiny Motörhead Joe Petagno. V britské hitparádě se album umístilo na 34. příčce.\n\n"}
{"id": "1048139", "url": "https://cs.wikipedia.org/wiki?curid=1048139", "title": "Another Perfect Day", "text": "Another Perfect Day\n\nAnother Perfect Day je šesté studiové album anglické heavymetalové skupiny Motörhead. Vydalo jej dne 4. června 1983 hudební vydavatelství Bronze Records a jeho producentem byl Tony Platt. Autorem obalu alba je dlouholetý spolupracovník skupiny Motörhead Joe Petagno. V britské hitparádě se album umístilo na dvacátém místě.\n\n"}
{"id": "1048141", "url": "https://cs.wikipedia.org/wiki?curid=1048141", "title": "On Parole", "text": "On Parole\n\nOn Parole je první studiová nahrávka anglické skupiny Motörhead. Nahrávky pochází z let 1975 až 1976, ale album bylo vydáno až v prosinci roku 1979. Čtyři skladby pocházejí ze září 1975, kdy byly nahrány ve studiu Rockfield Studios ve velšském městě Monmouth; ostatní byly nahrány v od prosince 1975 do února 1976 na stejném místě. Album původně mělo vyjít v roce 1976, ale vydavatelství si nebylo jisto komerčním potenciálem alba a rozhodlo se jej nevydat. V následujícím roce skupina vydala album \"Motörhead\" a nahrávka \"On Parole\" následovala až roku 1979. Jde o jediné nahrávky skupiny, na nichž figuruje její původní sestava.\n\n"}
{"id": "1048142", "url": "https://cs.wikipedia.org/wiki?curid=1048142", "title": "We Are Motörhead", "text": "We Are Motörhead\n\nWe Are Motörhead je patnácté studiové album anglické heavymetalové skupiny Motörhead. Vydala jej dne 16. května 2000 hudební vydavatelství CMC, Steamhammer a SPV GmbH. Jeho producenty byli Bob Kulick, Bruce Bouillet a Duane Baron společně se skupinou Motörhead. Autorem obalu alba je dlouholetý spolupracovník skupiny Motörhead Joe Petagno. Vedle devíti autorských písní se na albu nachází coververze písně „God Save the Queen“ od skupiny Sex Pistols.\n\nAutory všech skladeb jsou Lemmy, Phil Campbell a Mikkey Dee, pokud není uvedeno jinak.\n"}
{"id": "1048148", "url": "https://cs.wikipedia.org/wiki?curid=1048148", "title": "Ochranné pracovní oděvy", "text": "Ochranné pracovní oděvy\n\nPoužívání ochranných pracovních oděvů na pracovišti definují zejména §104 zákona č.262/2006 Sb., §132 zákonač. 65/1965 Sb. a nařízení vlády č. 495/2001 Sb., které stanovuje rozsah a bližší podmínky ochranných pracovních prostředků, mycích, čisticích a dezinfekčních prostředků dle na základě §132a odst. 6 zákona č. 65/1965 Sb.\n\nJednotlivé odstavce §104 zákona č. 262/2006 Sb. definuje užívání ochranných oděvů takto:\n\n(1) Není-li možné rizika odstranit nebo dostatečně omezit prostředky kolektivní ochrany nebo opatřeními v oblasti organizace práce, je zaměstnavatel povinen poskytnout zaměstnancům osobní ochranné pracovní prostředky. Osobní ochranné pracovní prostředky jsou ochranné prostředky, které musí chránit zaměstnance před riziky, nesmí ohrožovat jejich zdraví, nesmí bránit při výkonu práce a musí splňovat požadavky stanovené zvláštním právním předpisem 34).\n\n(2) V prostředí, v němž oděv nebo obuv podléhá při práci mimořádnému opotřebení nebo znečištění nebo plní ochrannou funkci, přísluší zaměstnanci od zaměstnavatele jako osobní ochranné pracovní prostředky též pracovní oděv nebo obuv.\n\n(3) Zaměstnavatel je povinen poskytovat zaměstnancům mycí, čisticí a dezinfekční prostředky na základě rozsahu znečištění kůže a oděvu; na pracovištích s nevyhovujícími mikroklimatickými podmínkami, v rozsahu a za podmínek stanovených prováděcím právním předpisem, též ochranné nápoje.\n\n(4) Zaměstnavatel je povinen udržovat osobní ochranné pracovní prostředky v použivatelném stavu a kontrolovat jejich používání.\n\n(5) Osobní ochranné pracovní prostředky, mycí, čisticí a dezinfekční prostředky a ochranné nápoje přísluší zaměstnanci od zaměstnavatele bezplatně podle vlastního seznamu zpracovaného na základě vyhodnocení rizik a konkrétních podmínek práce. Poskytování osobních ochranných pracovních prostředků nesmí zaměstnavatel nahrazovat finančním plněním.\n\n(6) Vláda stanoví nařízením bližší podmínky poskytování osobních ochranných pracovních prostředků, mycích, čisticích a dezinfekčních prostředků a ochranných nápojů.\nJednotlivé odstavce §132 zákona č. 65/1965 Sb definují prevenci rizik prostřednictvím poskytnutí ochranných oděvů a pomůcek takto:\n\n(1) Zaměstnavatel je povinen zajistit bezpečnost a ochranu zdraví zaměstnanců při práci s ohledem na rizika možného ohrožení jejich života a zdraví, která se týkají výkonu práce (dále jen \"rizika\").\n\n(2) Povinnost zaměstnavatele zajišťovat bezpečnost a ochranu zdraví při práci se vztahuje na všechny osoby, které se s jeho vědomím zdržují na jeho pracovištích.\n\n(3) Za plnění úkolů zaměstnavatele v péči o bezpečnost a ochranu zdraví při práci odpovídají vedoucí zaměstnanci zaměstnavatele na všech stupních řízení v rozsahu svých funkcí. Tyto úkoly jsou rovnocennou a neoddělitelnou součástí jejich pracovních povinností.\n\n(4) Plní-li na jednom pracovišti úkoly zaměstnanci dvou a více zaměstnavatelů, jsou zaměstnavatelé povinni vzájemně se písemně informovat o rizicích a vzájemně spolupracovat při zajišťování bezpečnosti a ochrany zdraví při práci. Každý ze zaměstnavatelů je přitom povinen\n\n-zajistit, aby jeho činnosti a práce jeho zaměstnanců byly organizovány a prováděny tak, aby současně byli chráněni také zaměstnanci dalšího zaměstnavatele, a\n\n-spolupracovat při zajištění bezpečného, nezávadného a zdraví neohrožujícího pracovního prostředí pro všechny zaměstnance na pracovišti.\n\n(5) Náklady spojené se zajišťováním bezpečnosti a ochrany zdraví při práci hradí zaměstnavatel.\n\nOdstavec 6 §132a zákona č. 65/1965 Sb. definuje povinnosti zaměstnavatele zajistit ochranné oděvy a pomůcky pro případ mimořádných událostí takto:\n\n(6) Zaměstnavatel přijímá opatření pro případ zdolávání mimořádných událostí, jako jsou havárie, požáry a povodně, jiné vážné nebezpečí a evakuace zaměstnanců; při poskytování první pomoci spolupracuje se zařízením poskytujícím závodní preventivní péči. Rozsah opatření podle věty první stanoví vláda nařízením. Zaměstnavatel je povinen zajistit podle druhu činnosti a velikosti pracoviště potřebný počet zaměstnanců, kteří organizují poskytnutí první pomoci, zajišťují přivolání zejména lékařské pomoci, hasičů a policie a organizují evakuaci zaměstnanců. Zaměstnavatel zajistí ve spolupráci se zařízením poskytujícím závodní preventivní péči jejich vyškolení a vybavení v rozsahu odpovídajícím rizikům vyskytujícím se na pracovišti.\n\nTato norma je aplikována v souladu s právem Evropského společenství(resp. směrnicí rady 89/656/EHS). Norma nabyla účinnosti dne 1. 1. 2002.\nTato norma upravuje zejména rozsah minimálních požadavků na bezpečnost a ochranu zdraví pro používání osobních ochranných prostředků zaměstnanci při práci.\n\nJednotlivými částmi ochranného pracovního oděvu je dle Přílohy 2 tohoto nařízení v případě jednotlivých částí těla:\n\n\n\n\n\n\n\n\nProstředky pro prevenci pádů:\n\nOchranné oděvy:\n\n\nK vyhodnocení rizik a povinnosti poskytnout zaměstnanci jednotlivé části pracovního oděvu slouží Příloha 1 nařízení 495/2001 Sb.\nVhodnost jednotlivých částí ochranného pracovního oděvu a jejich schopnost prevence proti vzniku úrazu definují České státní normy, přičemž u ochranných pracovních oděvů se jedná o normy a rizika.\n\n\n"}
{"id": "1048151", "url": "https://cs.wikipedia.org/wiki?curid=1048151", "title": "Marie Nováková (spisovatelka)", "text": "Marie Nováková (spisovatelka)\n\nMarie Nováková (1. července 1883, Praha – 29. listopadu 1954, tamtéž) byla česká spisovatelka, novinářka a překladatelka, autorka především dobrodružných příběhů pro děti a mládež.\n"}
{"id": "1048156", "url": "https://cs.wikipedia.org/wiki?curid=1048156", "title": "Ctěný pan Homer", "text": "Ctěný pan Homer\n\nCtěný pan Homer ( ) je 20. díl třetí řady amerického animovaného seriálu \"Simpsonovi\".\n\nOriginální název dílu \"Colonel Homer\" odkazuje na Toma Parkera, manažera Elvise Presleyho, který si nechával říkat „Plukovník“ („Colonel“). Tvůrci satirizují typická klišé americké countryové hudby, jako banální zamilované texty, naivní idealizaci „starého dobrého Jihu“ a mýtus člověka z prostých poměrů, který se prosadí díky přirozené muzikálnosti. Objeví se narážka na tehdy populární komedii \"Kdopak to mluví\" (Homer původně chce jít na film \"Kdopak to chrní\", ale je vyprodáno, tak koupí lístky na \"Stockholmskou aféru\", protože slyšel, že je to film „pro dospělé“). Ve venkovské putyce se čepuje pivo značky \"Fudd\" (přesmyčka Duff), o kterém Vočko Szyslak tvrdí, že řada jeho konzumentů oslepla.\n\nRoli Larleen Lumpkinové namluvila herečka Beverly D'Angelo. Tato postava se objeví ještě v devatenácté řadě v dílu \"Táta na útěku\", kdy hledá u Homera pomoc, protože je stíhána za daňové úniky. Larleenina píseň \"Your Wife Don't Understand You\" se objevila na výběru skladeb ze seriálu, který vyšel v roce 2000 pod názvem \"Songs in the Key of Springfield\".\n\nHomer a Marge jdou do kina na \"Stockholmskou aféru\", politické drama pro náročné publikum. Homer film vůbec nechápe a ruší ostatní diváky nemístnými poznámkami, až ho Marge okřikne. Homer se urazí a místo návratu domů se vydá na bezcílnou osamělou noční jízdu autem. Zastaví se v zapadlé venkovské hospodě, kde vystupuje zpívající servírka Larleen Lumpkinová. Její písně se Homerovi tak zalíbí, že se rozhodne pomoci talentované dívce ke kariéře v hudebním průmyslu. Zaplatí jí pořízení studiové nahrávky a stane se jejím manažerem; kvůli reprezentativnímu vystupování si pořídí typický countryový bílý oblek s kovbojským kloboukem. Zpěvačka má skutečně velký úspěch a dostane se i do televize, Homer ale musí volit mezi dvěma ženami: Larleen se do něj zamiluje a otevřeně ho svádí, zatímco Marge mu dělá žárlivé scény. Nakonec dá přednost svojí rodině a zřekne se showbusinessu. Larleen mu na rozloučenou zpívá píseň \"Stůj při svém manažerovi\" (narážka na hit Tammy Wynette \"Stand By Your Man\").\n\n"}
{"id": "1048160", "url": "https://cs.wikipedia.org/wiki?curid=1048160", "title": "Justina z Padovy", "text": "Justina z Padovy\n\nJustina z Padovy, též svatá Justýna Paduánská (kolem 270, Piacenza (?) – 304, Padova) byla římská panna a prvomučednice, světice uctívaná římskými i řeckými katolíky, ruskou pravoslavnou a východní syrskou církví. Její svátek se slaví v římsko-katolické církvi 13. července, alternativně také 7. října.\n\nJustina žila v době pronásledování prvních křesťanů za císaře Diokleciána v mravní čistotě, askezi a víře jako svatá panna.\nPodle jedné verze legendy pocházela z Antiocheje (Nikomédie) a byla tam žačkou svatého apoštola Pavla, dále patřila ke komunitě prvního padovského biskupa Prosdocima (+100 A.D.), což časově není možné. Dále legendy uvádějí jako vzor či duchovního učitele antiochejské Justiny svatého Cypriána, biskupa v Kartágu, který zemřel roku 258, takže ani s ním se Justina z Padovy setkat nemohla. Řecko-katolická tradice uctívá společně Cypriána a Justinu z Antiocheje, kteří se údajně dostali k soudu v Damašku a tam byli sťati.\n\nPodle římského martyrologia žila Justina z Padovy v severní Itálii, byla odsouzena k smrti v Padově a tam vykonána její poprava: římský voják ji sťal mečem nebo probodl dýkou.\n\nNad hrobem světice v Padově byla zbudována již v 5. století bazilika \"Santa Giustina\", při ní v 10. století bylo ustaveno opatství benediktinů, poničené zemětřesením z roku 1117, ale rozšířené v 15. století na jedno z nejvýznamnějších v regionu. Nacházejí se zde hroby dalších římských prvomučedníků, jimiž byli první biskup Prosdocimus, Maximus, Julian Egyptský, Felicitas, a dále se tu uchovávají relikvie evangelisty Lukáše a apoštola Matouše. Dalším centrem byla Lombardie a roku 617 založené oratorium ve městě Como. Zhruba z téže doby pochází nejstarší vyobrazení Justiny, nástěnná malba ve výklenku podzemní části baziliky San Clemente v Římě.\n\nKult svaté Justiny se díky Zlaté legendě od Jacopa da Voragine rozšířil od konce 13. století v celé Evropě, ve středověku a v renesanci byla Justina nejpopulárnější. Patřila do družiny šesti svatých panen, uctívaných a vyobrazených kolem dítěte Ježíše.\nZ Padovy do Čech její ostatky roku 1354 přivezl císař Karel IV., dal na ně zhotovit stříbrný relikviář, který daroval Svatovítskému pokladu. V kostele sv. Tomáše na Malé Straně byla již roku 1410 kaple zasvěcená sv. Christicole, Bargarii a Justině\n\nNejstarší vyobrazení sv. Justiny v Čechách najdeme již kolem roku 1300, výšivku na antependiu z Chebu, dále zejména v deskové malbě, např. na oltáři Mistra Třeboňského oltáře.\n\n\nJustina bývá vyobrazena v dívčím světském oděvu, s korunkou na hlavě a s palmou mučednice v ruce, někdy také s mečem nebo dýkou jako atributem svého umučení.U nohou mívá jednorožce jako symbol své mravní čistoty. V legendárních scénách se její ikonografie prolíná s Justinou Antiochejskou, bývá zobrazena se sv. Cyprianem, který zaříkává ďábla znamením kříže, nebo při společném stětí.\n\n"}
{"id": "1048161", "url": "https://cs.wikipedia.org/wiki?curid=1048161", "title": "Vrabinec (hrad)", "text": "Vrabinec (hrad)\n\nVrabinec (též \"Vrabín\", \"Vrabník\" nebo ) je zřícenina hradu na pravém břehu Labe nad obcí Těchlovice v okrese Děčín. Hrad stál na dominantním čedičovém vrchu v nadmořské výšce 400 metrů. Dochovaly se z něj pouze zbytky zdí obvodového opevnění. Od roku 1966 je chráněn jako kulturní památka.\n\nPrvní písemná zmínka o hradu je z roku 1403, kdy je zde připomínán jako majitel Ješek z Těchlovic, ale archeologicky je doloženo osídlení již ve 13. století. V roce 1415 ho koupil pan Zikmund Děčínský z Vartenberka, ale nesídlil zde. V roce 1425 je hrad uváděn v držení Mikuláše z Lobkovic, ale už o dva roky později patřil Anežce ze Šternberka, druhé manželce Zikmunda z Vartemberka. V roce 1444 hrad pravděpodobně dobylo vojsko lužického Šestiměstí. Ještě v roce 1504 se uvádí jako centrum panství, ale roku 1515 už byl pustý.\n\nPodoba hradu byla silně ovlivněná členitým staveništěm tvořeným třemi rozeklanými čedičovými skalami, mezi kterými se nacházelo nádvoří. Vstupní bránu na něj chránila okrouhlá bašta. Na nejvyšší skále stála obytná věž. Archeologický výzkumem byly doloženy pozůstatky dvou bran se šachtami pro závaží padacího mostu.\n\n\n"}
{"id": "1048163", "url": "https://cs.wikipedia.org/wiki?curid=1048163", "title": "Kyriakos Georgopetris", "text": "Kyriakos Georgopetris\n\nKyriakos (původním jménem: \"Andreas Georgopetris\"; 1945, Chlomotina) je řecký kněz Jeruzalémské pravoslavné církve, biskup a metropolita Nazaretu.\n\nNarodil se roku 1945 v Chlomotině na Korfu. Roku 1958 odešel do Jeruzaléma. Vystudoval Patriarchální školu a roku 1964 byl postřižen na mnicha a vysvěcen na diakona. Kněžské svěcení přijal roku 1966. O rok později byl povýšen na archimandritu a jmenován opatem Svatého monastýru na Hoře Tábor.\n\nRoku 1967 se stal opatem monastýru svatého Jiří v Bajt Džalá. Roku 1972 byl jmenován vice-kostelníkem Velmi svatého chrámu Vzkříšení. Roku 1981 byl jmenován kostelníkem a roku 1984 patriarchálním komisařem v Accře.\n\nRoku 1989 byl zvolen biskupem Anthedonu. Roku 1991 byl ustanoven metropolitou Nazaretu.\n\nRoku 2010 se stal členem Svatého synodu.\n\nJe absolventem Teologické školy Národní a Kapodistrianské univerzity v Athénách.\n\n"}
{"id": "1048164", "url": "https://cs.wikipedia.org/wiki?curid=1048164", "title": "Zdeněk Švehla", "text": "Zdeněk Švehla\n\nZdeněk Švehla, v zahraničí znám jako Zdeněk Mario, (16. července 1924 Brno – 21. prosince 2014 Praha) byl český tenorista, dlouholetý sólista Opery Národního divadla v Praze.\n\nNarodil se v Brně a v letech 1941–43 studoval na Obchodní škole. Vstoupil na brněnskou konzervatoř, studoval u profesora Bohumila Soběského. V té době již zpíval ve sboru Českého lidového divadla v Brně (1943–1945). Debutoval v roce 1942 v roli Jeníka ve Smetanově \"Prodané nevěstě\". Po skončení 2. světové války se stal sólistou Státního divadla Brno (1945–1949), kde účinkoval nejen v opeře, ale i v operetě. Konzervatoř absolvoval v roce 1947. \n\nV roce 1950 nastoupil vojenskou prezenční službu. Jako voják byl pozván do Slovenského národního divadla v Bratislavě a později působil v Armádním uměleckém souboru Víta Nejedlého. V letech 1952–1956 pokračoval ve studiu na Janáčkově akademii múzických umění v Brně.\nV té době působil v opeře divadla v Olomouci a krátce i ve Státním divadle Ostrava. Členem opery Národního divadla se stal 1. srpna 1957. Ve studiu však pokračoval ještě dalších pět let u profesorů A. Granforteho a C. Pollacca v Benátkách. \n\nNa scéně Národního divadla vytvořil více než 60 rolí českého i světového repertoáru. Hostoval ve Vídni (Staatsoper, Volksoper i Raimundtheater), v Athénách, v Dublinu, na Islandu a v Rumunsku. \n\nV letech 1960–1964 se zúčastnil světového turné Laterny magiky jako Hoffmann v Offenbachových \"Hoffmannových povídkách\" (jediná živě zpívající role). Často zpíval i v operetách. Byl častým hostem nahrávacích studií a jeho výkony byly zachyceny na mnoha gramofonových, rozhlasových a televizních nahrávkách. V roce 2013 obdržel Cenu Thálie za celoživotní operní mistrovství.\n\nByl otcem herečky Jarmily Švehlové a dědečkem herce Roberta Hájka.\n\n"}
{"id": "1048166", "url": "https://cs.wikipedia.org/wiki?curid=1048166", "title": "Sutura (geologie)", "text": "Sutura (geologie)\n\nSutura je v tektonice a strukturní geologii významný zlom často rovnoběžný s osou orogénu nebo horstva. Sutura je styčnou plochou oddělující bloky s rozdílným tektonickým, Metamorfní i paleogeografickým vývojem jako jsou terany. Je často linií pohlcení oceánské kůry.\n\nV důsledku přibližování se tektonických bloků nebo ploten je zemská kůra nacházející se v oblasti mezi nimi postižena velkým zkrácením. To má za následek její rozlámání, případně úplné zničení a pohřbení, jakmile dojde k prokluzu přibližujících se bloků. V zemské kůře se takové oblasti nacházejí nejčastěji v oblastech bývalých subdukčních zón. V bezprostřední blízkosti se zde nacházejí bloky, které mají rozdílnou historii a často byly původně tisíce kilometrů vzdálené. Odkryté sutury se mohou významně lišit. Některé mohou být jen několik stovek metrů široké, jiné dosahují kilometrových rozměrů. Jejich délka může být řádově stovky i tisíce kilometrů. Oblasti křehké deformace tvoří sítě zlomů, v jiných oblastech vznikají mylonitové střižné zóny. Velmi často jsou vázány s intruzemi hlubinných hornin nebo vznikem tektonických čoček s různou litologií od usazenin přes hlubinné horniny až po ofiolitové fragmenty.\n\nPříkladem významných sutur je Periadriatická linie táhnoucí se Alpami nebo bradlové pásmo v Západních Karpatech.\n"}
{"id": "1048167", "url": "https://cs.wikipedia.org/wiki?curid=1048167", "title": "Clapton", "text": "Clapton\n\nClapton může být:\n\n"}
{"id": "1048169", "url": "https://cs.wikipedia.org/wiki?curid=1048169", "title": "Tisovec (rostlina)", "text": "Tisovec (rostlina)\n\nTisovec je rod jehličnanů z čeledi cypřišovitých, který je nesmírně tolerantní vůči záplavám a do něhož spadají jeden až tři druhy stromů (záleží na taxonomickém pohledu). Jeho vědecké pojmenování je odvozeno od latinského pojmenování tisu \"taxus\" a řeckého výrazu \"εἶδος\" (\"eidos\"), jenž znamená \"podobný\". V rámci čeledi cypřišovitých jsou mu nejblíž příslušníci podčeledi \"Taxodioideae\", rody patisovec (\"Glyptostrobus\") a kryptomerie (\"Cryptomeria\").\n\nDruhy rodu tisovec se vyskytují v jižní části severoamerického kontinentu a jsou opadavé na severu a poloopadavé až stálezelené na jihu. Jsou to velké stromy, které dorůstají do výše 30 až 46 m a jejichž kmen mívá 2 – 3 m v průměru (výjimečně může dosáhnout až 14 m). Jehlicové listy jsou 0,5–2 cm dlouhé a uspořádány spirálovitě, ale u základny jsou zkroucené a leží ve dvou vodorovných řadách. Kulovité šišky s 10–25 šupinami mají v průměru 2–3,5 cm a každá šupina chrání 1–2 semena. Šišky dozrávají 7–9 měsíců po opylení, kdy se rozpadají, aby mohly uvolnit semena. Samčí (pylové) šišky vyrůstají v převislých hroznech a vypouštějí svůj pyl brzy na jaře. Většina tisovců vytváří vzdušné dýchací kořeny, pokud roste na ve vodě nebo v její těsné blízkosti. Tyto kořeny vystupují nad hladinu vody a měly by napomáhat v přivádění kyslíku do kořenového systému.\n\nTři stávající taxony rodu \"Taxodium\" jsou zde uvedeny jako samostatné druhy, ačkoli někteří botanici je považují pouze za jeden, nanejvýš dva druhy. Ostatní pak považují za variety neboli odrůdy prvního popsaného druhu. Tyto tři taxony rostou v odlišném prostředí a mají rozdílné vztahy, nicméně při vzájemném setkání dochází k jejich křížení.\n\nNejznámější druh tisovce roste přirozeně na jihovýchodě USA, od státu Delaware až po Texas, zejména pak v Louisianě a podél Mississippi až hluboko do vnitrozemí v jižní Indianě. Nachází se zejména podél řek, jejichž záplavové území je bohatě zásobováno bahnem.\n\nPřirozenou oblastí jeho výskytu je Mexiko, údolní niva řeky Rio Grande na jihu Texasu, a departement Huehuetenango v Guatemale. Na rozdíl od tisovce dvouřadého a vystoupavého je skutečně stálezelený. Nejznámějším tisovcem Montezumovým je takzvaný Tulský strom ( \"El Árbol del Tule\"), který roste ve městě Santa Maria del Tule v jihomexickém státě Oaxaca. Je 43 m vysoký a s průměrem kmene 14 m a obvodem 42 m jde zřejmě o nejstatnější strom na světě. Tisovec Montezumův je zejména pobřežní strom, který roste podél vyvýšených říčních břehů, lze ho však také najít v okolí pramenů a močálů, nikoli přímo v nich jako oba druhé tisovce.\n\nTento strom se vyskytuje v blízkosti stanovišť tisovce dvouřadého, avšak pouze v jihovýchodní části pobřežní nížiny od Severní Karolíny po Louisianu. Nachází se v klidných řekách s takzvanou černou vodou, v jezerech a močálech bez bohatých zásob bahna.\n\n\n\nTisovce jsou zvlášť ceněny pro svoje dřevo, neboť jejich bělové i jádrové dřevo je nesmírně odolné vůči hnilobě a termitům. Jádrové dřevo obsahuje seskviterpen zvaný cypresen, který funguje jako přirozený prostředek ochrany dřeva. Cypresenu trvá desítky let, než se v dřevu nahromadí, proto je dřevo pocházející z původních lesů mnohem odolnější než dřevo pocházející ze sekundárních lesů. Nicméně je pravda, že věk také zvyšuje náchylnost k napadení plísní rodu \"Stereum\", která napadá jádrové dřevo a způsobuje jeho vyhnívání, čímž se napadené stromy stávají nepoužitelné pro dřevozpracující průmysl. Dřevo tisovce dvouřadého se dřív na jihozápadě Spojených států často používalo k výrobě střešních šindelů. Kůra těchto stromů slouží jako mulč. Současnou úroveň těžby dřeva tisovců snadno nahrazuje roční přírůstek dřevní hmoty, který je 6× vyšší.\n\nV dávné minulosti byli příslušníci rodu tisovec na severní polokouli mnohem rozšířenější, než je tomu dnes. Nejstarší zkameněliny byly objeveny ve svrchně křídových usazeninách v Severní Americe. V Evropě se tisovce udržely prakticky přes celý pliocén až do doby před zhruba 2,5 miliony let.\n\n\n \n"}
{"id": "1048170", "url": "https://cs.wikipedia.org/wiki?curid=1048170", "title": "Agregátor slev", "text": "Agregátor slev\n\nAgregátor slev je vyhledávač slevových nabídek od slevových serverů nebo internetových obchodů. Shromažďuje na svých internetových stránkách zlevněné zboží a služby od poskytovatelů hromadných slev (slevové servery).\n\nSlevy se na slevových agregátorech třídí do tematických kategorií a geografických lokalit (např. pobyty, restaurace, zboží, móda, zábava, wellness, služby atd.).\n\nZákazník nemusí prohledávat jednotlivé slevové servery, protože je agregátor shromažďuje na jednom místě. Ve výsledku zákazník ušetří mnoho času při vyhledávání zvýhodněné nabídky.\n\nAgregátory získávají informace o slevách v časových intervalech - u limitovaných nabídek tak může docházet k tomu, že po prokliku z agregátoru k prodejci již nebude nabídka dostupná i když ji agregátor bude zobrazovat jako aktuální.\n\nSlevové agregátory používají ve většině případů affiliate program a to buď vlastní nebo od jiných poskytovatelů affiliate systémů. Lze vypočítat návratnost investice a díky statistikám má poskytovatel slevových nabídek přehled o dění jeho produktu.\n\nSpecifickou oblastí působení agregátorů slev je resort cestovního ruchu. Pro působení cestovních kanceláří jsou totiž zákonem stanoveny specifické podmínky, jejichž úkolem je chránit zákazníka. Zákon pak ještě rozlišuje mezi cestovní kanceláří a cestovní agenturou. Cestovní agentura nemůže sama zájezdy organizovat a působí pouze jako zprostředkovatel.\n\n"}
{"id": "1048171", "url": "https://cs.wikipedia.org/wiki?curid=1048171", "title": "Amvrosios (Antonopoulos)", "text": "Amvrosios (Antonopoulos)\n\nAmvrosios (vlastním jménem: \"Nikolaos Antonopoulos\"; 1934, Pireus) je řecký kněz Jeruzalémské pravoslavné církve, arcibiskup a metropolita Neapolisu.\n\nNarodil se roku 1934 v Pireusu. Roku 1953 odešel do Jeruzaléma. Roku 1957 byl postřižen na mnicha a vysvěcen na diakona. Roku 1959 vystudoval Patriarchální školu. Kněžské svěcení přijal roku 1962 a stal se Nejvyšším ceremoniářem a uváděčem patriarchátů. Roku 1963 byl povýšen na archimandritu.\n\nNa Národní a Kapodistrianské univerzity v Athénách studoval posvátné vědy. Působil jako knihovník, archivář, učitel na Patriarchální škole, opat Pámatky Boží Matky v Getsemane. Roku 1979 byl jmenován patriarchálním komisařem v Accře.\n\nV březnu 1981 byl zvolen arcibiskupem Neapolisu a ve stejný rok proběhla jeho biskupská chirotonie. Roku 1999 byl ustanoven metropolitou Neapolisu.\n\nRoku 2001 se stal členem Svatého synodu a patriarchálním komisařem v Betlému.\n\nDoprovázel patriarchu Benedikta na jeho cestách do Konstantinopole, Ruska, USA, Velké Británie a Srbska. Byl členem Patriarchální delegace na intronizaci patriarchy Maxima.\n\n"}
{"id": "1048172", "url": "https://cs.wikipedia.org/wiki?curid=1048172", "title": "461 Ocean Boulevard", "text": "461 Ocean Boulevard\n\n461 Ocean Boulevard je druhé sólové studiové album anglického hudebníka Erica Claptona. Vydalo jej v červenci roku 1974 hudební vydavatelství RSO Records. Jeho producentem byl Tom Dowd a nahráno bylo během dubna a května 1974 ve studiu Criteria Studios v Miami. Na obalu alba se nachází dům číslo 461 na ulici Ocean Boulevard ve městě Golden Beach. Na albu se nachází celkem deset písní, jde převážně o coververze; nachází se zde například píseň „I Shot the Sheriff“ původně od Boba Marleyho.\n\n"}
{"id": "1048174", "url": "https://cs.wikipedia.org/wiki?curid=1048174", "title": "Mobilní stanice", "text": "Mobilní stanice\n\nMobilní stanice ( ) je mobilní telefon včetně softwaru potřebného pro komunikaci s mobilní sítí.\n\nTermín vyjadřuje kompletní systém připojený k mobilní síti, tj. mobilní telefon nebo přenosný počítač propojený pomocí adaptéru pro širokopásmové připojení. Zatímco v sítích 2G, jako je GSM, se používá termín \"Mobilní stanice\", v 3G sítích se používá termín uživatelské zařízení ( ).\n\nMobilní stanice pro síť GSM má čtyři hlavní části:\n\n\nMobilní telefon obsahuje MT, TA i TE. Funkce MT a TE však často provádějí různé procesory: aplikační procesor slouží jako TE, zatímco baseband procesor slouží jako MT, přičemž komunikace mezi nimi se uskutečňuje pomocí AT-příkazů po sběrnici, která slouží jako TA.\n\n"}
{"id": "1048177", "url": "https://cs.wikipedia.org/wiki?curid=1048177", "title": "There's One in Every Crowd", "text": "There's One in Every Crowd\n\nThere's One in Every Crowd je třetí sólové studiové album anglického hudebníka Erica Claptona. Vydalo jej v březnu roku 1975 hudební vydavatelství RSO Records. Jeho producentem byl Tom Dowd a nahráno bylo od konce roku 1974 do počátku roku 1975. V žebříčku UK Albums Chart se album umístilo na patnácté příčce; v Billboard 200 na 21.\n\n"}
{"id": "1048182", "url": "https://cs.wikipedia.org/wiki?curid=1048182", "title": "No Reason to Cry", "text": "No Reason to Cry\n\nNo Reason to Cry je čtvrté sólové studiové album anglického hudebníka Erica Claptona. Vydalo jej v srpnu roku 1976 hudební vydavatelství Polydor Records. Jeho producentem byl Rob Fraboni a nahráno bylo od prosince 1975 do května 1976. Album bylo nahráno ve studiu skupiny The Band a na albu se tak podíleli i někteří její členové (Rick Danko, Richard Manuel, Robbie Robertson). Dále se na nahrávce podíleli například Bob Dylan a Ronnie Wood. V žebříčku UK Albums Chart se album umístilo na osmé příčce; v Billboard 200 na patnácté.\n"}
{"id": "1048185", "url": "https://cs.wikipedia.org/wiki?curid=1048185", "title": "MAGE (protein)", "text": "MAGE (protein)\n\nMAGE (z angl. \"melanoma antigen\") je skupina asi 60 málo prozkoumaných proteinů, které byly nejprve popsány jako tumor-specifické, tedy přítomné pouze v nádorech a nikoliv v normální tkáni. Obsahují typickou MHD (MAGE homology) doménu. O některých MAGE genech dnes je známo, že jsou přítomny i v zdravých tkáních, např. ve varlatech nebo v nervové soustavě. Alespoň některé MAGE proteiny se váží na RING domény typické např. pro RING ubiquitin ligázy a aktivují ubikvitinylační aktivitu.\n"}
{"id": "1048195", "url": "https://cs.wikipedia.org/wiki?curid=1048195", "title": "Isychios Condogiannis", "text": "Isychios Condogiannis\n\nIsychios (vlastním jménem: \"Elias Condogiannis\"; * 1944, Acharnes) je řecký kněz Jeruzalémské pravoslavné církve, arcibiskup a metropolita Capitoliasu.\n\nNarodil se roku 1944 v Acharnes. Roku 1958 odešel do Jeruzaléma. Dne 18. prosince 1961 byl postřižen na mnicha a náslující den byl vysvěcen na diakona. Roku 1962 vystudoval Patriarchální školu. Kněžské svěcení přijal roku 1964. Sloužil jako opat v Keraku. Roku 1967 byl povýšen na archimandritu. Na Národní a Kapodistrianské univerzitě v Athénách studoval právo.\n\nRoku 1976 se stal členem finančního a vzdělávacího výboru. Roku 1978 byl jmenován předsedou církevního soudu v Joppě. Roku 1981 se stal patriarchálním komisařem v Accře.\n\nDne 16. března 1984 byl zvolen biskupem Ávily. Dne 26. března 1984 proběhla jeho biskupská chirotonie, kdy byl také jmenován patriarchálním komisařem v Irbetu. Roku 1991 byl zvolen arcibiskupem Capitoliasu. Roku 1994 se stal metropolitou a vice-předsedou finančního výboru a předsedou majetkového výboru.\n\nRoku 2001 se stal členem Svatého synodu, předsedou Jeruzalémské školské rady a předsedou tiskové a informační kanceláře. Roku 2003 byl jmenován patriarchálním komisařem.\n\nRoku 2005 se stal právním poradcem patriarchátu.\n\nRoku 2009 se stal předsedou patriarchálních škol.\n\nRoku 2012 se stal patriarchálním komisařem.\n\n"}
{"id": "1048196", "url": "https://cs.wikipedia.org/wiki?curid=1048196", "title": "Karel Durman", "text": "Karel Durman\n\nKarel Durman (* 13. července 1932) je český historik působící ve Švédsku. \n\nNarodil se v roce 1932 a od roku 1952 studoval na Filozofické fakultě Univerzity Karlovy. Po dokončení studia zde zůstal a začal akademickou dráhu. V roce 1961 získal jednoroční postgraduální stipendium na LSE. V letech 1968–1969 byl členem předsednictva Vysokoškolského výboru KSČ, později zařazeného do \"zrádného druhého centra\". V roce 1970 musel školu opustit – pracoval jako noční hlídač a posléze v oddělení rešerší Státní technické knihovny. V roce 1980 byl stálou šikanou donucen emigrovat do Švédska. Usadil se ve městě Uppsala, kde začal působit jako historik na místní univerzitě. Po roce 1989 se občas vracel do České republiky. Ve své práci se zaměřuje na moderní dějiny Blízkého východu, vývoj Východního bloku a velkou politiku 20. století. Jeho práce o dějinách 20. století \"Útěk od praporů\" a \"Popely ještě žhavé\" jsou v českém prostředí vysoce ceněny pro svou informativnost a čtivost. Karel Durman je podruhé ženatý, má dvě dcery a syna.\n\n"}
{"id": "1048197", "url": "https://cs.wikipedia.org/wiki?curid=1048197", "title": "Backless", "text": "Backless\n\nBackless je šesté sólové studiové album anglického hudebníka Erica Claptona. Vydalo jej v listopadu roku 1978 hudební vydavatelství Polydor Records. Jeho producentem byl Glyn Johns a nahráno bylo během roku 1978. V hitparádě Billboard 200 se album umístilo na osmé příčce. Stejně jako u předchozích Claptonových alb i toto obsahuje převážně coververze; nachází se zde písně od Boba Dylana či JJ Calea.\n\n"}
{"id": "1048202", "url": "https://cs.wikipedia.org/wiki?curid=1048202", "title": "Israel Jošua Singer", "text": "Israel Jošua Singer\n\nIsrael Jošua Singer (: , ‎30. listopadu 1893 Biłgoraj, Polsko – 10. února 1944 New York, USA) byl židovský spisovatel píšící v jidiš, bratr nositele Nobelovy ceny Isaaca Bashevise Singera a spisovatelky Esther Kreitman. Žil v Kyjevě, Moskvě a od roku 1928 pak ve Varšavě. Již od roku 1916 přispíval do evropského jidiš tisku, v roce 1921 se stal dopisovatelem amerických jidiš novin \"Forverts\" (\"The Jewish Daily Forward\"). V roce 1934 emigroval do USA, kde newyorské Židovské umělecké divadlo s velkým úspěchem uvedlo jeho hru \"Prosťáček Joše\" (Yoshe Kalb), kterou napsal ještě během pobytu v rodném Polsku. Ve svém pozdějším románu \"Bratři Aškenaziové\" (Di brider Aškenazy) věrně, ale ne bez humoru a nadhledu, popsal tragický úděl židovského proletariátu v nepřátelsky naladěném prostředí lodžské textilní fabriky.\n\n\n"}
{"id": "1048203", "url": "https://cs.wikipedia.org/wiki?curid=1048203", "title": "Let Indonesia AirAsia 8501", "text": "Let Indonesia AirAsia 8501\n\nLet Indonesia AirAsia 8501 (značka QZ8501/AWQ8501) je let nízkonákladové společnosti Indonesia AirAsia, který se na své pravidelné lince z města Surabaja v Indonésii do Singapuru ztratil se 162 lidmi na palubě. Airbus A320-216 vystartoval ze Surabaji ve 22:35 středoevropského času a ve 23:24, asi hodinu před příletem do Singapuru, ztratil radiový kontakt. Vzhledem k požadavkům pilota o vystoupání o 2000 metrů a bouřkové kupě na trase letu se předpokládá, že došlo ke zřícení letadla do moře. V současnosti po letadlu pátrají hlídky ze sedmi zemí.\n\nDne 30. prosince 2014 byly objeveny trosky letadla a oběti havárie jižně od indonéského ostrova Borneo.\n"}
{"id": "1048205", "url": "https://cs.wikipedia.org/wiki?curid=1048205", "title": "Luigi Allemandi", "text": "Luigi Allemandi\n\nLuigi Allemandi (8. listopadu 1903 – 25. září 1978) byl italský fotbalista. Nejčastěji nastupoval na postu obránce.\n\nS italskou reprezentací vyhrál mistrovství světa roku 1934. Celkem za národní tým odehrál 24 utkání.\n\nStal se dvakrát mistrem Itálie, v sezóně 1925/26 s Juventusem Turín (v soutěži \"Prima Divisione\"), v ročníku 1929/30 pak s Ambrosianou Milán (Interem).\n\nRoku 1927 ho postihl korupční skandál, když přijal úplatek v derby Juventusu s AC Turín (který v důsledku skandálu přišel o mistrovský titul). Po roce byl však omilostněn. Šlo o první korupční skandál v historii italské kopané, v Itálii je též nazýván \"Caso Allemandi\" (Případ Allemandi).\n\nHrál za AC Legnano (1921–25), Juventus FC (1925–27), Ambrosianu Milán (Inter) (1927–35), AS Řím (1935–37), Unione Venezia (1937–38) a Lazio Řím (1938–39). \n"}
{"id": "1048207", "url": "https://cs.wikipedia.org/wiki?curid=1048207", "title": "Another Ticket", "text": "Another Ticket\n\nAnother Ticket je sedmé sólové studiové album anglického hudebníka Erica Claptona. Vydalo jej v únoru roku 1981 hudební vydavatelství Polydor Records. Jeho producentem byl Tom Dowd a nahráno bylo během roku 1981 ve městě Nassau na Bahamách. V hitparádě Billboard 200 se album umístilo na sedmé příčce. Stejně jako u předchozích Claptonových alb i toto obsahuje několik coververzí; nachází se zde písně od Muddyho Waterse či Sleepy Johna Estese. Jde o jeho poslední řadové album vydané společností Polydor Records.\n\n"}
{"id": "1048214", "url": "https://cs.wikipedia.org/wiki?curid=1048214", "title": "Luigi Bertolini", "text": "Luigi Bertolini\n\nLuigi Bertolini (13. září 1904, Busalla – 11. února 1977) byl italský fotbalista. Nejčastěji nastupoval na postu záložníka.\n\nS italskou reprezentací vyhrál mistrovství světa roku 1934. Celkem za národní tým odehrál 26 utkání.\n\nS Juventusem Turín se stal čtyřikrát mistrem Itálie (1931/32, 1932/33, 1933/34, 1934/35).\n\nHrál za US Alessandria (1926–1931), Juventus (1931–1937) a Tugullio Rapallo (1938–1940).\n\n"}
{"id": "1048216", "url": "https://cs.wikipedia.org/wiki?curid=1048216", "title": "Pietro Arcari", "text": "Pietro Arcari\n\nPietro Sante Arcari III (2. prosince 1909, Casalpusterlengo – 8. února 1988) byl italský fotbalista. Nejčastěji nastupoval na postu útočníka.\n\nS italskou reprezentací vyhrál mistrovství světa roku 1934, ačkoli na závěrečném turnaji nenastoupil. Za národní tým neodehrál ani jedno utkání. Je tak jedním ze čtyř hráčů v historii italské reprezentace, který se stal mistrem světa, aniž by si připsal reprezentační start.\n\nTři jeho bratři Carlo Arcari, Angelo Arcari a Bruno Arcari byl rovněž profesionálními fotbalisty, takže všichni Arcariovi bývají v Itálii někdy označování číslovkami (Pietro je Arcari III). Nejúspěšnějším z bratrů byl Bruno, který to dotáhl do italské reprezentace.\n\n"}
{"id": "1048217", "url": "https://cs.wikipedia.org/wiki?curid=1048217", "title": "Money and Cigarettes", "text": "Money and Cigarettes\n\nMoney and Cigarettes je osmé sólové studiové album anglického hudebníka Erica Claptona. Vydala jej v únoru roku 1983 hudební vydavatelství Duck Records a Warner Bros. Brothers. Jeho producentem byl Tom Dowd a nahráno bylo na konci roku 1982. V hitparádě Billboard 200 se album umístilo na šestnácté příčce.\n\n"}
{"id": "1048221", "url": "https://cs.wikipedia.org/wiki?curid=1048221", "title": "Behind the Sun", "text": "Behind the Sun\n\nBehind the Sun je deváté sólové studiové album anglického hudebníka Erica Claptona. Vydala jej v březnu roku 1985 hudební vydavatelství Duck Records a Warner Bros. Brothers. Jde o jeho první album, na kterém se jako producent podílel Phil Collins; dalšími producenty byli Ted Templeman, Lenny Waronker a samotný Clapton. V hitparádě Billboard 200 se album umístilo na 34. příčce.\n\n"}
{"id": "1048223", "url": "https://cs.wikipedia.org/wiki?curid=1048223", "title": "Felice Borel", "text": "Felice Borel\n\nFelice Placido Borel (5. dubna 1914, Nizza Monferrato – 21. ledna 1993, Turín) byl italský fotbalista. Nejčastěji nastupoval na postu útočníka.\n\nS italskou reprezentací vyhrál mistrovství světa roku 1934. Celkem za národní tým odehrál 3 utkání a vstřelil 1 gól.\n\nS Juventusem Turín se stal třikrát mistrem Itálie (1932/33, 1933/34, 1934/35). Dvakrát byl nejlepším střelcem italské ligy (1933, 1934).\n\nProtože i jeho bratr Aldo Borel byl fotbalistou, byl Felice často nazýván Borel II.\n\n"}
{"id": "1048224", "url": "https://cs.wikipedia.org/wiki?curid=1048224", "title": "August (album)", "text": "August (album)\n\nAugust je desáté sólové studiové album anglického hudebníka Erica Claptona. Vydala jej v listopadu roku 1986 hudební vydavatelství Duck Records a Warner Bros. Brothers. Stejně jako v případě jeho předchozího alba, nazvaného \"Behind the Sun\", se na albu produkčně podílel Phil Collins; dále na produkci přispěl Tom Dowd, který s Claptonem rovněž v minulosti spolupracoval. V hitparádě Billboard 200 se album umístilo na 37. příčce. Na albu se nachází píseň „Tearing Us Apart“, kterou Clapton nazpíval jako duet se zpěvačkou Tinou Turner.\n\n"}
{"id": "1048226", "url": "https://cs.wikipedia.org/wiki?curid=1048226", "title": "Meppen", "text": "Meppen\n\nMeppen je město v okrese Emsland v Dolním Sasku, Německo. Leží nedaleko německo-nizozemské státní hranice.\n\nČásti obce: Altstadt, Esterfeld, Feldkamp/Helter Damm, Kuhweide, Neustadt, Nödike, Schleusengruppe.\n\nMěsto se rozkládá na obou březích řeky Ems. Na řece a na plavebním kanálu jsou přístavy jak pro nákladní tak i osobní dopravu.\n\nZ města je dobré napojení na dálnici A31. Také zde prochází železniční trať Münster–Emden. Lodní doprava je provozována na plavebním kanálu Dortmund-Ems-Kanals. Po městě a jeho okolí je postaveno mnoho kilometrů cyklistických stezek.\n"}
{"id": "1048230", "url": "https://cs.wikipedia.org/wiki?curid=1048230", "title": "Journeyman (album)", "text": "Journeyman (album)\n\nJourneyman je jedenácté sólové studiové album anglického hudebníka Erica Claptona. Vydala jej v listopadu roku 1989 hudební vydavatelství Duck Records a Reprise Records. Album produkovali Russ Titelman a Jill Dell'Abate. Na albu se podíleli například Phil Collins, George Harrison, Cecil Womack a mnoho dalších. V hitparádě Billboard 200 se album umístilo na šestnácté příčce.\n\n"}
{"id": "1048236", "url": "https://cs.wikipedia.org/wiki?curid=1048236", "title": "Středisko pro pomoc studentům se specifickými nároky", "text": "Středisko pro pomoc studentům se specifickými nároky\n\nStředisko pro pomoc studentům se specifickými nároky (také středisko Teiresiás, svým názvem odkazující na bájného řeckého slepého věštce) je celouniverzitní účelové zařízení Masarykovy univerzity, které zpřístupňuje studium na univerzitě studentům se zrakovým, sluchovým, pohybovým, případně i jiným zdravotním postižením. Založeno bylo roku 2000 ještě jako \"Středisko pro pomoc nevidomým a slabozrakým studentům\" a už od té doby je jeho ředitelem PhDr. Petr Peňáz. Do roku 2014 sídlilo na Šumavské ulici, poté se přestěhovalo na Komenského náměstí do bývalé budovy lékařské fakulty.\n\nProjekt založení střediska vznikl již v devadesátých letech 20. století. Na počátku bylo zaměřeno jen na studenty se zrakovým handicapem na Fakultě informatiky a Filozofické fakultě. V roce 2000 se středisko stalo celouniverzitním pracovištěm s označením \"Středisko pro pomoc nevidomým a slabozrakým studentům\".\n\nV roce 2003 se Masarykova univerzita v rámci projektu zaměřila také na studenty se sluchovým handicapem a středisko získalo svůj současný název \"Středisko pro pomoc studentům se specifickými nároky\". V dalších letech se služby střediska dále rozšířily i na studenty s pohybovým handicapem, s chronickým onemocněním či psychickými obtížemi.\n\nStředisko se skládá z ředitelství, oddělení řádného studia, celoživotního vzdělávání, speciální informatiky, znakového tlumočnictví, pohybově postižených a knihovní a vydavatelské oddělení. Tato oddělení zajišťují širokou škálu služeb pro zdravotně postižené studenty, od agendy přijímacího řízení, registrací a zápisů, přes organizaci studia, ubytování a stravování, až k zajišťování speciálních výukových kurzů, konzultace a dispečink asistentských a tlumočnických služeb. Středisko provozuje zvláštní učebny a studovny pro zrakově postižené a zpřístupňuje jim univerzitní knihovny. Stará se také o odstraňování architektonických bariér pro pohybově handicapované. Knihovní a vydavatelské oddělení mj. zajišťuje studijní literaturu v Braillově písmu a pro potřeby postižených vytváří zvláštní druh multimediálních dokumentů, tzv. hybridní knihu.\n\nSlužby střediska jsou určeny především studentům Masarykovy univerzity, a to s postižením smyslovým, zrakovým, sluchovým, pohybovým, se specifickými poruchami učení, s psychickými obtížemi a s chronickým onemocněním. Služby jsou dále poskytovány vyučujícím a zaměstnancům Masarykovy univerzity, neakademické veřejnosti a akademickým i neakademickým institucím.\nObsahově jsou služby zaměřeny na poradenství a metodické vedení souvisejícím s uvážlivým výběrem předmětů s ohledem na studentovo postižení. Poradenská a metodická činnost je také poskytována středoškolským studentům a vyučujícím. Středisko dále provozuje výzkumné pracoviště s vývojem vlastních technologických řešení, braillské vydavatelství a celostátní digitální vysokoškolskou knihovnu, tlumočnické a přepisovatelské centrum či dispečink osobních asistencí.\n\nStředisko Teiresiás pomáhá studentům se specifickými nároky také v oblasti sportu. Středisko je zodpovědné za zpřístupnění výuky tělesné výchovy studentům Masarykovy univerzity se smyslovým či pohybovým postižením. V rámci střediska jsou také organizovány letní a zimní výcvikové kurzy. Teiresiás se snaží zajistit studentům pomoc v oblasti sportu i v širší rovině. Jako příklad lze uvést zprostředkování spolulezce pro nevidomou horolezkyni či podpora futsalového týmu pro nevidomé. Tento tým se pravidelně účastní turnaje Blind Football Cup, kde může změřit své síly s týmy z Brazílie či Velké Británie. Během hry musí být absolutní ticho, protože hráči se orientují dle zvuků, které slyší. Díky tichu jsou hráči schopni vnímat blížícího se soupeře či přibližující se míč. Ten má v sobě rolničky, jež při pohybu chřestí. Futsalový tým funguje při Masarykově univerzitě od září roku 2008.\n\nDíky společnému výzkumu střediska Teiresiás na Masarykově univerzitě, střediska ELSA na Českém vysokém učení technickém a společnosti Seznam.cz mají dostali nevidomí lidé možnost využívat mapy umístěné na webovém portálu Mapy.cz. V inovativním projektu jsou běžné mapy automaticky upravovány takovým způsobem, aby po vytištění na mikrokapslový papír byly čitelné hmatem. Vyvinutá technologie zjednodušila proces výroby hmatových map, zkrátila jeho trvání na jednotky minut a odstranila z něj dříve nutný velký podíl ruční práce. Inovace představuje usnadnění nejen pro výrobce map, ale i pro jejich uživatele.\n\nStředisko Teiresiás rovněž vyvinulo novou generaci hybridní knihy, jež zpřístupňuje skripta a učební texty v psané, zvukové i obrazové podobě studentům se smyslovým postižením. Teiresiás zároveň pracuje i na systému Polygraf, jehož cílem je pomocí přepisu zpřístupnit přednášky sluchově postiženým.\n\n"}
{"id": "1048237", "url": "https://cs.wikipedia.org/wiki?curid=1048237", "title": "Ritualismus", "text": "Ritualismus\n\nRitualismus, také ritualistický typ adaptace, je jedním z typů reakce jedince na hodnoty ve společnosti. Koncept rozpracoval ve své knize \"Social Theory and Social Structure\" sociolog Robert K. Merton (1910 – 2003), jeden z předních představitelů strukturálního funkcionalismu.\n\nJedná se o způsob adaptace, při kterém člověk hledá osobní únikovou cestu z nebezpečí a frustrace. Tyto pocity jsou způsobené soutěží o hlavní kulturní cíle, kterých se vzdá a pevněji se upne k bezpečným rutinním postupům a normám. Ritualista pravidla dodržuje jen kvůli pravidlům samotným, je to člověk, který vykonává nudnou práci, ovšem za co nejmenší námahy a bez vyhlídek vyšších společenských cílů.\n\nRobert K. Merton ve své knize \"Social Theory and Social Structure\" (1968) rozlišuje 5 typů adaptace jedinců  na systém kulturních cílů a institucionálních norem. Ty se odlišují dle míry „přijetí“ a „odmítnutí“  kulturně daných hodnot, resp. potřeby nahrazení stávajících hodnot vlastními a společenských norem (prostředky k dosažení cílů). Jednotlivé typy jsou posuzovány podle vztahu ke kulturním cílům, kterými Merton chápe např. velké finanční zisky, kariérní postup či posun ve společenském žebříčku a dále vztah k prostředkům, kterými lze těchto cílů dosáhnout, např. chozením do práce s pracovními přesčasy, dochvilností apod.\n\nSouhrn všech pěti typů adaptace jedinců vytváří určitou kulturu. Netřídí ale jedince podle typu charakteru, pouze vymezuje rozdílné způsoby adaptování se na rozpory panující v kultuře a sociální struktuře. Jedná se o těchto pět typů adaptace:\nKonformní typ je nejčastějším a nejrozšířenějším způsobem adaptace, který přijímá jak prostředky, tak jimi dosažitelné cíle. Inovativní jedinci nepřijímají institucionální normy a upínají se pouze na cíle. Jedinci spadající do kategorie úniku odmítají jak cíle, tak prostředky a rebelující typy se snaží o změnu dané společenské struktury. Jednotlivé typy ale nemusí být pro jedince stálé – běžný je také přirozený přechod mezi dvěma různými způsoby adaptace.\n\nRitualistický typ je charakteristický přeměnou prostředků na samotný účel jednání. Klade na prostředky zásadní až přehnaný důraz a z vnitřního rozhodnutí na nich úzkostlivě lpí. Člověk sleví ze svých nároků, jako je vysoké finanční ohodnocení nebo kariérní postup a spokojí se s jejich nižší mírou; tzv. se „drží při zdi.“ S ritualismem se pojí i další známá klišé jako: „Já svůj krk neriskuju“ nebo „Nemiř vysoko nebudeš pak zklamán“  Důvodem rituálu obecně je ovšem zvýšení bezpečí a jistoty dosažení cílů.\n\nTento typ chování nelze jednoznačně označit za chování deviantní, resp. nepředstavuje společenský problém a je „institucionálně dovolené - i když ne společensky preferované.“ Odklání se tak od běžného kulturního modelu, ve kterém je považováno za normální snažit se o postup ve společenské hierarchii. Syndrom sociálního ritualisty a jeho četné zastoupení ve společnosti může být do jisté míry zapříčiněno neustálým konkurenčním zápasem, který ve společnosti panuje, a podmiňuje společenské postavení jedince a jeho úspěchy. Tato společenská soutěž totiž produkuje akutní statusovou úzkost, které se lze trvale zbavit snížením svých aspirací. Podle Mertona jsou vysoké ambice zdrojem nebezpečí a nejistoty, zatím co aspirace na nižší ambice přináší pocity jistoty a uspokojení.\n\nUrčitá společenská či sociální vrstva může být pro daný model charakteristická – může se v ní vyskytovat určitý typ adaptace více než ostatní. Jako sociální prostředí, ve kterém se jedinci tíhnoucí k ritualismu vyskytují nejčastěji, označuje Merton v americké společnosti nižší střední třídu. Četný výskyt ritualismu odůvodňuje nepoměrem mezi důrazem kladeným na vysoké kulturní cíle a pravděpodobnou možností jich dosáhnout. Dalším specifikem je přísná výchova v rodinách nižší střední třídy, kdy je rodiči na děti vyvíjen silný tlak, který je nutí striktně dodržovat morální společenská pravidla. Všechny tyto aspekty jsou klíčové pro výskyt právě tohoto typu adaptace na hodnoty. Rodina, socializace a výchova jedince s výběrem způsobu adaptace úzce souvisí.\n\nRitualisté se často objevují v profesích učitelů, duchovních, vojenských instruktorů, dělníků a úředníků.\n\nMerton dále poukazuje na případy dělníků a úředníků, kteří se přizpůsobují pracovním požadavkům zaměstnavatele a snaží se pečlivě hlídat dané kvóty a mají obavy z jejich nesplnění či převýšení. Tento přístup tedy představuje osobní obranu před frustracemi, úzkostí a skepsí. Aktivní snaha postupovat výše je nahrazena úzkostlivým zaměřením se na ustálené rutinní postupy nepředstavující nebezpečí a nejistotu.\n\nExistují případy, mezi které patří např. výbuch vzdoru po dlouhém období striktního následování norem, kdy ritualismus (ve skutečnosti ovšem zhroucení rituálu) hraničí až s nelegálním chováním. Ty jsou podrobně popsány v klinických anamnézách.\n\nRobert Dubin ve své práci \"Deviant Behavior and Social Structure: Continuities in Social Theory\" (1959) rozvíjí Mertonovu teorii, kdy přidává tzv. ritualismus hodnot, kde dělí ritualisty na demagogy, normativní oportunisty a prostředkové oportunisty. Na rozdíl od ritualistů Mertonova typu, zajímají hodnotové ritualisty cíle, kdy za jejich splnění oportunisticky přehlíží, či dokonce odmítají předpisy a prostředky.\n"}
{"id": "1048238", "url": "https://cs.wikipedia.org/wiki?curid=1048238", "title": "Umberto Caligaris", "text": "Umberto Caligaris\n\nUmberto Caligaris (26. července 1901, Casale Monferrato – 19. října 1940, Turín) byl italský fotbalista. Nejčastěji nastupoval na postu obránce.\n\nS italskou reprezentací vyhrál mistrovství světa roku 1934. Na olympijských hrách 1928 získal bronzovou medaili. Hrál i na olympijském turnaji 1924. Celkem za národní tým odehrál 59 utkání.\n\nS Juventusem Turín se stal pětkrát mistrem Itálie (1930/31, 1931/32, 1932/33, 1933/34, 1934/35).\n\n"}
{"id": "1048242", "url": "https://cs.wikipedia.org/wiki?curid=1048242", "title": "Unplugged (album, Eric Clapton)", "text": "Unplugged (album, Eric Clapton)\n\nUnplugged je koncertní album anglického hudebníka Erica Claptona. Vydala jej v srpnu roku 1992 hudební vydavatelství Duck Records a Reprise Records. Album produkoval Russ Titelman a jde o záznam z Claptonova vystoupení v rámci série MTV Unplugged; představení proběhlo dne 16. ledna 1992 ve Windsoru. Album bylo oceněnou cenou Grammy.\n\n"}
{"id": "1048247", "url": "https://cs.wikipedia.org/wiki?curid=1048247", "title": "Armando Castellazzi", "text": "Armando Castellazzi\n\nArmando Castellazzi (7. října 1904, Milán – 30. listopadu 1968, Milán) byl italský fotbalista. Nejčastěji nastupoval na postu záložníka.\n\nS italskou reprezentací vyhrál mistrovství světa roku 1934. Celkem za národní tým odehrál 3 utkání.\n\nS Ambrosianou Milán (Interem) se stal v sezóně 1929/30 mistrem Itálie. Rok předtím získal italský pohár.\n"}
{"id": "1048251", "url": "https://cs.wikipedia.org/wiki?curid=1048251", "title": "Aue", "text": "Aue\n\nAue je od roku 2019 místní část velkého okresního města Aue-Bad Schlema v zemském okrese Erzgebirgkreis (Krušnohorský okres) v německé spolkové zemi Sasko. Ke konci roku 2015 mělo 16 349 obyvatel, žije zde tedy většina obyvatel dvacetitisícového dvojměstí.\n\nAue bylo v minulosti hornickým městem, po útlumu těžby je známé hlavně díky fotbalovému klubu FC Erzgebirge Aue.\n\nLeží zhruba 15,5 km vzdušnou čarou na sever od českých hranic, jihovýchodně od města Zwickau, v údolí řeky Zwickauer Mulde.\n\n"}
{"id": "1048259", "url": "https://cs.wikipedia.org/wiki?curid=1048259", "title": "Babylon 5: Volání do zbraně", "text": "Babylon 5: Volání do zbraně\n\nBabylon 5: Volání do zbraně (v anglickém originále Babylon 5: A Call to Arms) je americký televizní film z roku 1999, v pořadí pátý film vztahující se ke sci-fi seriálu \"Babylon 5\". Snímek režíroval Mike Vejar, scénář napsal J. Michael Straczynski, autor celého seriálu. Premiérově byl vysílán 3. ledna 1999 na televizní stanici TNT. Film vytváří přechod mezi dějem seriálu \"Babylon\" a jeho spin-offem \"Křížová výprava\".\n\nDěj filmu se odehrává v roce 2266, přibližně čtyři roky po skončení páté řady seriálu \"Babylon 5\" (nepočítaje její poslední díl „Sleeping in Light“).\n\nZatímco se Mezihvězdná aliance chystá na oslavy pátého výročí svého založení, její prezident John Sheridan se vypraví zkontrolovat dokončení stavby dvou prototypů torpédoborců (IAS \"Excalibur\" a IAS \"Victory\") zcela nového typu, pro které byla částečně využita i minbarsko-vorlonská technologie. Ve snu jej však kontaktuje technomág Galen, který ho varuje před velkým nebezpečím, neboť Drakhové, služebníci Stínů, prastaré rasy, kterou Sheridan před lety vyhnal z Galaxie, se chystají pomstít a zaútočit přímo na Zemi. Na stanici Babylon 5 se následně setká se zlodějkou Dureenou, jejíž svět byl tehdy Stíny zničen, a kapitánem Andersonem. Všichni se vrátí na nové lodě a společně se jimi vydají na průzkum. \"Excaliburu\" velí přímo Sheridan, \"Victory\" je pod velením Andersona. Poté, co objeví obrovskou drakhskou flotilu mířící k Zemi, zalarmuje Sheridan pozemskou obranu. Hlavní zbraní Drakhů je ale obrovský Oblak smrti, který ničí celé planety. Na něj se zaměří \"Excalibur\" a \"Victory\". Protože palba není účinná, kapitán Anderson obětuje svoji loď i posádku a nárazem plavidla zničí ovládají ovládací centrum Oblaku. O zbytek flotily se postarají pozemská plavidla, nicméně Drakhové stačí ještě předtím vypustit do atmosféry biogenetický mor, takže celá Země musí být následně uzavřena do karantény. Protože vývoj této umělé nemoci, která má za úkol vyhladit obyvatelstvo planety, nebyl dokončen, mají Pozemšťané přibližně pět let na nalezení protilátek. Právě pět let je přibližný odhad doby, za kterou se mor dokáže adaptovat na lidskou fyziologii.\n\n"}
{"id": "1048267", "url": "https://cs.wikipedia.org/wiki?curid=1048267", "title": "Fernand Bouisson", "text": "Fernand Bouisson\n\nFernand Bouisson (16. června 1874 Constantine, Francouzské Alžírsko – 28. prosince 1959 Antibes, Francie) byl francouzský politik Třetí republiky a krátce také 111. premiér Francie (1935).\n\nNarodil se ve Francouzském Alžiru. V mládí hrával rugby. V roce 1900 začal hrát za klub Olympique Marsylia. Politickou kariéru započal v roce 1906 na postu starosty Aubagne. O tři roky později byl zvolen do národního shromáždění, kde reprezentoval department Bouches-du-Rhône.\n\nV letech 1927-36 působil jako předseda Národního shromáždění. 1. června 1935 se na jeden týden stal francouzským premiérem. Už 7. června jej nahradil Pierre Laval. Bouisson odešel z politiky, když Vichistický režim v roce 1940 rozpustil Národní shromáždění.\n\nZemřel v Antibes v 85 letech.\n\n"}
{"id": "1048268", "url": "https://cs.wikipedia.org/wiki?curid=1048268", "title": "Daniel z Padovy", "text": "Daniel z Padovy\n\nDaniel z Padovy byl italský jáhen a mučedník.\n\nByl umučen za vlády císaře Diocletiana na počátku 4. století. Informace o jeho existenci byly objeveny roku 1075, když bylo jeho tělo objeveno v oratoři Svatého Prosdocima. Byla objevena rakev z mramoru, která obsahovala jeho ostatky s nápisem \"Hic corpus Danielis martyris et levitae quiescit\". Ostatky se v současnosti nachází v Padovské katedrále.\n\nV Abano Terme stojí klášter zasvěcený mučedníkovi, postavený na konci 11. století.\n\n"}
{"id": "1048271", "url": "https://cs.wikipedia.org/wiki?curid=1048271", "title": "Pietro Antonio Gallo", "text": "Pietro Antonio Gallo\n\nPietro Antonio Gallo (mezi roky 1695 a 1700 – 15. srpna 1777 Neapol) byl italský hudební skladatel a pedagog.\n\nO skladatelově mládí je málo známo, i rok narození je nejistý. V dubnu roku 1742 se stal nástupcem Gaetana Veneziana ve funkci druhého maestra na neapolské konservatoři \"Conservatorio di Santa Maria di Loreto\". Po smrti Francesca Durante 30. září 1755 se podílel na vedení konservatoře s Gennarem Mannou a po 17. dubnu 1760 s Nicolò Porporou. Když v roce 1761 Porpora i Manna z konservatoře odešli získal konečně trvale místo prvního maestra. V této funkci pak působil až do své smrti v roce 1777.\n\nBěhem 35 let na konservatoři vychoval řadu žáků, z nichž vynikli zejména Domenico Cimarosa, Pasquale Anfossi, Niccolò Antonio Zingarelli, Giuseppe Giordani, Fedele Fenaroli a Antonio Sacchini.\n\nJako skladatel komponoval téměř výhradně chrámovou hudbu.\n\n\n\n"}
{"id": "1048277", "url": "https://cs.wikipedia.org/wiki?curid=1048277", "title": "Milan Křížek", "text": "Milan Křížek\n\nMilan Křížek (9. března 1926 Lišov - 15. února 2018 České Budějovice) byl český hudební skladatel, hudební pedagog a violista.\n\nPo absolvování gymnázia v Táboře (1937–45) studoval hudební vědu, hudební výchovu a dějepis na Filosofické fakultě Univerzity Karlovy v Praze (1946–51). Skladbu soukromě studoval u Jaroslava Řídkého (1946–50). V roce 1959 složil státní zkoušku ze hry na housle. Doktorát filosofie získal na Univerzitě Palackého v Olomouci (1971), vědeckou aspiranturu vykonal externě na Ústavu pro hudební vědu Československé akademie věd (1966–72; kandidát věd - 1975).\n\nPo ukončení vysokoškolských studií byl jeden rok učitelem hudební výchovy na Pedagogickém gymnáziu ve Znojmě (1950–51), po absolvování vojenské prezenční služby trvale přesídlil do Českých Budějovic. Učil nejprve na Hudebně pedagogickém oddělení Hudební školy v Českých Budějovicích (1953–56), poté na Pedagogické škole (1956–58). Zabýval se i činností popularizační. V roce 1959 nastoupil jako odborný asistent Katedry hudební výchovy Pedagogické fakulty, pozdější zakládající součásti Jihočeské univerzity v Českých Budějovicích, kde setrval až do svého odchodu do důchodu (1986). Roku 1990 zde byl jmenován docentem.\n\nV letech 1990–2001 byl pedagogem Konzervatoře České Budějovice, do roku 1992 působil řadu let jako externí violista v operním orchestru Jihočeského divadla, v Jihočeské komorní filharmonii a několika komorních souborech.\n\nSkladatelsky vyšel z neoklasicismu, později se přiklání k novým kompozičním technikám a směřuje k syntéze prostředků soudobého hudebního výrazu. Jihočeská komorní filharmonie premiérovala jeho skladby \"Variace na téma Albana Berga\" (v roce 1985), \"Koncert pro orchestr\" (1988) a \"Koncert pro 14 smyčcových nástrojů\" (1998) a d. Řada jeho výrazných skladeb zazněla na Dnech soudobé hudby v Praze: \"Sonáta pro sólovou violu\" (1996), \"Sonatina danzante pro flétnu a klarinet\" (2000), \"Sedm sekvencí pro klarinet a bicí\" (2002), \"Capriccia pro soprán, flétnu, violu a bicí nástroje na verše Konstantina Biebla\" (2005), \"Largo desolato, hudba k sedmi obrazům hry V.Havla pro housle, violu a violoncello\" (2010) či \"Koláž IV pro 3 violoncella\" (2012). Jeho skladby jsou uloženy v archivech Českého hudebního fondu, Jihočeského muzea v Českých Budějovicích, Jihočeské komorní filharmonie a Konzervatoře České Budějovice.\n\nKnižní publikace\nUčební texty\nOstatní\n\n"}
{"id": "1048282", "url": "https://cs.wikipedia.org/wiki?curid=1048282", "title": "FK Göyəzən Qazax", "text": "FK Göyəzən Qazax\n\nFK Göyəzən Qazax (ázerbájdžánsky: \"Futbol Klubu Göyəzən Qazax\") je ázerbájdžánský fotbalový klub sídlící ve městě Qazax. Klub byl založen v roce 1978, obnoven byl v roce 1986 a poté znovu v roce 2003.\n\nSvé domácí zápasy odehrává na stadionu Qazax şəhər stadionu s kapacitou 15 000 diváků.\n\nZdroj: \n\n\nZdroj: \n\n"}
{"id": "1048285", "url": "https://cs.wikipedia.org/wiki?curid=1048285", "title": "Yves Le Prieur", "text": "Yves Le Prieur\n\nYves Paul Gaston Le Prieur (23. března 1885 Lorient – 1. června 1963 Nice) byl francouzský vynálezce a korvetní kapitán francouzského námořnictva. Je považován za zakladatele moderního přístrojového potápění; kromě toho stojí za mnoha dalšími vynálezy, z nichž většina byla původně určena pro vojenské účely.\n\nJako atašé francouzského velvyslanectví v Tokiu sestrojil (poručík) Le Prieur spolu s poručíkem Širó Aibarem kluzák z bambusových tyček a plátna. V tomto letadle se 5. prosince 1909 konal první let člověka na území Japonska.\n\nV dubnu roku 1916 francouzská armáda poprvé použila v bitvě u Verdunu bojové rakety vzduch-vzduch na pevné palivo s elektrickým odpalováním, které zkonstruoval (kapitán) Le Prieur a které byly odpáleny ze stíhacího letadla Nieuport. Rakety byly určeny k ničení německých pozorovacích balónů a používaly se do roku 1918.\n\nV srpnu 1926 zkonstruoval a předvedl první nezávislý potápěčský dýchací přístroj s konstantním průtokem dýchacího plynu.\n\n"}
