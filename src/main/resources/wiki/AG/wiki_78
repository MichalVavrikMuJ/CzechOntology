{"id": "1130526", "url": "https://cs.wikipedia.org/wiki?curid=1130526", "title": "Verein für das Deutschtum im Ausland", "text": "Verein für das Deutschtum im Ausland\n\nVerein für das Deutschtum im Ausland (česky \"Spolek pro Němce v zahraničí\") vznikl v roce 1908 z německého školského spolku Allgemeiner Deutscher Schulverein. Po první světové válce zaujal vedoucí pozici v péči o etnické Němce v zahraničí, kde se zasazoval o posílení jejich hospodářských, sociálních a kulturních pozic. Další rovinou VDA činnosti bylo šíření významu německých menšin pro německý národ žijící uvnitř Německé říše. Na výročním sjezdu VDA v Pasově (1933) došlo nejen k odsouhlasení změny dosavadního názvu na Volksbund a k přijetí nového znaku modré chrpy, ale také k prosazení vůdcovského principu a árijského paragrafu. V letech 1937–1938 byl spolek NS-zglajchšaltován. Po obnovení spolku v roce 1955 nese název Verein für Deutsche Kulturbeziehungen im Ausland (Spolek pro německé kulturní vztahy v zahraničí). \n\nPočátky Spolku pro Němce v zahraničí (Verein für das Deutschtum im Ausland) mají kořeny v habsburské monarchii. Habsburská monarchie se skládala mimo jiné z regionu, který byl později nazýván Jihovýchodní Evropou a sahal od Černovic (Czernowitz) až k Terstu (Triest), dále zahrnoval území na dolním a středním Dunaji až po Budapešť a Bratislavu. Centrum regionu se nacházelo v císařském městě Vídni. Mnohonárodnostní říše byla přirozeně poznamenána i mnohojazyčností, kulturní rozmanitostí, odlišnou ekonomickou vyspělostí a různými politickými hnutími, které ve vyhrocené formě dosahovaly až extrémních nacionalistických tendencí. Zrovna tak rozmanitá byla v monarchii i náboženská příslušnost: pravoslaví, římský katolicismus, protestantismus a judaismus. V této části monarchie žili, často po celá staletí, na větších i menších územích Němci: v Haliči (Galizien), Bukovině (Bukowina), Besarábii (Bessarabien), Dobrudži (Dobrudscha), Sedmihradsku (Siebenbürgen), Satu Mare (Sathmar), Banátu (Banat), Bačce (Batschka), Švábském Turecku (Tolna, Baranya a Somogy), v otevřených horských oblastech, Bakoňském lese (Bakonywald), Slavonii (Slawonien), Sremu (Syrmien), Spiši (Zips) a Kočevsku (Gottschee).\n\nPo prohrané bitvě u Solferina (1866) se německá část obyvatelstva dostala v pohraničních oblastech a v jazykových ostrovech vlivem maďarizace, italianizace a čechizace do defenzívy. Založením Německého školského spolku (Deutscher Schulverein) reagovali jeho představitelé na potlačování němčiny a německé kultury v těchto tzv. ohrožených oblastech (Schutzgebiet). Podobná seskupení a spolky na ochranu rakouského školství vznikaly také v Německé říši. Vzhledem k tomu, že rakouský spolkový zákon centrální organizaci s německými spolky nepovoloval, došlo o rok později v Berlíně 15. srpna 1881 k založení Všeobecného německého školského spolku (Allgemeiner Deutscher Schulverein), který zastřešil německé pobočky rakouského Schulvereinu. U zrodu spolku stál Heinrich Gotthardt von Treitschke a Theodor Mommsen. \n\nAž do první světové války měl v oblasti německých menšin stěžejní význam Alldeutscher Verband (Všeněmecký svaz) a Allgemeiner Deutscher Schulverein (později VDA) stál v jeho stínu. V roce 1891 založený a 1894 reorganizovaný „Alldeutsche Verband“ se ale postupně odklonil od liberálního nacionalismu k pangermánskému rasismu. Jeho podpora směřovala v habsburské monarchii k německým obranným spolkům (Schutzverein) v Čechách, na Moravě a ve Slezsku, na jihovýchodě spolku Südmark, v Maďarsku do německých jazykových oblastí na Slovensku, do Sedmihradska a Banátu. Až do roku 1914 podporoval na 600 000 členů nějakým způsobem organizovaných v německých nacionálních obranných spolcích. \n\nPrvní aktivity Všeobecného německého školského spolku proto směřovaly na pomoc maďarizací postižených sedmihradských Sasů kolem center Bistrita (Bistritz), Brašov (Kronstadt), Cluj Napoca (Klausenburg), Medias (Mediasch), Sebes (Seh besh'), Sibiu (Hermannstadt), Sighisoara (Schassburg) a v západní části země tzv. banátským Švábům s centrem v Timisoáře (Temeschwar). Podpora německých menšin probíhala především prostřednictvím zřizování škol a knihoven, finančních příspěvků na nákup německy psaných knih a financováním učitelů na německých školách. \n\nV roce 1908 se zformoval z berlínského školského spolku „Verein für das Deutschtum im Ausland, Schulverein e. V.”, který se členil na místní odbočky, okresní a zemské svazy. Zakládány byly i ženské a dívčí skupiny.\nVDA se prezentoval jako nepolitická organizace, jež se soustředila na ochranu a péči 30. mil. Němců žijících mimo hranice Německé říše. Udržováním a navazováním vztahů mezi organizacemi německého obyvatelstva v zahraničí a v Německé říší přispíval k péči o německý jazyk a německou kulturu. Zároveň se snažila rozvíjet životně důležité zájmy všech Němců na celém světě. Uvnitř státu se VDA o to pokoušel „slovem i písmem” pořádáním přednášek, vydáváním čtvrtletního časopisu «Das Deutschtum im Ausland» (Vierteljahrshefte des Vereins für das Deutschtum im Ausland 1909-1919) a vydávaným věstníkem VDA (Mitteilungen des VDA). V zahraničí zřizoval VDA německé školy, školky, knihovny, zprostředkovával německé učitele, duchovní a lékaře, poskytoval stipendia nemajetným a chudým Němcům, rady a informace také z hospodářských oblastí a pomáhal navazovat osobní vztahy mezi Němci v zahraničí a uvnitř říše.\n\nDo první světové války činily výdaje VDA na péči o němectví 3,5 mil. marek. Finančním přispěním zajistil chod nebo výstavbu stovek školek a škol nejen ve válečných oblastech německého Rakouska, ale také mnoha německých škol v Jižní Americe a v Jižní Africe. Sta tisíce VDA financovaných knih obohatilo německé knihovny. Dále se mohl spolek pochlubit zajištěním dvěma sty pracovních učitelských míst skrze zřízenou učitelskou zprostředkovatelnu. Členská základna z roku 1881 vzrostla z 1 300 do roku 1914 na 60 000 a přes 250 německých měst a obcí finančně VDA sponzorovalo. Roční členský příspěvek činil 3 M a zaplacením jednorázového poplatku 100 M získal německý občan celoživotní členství.\n\nV Istanbulu (Konstantinopel) se Němci sdružovali kolem zátoky Zlatý roh a to ve spolcích «Dürerbund», «Deutscher Ausflugsverein», «Teutonia», dále zde fungovala od roku 1868 německá škola, mateřská škola a německá vyšší reálka s hospodářskou školou «Deutsche Oberrealschule» (dnes Deutsche Schule Istanbul, Özel Alman Lisesi), která patřila k největší a nejdůležitější škole v celém Orientě. Školní tělocvičnu využíval i zdejší «Deutscher Turnverein» a v roce 1916 založený spolek pro mládež «Deutscher Pfadfinder». V roce 1852 byl vybudován také německý špitál. Pro německou menšinu vycházely od roku 1908 noviny Osmanischer Lloyd. Na západě Alžírska v provincii Oran se nacházela před první světovou válkou pruská osada La Stidia a ve vnitrozemí pět kilometrů od města Arzew osada «Sainte-Léonie». V Alexandrii VDA podporoval v roce 1912 otevřený «Deutsches Seemannsheim», který sloužil zpravidla k ubytování námořníků, ale také k trávení volného času jako klub s knihovnou. Jinak se v Alexandrii těšil velkému zájmu příkladný německý špitál (Deutsches Hospital) fungující ve městě již od roku 1858 (1909 nová budova) a evangelická německá škola s mateřskou školou. Školu podporoval i stát a to roční subvencí 3 320 M. Mimo evangelické školy zde provozovala Kongregace Milosrdných sester svatého Karla Boromejského katolickou školu a nadace z Káhiry starobinec „Kaiser-Wilhelm-Greisenasyl” (nyní Pelizaeus-Heim). V Káhiře se nalézal německý špitál, škola se školkou a chlapecký internát. Škola i internát byly otevřeny všem registrovaným náboženstvím. \nStejnou školu jako v Káhiře uvedl v Jeruzalémě do života evangelický Jerusalemsverein. Katolický spolek «Deutsche Verein vom Heiligen Land» založil při hospici sv. Pavla (St. Paulus-Hospiz) v roce 1908 katolický učitelský seminář a chlapeckou školu s německým vyučovacím jazykem. Po absolvování tříletého studia pak učitelé nastupovali bezplatně na tříletou službu v misionárních školách po celé Palestině. K tomu ještě fungovaly ve městě dvě německé dívčí školy s podobným zaměřením. Další protestanské školy se pak nacházely v kolonii Haifa, Jaffa, Sarona, Wilhelma, Betlehem-Galiläa (Tempelgesellschaft). Pro kolonie Haifa, Sarona a Wilhelma, kde žilo asi 850 Němců, se uvažovalo o stavbě německého špitálu. V Bejrútu se mohly v němčině vzdělávat jen děvčata na dvou dívčích školách diakonie Císařských sester (Kaiserswerther Diakonie), chlapecká byla zrušena. Ve Smyrně řádové sestry obývaly dům diakonie a provozovaly dívčí školu s německým internátem a sirotčincem, chlapeckou školu vedl profesor Meyerstein (zrovna tak státem a VDA dotovaná). Vedle těchto ve Smyrně působila ještě německo-řecká škola.\n\nV roce 1898 propachtoval čínský císař území Kiautschou Německému císařství (Deutsche Schutzgebiet Kiautschou), které zde v poměrně krátké době vybudovalo prosperující přístav Tsingtau s loděnicemi, nádražím a několika továrnami. Nechyběla ani kasárna s vojenskou infrastrukturu, nemocnice, soud, univerza a školy, protestantský kostel, pošta, elektrárna, dceřiná společnost Německo-asijské banky a budova úřadu vlády. Největší význam v Číně měla německá škola «Kaiser-Wilhelm-Schule» založená roku 1895 v Šanghaji, k ní přibyla v roce 1912 německá zdravotně-inženýrská škola pro čínské obyvatelstvo s jazykovým kurzem, mimo Šanghaj pak následovaly školy: v roce 1899 v Tsingtau (Qingdao), 1913 v Hankou a 1914 v Jinanfu, 1925 v Shenyang, 1927 v Harbin, 1933 v Nanjing. V roce 1914 Němci v Pekingu založili «Deutscher Schulverein Peking» se školou, která sídlila v budově banky (Deutsch-Asiatischen Bank). Dalšími chráněnými územími Německého císařství byly Německá Nová Guinea, Marshallovy ostrovy, Nauru, Samoa, Karolíny, Palau a Mariany. V kanadském Winnipegu sídlila německá menšina s misionářskou stanicí oblátů, kteří vydávali německé noviny «West-Canada».\nMezi chráněná území na africkém kontinentě patřily: Německá jihozápadní Afrika, Německá východní Afrika, Wituland, Kamerun a Togoland, přičemž Německá jihozápadní Afrika byla jedinou německou kolonií, kde se ve velkém počtu usidlovali němečtí osadníci. Jako v každé kolonii budovali Němci potřebnou infrastrukturu, přístavy a misionářské základny. S tím souvisela výstavba železnice, silnic, pošt a telegrafu. Němci pro africké obyvatelstvo vytvořili ucelený vzdělávací systém od základního školství až po odborné vzdělávání. V Africe působili němečtí pedagogové vyučující podle německých osnov a učebnic. Povinnou školní docházku pro bílé děti od 6 do 14 let zavedla Německá jihozápadní Afrika 20. října 1906. Německá vyšší reálná škola ve Windhuku nesla název «Kaiserliche Realschule» a s výukou započala v roce 1909. V Hermannsburgu započala s německou výukou evangelická misionářská stanice (Hermannsburger Mission) v roce 1849 pod názvem «Missionsanstalt Hermannsburg» (1890 Johannesburg, 1883 St. Martini-Schule Kapstadt). Americká Phelps-Stokesova komise se v roce 1924 ve své reportáži zmínila: „...že pokud jde o školství, Němcům se povedl (míněno v koloniální Africe) hotový zázrak.“\n\nV 19. století zakotvilo 90 procent německých vystěhovalců v Latinské Americe - jih Brazílie (Blumenau, Pomerode, Domingos Martins), severovýchod Argentiny, Paraguay, Uruguay a jih Chile. V Mexiku se sdružovali Němci a Rakušané kolem novin «Deutsche Zeitung in Mexiko», které vydávali bratři Müllerovi s redaktorem Theodorem Schumacherem, německé školy (1901 Humbolt-Schule) a spolku «Viribus Unitis» (heslo císaře Františka Josefa I. «Spojenými silami»). Noviny vycházely od roku 1883 dvakrát týdně a od roku 1914 třikrát do týdne. V Brazílii se těšily zájmu Hamburger Nachrichten vydávané v portugalštině a na jihu země, kde sídlila silná německá menšina, «Der deutsche Ansiedler». Z Porto Alegre obdržel spolek 200 000 M na Červený kříž a pro ve válce osleplé vojáky 35 000 M. Místní německá kolonie posílala měsíčně 6 000 M na projekty pro nezaměstnané a 1 000 M spolek vydával na rozdělování potravin. Kolem misionářských stanic na řekách Piratiny a Yjuhy vznikl svaz «Serra-Schulverband» sdružující německé školy v pralese. Obzvláště na jihu existovalo kolem stovky německých spolků (školských, učitelských, pěveckých, turnerských, střeleckých atd.) a vystěhovaleckých společností se zastoupením v Hamburgu. \n\nV Chile si němečtí kolonisté založili v roce 1854 v Osorno nejstarší německou školu na území Jižní Ameriky (následovaly Valdivia 1856, Valparaíso 1857, Puerto Montt 1858, La Unión 1860, Los Angeles 1882, Temuco 1887, Concepción 1888, Santiago 1891, Gorbea 1906, Puerto Varas 1906, Frutillar 1906, Punta Arenas 1907, Villarica 1910, Huefel Comuy 1910, Liceo Alemán de Santiago 1910) a vydávali «Deutsche Zeitung für Chile». Předválečným centrem německé menšiny se stalo město Valdivia. V Santiago de Chile založila studentská německá mládež během svého studia buršácký spolek «Burschenschaft Araucania». Na území Venezuely v kolonii Tovar započali němečtí přistěhovalci se školním vyučováním v roce 1841, výstavba malého kostelíka proběhla v roce 1844 a při něm také probíhala privátní evangelická výuka. S osazením německého učitele nastávaly pro nelehké životní podmínky neustále těžkosti a to i za finančního přispění spolku a dotování platu učitele říší. Vlastní školní budovy se dočkali osadníci až na přelomu let 1916/17.\n\nPo rozpoutání útoku italských vojsk 23. června 1915 započala rakousko-uherská vláda s evakuací místního obyvatelstva. Již 3. srpna 1915 referoval Innsbruck, že v Tyrolsku se nachází přibližně 13 000 italsko-tyrolských uprchlíků. Z toho se jich 2 000 nacházelo v Innsbrucku, 5 000 ve 160 jiných německo-tyrolských obcích a 6 000 v italských obcích, především kolem Nonsbergu na sever od Trientu. Přibližně 90 000 našlo útočiště v Salzburgu, Horním a Dolním Rakousku, v Čechách, na Moravě a v Uhrách. V této evakuované oblasti Trentino-Südtirol se nacházely i německé menšiny, které VDA podporoval. Dne 24. května (o svatodušním úterý) začali Italové odstřelovat obec Lusern (italsky Luserna), kde se po odchodu mužské populace na frontu nacházelo staré a nemocné obyvatelstvo, ženy a děti. Podle výpovědi uprchlíků se pod palbou ocitla i německá škola. V železničním transportu s obyvateli Lusernu, který směřoval do Ústí nad Labem, se nacházeli také uprchlíci z oblasti kolem Lafraunu (italsky Lavarone), Vielgereuthu (italsky Folgaria), Torbole (italsky Nago-Torbole) a několik z Trientu (italsky Trento).\n\nSprávou zóny „Hinterland” byly pověřeny státní úřady (v oblasti civilního obyvatelstva a neválečných záležitostí), kdežto vojenskou agendou se zabývalo c. k. válečné ministerstvo a ministerstvo obrany. Stát Rakousko-Uhersko poskytoval na osobu a den podpůrný sociální příspěvek v hodnotě 90 haléřů, financoval lékařské ošetření, staral se i o zajištění církevní péče, zajišťoval potraviny, ošacení, obuv, deky a slamníky. V Innsbrucku byl založen nestátní pomocný výbor „Landeshilfs- und Auskunftsstelle für die Tiroler Kriegsflüchtlinge” a ve Vídni fungoval „Hilfskomitee für die Flüchtlinge aus dem Süden”. V časopise «Das Deutschtum im Ausland» vydal VDA velmi podrobný článek k situaci v Jižním Tyrolsku (Von den südtirolischen Kriegsflüchtlingen), kde referoval o založení svého dobrovolného fondu na pomoc uprchlíkům z Jižního Tyrolska - Kriegshilfe für Südtirol. \n\nZ popudu předsedy spolku byl 19. června 1915 zřízen fond Válečné pomoci Jižnímu Tyrolsku a ze svého rezervního fondu VDA okamžitě poskytl na válečnou pomoc 2 000 M. Během několika týdnů se fond díky privátním sbírkám rozrostl o další tisíce, takže mohly být finanční prostředky rozeslány výborům ve Vídni a v Innsbrucku, dále pomocnému výboru v Ústí nad Labem a dalším dobrovolným organizacím zřízených v místech ubytování tyrolských uprchlíků. Od poloviny měsíce září zajistil VDA pro německy hovořící tyrolské obyvatelstvo pastora z obce St. Felix, který cestoval šest dní v týdnu po obcích a v neděli se vracel na děkanát v Ústí nad Labem k vyřízení písemné agendy. Zrovna tak se staral o zřízení německých mateřských škol, obecných škol, jejich vybavení, převzal za německé uprchlíky úhradu školného, poskytl učebnice a hradil další finanční částky související s německou výukou. Finanční pomoc se nevztahovala jen na uprchlíky z Lusernu. Díky místní skupině VDA-Mainz se nezapomnělo ani na pomoc o vánocích. Část fondu byla ponechána pro období návratu do zničených obcí a k financování obnovy škol.\n\nVDA prošel od svého vzniku 15. srpna 1881 (Allgemeiner Deutscher Schulverein) rušnou historií. Na přelomu 19. a 20. století se spolek orientoval na podporu vědeckého bádání v oblasti německého folklóru, svoji pozornost zaměřoval na německou místní a regionální historii, na zkoumání německých dialektů atd. Národní německé zvyky a obyčeje, pohádky, bájesloví a písně byly úzce spojeny s Němci obývaným prostorem. Po ukončení první světové války v únoru 1918 formuloval VDA svoji činnost v tzv. Bamberské deklaraci (Bamberger Erklärung), která spočívala v následování předválečných cílů a tento trend zakotvil ve stanovách: \n\n\nV roce 1922 se VDA dělil na 12 zemských svazů a svaz Rakousko. Každý zemský svaz měl na starost určitou oblast. Například zemský svaz VDA-Hamburg byl patronem etnických Němců v zámoří. S německými obrannými spolky v ČSR spolupracovaly především zemské svazy VDA Bavorsko, Sasko a Slezsko. V roce 1925 došlo k založení Německého ochranného svazu (Deutscher Schutzbund, DSB), který si kladl za cíl mimo jiné i vlastenecký a národní vědecký výzkum (Heimat- und Volksforschung). \n\nV letech 1924-33 vydával VDA jednou do měsíce časopis «Deutsche Welt» (Německý svět) s podtitulkem «Monatshefte des Vereins für das Deutschtum im Ausland», který byl upraven v roce 1929 na podtitulek «Monatshefte des Volksbundes für das Deutschtum im Ausland. Časopis se zaměřoval podle titulu na „volksdeutsches Kultur- und Geistesleben”. Deutsche Welt redigovali: Friedrich Carl Badendieck a Dr. Karl Erich Krack. Nakladatelství a zásilkový obchod sídlil v Drážďanech (Versandbuchhandlung des VDA - Wirtschaftsunternehmen, Dresden, Wilsdruffer Str. 16) a sídlo VDA se nacházelo v Berlíně (Berlin W 62, Kurfürstenstraße l05). Knižní zásilkový obchod v Drážďanech zásoboval členskou základnu tiskovinami a knihami. V roce 1926 vyšly například: Wanderheime der Jugend (Mládežnické turistické ubytovny) od Carla Brossmera, Das Deutschtum in Chile Německo-chilského svazu, Der Deutsche und das Rheingebiet, Austria Hotelbuch, brožura Sudetendeutscher Hochschulfürer vydaná II. okresem Německého studentstva (Sudetendeutsche Studentenschaft), která mapovala všechny německé sudetské vysoké školy, obranné spolky, studentské spolky, spojení, knihovny nebo hospodářská zařízení atd.\n\nV novém Československu VDA spolupracoval nejen s politickými a německými diplomatickými kruhy, ale hlavně s nacionálními „obrannými“ spolky a organizacemi „sudetoněmeckého hnutí v zahraničí“. VDA měl území Československa rozděleno do 24 oblastí, kde pořádal čtyřleté semináře (celkem deset), které ročně proškolily 270 völkisch učitelů. Českoslovenští Němci stáli (co se finanční podpory týče) za německými menšinami v Polsku a Tyrolsku hned na třetím místě. Například v roce 1926 obdrželi 110 000 RM, v roce 1927 96 000 RM a v roce 1928 150 000 RM. Konkrétně Hlučínsku poskytl VDA-Landesverband Oberschlesien 3 000 RM, DKV věnoval VDA-Landesverband Niederschlesien 41 000 RM a VDA-Landesverband Bayern svazu Němců v Pošumaví (Deutscher Böhmerwaldbund) 108 000 RM. Finanční prostředky od říšskoněmeckých vědeckých institucí a ministerstev putovaly nejprve na konto VDA a ten je předával určeným adresátům. VDA dotoval převážně školské záležitosti a stavby škol (např. škola ve Frýdku/Friedek). Dále posílal do ČSR značné množství knih a tištěný materiál. Podporoval ve svazech působící německé akademiky, kterým hradil přednáškovou, badatelskou a publikační činnost. Zrovna tak se finanční úhrada týkala nákladů na soudní procesy s německými politickými činiteli.\n\nV roce 1931 se konalo v Postupimi k 50. výročí založení VDA slavnostní shromáždění a v odpoledních hodinách průvod městem, kterého se účastnili zástupci všech německých svazů sdružujících Němce v zahraničí. V roce 1932 měl VDA 27 zemských svazů (Landesverband), 3 200 místních skupin (Ortsgruppe) a 5 500 školních skupin (Schulgruppe), které se věnovaly německým obecním školám, mateřským školám, knihovnám a vědeckým či uměleckým institucím v zahraničí. V roce 1933 patřil spolek VDA k těm několika málo organizacím, které nacisti nezakázali nebo nezglajchšaltovali. Hlavně z toho důvodu, že NSDAP v této době ještě nedisponovala dostatečným množstvím podobně působících mezinárodních organizací. Už v době Výmarské republiky byl totiž VDA „semeništěm” protirepublikánů, kteří do pohraničních a jazykových oblastí s německou menšinou šířili velkoněmecký nacionalismus. \n\nS nástupem národního socialismu v Německu následovala i reorganizace dosavadního řízení VDA. Na výročním shromáždění v Pasově v roce 1933 došlo jednak ke změně názvu z „Verein” na „Volksbund”, ale také k přijetí nového znaku modré chrpy. Modrá chrpa (oblíbená květina Otto von Bismarcka) symbolizovala navázání na tradice všeněmeckého hnutí Georga von Schönerera a spojení rakouského mocnářství s německým císařstvím. Propagace všeněmeckého hnutí se objevila i během slavnostního průvodu městem. Účastníci průvodu nesli například transparent, na kterém byla vyobrazena „Německá říše” (Deutsche Reich) s počtem obyvatel 64 milionů a „německé pohraniční oblasti” (Deutsche Grenzland) s počtem obyvatel 16 milionů. Pod vyobrazenou mapou se mezi dvěma hákovými kříži nalézal nápis „Velké Německo - 80 milionů se probouzí” (Gross-Deutschland. 80 Millionen erwachen.)\n\nNovým svazovým předsedou se stal Hans Steinacher (VDA Bundesleiter 1933-1937), který před tím působil ve školním spolku Ostmark založeném na obranu před italianizací Jižního Tyrolska. Po úpravě stanov a zavedení vůdcovského principu jmenoval Steinacher představitele hlavních výborů (Bundesrat a Bundesring). Do kompetence členů rady náležela i péče o němectví v určité zahraniční oblasti: Nordosten - Hans Helferich, Südosten - Hermann Ullmann, Süden - Karl Maßmann, oblasti na západ od říše - Robert Ernst, němectví v zámoří - Johann Wilhelm Mannhardt, Baltikum - Heinrich Schulze, Litavsko (Memelland) - Theodor Oberländer, etničtí Němci v Polsku - Reinhard Fritsch a Sudety - Fritz Bürger. Na základě přijetí árijského paragrafu vydával VDA svým členům průkazy o jejich německém původu (Deutschstämmigkeitsauβweiss). V lednu 1934 pořádala VDA-mládež (VDA-Jugend) ke Dni chrpy (Kornblumentag) zimní dobročinnou sbírku (Winterhilfswerk) s prodejem chrp. Pod vedením VDA říšského vedoucího propagandy Ericha Klinghammera předala mládež VDA a HJ říšskému prezidentu (Reichspräsident) kytici chrp a říšskému kancléři (Reichskanzler) z chrp sestavený hákový kříž.\n\nV roce 1937 se Steinacher střetl s Hitlerem kvůli opačnému názoru na otázku Jižního Tyrolska, což mělo za následek jeho propuštění. Hitler svěřil péči o „Volkstumsarbeit” svému zástupci Rudolfovi Hessovi, který měl zajistit, aby nová říšská zahraniční politika nebyla ovlivňována „horlivci” mezi etnickými německými skupinami. Jakmile se ale SS (Schutzstaffel) podařilo jmenovanou radu VDA z roku 1937 odstavit na vedlejší kolej a nahradit ji bezvýhradně poslušnou Volksdeutsche Mittelstelle (VoMi), staly se za národnostní politiku (Volkstumspolitik) odpovědné ozbrojené jednotky NSDAP. Hlavnímu úřadu Volksdeutsche Mittelstelle (VoMi) byly podřízeny: zastřešující organizace Volksbund für das Deutschtum im Ausland (VDA) a Bund Deutscher Osten, kulturně politická zařízení Deutsches Ausland-Institut (DAI), Deutsche Akademie (DA) a na koordinaci financí zaměřená společnost Deutsche Stiftung (DS). Zařazení německých sudetských spolků do NS-struktury přinesly zářijové a říjnové dny roku 1938. Například BdD byl nejprve sloučen s Deutscher Heimatbund. Později tvořil společně s DKV „sudetské oddělení“ Bund Deutscher Osten (BDO) a vydával měsíčník Sudetendeutsche Monatshefte (redaktor Wilhelm Pleyer). Po zřízení Protektorátu Čechy a Morava na podzim roku 1939 připadl veškerý majetek hospodářských a družstevních organizací Svazu Němců východu (BDO), který spadal pod vedení VDA.\n\nNa základě rozhodnutí Spojenecké kontrolní rady ze dne 10. října 1945 (Kontrollratsgesetz Nr. 2) o zákazu nacistické organizace NSDAP včetně jejích přidružených organizací byly spolky VDA a Volksdeutsche Mittelstelle prohlášeny za nezákonné. Současně jejich majetek podléhal konfiskaci. Přijetím ústavy Spolkové republiky Německa z roku 1949 (Grundgesetz) vešel v platnost zákon č. 16, který rušil rozhodnutí Spojenecké kontrolní rady a na území NDR tato situace nastala z rozhodnutí Rady ministrů SSSR ze dne 20. září 1955.\n\nV roce 1955 se na obnovení a znovuvybudování VDA (Mnichov) podíleli: právník Dr. Fritz Josef Berthold, ústavní právník Dr. Hans Nawiasky, zemský předseda Německé odborové federace a člen SPD Max Wönner, náměstek SPD a poslanec zemského sněmu Waldemar von Knoeringen, ministr zemědělství Dr. Alois Hundhammer a člen SPD Dr. Wilhelm Hoegner (později předseda vlády Svobodného státu Bavorsko) a Peter von Siemens. Na obnově se podíleli i bývalý člen NSDAP a Říšského sněmu v Berlíně Hans Neuwirth (po roce 1945 člen Sudetoněmeckého krajanského sdružení a Witikobundu), bývalý člen NSDAP a v letech 1934-1937 předseda (Reichsführer) svazu Bund Deutscher Osten Theodor Oberländer (po roce 1945 vůdčí osobnost svazu Bund der Heimatvertriebenen und Entrechteten, CDU a pravicově extrémistické společnosti „Gesellschaft für Publizistik\") a zakládající člen spolku bývalých důstojníků Waffen-SS „Hilfsgemeinschaft auf Gegenseitigkeit der Angehörigen der ehemaligen Waffen-SS” Hans Wissebach. Prvním spolkovým předsedou v letech 1955-1958 byl zvolen bývalý říšský kancléř Výmarské republiky Dr. Hans Luther, kterého vystřídal od roku 1958 do roku 1967 právník a člen CDU Hans Egidi. Až do roku 1977 působil ve funkci spolkového předsedy bývalý obhájce při Norimberských procesech Dr. Rudolf Aschenauer. Dozorčí radě předsedal v letech 1958-1968 Dr. Wenzel Jaksch, ve které seděl v letech 1977-1981 Peter Achtmann a na konci 70. let a začátkem 80. let Günther Deschner. \n\nValné shromáždění v roce 1998 rozhodlo o novém názvu organizace \"Verein für Deutsche Kulturbeziehungen im Ausland e. V. (VDA). K 125. výročí založení v roce 2006 se konalo slavnostní shromáždění v Mnichově v Sudetoněmeckém domě (Sudetendeutsches Haus). Na slavnostním shromáždění u příležitosti 130. výročí založení konaném v Berlíně v roce 2011 promluvil bývalý biskup rumunské evangelické církve Prof. Dr. D. Christoph Klein. Za finančního přispění VDA v roce 2012 se podařilo vydat Sborník německého tisku v zahraničí (Handbuchs der deutschsprachigen Presse im Ausland).“ Předsedou spolku je od roku 2013 Dr. Tammo Luther. Verein für Deutsche Kulturbeziehungen im Ausland vydává od roku 1968 časopis GLOBUS.\n\nZemské svazy\n\nSvazy německých spolků v Německu\n\nSvazy německých spolků v zahraničí\n\n1. Kovový odznak VDA Schaßburg distribuovaný v letech 1934-1939. 2. Dřevěný odznak VDA (holčička) distribuovány dne 9. 3. 1935 (Hilfswerk). 3. Detmold - Rusko-německé muzeum (Russlanddeutsches Museum) 4. Děti Povolžských Němců před školou v oblasti hladomoru, kde podle odhadu zemřelo na sto tisíc německých kolonistů (1933). 5. Památník vystěhovalým Povolžským Němcům z Hesenska v obci Biebrich (Wiesbaden). 6. Německá škola v Praze (Praha-Jinonice, Schwarzenberská 700/1). 7. Povolení k užívání německé vlajky v koloniích z roku 1912. 8. Trentino-Jižní Tyrolsko - Německý hostinec v osadě Kasern (u Prettau) (Bolzano, Itálie). 9. VDA přívěšek z distribuce 24-25. 6. 1939, vyobrazen znak chrpy a svastika.\n\n\n\n"}
{"id": "1130527", "url": "https://cs.wikipedia.org/wiki?curid=1130527", "title": "Kissology Volume 1: 1974–1977", "text": "Kissology Volume 1: 1974–1977\n\nKissology Volume 1: 1974–1977 je hudební DVD video skupiny Kiss vydané v roce 2006. DVD obsahuje dva disky, plus jeden ze tří samostatných bonusových disků prodávaných pouze v rámci úvodních prvních výlisků. Součástí DVD je také 20 stránkový barevný booklet obsahující komentáře k jednotlivým částem DVD. V USA se DVD stalo 5x platinovým za prodej 500 000 kusů.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1130528", "url": "https://cs.wikipedia.org/wiki?curid=1130528", "title": "Cereme", "text": "Cereme\n\nCereme (nebo Ciremai) je v současnosti neaktivní stratovulkán, nacházející se na ostrově Jáva, asi 30 km jihozápadně od města Cirebon na severním pobřeží ostrova. Masiv vulkánu leží na severním okraji starší kaldery \"Geger Halang\", jeho vrchol je tvořen soustavou dvou kráterů. Od konce 17. století bylo zaznamenáno několik středně silných erupcí vulkánu, poslední na jaře roku 1951.\n\n"}
{"id": "1130530", "url": "https://cs.wikipedia.org/wiki?curid=1130530", "title": "DJ Logic", "text": "DJ Logic\n\nDJ Logic (* 26. února 1972) je americký diskžokej. Věnoval se převážně hip hopu, občas však působí i v oblasti jiných žánrů, jako host vystupoval například s rockovou skupinou RatDog. Své první sólové album vydal v roce 1999 a následovala dvě další. V roce 2002 vydal album \"Front End Lifter\". Jde o album dua Yohimbe Brothers, ve kterém jej doprovází kytarista Vernon Reid. Další album \"The Tao of Yo\" duo vydalo o dva roky později. Rovněž byl členem skupiny The John Popper Project a spolu s perkusionistou Billym Martinem vydal v roce 2003 jazzové album \"For No One in Particular\".\n\n\n"}
{"id": "1130532", "url": "https://cs.wikipedia.org/wiki?curid=1130532", "title": "Giovanni Girolamo Saccheri", "text": "Giovanni Girolamo Saccheri\n\nGiovanni Girolamo Saccheri [\"džovani džirolamo sakeri\"] (5. září 1667 – 25. říjen 1733) byl italský matematik a filosof, jeden z otců neeukleidovské geometrie.\nNarodil se v San Remu v Ligurii. V roce 1685 vstoupil do jezuitského řádu a roku 1694 byl vysvěcen na kněze. Učil filozofii na Turínské univerzitě (1694-1697) a filozofii, teologii a matematiku na univerzitě v Pavii (od 1697 až do své smrti). Byl žákem a chráněncem bratří matematiků Tommasa a Giovanniho Ceva.\n\nPublikoval několik děl, včetně \"Quaesita geometrica\" (1693), \"Logica demonstrativa\" (1697) a \"Neo-Statica\" (1708). Dnes je však nejvíce znám díky své poslední práci z roku 1733, kterou publikoval krátce před smrtí: \"Euclides ab omni naevo vindicatus\" (Eukleidés zbavený každé poskvrny). Je považována za historicky druhé dílo neeuklidovské geometrie. Dlouho bylo zapomenuto, než je znovuobjevil a docenil Eugenio Beltramim v polovině 19. století.\n\nSaccheri se zde pokusil ukázat, že pátý Eukleidův postulát je vlastně zbytečný, a to metodou sporu. Začíná trojicí stejně dlouhých úseček, spojených do tvaru písmene U s oběma pravými úhly. Pokud se obrazec doplní čtvrtou úsečkou stejné délky na \"Saccheriho čtyřúhelník\", lze se ptát, jaké jsou dva nově vzniklé úhly. Pátý postulát zaručuje, že budou pravé. Hypotéza, že budou větší než pravé, vede rychle ke sporu. Zato v hypotéze, že budou menší (\"ostřejší\") než pravé, se Saccherimu nepodařilo spor spolehlivě prokázat. Na to navazuje teorie neeukleidovských geometrií, kterou ovšem nezávisle objevili o téměř sto let později Lobačevskij a Bolyai.\n\nSaccheriho postup mohl do jisté míry vycházet z díla perského učence Omara Chajjáma z 11. století (\"Risala Fi Šarh mâ ashkala min musâdarât Kitáb Uglîdis\"). Zda měl Saccheri opravdu přístup k této práci v překladu, není známo, možná rozvíjel stejné myšlenky nezávisle na něm. Perský vliv byl objeven teprve ve 20. století. Saccheriho čtyřúhelník je dnes někdy nazýván též Chayyam-Saccheriho čtyřúhelník.\n\n"}
{"id": "1130534", "url": "https://cs.wikipedia.org/wiki?curid=1130534", "title": "Colo", "text": "Colo\n\nColo je menší stratovulkán, nacházející se na menším ostrově Una-Una v Tominském zálivu ostrova Sulawesi (\"Celebes\") v Indonésii. Vrchol 507 m vysoké sopky je ukončen 2 km širokou kalderou. V historii byly zaznamenány pouze tři erupce (v letech 1898, 1938 a 1983). První a poslední erupce byly velmi silné, zničily téměř celý ostrov a vyžádaly si evakuaci obyvatelstva.\n\n"}
{"id": "1130538", "url": "https://cs.wikipedia.org/wiki?curid=1130538", "title": "Josef Srbek", "text": "Josef Srbek\n\nJosef Srbek (1897 – 1982) byl český chemik a vynálezce výroby titanové běloby rutilového typu. Její přípravu vypracoval v letech 1930 až 1933 ve Spolku pro chemickou a hutní výrobu v Ústí nad Labem. Výsledky z důvodu utajení nepronikly na veřejnost a světové prvenství rutilové běloby bylo Srbkovi po dlouhých jednáních a sporech přiznáno až v roce 1967. Ústecká výrobna titanové běloby pracovala nepřetržitě od roku 1924 do roku 1945, výrobna v Hrušově pak od roku 1940.\n\nPřestože jméno autora je veřejnosti prakticky neznámo, příjmy z vynálezu technologie několikanásobně přesáhly příjmy z pozdějšího českého vynálezu materiálu pro kontaktní čočky.\n\n"}
{"id": "1130539", "url": "https://cs.wikipedia.org/wiki?curid=1130539", "title": "Kostel Nanebevzetí Panny Marie (Dobronice)", "text": "Kostel Nanebevzetí Panny Marie (Dobronice)\n\nKostel Nanebevzetí Panny Marie v Dobronicích u Bechyně je raně gotický římskokatolický kostel. Nachází se na okraji obce poblíž zříceniny dobronického hradu nad vysokým zalesněným srázem nad řekou Lužnicí v Dobronicích u Bechyně v okrese Tábor v Jihočeském kraji. Od roku 1958 je chráněn jako kulturní památka České republiky.\n\nKostel je poprvé zmiňován už roku 1350. Během husitských válek byl opuštěn. Od roku 1667 zde sloužili mše jezuité, kteří zejména v létě využívali dobronické panství včetně hradu. V souvislosti s opravou hradu v 16. a 17. století se dočkal oprav i kostel.\n\nKostel je jednolodní a jeho loď je plochostropá, presbytář je zaklenut sklípkovou klenbou. Vnitřní zařízení je barokní. Nachází se zde socha Panny Marie z konce 17. století.\n\nV kostele je umístěn varhanní positiv z původního městského kostela sv. Bartoloměje v Milevsku (z doby před přestavbou). Positiv zhotovil Bedřich Semrád a je zachován s původní rejstříkovou disposicí: Copula maior, Copula minor, Principal, Quinta, Sedecima, Mixtura.\n\nKostel je nepřístupný a bohoslužby se v něm nekonají.\n"}
{"id": "1130541", "url": "https://cs.wikipedia.org/wiki?curid=1130541", "title": "Národní dům na Vinohradech", "text": "Národní dům na Vinohradech\n\nNárodní dům na Vinohradech, známý též jako ÚKDŽ (Ústřední kulturní dům železničářů), je novorenesanční budova sloužící jako kulturní a společenské centrum na pražských Královských Vinohradech, na adrese náměstí Míru 9, Praha 2 - Vinohrady.\n\nBudova podle projektu architekta Antonína Turka byla postavena v letech 1893–94. Na výzdobě se podíleli např. Antonín Popp, Josef Strachovský, či Adolf Liebscher.\n\nBudova vznikla u příležitosti povýšení Královských Vinohrad na město roku 1879. Z téže doby také pochází velká část typické architektury vinohradkých ulic Francouzská, Anglická či Bělehradská. Logickým urbanistickým střediskem tehdejšího města bylo Purkyňovo náměstí (dnešní náměstí Míru), proto byl společenský dům umístěn zde.\n\nPo únorovém puči v roce 1948, resp. v roce 1955, budovu získaly do užívání Československé státní dráhy, proto se později (od roku 1959) nazývala „Ústřední kulturní dům železničářů“.\n\nV roce 1967, 27.–29. června, zde probíhal IV. sjezd Svazu československých spisovatelů.\n\nNovorenesanční dvoupatrovou budovu tvoří trojkřídlý objekt, rozevírající se do ulic Slezské a Korunní.\n\nV současnosti se v přízemí objektu nacházejí vedle sebe dvě restaurace – \"Brüxx\" a \"Vinohradský parlament\" (ukázková restaurace značky \"Staropramen\").\n\n"}
{"id": "1130544", "url": "https://cs.wikipedia.org/wiki?curid=1130544", "title": "Martin a Jiří z Kluže", "text": "Martin a Jiří z Kluže\n\nBratři Martin a Jiří z Kluže (také Martin a Georg z Kološváru, Clussenbercha, von Klausenburg) byli sochaři a kovolitci druhé poloviny 14. století, původem z Kluže v Sedmihradsku. Jsou autory gotického Sousoší sv. Jiří na Pražském hradě z roku 1373.\nOtcem bratrů Martina a Jiřího byl Nikolaus, malíř z Kluže. Oba bratři se narodili kolem roku 1350. Je pravděpodobné, že během života navštívili Benátky, kde ve 13. století vznikl kult sv. Jiří. Reliéf s vyobrazením tohoto světce se nachází v baptisteriu baziliky svatého Marka.\n\nOba bratři pocházeli z Kluže, která byla součástí Uherského království. Předci i potomci tamějšího krále Ludvíka I. Uherského (Ludvík I. Veliký z Anjou) byli svázáni příbuzenskými vztahy s rodem Lucemburků a císařem Karlem IV., který sousoší objednal. Ludvíkův otec Karel I. Robert z Anjou měl za manželku Beatrix Lucemburskou, dceru římského krále Jindřicha VII. Lucemburského a Markéty Brabantské, sestru českého krále Jana Lucemburského. Beatrix však zemřela ve 14 letech při porodu dítěte. Matkou Ludvíka Uherského byla Alžběta Polská (1305–1380).\n\nPrvní manželkou Ludvíka I. Uherského byla nejstarší dcera Karla IV., Markéta Lucemburská. Ta byla provdána již v sedmi letech a zemřela jako čtrnáctiletá a bezdětná. Z manželství s jeho druhou ženou Alžbětou Bosenskou se narodily tři dcery. Svou starší dceru Marii přislíbil v roce 1372 Karlovu mladšímu synovi Zikmundovi.\n\nKrál Karel I. Robert z Anjou založil roku 1326 první světský rytířský řád - Řád sv. Jiří a dochovaná pečeť na zakládající listině zobrazuje sv. Jiří zabíjejícího draka. Na Pražském hradě byl sv. Jiří uctívaným světcem od 10. století, kdy kníže Vratislav I. založil kostel sv. Jiří jako hlavní zemské církevní centrum. Karel IV. shromáždil ostatky sv. Jiří - praporec a paži.\n\nJezdecké sousoší sv. Jiří na III. nádvoří Pražského hradu patří k nejvýznamnějším památkám gotického sochařství na našem území. Je výjimečné zejména tím, že se jedná o volnou sochu, nevázanou na architekturu a rozvinutí hmoty do prostoru nemá v tehdejším evropském sochařství obdobu. Vyspělá kompozice plná dramatického napětí se vzpínajícím se koněm, který otáčí hlavu, vedla k domněnce, že socha je renesanční a byla výrazně pozměněna během oprav v letech 1563-64. Z nalezeného archivního dokumentu ale vyplývá, že královský kovolijec Tomáš Jaroš pouze opravil ulomenou hlavu koně a nedotkl se výtvarné koncepce památky.. Socha byla původně pozlacena.\n\nPodle svědectví Bohuslava Balbína z roku 1677 sv. Jiří třímal štít s gotickým nápisem, který se nezachoval - \"A(nno)·D(omini)· MCCCLXXIII Hoc·opus·imaginis·s(ancti)·georgii per·martinum·et·georgium de·clussenberch·conflatum est\" \n\nSocha je pouze dílem obou bratrů a není potvrzeno spoluautorství dvorních umělců Karla IV. Podobný motiv rotujícího koně v reliéfu \"Obrácení sv. Pavla\" se vyskytuje na tympanonu Zpěvácké brány dómu sv. Štěpána ve Vídni, který stavěla parléřovská huť, nebo ve výjevu z legendy o sv. Václavu na Karlštejně, ale výtvarná předloha má původ v antice a opakuje se i na byzantských reliéfech ze slonoviny (diptych Barberini, Louvre) nebo reliéfech Nicoly a Giovanniho Pisana. Také terén s rozeklanými skalisky, připomínající Mistra vyšebrodského oltáře je odvozen z benátských mozaik a je původem byzantský.\n\nOba bratři byli autory dalších soch, které objednali biskupové Futaki Demeter a Zudar János ve Velkém Varadínu (Oradea). Tam stály tři bronzové sochy, vytvořené v letech 1360-65: Štěpán V. Uherský, jeho syn Ladislav IV. Kumán, Svatý Emerich a také velká zlacená jezdecká socha Ladislava I. Svatého z roku 1390. Všechny sochy byly zničeny Turky v roce 1660.\n\nOriginál sochy se nachází ve sbírkách Správy Pražského hradu. Na nádvoří Pražského hradu je kopie, další kopie pražské sochy sv. Jiří jsou v Kluži, Národním muzeu v Budapešti, tamtéž na Rybářské baště a také v Szegedu.\n\n\n\n"}
{"id": "1130547", "url": "https://cs.wikipedia.org/wiki?curid=1130547", "title": "254. peruť (Izrael)", "text": "254. peruť (Izrael)\n\n254. peruť (), také známá jako Vnitrozemská peruť (), je bývalou jednotkou Izraelského letectva.\n254. peruť vznikla v dubnu 1980 na základně Chacor jako jednotka provozující stíhací letouny IAI Kfir C-1, které dříve sloužily u 109. peruti, která v té době přecházela na variantu Kfir C-2. Složena byla hlavně ze záložních pilotů, a jejím velitelem se stal podplukovník Giora Epstein, nejúspěšnější izraelské stíhací eso, a tehdy již také rezervní pilot.\n\nO rok později peruť obdržela další typ letadla, Dassault Mirage III. Ta kdysi představovala špičku ve vybavení Izraelského letectva, s nárokovaným počtem více než 280 sestřelů, ale koncem 70. let začaly být tyto stárnoucí stroje francouzského původu v izraelských službách nahrazovány novou generací stíhacích letounů, americkými F-15 Eagle a F-16 Fighting Falcon. První peruť přezbrojená na F-16, 117., předala v roce 1979 své stroje 253. peruti na základně Ejtam, ale tato jednotka byla také určena k brzkému přechodu na stroje F-16.<br>Když 253. peruť, v souvislosti se stažením Izraele ze Sinajského poloostrova, v souladu s dohodami z Camp Davidu, přesídlila koncem roku 1981 na základnu Ramon, a aby byly Mirage udrženy v provozu během jednání o jejich prodeji Argentině, její zbývající Mirage III, v počtu 22 strojů, byly předány 254. peruti na základně Chacor.\n\nKdyž v roce 1982 vypukla válka v Libanonu 254. peruť tak provozovala oba typy, a pokračovala v nasazování strojů Mirage k stíhacímu hlídkování. Nejméně při jedné příležitosti byly dokonce navedeny ve směru přibližujících se strojů nepřítele, ale ty se střetly s izraelskými F-15, také hlídkujícími v blízkosti, dříve než mohlo dojít k navázání kontaktu. Brzy poté byly Mirage staženy ze služby. V roce 1984, kdy začaly z výrobních linek vycházet větší počty Kfirů C-2, byly Kfiry C-1 pronajmuty ozbrojeným silám Spojených států amerických, a 254. peruť byla deaktivována.\n\nEmblémem peruti byla stylizovaná silueta ptáka s rozepjatými křídly na pozadí kontur izraelského pobřeží. Letouny Kfir nesly standardní čtyřbarevnou kamufláž užívanou v daném období všemi stíhačkami Izraelského letectva s delta křídlem, ale většinou bez černě lemovaných žlutých trojúhelníků pro rychlou identifikaci běžných na strojích Mirage a Nešer. Nesly také třímístná identifikační čísla začínající číslicí 7, tedy od 700 výše, umístěná na kýlové ploše a krytu přední podvozkové nohy.\n\nBěhem služby u 253. peruti Mirage obdržely modrý nátěr kormidel s dvěma bílými krokvemi postavenými na špici oddělenými černým proužkem. Na konci jejich působení u perutě byla u některých strojů barva vrchní krokve změněna na červenou. Když byly Mirage převedeny k 254. peruti, nejen byla nejednotnost označení zachována, ale oba jeho styly byly aplikovány i u Kfirů. Mohlo se jednat o snahu dezinformovat, s cílem zmást nezasvěcené pozorovatele.\n\n"}
{"id": "1130548", "url": "https://cs.wikipedia.org/wiki?curid=1130548", "title": "Štěpán Martin Filip", "text": "Štěpán Martin Filip\n\nMgr. PhDr. Štěpán Martin Filip Ph.D OP (* 1963) je český římskokatolický duchovní, dogmatický teolog a člen dominikánského řádu. V současnosti působí jako vysokoškolský pedagog na Cyrilometodějské teologické fakultě Univerzity Palackého v Olomouci a na Pontifikální univerzitě sv. Tomáše Akvinského v Římě.\n\nPo absolvování oboru archivnictví na Filozofické fakultě Masarykovy univerzity (1988) vstoupil tajně do dominikánského řádu, který tehdy podobně jako řada dalších jiných řeholí nesměla v komunistickém Československu oficiálně působit. Po Sametové revoluci se již mohl ke své řádové příslušnosti přihlásit veřejně a roku 1992 složil věčné sliby a roku 1995 byl vysvěcen na kněze. Roku 1995 dokončil studia oboru Katolická teologie na Cyrilometodějské teologické fakultě Univerzity Palackého a na podzim téhož roku složil Generálním studiu čs. provincie Řádu dominikánského doplňující zkoušky, a byl mu na jejich základě udělen řádový vědecký titul \"Lector Sacrae Theologiae\". V letech 1995–2000 absolvoval postgraduální studia na dominikánských učilištích v Bologni a na Angelicu v Římě. Tématem jeho licenciání i doktorské práce byla podstata oběti mše sv. podle svatého Tomáše Akvinského.\n\nOd roku 1998 působí nejprve jako externí a pak jako interní lektor a odborný asistent na Cyrilometodějské teologické fakultě v Olomouci, kde vyučuje především předměty Úvod do teologie, Teologickou antropologii,eklesiologii a sacramentologii. Dále pak působí jako externí vyučující na Pontifikální univerzitě sv. Tomáše Akvinského (Angelicum) v Římě a v trapistickém klášteře v Novém Dvoře. Roku 2012 zahájil habilitační řízení na CMTF UP. To však bylo z rozhodnutí habilitační komise přerušeno.\n\nDále působí jako předseda Christologické a mariologické akademie (od 2009) a člen Společnosti pro kanonické právo. Je členem olomouckého dominikánského konventu. Zároveň také podporuje sloužení mimořádné formy římského ritu. Sám však neslouží tzv. tridentskou mši, ale mši sv. v dominikánském ritu, který užíval dominikánský řád již od dob svých počátků až do roku 1968, kdy oficiálně přijal ritus mše svaté podle misálu papeže Pavla VI. V letech 2005–2013 sloužil tento ritus v dominikánském klášteře v Olomouci, od února 2015 pak příležitostně v kapli sv. Alexeje při kostele svatého Michaela v Olomouci.\n\nPřispívá pravidelně do dominikány vydávané teologické revue \"Salve a Revue církevního práva\". Dále pak do časopisů RC Monitor a katolického týdeníku Světlo.\n\n\n\n"}
{"id": "1130559", "url": "https://cs.wikipedia.org/wiki?curid=1130559", "title": "Jiří Roupec", "text": "Jiří Roupec\n\nJiří Roupec (13. ledna 1947, Moravské Budějovice) je český novinář, písničkář a cestovatel.\nJiří Roupec, PhDr., známý pod přezdívkou Cmunda, se narodil v roce 1947 v Moravských Budějovicích. Mládí prožil ve Znojmě, kde vychodil základní školu i odmaturoval na gymnáziu. Vystudoval Filozofickou fakultu Univerzity Palackého v Olomouci a získal zde i doktorský titul. Začal jako geometr, ale většinu života strávil jako novinář.\n\nJako pracovník kulturního střediska ve Znojmě dostal na starost metodické vedení tzv. místních zpravodajů. Vedl také okresní studio rozhlasu po drátě a rozhovory pro rozhlasové vysílání přepracovával do novinové podoby; díky této praxi mohl nastoupit do redakce okresních novin Znojemsko. Odsud přešel do zemědělském oddělení brněnské Rovnosti, nejprve jako zpravodaj, poté jako reportér. V listopadu 1989 byl zvolen za jejího šéfredaktora a s přestávkou vedl redakci do roku 1997, kdy přešel na pozici šéfreportéra. Kromě Rovnosti spoluzakládal a nějakou dobu vedl sběratelský časopis Interes a pak také uvedl v činnost deník Zlínské noviny. Z Rovnosti odešel v roce 2001 a působil jako novinář na volné noze. Založil a několik let provozoval publicistický pořad Živé noviny – Rojnost, kromě toho spolupracoval s několika tituly, včetně regionálních novin Znojemsko, a posléze i s jejich konkurenčním titulem Znojemský týden.\n\nDo Znojma se stále vrací, i když bydlí v Brně, kde s manželkou Alenou vychoval dva syny.\n\nNa gymnáziu se setkal se zakládajícími členy znojemské beatové kapely \"Bezejmenní\" (Jirka Adam, Aleš Říha, Petr Lobpreis, Jarda Říha, Milan Soukup) a začal hrát na kytaru. Zaujaly jej písničky ve stylu americké country a westernové muziky, na původní melodie psal české texty a hrál. K němu se přidal Jarda Pytlák Říha (banjo), Rolf Kvapil (kytara) a Jindra Vyhnánek (basa). To byl základ první znojemské country kapely \"Rafters\", později na doporučení shora přejmenované na \"Voraři\". Poprvé se veřejnosti představili na jaře 1972 a pár týdnů nato na Portě dostali diplom za osobité pojetí bluegrassu. Následovalo deset let vystupování na country festivalech, samostatných koncertech a nabídky k rozhlasovému a televiznímu natáčení. Kapela v průběhu té doby měnila nejen obsazení, ale i styl směrem k modernější elektrické country.\n\nJiří Roupec souběžně organizoval přehlídky znojemských country skupin, klubový pořad \"Westerníček\", zval do Znojma kapely a osobnosti country. Když Voraři přestali společně vystupovat, hrál sám nebo společně se znojemským foukačkářem Maxem Förstem. V současnosti občas hostuje v programu některé ze znojemských kapel a své písničky zařazuje i do vlastních publicistických pořadů (v letech 2012–2014 to byl \"Čechr\", od r. 2013 vystupuje v kavárně Anna, od r. 2014 pořádá \"Znojemskou hudební apatyku\"). Založil Minivydavatelství ROJ, kde vydává na CD nahrávky spjaté se Znojmem a znojemskou country. Od roku 2015 vydává občasník \"Znojemský countryman\".\n\nK cestování Jiřího Roupce inspirovala knížka polského novináře Krzysztofa Baranowského \"Autostopem po Americe\". Nejprve vyjel stopem do Polska, do Krakova, pak do Maďarska, NDR, znovu do Polska. Později, už jako novinář, nevynechal žádnou příležitost zahraniční cesty, byť to bylo s řidiči kamiónů, testování tras autokarů cestovních kanceláří, na zemědělská symposia a také zpravodajské výjezdy do válečných oblastí bývalé Jugoslávie nebo Kuvajtu… a odevšad psal reportáže.\n\nSotva se hranice otevřely, projel stopem i jinak Evropu, taky Spojené státy, Austrálii, kus Afriky a Jižní Ameriky, podnikl cesty na Špicberky, po stopách zlatokopů na Aljašku… Nejméně jednou do roka se se stanem vydává také po vlastech českých.\n\nCestování mu poskytuje nejen náměty pro reportáže, které knižně vydává vlastním nákladem pro přátele, ale stalo součástí způsobu jeho života. Inspiruje ho k novým cestám, neboť je stále co poznávat a objevovat. Rád se pak o své zážitky a poznatky dělí s ostatními.\n\n\n\n\n\n\nV článku je použit text Jiřího Cmundy Roupce, který autor laskavě poskytl.\n\n\n"}
{"id": "1130562", "url": "https://cs.wikipedia.org/wiki?curid=1130562", "title": "Maklura oranžová", "text": "Maklura oranžová\n\nMaklura oranžová (\"Maclura pomifera\") je dvoudomý, opadavý strom pocházející ze středních a jižních oblastí Spojených států amerických. Je to jediný druh monotypického rodu maklura z čeledi morušovníkovitých. Své jméno získal po americkém geologu Wiliamu Maclurovi.\n\nPro užší specifikaci původu maklury oranžové jsou za její domovinu považovány oblasti okolo řeky Red River ve státech Arkansas, Oklahoma a Texas a dále místa ve státech Missouri a Louisiana. V současnosti je rozšířena na většině teplých území USA.\n\nZe Severní Ameriky byla tato rostlina nenáročná na kvalitu půdy rozšířena do teplých evropských oblastí. Na území nynější České republiky byla zasazena v zámecké zahradě na Hluboké již roku 1865. Protože je poměrně náročná na teplé prostředí, byla v ČR vysazována hlavně ve výhřevných polohách na jihu Moravy, nejvíce v Lednici, Mlyňanech a Židlochovicích,v ZOO v Praze.\n\nKromě výše zmiňovaného tepla si rostlina žádá ke zdárnému růstu propustné půdy a klíma se zvýšenou vzdušnou vlhkostí, vyhovující roční úhrn srážek je 600 až 1000 mm. Nejlépe roste na plném slunci, škodí ji zimní teploty pod −20 °C, mladé rostliny bývají mrazem zničeny, starší obvykle i po hlubokém namrznutí dobře obrážejí. Ve své domovině roste i na místech občasně zaplavovaných vodou. Snadno zplaňuje a na prostorách s nedostatkem konkurenčně silných druhů vytváří husté porosty.\n\nOpadavá, dvoudomá dřevina s krátkým kmenem a hustou korunou nebo hustý keř. V domovině dorůstá strom do výše 10 až 20 m, ve středoevropských podmínkách nebývá vyšší než 5 či 8 metrů. Kořenový systém má velmi vyvinutý, hlavní kořen může být dlouhý až 8 m. Kůra kmene dospělého stromu bývá tlustá asi 2,5 cm, má barvu okrově hnědou a je hluboce rýhovaná, poměrně krátké větve jsou pokroucené. Větvičky rostoucí na slunci jsou porostlé trny, v zastíněných částech koruny jsou bez trnů. Trny, dlouhé až 2,5 cm, jsou modifikované větvičky. Mladé, chlupaté letorosty jsou střídavě porostlé hnědými bočními pupeny, na starších větvích jsou krátké brachyblasty. Široce eliptické, srdčité až vejčitě kopinaté listy jsou s řapíky. Čepele listů bývají dlouhé 5 až 15 cm a široké 3 až 8 cm, na koncích jsou dlouze zašpičatělé. Na svrchní straně jsou lesklé, voskovité a na spodní hustě chlupaté. Trojúhelníkovité palisty brzy opadávají.\n\nNa samčích rostlinách vyrůstají z paždí listů na brachyblastech stopkatá latnatá květenství dlouhá asi 3,5 cm. Jejich hustě chlupaté okvětní lístky jsou zelenavé a mají vypouklé prašníky. Na samičích stromech rostou z paždí listů květy sdružené v hustých kulovitých hlávkách o průměru asi 2,5 cm. Tyto květy s výraznou čnělkou mají okvětní lístky dužnaté, stejně jako květní lůžko srostlé s oválným semeníkem s jediným vajíčkem. Květy vyrůstají až po vypučení listů, obvykle v květnu a červnu, přenos pylu je prováděn větrem.\n\nPo opylení květů se na samičích stromech objevují nejedlá kulovitá plodenství, 10 až 15 cm velká a vážící i více než 1 kg. Jsou ve zralosti žlutooranžová a povrch mají silně zbrázděný, jedno obsahuje 200 až 300 světle hnědých semen (jednosemenných nažek), asi 1 cm velkých. Po poranění z plodenství vytéká hořká bílá šťáva, která potřísněné místo zbarví černě a při styku s pokožkou vyvolává u citlivých lidí dermatitidu. Dozrávají v září a říjnu, v chladnějších podmínkách, např. v ČR, neuzrají a zůstávají zelená. V místech, kde nejsou samčí stromy pro opylení, vyrůstají na samičích stromech plodenství neobsahující semena.\n\nStromy počínají kvést asi od 10. roku věku a dožívají se průměrného stáří pouze 75 let. Spadaná plodenství a jejich semena jsou nouzovou zimní potravou pro ptáky a volně žijící savce, nestrávená semena jsou zvířaty roznášena do okolí.\n\nSemena mají po dozrání jistou dobu dormance, kterou lze zkrátit namáčením v horké vodě nebo stratifikaci v mokrém písku či rašelině. Spolehlivě klíči semena, která strávila zimní období ve venkovním prostředí v plodenství a jsou na jaře vysetá do hloubky 1 cm. Životaschopnost semen uložených v suchu trvá asi tři roky, semenáče rostou velmi rychle.\n\nRostliny se dají snadno množit odřezky z mladých větviček nebo kmenových výmladků v červnu a ze zdřevnatělých v lednu. Mohou se také v prosinci sázet kořenové řízky.\n\nMimo okrasné funkce jsou maklury ceněny pro své zlatožluté až tmavohnědé dřevo, které je pevné a hedvábně lesklé, vnější vrstva běle je tlustá nejvýše 2 cm. Dřevo je těžké, dobře odolává vzdušné vlhkosti a je imunní proti termitům a plísním; dodnes se tradičně používá k výrobě luků. Jeho nevýhodou je, že se špatně natírá nebo lepí.\n\nRostlinám se nejlépe daří na vlhkých půdách, tolerují však i extrémní sucho. Jsou odolné proti městskému znečištění ovzduší i posypové soli, používají se jako pionýrské rostliny při rekultivaci výsypek povrchových dolů i proti erozi půdy. Z rostlin keřovitého vzrůstu jsou vytvářeny těžce prostupné živé ploty. Do veřejně přístupných míst se doporučují vysazovat jen samčí rostliny, protože plodenství na samičích způsobují při opadu značný nepořádek a riziko úrazu.\n\n \n"}
{"id": "1130565", "url": "https://cs.wikipedia.org/wiki?curid=1130565", "title": "Viktor Korček", "text": "Viktor Korček\n\nViktor Korček (* 3. prosince 1977, Beroun) je český manažer, bývalý místostarosta Berouna.\nViktor Korček studoval na gymnáziu v Berouně, později v letech 1995/1996 v americkém městě Culpeper ve Virginii. V Berouně se stal zastupitelem a místostarostou. Pro Liberální institut organizoval vůbec první oslavu Dne daňové svobody na Staroměstském náměstí v Praze.\n\nOd roku 2008 se věnuje také charitativní činnosti v oblasti rozvojových a zdravotních projektů v Africe, zejména v Keni a Tanzanii. Např. v roce 2009, kdy byl obchodním ředitelem oční kliniky Lexum, se podílel na projektu Dejme brýle Africe. Brýle z charitativní sbírky v Keni předal řediteli místní české kliniky Aleši Bártovi.\n\nV roce 2010 se stal výkonným ředitelem a místopředsedou představenstva hudebního vydavatelství Multisonic. V roce 2011 zakládal Česko-keňskou smíšenou obchodní komoru a byl zvolen jejím prvním prezidentem. Roku 2012 se stal členem Rotary klubu v Praze.\n\nOd dětství se věnoval hře na trubku, od 13 let studoval karate. Má rád výtvarné umění a amatérské divadlo a film. Hrál v několika studijních filmech Tomáše Kudrny.\n"}
{"id": "1130568", "url": "https://cs.wikipedia.org/wiki?curid=1130568", "title": "Podgorje (Slovenj Gradec)", "text": "Podgorje (Slovenj Gradec)\n\nPodgorje je jedním z 22 sídel, která tvoří městskou občinu Slovenj Gradec. Ve vesnici v roce 2002 žilo 947 obyvatel.\n\nZeměpisné souřadnice obce Podgorje jsou: 46°28′4.81″N 15°5′23.95″E\n\nKatastr obce má rozlohu 18,73 km . Střed obce je vzdálen zhruba 5 km jižně od Slovenj Gradce. Nachází se v nadmořské výšce 444 m. Územím obce protéká od jihu k severu potok, který má stejné jmého – Podgorje. Ve městě Slovinský Hradec se zleva vlévá do říčky Mislinja.\n\nV obci nejsou žádné velké průmyslové podniky, mají však obchody, poštu a kulturní centrum. Mnoho lidí je zaměstnáno v nedalekých městech, ale mnozí se v posledních letech rovněž zabývají zemědělstvím.\n\nObec i občina se nachází v Korutanském regionu (slovinsky \"Koroška regija\").\n"}
{"id": "1130570", "url": "https://cs.wikipedia.org/wiki?curid=1130570", "title": "Podgorje", "text": "Podgorje\n\nNázev Podgorje má více sídel:\n\n\n\n"}
{"id": "1130574", "url": "https://cs.wikipedia.org/wiki?curid=1130574", "title": "Olga Bell", "text": "Olga Bell\n\nOlga Bell (* 1983) je ruská zpěvačka. Narodila se v Moskvě, ale od roku 1990 žila na Aljašce. Již od dětství hrála na klavír a později studovala na bostonské New England Conservatory. Později se usadila v New Yorku, kde se v roce 2012 stala členkou skupiny Dirty Projectors. Ve skupině nahradila dosavadní zpěvačku Angel Deradoorian. V roce 2011 vydala své první sólové album nazvané \"Diamonite\". Roku 2014 vydala album \"Krai\". Obsahuje texty v její rodné ruštině. Rovněž byla členkou skupiny Chairlift. Společně s anglickým hudebníkem Tomem Vekem tvoří projekt Nothankyou. Roku 2015 vydala EP \"Incitation\".\n\n\n"}
{"id": "1130575", "url": "https://cs.wikipedia.org/wiki?curid=1130575", "title": "Maják na útesu Delfínů", "text": "Maják na útesu Delfínů\n\nMaják na útesu Delfínů je název české antologie sovětských vědeckofantastických povídek, kterou roku 1983 vydalo nakladatelství Albatros jako 157. svazek své sešitové edice Karavana. Výbor uspořádal Ivo Král, povídky přeložili Ivo Král a Jitka Šebková, knihu ilustroval Jan Rybák.\n\nSvazek obsahuje tyto povídky:\n\n"}
{"id": "1130586", "url": "https://cs.wikipedia.org/wiki?curid=1130586", "title": "Draxlování", "text": "Draxlování\n\nDraxlování (psáno též jako drakslování) může být\n"}
{"id": "1130588", "url": "https://cs.wikipedia.org/wiki?curid=1130588", "title": "Mladoněmci", "text": "Mladoněmci\n\nMladoněmci, též mladoliberálové (německy Jungdeutschen), byl liberálně a nacionalisticky orientovaný politický proud mezi německou populací Rakouska-Uherska, včetně českých zemí. Patřil do širšího ústavověrného tábora (tzv. Deutsche Verfassungspartei). V roce 1896 byl nahrazen již přesněji vymezenou Německou pokrokovou stranou.\n\nOd obnovení ústavního života v Rakousku-Uhersku počátkem 60. let se v německorakouské společnosti objevil silný politický proud, navazující na dědictví liberální politiky z revolučního roku 1848. V státoprávních sporech 60. let se tento proud profiloval jako obhájce liberálního ústavního systému a centralizovaného státu, odpůrce klerikalismu a federalistických a autonomistických aspirací neněmeckých etnik monarchie. \n\nZ této tzv. Ústavní strany se nejpozději na počátku 70. let vydělilo mladoněmectví jako specifický politický blok. Na rozdíl od staroněmců se mladoněmci více identifikovali s německým nacionalismem. Mladoliberálové se na sjezdu v roce 1873 pokusili o modifikaci programových postulátů větším akcentem na národní německou myšlenku, což ale staroliberálové odmítali. Na rozdíl od Strany ústavověrného velkostatku zase měli vyhraněnější liberální představy. \n\nVe volbách do Říšské rady roku 1873 získala Ústavní strana v širokém vymezení 218 z celkových 353 parlamentních mandátů. Z toho mladoněmci získali 57 mandátů. Na Říšské radě pak fungoval samostatný mladoliberální Pokrokový klub (Fortschrittsklub) a staroliberální Klub levice (Klub der Linken). V roce 1878 ve vídeňském parlamentu fungoval kromě staroněmeckého Klubu levice a Klubu pokroku i Nový klub pokroku (s 10 poslanci).\n\nPo volbách do Říšské rady roku 1879 fungoval v parlamentu mladoněmecký Klub sjednocené Pokrokové strany (\"Club der vereinigten Fortschrittspartei\") s 54 členy. Během 80. let se potom ústavověrné politické proudy dočasně spojily ve volně koncipovaném parlamentním klubu Sjednocená německá levice.\n\nRouk 1896 byla založena Německá pokroková strana, již jako moderní politický subjekt vycházející z mladoněmeckých myšlenek.\n\n"}
{"id": "1130597", "url": "https://cs.wikipedia.org/wiki?curid=1130597", "title": "Čepúšky", "text": "Čepúšky\n\nČepúšky jsou přírodní rezervace v oblasti Ponitří.\n\nNacházejí se v katatrálním území obce Prašice v okrese Topoľčany a obce Zlatníky v okrese Bánovce nad Bebravou v Nitranském kraji a Trenčínském kraji. Území bylo vyhlášeno či novelizováno v roce 1988 na rozloze 58,1280 ha. Ochranné pásmo nebylo stanoveno.\n\n"}
{"id": "1130598", "url": "https://cs.wikipedia.org/wiki?curid=1130598", "title": "Čergovský Minčol", "text": "Čergovský Minčol\n\nČergovský Minčol je národní přírodní rezervace v oblasti Prešov.\n\nNachází se v katastrálním území obcí Kamenica, Kyjov a Livovská Huta v okrese Bardejov, okrese Stará Ľubovňa a okrese Sabinov v Prešovském kraji. Území bylo vyhlášeno či novelizováno v roce 1986 na rozloze 171,0836 ha. Ochranné pásmo nebylo stanoveno.\n\n"}
{"id": "1130600", "url": "https://cs.wikipedia.org/wiki?curid=1130600", "title": "Chlmecká skalka", "text": "Chlmecká skalka\n\nChlmecká skalka je přírodní rezervace v oblasti Východní Karpaty.\n\nNachází se v katastrálním území obcí Chlmec a Oreské v okrese Humenné a okrese Michalovce v Prešovském kraji a Košickém kraji. Území bylo vyhlášeno v roce 1988 na rozloze 1,1008 ha. Ochranné pásmo nebylo stanoveno.\n\n"}
{"id": "1130602", "url": "https://cs.wikipedia.org/wiki?curid=1130602", "title": "Choč", "text": "Choč\n\nChoč je národní přírodní rezervace v oblasti TANAP.\n\nNachází se v katastrálním území obcí Vyšný Kubín, Valaská Dubová, Jasenová, Turík, Likavka, Lisková, Lúčky a Martinček v okrese Dolný Kubín a okrese Ružomberok v Žilinském kraji. Území bylo vyhlášeno či novelizováno v roce 1982 na rozloze 1 428,0500 ha. Ochranné pásmo nebylo stanoveno.\n\n"}
{"id": "1130604", "url": "https://cs.wikipedia.org/wiki?curid=1130604", "title": "Jabloňovský Roháč", "text": "Jabloňovský Roháč\n\nJabloňovský Roháč je přírodní rezervace v oblasti Štiavnické vrchy.\n\nNachází se v katastrálním území obcí Jabloňovce a Dekýš v okrese Levice a okrese Banská Štiavnica v Nitranském kraji, Banskobystrickém kraji. Území bylo vyhlášeno či novelizováno v letech 1951, 1984, 1988 na rozloze 64,6400 ha. Ochranné pásmo nebylo stanoveno.\n\n"}
{"id": "1130606", "url": "https://cs.wikipedia.org/wiki?curid=1130606", "title": "Kamenný jarok", "text": "Kamenný jarok\n\nKamenný jarok je přírodní rezervace v oblasti Štiavnické vrchy.\n\nNachází se v katastrálním území obcí Banská Štiavnica a Repište v okrese Banská Štiavnica a okrese Žiar nad Hronom v Banskobystrickém kraji. Území bylo vyhlášeno či novelizováno v roce 1993 na rozloze 65,1000 ha. Ochranné pásmo nebylo stanoveno.\n\n"}
{"id": "1130608", "url": "https://cs.wikipedia.org/wiki?curid=1130608", "title": "Klenovské Blatá", "text": "Klenovské Blatá\n\nKlenovské Blatá je přírodní rezervace v oblasti Muráňská planina.\n\nNachází se v katastrálním území obcí Čierny Balog a Klenovec v okrese Brezno a okrese Rimavská Sobota v Banskobystrickém kraji. Území bylo vyhlášeno či novelizováno v letech 1981, 1998 na rozloze 4,3600 ha. Ochranné pásmo nebylo stanoveno.\n\n"}
{"id": "1130610", "url": "https://cs.wikipedia.org/wiki?curid=1130610", "title": "Kloptaň", "text": "Kloptaň\n\nKloptaň je přírodní rezervace v oblasti Slovenský kras.\n\nNachází se v katastrálním území obcí Prakovce a Vyšný Medzev v okrese Košice - okolie a okrese Gelnica v Košickém kraji. Území bylo vyhlášeno či novelizováno v roce 1993 na rozloze 27,07 ha. Ochranné pásmo nebylo stanoveno.\n\n"}
{"id": "1130611", "url": "https://cs.wikipedia.org/wiki?curid=1130611", "title": "Kunovo", "text": "Kunovo\n\nKunovo je přírodní rezervace v oblasti TANAP.\n\nNachází se v katastrálním území obcí Valaská Dubová a Jasenová v okrese Dolný Kubín a okrese Ružomberok v Žilinském kraji. Území bylo vyhlášeno či novelizováno v roce 1980 na rozloze 11,92 ha. Ochranné pásmo nebylo stanoveno.\n\n"}
{"id": "1130613", "url": "https://cs.wikipedia.org/wiki?curid=1130613", "title": "Kysucká brána", "text": "Kysucká brána\n\nKysucká brána je přírodní památka v oblasti Malá Fatra.\n\nNachází se v katastrálním území obce Rudinka v okrese Kysucké Nové Mesto a okrese Žilina v Žilinském kraji. Území bylo vyhlášeno či novelizováno v roce 1973 na rozloze 0,612 ha. Ochranné pásmo nebylo stanoveno.\n\n"}
{"id": "1130615", "url": "https://cs.wikipedia.org/wiki?curid=1130615", "title": "Paráč", "text": "Paráč\n\nParáč může být:\n"}
{"id": "1130617", "url": "https://cs.wikipedia.org/wiki?curid=1130617", "title": "Potok Zolná", "text": "Potok Zolná\n\nPotok Zolná je přírodní památka v oblasti Poľana.\n\nNachází se v katastrálním území obce Sebedín a Zolná v okrese Zvolen a okrese Banská Bystrica v Banskobystrickém kraji. Území bylo vyhlášeno či novelizováno v roce 1991 na rozloze 1,9200 ha. Ochranné pásmo nebylo stanoveno.\n\n"}
{"id": "1130619", "url": "https://cs.wikipedia.org/wiki?curid=1130619", "title": "Preliačina", "text": "Preliačina\n\nPreliačina je přírodní rezervace v oblasti Bílé Karpaty.\n\nNachází se v katastrálním území obcí Hôrka nad Váhom a Podhradie v okrese Nové Mesto nad Váhom a okrese Topoľčany v Trenčínském kraji, Nitranském kraji. Území bylo vyhlášeno či novelizováno v roce 1988 na rozloze 35,8700 ha. Ochranné pásmo nebylo stanoveno.\n\n"}
{"id": "1130620", "url": "https://cs.wikipedia.org/wiki?curid=1130620", "title": "Rosiarka", "text": "Rosiarka\n\nRosiarka je přírodní rezervace v oblasti Muráňská planina.\n\nNachází se v katastrálním území obcí Tisovec a Pohronská Polhora v okrese Brezno a okrese Rimavská Sobota v Banskobystrickém kraji. Území bylo vyhlášeno či novelizováno v roce 1996 na rozloze 5,8700 ha. Ochranné pásmo nebylo stanoveno.\n\n"}
{"id": "1130622", "url": "https://cs.wikipedia.org/wiki?curid=1130622", "title": "Šarkanica", "text": "Šarkanica\n\nŠarkanica je národní přírodní rezervace v oblasti Muráňské planiny.\n\nNachází se v katastrálním území obcí Tisovec a Muráň v okrese Rimavská Sobota a okrese Revúca v Banskobystrickém kraji. Území bylo vyhlášeno či novelizováno v roce 1984 na rozloze 454,75 ha. Ochranné pásmo nebylo stanoveno.\n\n"}
{"id": "1130624", "url": "https://cs.wikipedia.org/wiki?curid=1130624", "title": "Veľká Skalná", "text": "Veľká Skalná\n\nVeľká Skalná je národní přírodní rezervace v oblasti Velké Fatry na Slovensku.\n\nNachází se v katastrálních územích obcí Blatnica a Mošovce v okrese Martin a okrese Turčianske Teplice v Žilinském kraji. Území bylo vyhlášeno Výnosem Ministerstva kultúry SSR č. 1160/1988-32 z 30. června 1988 na rozloze 645,2300 ha. Ochranné pásmo nebylo stanoveno.\n\nZachovalé lesní spoločenstva montánního až subalpínského vegetačního stupně s bohatstvím rostlinných druhův, fragmentálním výskytem suchomilných a teplomilných rostlinných druhů a ukázkami typických krasových forem s výskytem přirozených biotopů vzácných živočichů.\n\nPo zelené turistické značené trase č. 5634, po modré turistické značené trase č. 2720 (obě prochází NPR).\n\n"}
{"id": "1130626", "url": "https://cs.wikipedia.org/wiki?curid=1130626", "title": "Zemné hradisko", "text": "Zemné hradisko\n\nZemné hradisko je přírodní rezervace v oblasti Slovenský kras.\n\nNachází se v katastrálním území obcí Dvorníky-Včeláre a Hrhov v okrese Rožňava a okrese Košice - okolí v Košickém kraji. Území bylo vyhlášeno v roce 1993 na rozloze 55,946 ha. Ochranné pásmo nebylo stanoveno.\n\n"}
{"id": "1130627", "url": "https://cs.wikipedia.org/wiki?curid=1130627", "title": "William Maclure", "text": "William Maclure\n\nWilliam Maclure (27. října 1763 Ayr, Skotsko – 23. března 1840 San Angel, Mexiko) byl skotský geolog, učenec a filantrop. Je považován za „otce americké geologie“.\n\nVe spolupráci s Robertem Owenem (1771–1854) se také podílel na sociálních experimentech v americké Indianě v komunitě Nová Harmonie.\n\nWilliam Maclure byl velmi úspěšný obchodník. Poté co vydělal velké jmění, se v roce 1797, ve věku 34 let, začal věnovat svým vědeckým a geologickým zájmům. V roce 1809 se poprvé pokusil sestavit první geologickou mapu Spojených států.\n\nJméno Williama Maclura nese:\n\n"}
{"id": "1130630", "url": "https://cs.wikipedia.org/wiki?curid=1130630", "title": "Seznam chráněných území v okrese Topoľčany", "text": "Seznam chráněných území v okrese Topoľčany\n\nToto je seznam chráněných území v okrese Topoľčany aktuální k roku 2017, ve kterém jsou uvedena chráněná území v oblasti okresu Topoľčany.\n\n"}
{"id": "1130631", "url": "https://cs.wikipedia.org/wiki?curid=1130631", "title": "Seznam chráněných území v okrese Hlohovec", "text": "Seznam chráněných území v okrese Hlohovec\n\nToto je seznam chráněných území v okrese Hlohovec aktuální k roku 2017, ve kterém jsou uvedena chráněná území v oblasti okresu Hlohovec.\n\n"}
{"id": "1130632", "url": "https://cs.wikipedia.org/wiki?curid=1130632", "title": "Seznam chráněných území v okrese Komárno", "text": "Seznam chráněných území v okrese Komárno\n\nToto je seznam chráněných území v okrese Komárno aktuální k roku 2016, ve kterém jsou uvedena chráněná území v oblasti okresu Komárno.\n\n"}
{"id": "1130633", "url": "https://cs.wikipedia.org/wiki?curid=1130633", "title": "Seznam chráněných území v okrese Trebišov", "text": "Seznam chráněných území v okrese Trebišov\n\nToto je seznam chráněných území v okrese Trebišov aktuální k roku 2016, ve kterém jsou uvedena chráněná území v oblasti okresu Trebišov.\n\n"}
{"id": "1130634", "url": "https://cs.wikipedia.org/wiki?curid=1130634", "title": "Seznam chráněných území v okrese Vranov nad Topľou", "text": "Seznam chráněných území v okrese Vranov nad Topľou\n\nToto je seznam chráněných území v okrese Vranov nad Topľou aktuální k roku 2015, ve kterém jsou uvedena chráněná území v oblasti okresu Vranov nad Topľou.\n\n"}
{"id": "1130635", "url": "https://cs.wikipedia.org/wiki?curid=1130635", "title": "Seznam chráněných území v okrese Trenčín", "text": "Seznam chráněných území v okrese Trenčín\n\nToto je seznam chráněných území v okrese Trenčín aktuální k roku 2015, ve kterém jsou uvedena chráněná území v oblasti okresu Trenčín.\n\n"}
{"id": "1130636", "url": "https://cs.wikipedia.org/wiki?curid=1130636", "title": "Seznam chráněných území v okrese Humenné", "text": "Seznam chráněných území v okrese Humenné\n\nToto je seznam chráněných území v okrese Humenné aktuální k roku 2015, ve kterém jsou uvedena chráněná území v oblasti okresu Humenné.\n\n"}
{"id": "1130637", "url": "https://cs.wikipedia.org/wiki?curid=1130637", "title": "Seznam chráněných území v okrese Partizánske", "text": "Seznam chráněných území v okrese Partizánske\n\nToto je seznam chráněných území v okrese Partizánske aktuální k roku 2015, ve kterém jsou uvedena chráněná území v oblasti okresu Partizánske.\n\n"}
{"id": "1130638", "url": "https://cs.wikipedia.org/wiki?curid=1130638", "title": "Seznam chráněných území v okrese Bratislava V", "text": "Seznam chráněných území v okrese Bratislava V\n\nToto je seznam chráněných území v okrese Bratislava V aktuální k roku 2015, ve kterém jsou uvedena chráněná území v oblasti okresu Bratislava V.\n\n"}
{"id": "1130639", "url": "https://cs.wikipedia.org/wiki?curid=1130639", "title": "Seznam chráněných území v okrese Kysucké Nové Mesto", "text": "Seznam chráněných území v okrese Kysucké Nové Mesto\n\nToto je seznam chráněných území v okrese Kysucké Nové Mesto aktuální k roku 2015, ve kterém jsou uvedena chráněná území v oblasti okresu Kysucké Nové Mesto.\n\n"}
{"id": "1130640", "url": "https://cs.wikipedia.org/wiki?curid=1130640", "title": "Seznam chráněných území v okrese Lučenec", "text": "Seznam chráněných území v okrese Lučenec\n\nToto je seznam chráněných území v okrese Lučenec aktuální k roku 2015, ve kterém jsou uvedena chráněná území v oblasti okresu Lučenec.\n\n"}
{"id": "1130641", "url": "https://cs.wikipedia.org/wiki?curid=1130641", "title": "Seznam chráněných území v okrese Kežmarok", "text": "Seznam chráněných území v okrese Kežmarok\n\nToto je seznam chráněných území v okrese Kežmarok aktuální k roku 2015, ve kterém jsou uvedena chráněná území v oblasti okresu Kežmarok.\n\n"}
{"id": "1130642", "url": "https://cs.wikipedia.org/wiki?curid=1130642", "title": "Seznam chráněných území v okrese Šaľa", "text": "Seznam chráněných území v okrese Šaľa\n\nToto je seznam chráněných území v okrese Šaľa aktuální k roku 2015, ve kterém jsou uvedena chráněná území v oblasti okresu Šaľa.\n\n"}
{"id": "1130643", "url": "https://cs.wikipedia.org/wiki?curid=1130643", "title": "Seznam chráněných území v okrese Senec", "text": "Seznam chráněných území v okrese Senec\n\nToto je seznam chráněných území v okrese Senec aktuální k roku 2015, ve kterém jsou uvedena chráněná území v oblasti okresu Senec.\n\n"}
{"id": "1130644", "url": "https://cs.wikipedia.org/wiki?curid=1130644", "title": "Seznam chráněných území v okrese Skalica", "text": "Seznam chráněných území v okrese Skalica\n\nToto je seznam chráněných území v okrese Skalica aktuální k roku 2015, ve kterém jsou uvedena chráněná území v oblasti okresu Skalica.\n\n"}
{"id": "1130645", "url": "https://cs.wikipedia.org/wiki?curid=1130645", "title": "Seznam chráněných území v okrese Poprad", "text": "Seznam chráněných území v okrese Poprad\n\nToto je seznam chráněných území v okrese Poprad aktuální k roku 2017, ve kterém jsou uvedena chráněná území v oblasti okresu Poprad.\n\n"}
{"id": "1130646", "url": "https://cs.wikipedia.org/wiki?curid=1130646", "title": "Seznam chráněných území v okrese Rimavská Sobota", "text": "Seznam chráněných území v okrese Rimavská Sobota\n\nToto je seznam chráněných území v okrese Rimavská Sobota aktuální k roku 2017, ve kterém jsou uvedena chráněná území v oblasti okresu Rimavská Sobota.\n\n"}
{"id": "1130647", "url": "https://cs.wikipedia.org/wiki?curid=1130647", "title": "Seznam chráněných území v okrese Prešov", "text": "Seznam chráněných území v okrese Prešov\n\nToto je seznam chráněných území v okrese Prešov aktuální k roku 2017, ve kterém jsou uvedena chráněná území v oblasti okresu Prešov.\n\n"}
{"id": "1130648", "url": "https://cs.wikipedia.org/wiki?curid=1130648", "title": "Seznam chráněných území v okrese Námestovo", "text": "Seznam chráněných území v okrese Námestovo\n\nToto je seznam chráněných území v okrese Námestovo aktuální k roku 2015, ve kterém jsou uvedena chráněná území v oblasti okresu Námestovo.\n\n"}
{"id": "1130649", "url": "https://cs.wikipedia.org/wiki?curid=1130649", "title": "Seznam chráněných území v okrese Pezinok", "text": "Seznam chráněných území v okrese Pezinok\n\nToto je seznam chráněných území v okrese Pezinok aktuální k roku 2015, ve kterém jsou uvedena chráněná území v oblasti okresu Pezinok.\n\n"}
{"id": "1130651", "url": "https://cs.wikipedia.org/wiki?curid=1130651", "title": "Seznam chráněných území v okrese Stará Ľubovňa", "text": "Seznam chráněných území v okrese Stará Ľubovňa\n\nToto je seznam chráněných území v okrese Stará Ľubovňa aktuální k roku 2016, ve kterém jsou uvedena chráněná území v oblasti okresu Stará Ľubovňa.\n\n"}
{"id": "1130652", "url": "https://cs.wikipedia.org/wiki?curid=1130652", "title": "Seznam chráněných území v okrese Prievidza", "text": "Seznam chráněných území v okrese Prievidza\n\nToto je seznam chráněných území v okrese Prievidza aktuální k roku 2017, ve kterém jsou uvedena chráněná území v oblasti okresu Prievidza.\n\n"}
{"id": "1130653", "url": "https://cs.wikipedia.org/wiki?curid=1130653", "title": "Seznam chráněných území v okrese Čadca", "text": "Seznam chráněných území v okrese Čadca\n\nToto je seznam chráněných území v okrese Čadca aktuální k roku 2016, ve kterém jsou uvedena chráněná území v oblasti okresu Čadca.\n\n"}
{"id": "1130654", "url": "https://cs.wikipedia.org/wiki?curid=1130654", "title": "Seznam chráněných území v okrese Svidník", "text": "Seznam chráněných území v okrese Svidník\n\nToto je seznam chráněných území v okrese Svidník aktuální k roku 2015, ve kterém jsou uvedena chráněná území v oblasti okresu Svidník.\n\n"}
{"id": "1130655", "url": "https://cs.wikipedia.org/wiki?curid=1130655", "title": "Seznam chráněných území v okrese Veľký Krtíš", "text": "Seznam chráněných území v okrese Veľký Krtíš\n\nToto je seznam chráněných území v okrese Veľký Krtíš aktuální k roku 2015, ve kterém jsou uvedena chráněná území v oblasti okresu Veľký Krtíš.\n\n"}
{"id": "1130656", "url": "https://cs.wikipedia.org/wiki?curid=1130656", "title": "Seznam chráněných území v okrese Gelnica", "text": "Seznam chráněných území v okrese Gelnica\n\nToto je seznam chráněných území v okrese Gelnica aktuální k roku 2015, ve kterém jsou uvedena chráněná území v oblasti okresu Gelnica.\n\n"}
{"id": "1130657", "url": "https://cs.wikipedia.org/wiki?curid=1130657", "title": "Seznam chráněných území v okrese Košice I", "text": "Seznam chráněných území v okrese Košice I\n\nToto je seznam chráněných území v okrese Košice I aktuální k roku 2016, ve kterém jsou uvedena chráněná území v oblasti okresu Košice I.\n\n"}
{"id": "1130658", "url": "https://cs.wikipedia.org/wiki?curid=1130658", "title": "Seznam chráněných území v okrese Rožňava", "text": "Seznam chráněných území v okrese Rožňava\n\nToto je seznam chráněných území v okrese Rožňava aktuální k roku 2017, ve kterém jsou uvedena chráněná území v oblasti okresu Rožňava.\n\n"}
{"id": "1130659", "url": "https://cs.wikipedia.org/wiki?curid=1130659", "title": "Seznam chráněných území v okrese Piešťany", "text": "Seznam chráněných území v okrese Piešťany\n\nToto je seznam chráněných území v okrese Piešťany aktuální k roku 2017, ve kterém jsou uvedena chráněná území v oblasti okresu Piešťany.\n\n"}
{"id": "1130660", "url": "https://cs.wikipedia.org/wiki?curid=1130660", "title": "Seznam chráněných území v okrese Nitra", "text": "Seznam chráněných území v okrese Nitra\n\nToto je seznam chráněných území v okrese Nitra aktuální k roku 2017, ve kterém jsou uvedena chráněná území v oblasti okresu Nitra.\n\n"}
{"id": "1130661", "url": "https://cs.wikipedia.org/wiki?curid=1130661", "title": "Seznam chráněných území v okrese Liptovský Mikuláš", "text": "Seznam chráněných území v okrese Liptovský Mikuláš\n\nToto je seznam chráněných území v okrese Liptovský Mikuláš aktuální k roku 2017, ve kterém jsou uvedena chráněná území v oblasti okresu Liptovský Mikuláš.\n\n"}
{"id": "1130662", "url": "https://cs.wikipedia.org/wiki?curid=1130662", "title": "Seznam chráněných území v okrese Bánovce nad Bebravou", "text": "Seznam chráněných území v okrese Bánovce nad Bebravou\n\nToto je seznam chráněných území v okrese Bánovce nad Bebravou aktuální k roku 2015, ve kterém jsou uvedena chráněná území v oblasti okresu Bánovce nad Bebravou.\n\n"}
{"id": "1130663", "url": "https://cs.wikipedia.org/wiki?curid=1130663", "title": "Seznam chráněných území v okrese Turčianske Teplice", "text": "Seznam chráněných území v okrese Turčianske Teplice\n\nToto je seznam chráněných území v okrese Turčianske Teplice aktuální k roku 2017, ve kterém jsou uvedena chráněná území v oblasti okresu Turčianske Teplice.\n\n"}
{"id": "1130664", "url": "https://cs.wikipedia.org/wiki?curid=1130664", "title": "Seznam chráněných území v okrese Poltár", "text": "Seznam chráněných území v okrese Poltár\n\nToto je seznam chráněných území v okrese Poltár aktuální k roku 2015, ve kterém jsou uvedena chráněná území v oblasti okresu Poltár.\n\n"}
{"id": "1130665", "url": "https://cs.wikipedia.org/wiki?curid=1130665", "title": "Seznam chráněných území v okrese Spišská Nová Ves", "text": "Seznam chráněných území v okrese Spišská Nová Ves\n\nToto je seznam chráněných území v okrese Spišská Nová Ves aktuální k roku 2017, ve kterém jsou uvedena chráněná území v oblasti okresu Spišská Nová Ves.\n\n"}
{"id": "1130666", "url": "https://cs.wikipedia.org/wiki?curid=1130666", "title": "Seznam chráněných území v okrese Trnava", "text": "Seznam chráněných území v okrese Trnava\n\nToto je seznam chráněných území v okrese Trnava aktuální k roku 2017, ve kterém jsou uvedena chráněná území v oblasti okresu Trnava.\n\n"}
{"id": "1130667", "url": "https://cs.wikipedia.org/wiki?curid=1130667", "title": "Seznam chráněných území v okrese Detva", "text": "Seznam chráněných území v okrese Detva\n\nToto je seznam chráněných území v okrese Detva aktuální k roku 2017, ve kterém jsou uvedena chráněná území v oblasti okresu Detva.\n\n"}
{"id": "1130668", "url": "https://cs.wikipedia.org/wiki?curid=1130668", "title": "Seznam chráněných území v okrese Krupina", "text": "Seznam chráněných území v okrese Krupina\n\nToto je seznam chráněných území v okrese Krupina aktuální k roku 2017, ve kterém jsou uvedena chráněná území v oblasti okresu Krupina.\n\n"}
{"id": "1130669", "url": "https://cs.wikipedia.org/wiki?curid=1130669", "title": "Seznam chráněných území v okrese Žarnovica", "text": "Seznam chráněných území v okrese Žarnovica\n\nToto je seznam chráněných území v okrese Žarnovica aktuální k roku 2017, ve kterém jsou uvedena chráněná území v oblasti okresu Žarnovica.\n\n"}
{"id": "1130670", "url": "https://cs.wikipedia.org/wiki?curid=1130670", "title": "Seznam chráněných území v okrese Nové Zámky", "text": "Seznam chráněných území v okrese Nové Zámky\n\nToto je seznam chráněných území v okrese Nové Zámky aktuální k roku 2016, ve kterém jsou uvedena chráněná území v oblasti okresu Nové Zámky.\n\n"}
{"id": "1130671", "url": "https://cs.wikipedia.org/wiki?curid=1130671", "title": "Seznam chráněných území v okrese Stropkov", "text": "Seznam chráněných území v okrese Stropkov\n\nToto je seznam chráněných území v okrese Stropkov aktuální k roku 2015, ve kterém jsou uvedena chráněná území v oblasti okresu Stropkov.\n\n"}
{"id": "1130672", "url": "https://cs.wikipedia.org/wiki?curid=1130672", "title": "Seznam chráněných území v okrese Dunajská Streda", "text": "Seznam chráněných území v okrese Dunajská Streda\n\nToto je seznam chráněných území v okrese Dunajská Streda aktuální k roku 2015, ve kterém jsou uvedena chráněná území v oblasti okresu Dunajská Streda.\n\n"}
{"id": "1130673", "url": "https://cs.wikipedia.org/wiki?curid=1130673", "title": "Seznam chráněných území v okrese Bratislava I", "text": "Seznam chráněných území v okrese Bratislava I\n\nToto je seznam chráněných území v okrese Bratislava I aktuální k roku 2015, ve kterém jsou uvedena chráněná území v oblasti okresu Bratislava I.\n\n"}
{"id": "1130674", "url": "https://cs.wikipedia.org/wiki?curid=1130674", "title": "Seznam chráněných území v okrese Žilina", "text": "Seznam chráněných území v okrese Žilina\n\nToto je seznam chráněných území v okrese Žilina aktuální k roku 2017, ve kterém jsou uvedena chráněná území v oblasti okresu Žilina.\n\n"}
{"id": "1130675", "url": "https://cs.wikipedia.org/wiki?curid=1130675", "title": "Seznam chráněných území v okrese Brezno", "text": "Seznam chráněných území v okrese Brezno\n\nToto je seznam chráněných území v okrese Brezno aktuální k roku 2017, ve kterém jsou uvedena chráněná území v oblasti okresu Brezno.\n\n"}
{"id": "1130676", "url": "https://cs.wikipedia.org/wiki?curid=1130676", "title": "Seznam chráněných území v okrese Zvolen", "text": "Seznam chráněných území v okrese Zvolen\n\nToto je seznam chráněných území v okrese Zvolen aktuální k roku 2015, ve kterém jsou uvedena chráněná území v oblasti okresu Zvolen.\n\n"}
{"id": "1130677", "url": "https://cs.wikipedia.org/wiki?curid=1130677", "title": "Seznam chráněných území v okrese Sobrance", "text": "Seznam chráněných území v okrese Sobrance\n\nToto je seznam chráněných území v okrese Sobrance aktuální k roku 2015, ve kterém jsou uvedena chráněná území v oblasti okresu Sobrance.\n\n"}
{"id": "1130678", "url": "https://cs.wikipedia.org/wiki?curid=1130678", "title": "Seznam chráněných území v okrese Senica", "text": "Seznam chráněných území v okrese Senica\n\nToto je seznam chráněných území v okrese Senica aktuální k roku 2017, ve kterém jsou uvedena chráněná území v oblasti okresu Senica.\n\n"}
{"id": "1130679", "url": "https://cs.wikipedia.org/wiki?curid=1130679", "title": "Seznam chráněných území v okrese Myjava", "text": "Seznam chráněných území v okrese Myjava\n\nToto je seznam chráněných území v okrese Myjava aktuální k roku 2015, ve kterém jsou uvedena chráněná území v oblasti okresu Myjava.\n\n"}
{"id": "1130680", "url": "https://cs.wikipedia.org/wiki?curid=1130680", "title": "Seznam chráněných území v okrese Malacky", "text": "Seznam chráněných území v okrese Malacky\n\nToto je seznam chráněných území v okrese Malacky aktuální k roku 2017, ve kterém jsou uvedena chráněná území v oblasti okresu Malacky.\n\n"}
{"id": "1130681", "url": "https://cs.wikipedia.org/wiki?curid=1130681", "title": "Seznam chráněných území v okrese Ilava", "text": "Seznam chráněných území v okrese Ilava\n\nToto je seznam chráněných území v okrese Ilava aktuální k roku 2015, ve kterém jsou uvedena chráněná území v oblasti okresu Ilava.\n\n"}
{"id": "1130682", "url": "https://cs.wikipedia.org/wiki?curid=1130682", "title": "Seznam chráněných území v okrese Považská Bystrica", "text": "Seznam chráněných území v okrese Považská Bystrica\n\nToto je seznam chráněných území v okrese Považská Bystrica aktuální k roku 2017, ve kterém jsou uvedena chráněná území v oblasti okresu Považská Bystrica.\n\n"}
{"id": "1130683", "url": "https://cs.wikipedia.org/wiki?curid=1130683", "title": "Seznam chráněných území v okrese Nové Mesto nad Váhom", "text": "Seznam chráněných území v okrese Nové Mesto nad Váhom\n\nToto je seznam chráněných území v okrese Nové Mesto nad Váhom aktuální k roku 2015, ve kterém jsou uvedena chráněná území v oblasti okresu Nové Mesto nad Váhom.\n\n"}
{"id": "1130684", "url": "https://cs.wikipedia.org/wiki?curid=1130684", "title": "Seznam chráněných území v okrese Zlaté Moravce", "text": "Seznam chráněných území v okrese Zlaté Moravce\n\nToto je seznam chráněných území v okrese Zlaté Moravce aktuální k roku 2017, ve kterém jsou uvedena chráněná území v oblasti okresu Zlaté Moravce.\n\n"}
{"id": "1130686", "url": "https://cs.wikipedia.org/wiki?curid=1130686", "title": "Seznam chráněných území v okrese Michalovce", "text": "Seznam chráněných území v okrese Michalovce\n\nToto je seznam chráněných území v okrese Michalovce aktuální k roku 2016, ve kterém jsou uvedena chráněná území v oblasti okresu Michalovce.\n\n"}
{"id": "1130687", "url": "https://cs.wikipedia.org/wiki?curid=1130687", "title": "Seznam chráněných území v okrese Martin", "text": "Seznam chráněných území v okrese Martin\n\nToto je seznam chráněných území v okrese Martin aktuální k roku 2017, ve kterém jsou uvedena chráněná území v oblasti okresu Martin.\n\n"}
{"id": "1130688", "url": "https://cs.wikipedia.org/wiki?curid=1130688", "title": "Seznam chráněných území v okrese Košice - okolie", "text": "Seznam chráněných území v okrese Košice - okolie\n\nToto je seznam chráněných území v okrese Košice - okolie aktuální k roku 2017, ve kterém jsou uvedena chráněná území v oblasti Okres Košice-okolí.\n\n"}
{"id": "1130689", "url": "https://cs.wikipedia.org/wiki?curid=1130689", "title": "Seznam chráněných území v okrese Snina", "text": "Seznam chráněných území v okrese Snina\n\nToto je seznam chráněných území v okrese Snina aktuální k roku 2015, ve kterém jsou uvedena chráněná území v oblasti okresu Snina.\n\n"}
{"id": "1130690", "url": "https://cs.wikipedia.org/wiki?curid=1130690", "title": "Seznam chráněných území v okrese Bardejov", "text": "Seznam chráněných území v okrese Bardejov\n\nToto je seznam chráněných území v okrese Bardejov aktuální k roku 2015, ve kterém jsou uvedena chráněná území v oblasti okresu Bardejov.\n\n"}
{"id": "1130691", "url": "https://cs.wikipedia.org/wiki?curid=1130691", "title": "Seznam chráněných území v okrese Banská Štiavnica", "text": "Seznam chráněných území v okrese Banská Štiavnica\n\nToto je seznam chráněných území v okrese Banská Štiavnica aktuální k roku 2017, ve kterém jsou uvedena chráněná území v oblasti okresu Banská Štiavnica.\n\n"}
{"id": "1130692", "url": "https://cs.wikipedia.org/wiki?curid=1130692", "title": "Seznam chráněných území v okrese Dolný Kubín", "text": "Seznam chráněných území v okrese Dolný Kubín\n\nToto je seznam chráněných území v okrese Dolný Kubín aktuální k roku 2017, ve kterém jsou uvedena chráněná území v oblasti okresu Dolný Kubín.\n\n"}
{"id": "1130694", "url": "https://cs.wikipedia.org/wiki?curid=1130694", "title": "Seznam chráněných území v okrese Levice", "text": "Seznam chráněných území v okrese Levice\n\nToto je seznam chráněných území v okrese Levice aktuální k roku 2015, ve kterém jsou uvedena chráněná území v oblasti okresu Levice.\n\n"}
{"id": "1130695", "url": "https://cs.wikipedia.org/wiki?curid=1130695", "title": "Seznam chráněných území v okrese Žiar nad Hronom", "text": "Seznam chráněných území v okrese Žiar nad Hronom\n\nToto je seznam chráněných území v okrese Žiar nad Hronom aktuální k roku 2015, ve kterém jsou uvedena chráněná území v oblasti okresu Žiar nad Hronom.\n\n"}
{"id": "1130696", "url": "https://cs.wikipedia.org/wiki?curid=1130696", "title": "Seznam chráněných území v okrese Bytča", "text": "Seznam chráněných území v okrese Bytča\n\nToto je seznam chráněných území v okrese Bytča aktuální k roku 2015, ve kterém jsou uvedena chráněná území v oblasti okresu Bytča.\n\n"}
{"id": "1130697", "url": "https://cs.wikipedia.org/wiki?curid=1130697", "title": "Seznam chráněných území v okrese Púchov", "text": "Seznam chráněných území v okrese Púchov\n\nToto je seznam chráněných území v okrese Púchov aktuální k roku 2015, ve kterém jsou uvedena chráněná území v oblasti okresu Púchov.\n\n"}
{"id": "1130698", "url": "https://cs.wikipedia.org/wiki?curid=1130698", "title": "Seznam chráněných území v okrese Medzilaborce", "text": "Seznam chráněných území v okrese Medzilaborce\n\nToto je seznam chráněných území v okrese Medzilaborce aktuální k roku 2015, ve kterém jsou uvedena chráněná území v oblasti okresu Medzilaborce.\n\n"}
{"id": "1130699", "url": "https://cs.wikipedia.org/wiki?curid=1130699", "title": "Seznam chráněných území v okrese Bratislava III", "text": "Seznam chráněných území v okrese Bratislava III\n\nToto je seznam chráněných území v okrese Bratislava III aktuální k roku 2015, ve kterém jsou uvedena chráněná území v oblasti okresu Bratislava III.\n\n"}
{"id": "1130700", "url": "https://cs.wikipedia.org/wiki?curid=1130700", "title": "Seznam chráněných území v okrese Ružomberok", "text": "Seznam chráněných území v okrese Ružomberok\n\nToto je seznam chráněných území v okrese Ružomberok aktuální k roku 2017, ve kterém jsou uvedena chráněná území v oblasti okresu Ružomberok.\n\n"}
{"id": "1130701", "url": "https://cs.wikipedia.org/wiki?curid=1130701", "title": "Seznam chráněných území v okrese Galanta", "text": "Seznam chráněných území v okrese Galanta\n\nToto je seznam chráněných území v okrese Galanta aktuální k roku 2017, ve kterém jsou uvedena chráněná území v oblasti okresu Galanta.\n\n"}
{"id": "1130702", "url": "https://cs.wikipedia.org/wiki?curid=1130702", "title": "Seznam chráněných území v okrese Levoča", "text": "Seznam chráněných území v okrese Levoča\n\nToto je seznam chráněných území v okrese Levoča aktuální k roku 2017, ve kterém jsou uvedena chráněná území v oblasti okresu Levoča.\n\n"}
{"id": "1130703", "url": "https://cs.wikipedia.org/wiki?curid=1130703", "title": "Seznam chráněných území v okrese Bratislava II", "text": "Seznam chráněných území v okrese Bratislava II\n\nToto je seznam chráněných území v okrese Bratislava II aktuální k roku 2015, ve kterém jsou uvedena chráněná území v oblasti okresu Bratislava II.\n\n"}
{"id": "1130704", "url": "https://cs.wikipedia.org/wiki?curid=1130704", "title": "Seznam chráněných území v okrese Banská Bystrica", "text": "Seznam chráněných území v okrese Banská Bystrica\n\nToto je seznam chráněných území v okrese Banská Bystrica aktuální k roku 2017, ve kterém jsou uvedena chráněná území v oblasti okresu Banská Bystrica.\n\n"}
{"id": "1130705", "url": "https://cs.wikipedia.org/wiki?curid=1130705", "title": "Seznam chráněných území v okrese Bratislava IV", "text": "Seznam chráněných území v okrese Bratislava IV\n\nToto je seznam chráněných území v okrese Bratislava IV aktuální k roku 2017, ve kterém jsou uvedena chráněná území v oblasti okresu Bratislava IV.\n\n"}
{"id": "1130706", "url": "https://cs.wikipedia.org/wiki?curid=1130706", "title": "Seznam chráněných území v okrese Sabinov", "text": "Seznam chráněných území v okrese Sabinov\n\nToto je seznam chráněných území v okrese Sabinov aktuální k roku 2015, ve kterém jsou uvedena chráněná území v oblasti okresu Sabinov.\n\n"}
{"id": "1130707", "url": "https://cs.wikipedia.org/wiki?curid=1130707", "title": "Seznam chráněných území v okrese Tvrdošín", "text": "Seznam chráněných území v okrese Tvrdošín\n\nToto je seznam chráněných území v okrese Tvrdošín aktuální k roku 2017, ve kterém jsou uvedena chráněná území v oblasti okresu Tvrdošín.\n\n"}
{"id": "1130708", "url": "https://cs.wikipedia.org/wiki?curid=1130708", "title": "Seznam chráněných území v okrese Revúca", "text": "Seznam chráněných území v okrese Revúca\n\nToto je seznam chráněných území v okrese Revúca aktuální k roku 2017, ve kterém jsou uvedena chráněná území v oblasti okresu Revúca.\n\n"}
{"id": "1130709", "url": "https://cs.wikipedia.org/wiki?curid=1130709", "title": "Franz Sprung", "text": "Franz Sprung\n\nFranz von Sprung (16. října 1815 Gradenberg-Krennhof – 2. dubna 1890 Štýrský Hradec) byl rakouský železářský odborník, manažer a politik německé národnosti ze Štýrska, v 2. polovině 19. století poslanec Říšské rady.\n\nJeho zetěm byl ocelářský odborník Fridolin Reiser. Švagr Peter Tunner (1809–1897) byl odborníkem v železářském průmyslu. Franz Sprung vystudoval gymnázium a v letech 1830–1837 studoval filozofii, přírodní vědy a právní odbory na univerzitě ve Štýrském Hradci. Dále absolvoval roční právní studia v Klagenfurtu a v roce 1837 složil soudcovské zkoušky. Od roku 1837–1838 působil v důlním a železářském průmyslu v Gmünd in Kärnten. Roku 1838 začal studovat na hornické akademii v Banské Štiavnici a roku 1840 patřil mezi první studenty na nově založeném hornickém učilišti ve Vordernbergu. Publikoval četné odborné články a roku 1842 nastoupil jako správce dolů a hutí v slezském Javorníku, později přešel na správcovský post v kraňské Bohinji. Roku 1849 se stal prozatímním profesorem hutnictví na hornickém učilišti ve Vordernbergu, později v Leobenu. Roku 1850 nastoupil na pozici tajemníka nově ustavené obchodní a živnostenské komory v Leobenu. Roku 1855 byl jmenován řádným profesorem metalurgie na hornickém učilišti v Leobenu, kde setrval do roku 1857, kdy odešel pracovat jako ředitel hutí v štýrském Donawitz. Zde prosadil četné technologické inovace a sociální vymoženosti pro zaměstnance. Tento podnik později přešel do vlastnictví akciové společnosti a roku 1881 společnosti Österreichisch-Alpine Montangesellschaft. Následně Sprung ve své funkci skončil. V letech 1880–1890 zastával funkci ředitele zemské hornické a hutnické školy v Leobenu.\n\nRoku 1881 byl povýšen na rytíře. Byl aktivní i politicky. Zasedal v obecním výboru v Leobenu. Byl rovněž zvolen na Štýrský zemský sněm. Jako zemský poslanec působil v letech 1878–1883 a 1885–1889.\n\nPůsobil taky jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii městskou ve Štýrsku, obvod Judenburg, Neumarkt, Murau, Liezen, Gröbming atd. Slib složil 5. prosince 1882. Ve volebním období 1879–1885 se uvádí jako rytíř Franz von Sprung, ředitel železáren na odpočinku, bytem Štýrský Hradec.\n\nProfiloval se jako německý liberál (tzv. Ústavní strana). Po svém zvolení do Říšské rady usedl do nově utvořeného poslaneckého klubu Sjednocené německé levice, do kterého se spojilo několik ústavověrných politických proudů.\n\nZemřel v dubnu 1890.\n"}
{"id": "1130711", "url": "https://cs.wikipedia.org/wiki?curid=1130711", "title": "Western &amp; Southern Open 2015 – ženská čtyřhra", "text": "Western &amp; Southern Open 2015 – ženská čtyřhra\n\nDo soutěže ženské čtyřhry na tenisovém turnaji Western & Southern Open 2015 nastoupilo dvacet osm dvojic. Obhájcem titulu byl americký pár Raquel Kopsová-Jonesová a Abigail Spearsová, jehož členky nestartovaly společně. Spearsová se turnaje nezúčastnila. Spoluhráčkou Kopsové-Jonesové se stala Anastasia Rodionovová, s níž skončila ve druhém kole na raketách pozdějších šampionek Čanových.\n\nVítězem čtyřhry se stal tchajwanský sesterský pár Chao-čching a Jung-žan Čanových, který ve finále zdolal australkso-kazašské turnajové čtyřky Casey Dellacquovou s Jaroslavou Švedovovou výsledkem 7–5 a 6–4.\n\nObě šampionky si do žebříčku WTA připsaly 900 bodů. Chao-čching získala devátou deblovou trofej na okruhu WTA Tour a starší sestra Čan Jung-žan patnácté turnajové vítězství. Tchajwanky v semifinále přehrály nejlepší světovou dvojici Martina Hingisová a Sania Mirzaová, přestože od ni utržily „kanára“.\n\nČtyři nejvýše naazené páry měly volný los do druhého kola.\n"}
{"id": "1130712", "url": "https://cs.wikipedia.org/wiki?curid=1130712", "title": "Mistr týnského tympanonu", "text": "Mistr týnského tympanonu\n\nMistr týnského tympanonu byl sochař vrcholné české gotiky, působící v Praze kolem roku 1380 na počátku vlády Václava IV. Je autorem monumentálního reliéfu nad severním vchodem kostela Matky Boží před Týnem. Není identický s Mistrem Týnského Ukřižování (Mistrem Týnské Kalvárie).\nO životě sochaře není nic známo, ale je pravděpodobné, že vyšel z parléřovské stavební huti, která převzala stavbu kostela od poloviny 14. století. Sochařská výzdoba severního portálu kostela Matky Boží před Týnem zřejmě souvisí s projekty krále Václava IV. na počátku jeho vlády - přestavbou paláce Těmy z Koldic v tzv. Královský dvůr v sousedství Prašné brány nebo stavbou Kaple Božího Těla na Karlově náměstí. O podílu Václava IV. na koncepci sochařské výzdoby svědčí oba erby v portálu a zejména sedile v presbytáři severní lodi s bustami krále a královny a emblémy se skrytou symbolikou.\n\nSeverní portál byl koncipován jako hlavní vstup kostela. Na konzolách v ostění portálu jsou dva fragmenty drobných figur Zvěstování. Po obou stranách jsou na nosných pilířích ve dvou řadách nad sebou konzoly a niky kryté kružbovými baldachýny pro osmnáct soch a pod zaklenutím předsíně portálu konzoly pro osm soch. Sochy se nezachovaly a není zřejmé, zda byla sochařská výzdoba portálu dokončena před husitskými bouřemi. Na zamýšlenou sochařskou výzdobu portálu je tak možné usuzovat pouze z rozboru dochovaných sochařských prací na konzolách.\n\nReliéfní tympanon severního portálu patří k nejvýznamnějším sochařským dílům severské gotiky konce 14. století. Oproti staršímu dvorskému umění z doby Karla IV. je ikonografie tympanonu výrazem procesu sekularizace, ve kterém je potlačena role Marie a zobrazení scény se soustředí na Kristovo utrpení. Nové a ojedinělé je také pojetí a rozmístění figur v centrální scéně \"Ukřižování\". \n\nTympanon je koncipován jako jedno obrazové pole rozdělené ve spodní části na tři pašijové scény - centrální \"Ukřižování\" se třemi kříži a dále \"Bičování Krista\" (vlevo) a \"Korunování Krista trním\" (vpravo). Na \"Ukřižování\" v horní části navazuje polopostava žehnajícího \"Boha Otce\" a holubice (\"Duch svatý\") a vytváří skupinu Svaté Trojice. Horní postranní scény znázorňují anděly odnášející duši kajícího lotra a skupinu ďáblů zmocňujících se duše lotra na levici. Kompozice scény \"Ukřižování\" s oběma lotry na křížích a žoldnéři, kteří k nim vystupují po žebřících ukazuje, že sochař vychází z Janova evangelia. Podobná zobrazení lze nalézt v italské gotické malbě 13. - 14. století (Cimabue, Duccio, Giotto).\n\nVe skupině pod křížem je vlevo zobrazena Marie, kterou podpírá sv. Jan Evangelista, a jako centrální postavy klečící sv. Máří Magdalena a otáčející se setník sv. Longin, který původně držel kopí, jímž zranil Krista na boku. Tento motiv zřejmě souvisí s kultem ostatků sv. Longina na pražském císařském dvoře Karla IV. a v případě Máří Magdaleny s útlumem mariánského kultu a vzestupem úcty k této světici, který sílil po polovině 14. století (relikvie získané Karlem IV., 1355-65, kaple v katedrále sv. Víta, 1358) a byl podporován zejména arcibiskupem Arnoštem z Pardubic (1297-1364).. Homolka upozornil, že Longin má rysy tváře krále Václava IV. \n\nJe pravděpodobné, že na tympanonu i sochařské výzdobě portálu pracovalo společně více sochařů a pouze centrální scéna s Ukřižováním a skupina ďáblů zmocňujících se duše je dílem Mistra týnského tympanonu, zatímco druhý sochař tesal postranní výjevy a scénu nad Ukřižováním a třetí sochař vytvořil figurální výzdobu hlavic na opěrných pilířích. Centrální scéna překonává starou tradici symbolického zobrazování a starší kompoziční schémata a řadí Mistra týnského tympanonu k předchůdcům nového (nizozemského) realismu z počátku 15. století. \n\n"}
{"id": "1130716", "url": "https://cs.wikipedia.org/wiki?curid=1130716", "title": "Western &amp; Southern Open 2015 – mužská čtyřhra", "text": "Western &amp; Southern Open 2015 – mužská čtyřhra\n\nDo soutěže mužské čtyřhry na tenisovém turnaji Western & Southern Open 2015 nastoupilo dvacet čtyři dvojic. Dvojnásobnými obhájci titulu byli bratři Bob a Mike Bryanovi, kteří skončili ve čtvrtfinále na raketách pozdějších šampionů Nestora s Rogerem-Vasselinem.\n\nVítězem čtyřhry se stal kanadsko-francouzský nenasazený pár Daniel Nestor a Édouard Roger-Vasselin, který ve finále zdolal polsko-srbské turnajové šestky Marcina Matkowského s Nenadem Zimonjićem po hladkém průběhu 6–2 a 6–2. Oba šampioni si do žebříčku ATP připsali 1000 bodů. Nestor získal dvacátou osmou deblovou trofej v sérii Masters 1000 a v jejích historických statistikách si upevnil třetí místo za bratry Bryanovými.\n\nVšechny nasazené páry měly volná los do druhého kola.\n"}
{"id": "1130717", "url": "https://cs.wikipedia.org/wiki?curid=1130717", "title": "Sedmihoří", "text": "Sedmihoří\n\nNázev Sedmihoří nesou pohoří nebo jejich části:\n\na dále:\n"}
{"id": "1130718", "url": "https://cs.wikipedia.org/wiki?curid=1130718", "title": "Vereinigte deutsche Linke", "text": "Vereinigte deutsche Linke\n\nVereinigte deutsche Linke (česky \"Sjednocená německá levice\", dříve Vereinigte Linke, \"Sjednocená levice\" nebo Club der Vereinigten Linken), byl početný, liberálně a nacionalisticky orientovaný poslanecký klub na Říšské radě, který od roku 1881 a znovu od roku 1888 volně spojoval několik proudů ústavověrného tábora (tzv. Deutsche Verfassungspartei) mezi německou populací Rakouska-Uherska, včetně českých zemí.\n\nV 60. letech 19. století se souběžně s obnovou ústavního systému vlády v Rakousku zformoval v německorakouské společnosti silný tzv. ústavověrný proud, který navazoval na liberální myšlenky revolučního roku 1848, podporoval ústavní svobody a moderní koncept Rakouska coby centralizovaného sekulárního státu s německou kulturní a jazykovou dominancí. Ústavní strana oponovala klerikalismu a federalistickým snahám neněmeckých etnik monarchie. \n\nÚstavověrní ovšem netvořili jednotnou politickou stranu. Šlo o volně definovaný politický a světonázorový tábor, sestávající z několika mírně odlišných politických směrů: Strana ústavověrného velkostatku (provídeňská a centralistická šlechta), staroněmci (tradiční němečtí liberálové) a mladoněmci (němečtí liberálové s větší akcentem na národovectví). Po celá 70. léta fungovaly tyto proudy ve vídeňském parlamentu odděleně. \n\nVe volbách do Říšské rady roku 1873 získala Ústavní strana v širokém vymezení 218 z celkových 353 parlamentních mandátů, ale rozdělila se na několik samostatných poslaneckých frakcí. Na Říšské radě tak v roce 1878 fungoval samostatný Klub levého středu (Strana ústavověrného velkostatku) s 57 členy, staroněmecký Klub levice s 64 členy, mladoněmecký Klub pokroku s 41 členy a kromě toho i Nový klub pokroku, ve kterém zasedalo 22 členů. Dalších 5 poslanců se hlásilo k liberálně orientovanému Klubu demokratů.\n\nPo volbách do Říšské rady roku 1879 se situace opakovala. V Poslanecké sněmovně Říšské rady existovaly dva ústavověrné kluby, a to staroněmecký Klub liberálů s 94 členy a mladoněmecký Klub sjednocené Pokrokové strany s 54 členy. \n\nKoncem 70. let se v Předlitavsku ujala moci vláda Eduarda Taaffeho, která spojila konzervativní a federalistické síly za přispění Čechů a Poláků a na dlouhou dobu odsunula ústavověrné německé liberály do opozice. Ústavověrný tábor na tento mocenský zvrat reagoval pokusy o sjednocení do akceschopnějšího opozičního bloku. V listopadu 1881 proto vznikl poslanecký Club der Vereinigten Linken. 21. listopadu 1881 se uvádí, že k nové parlamentní frakci přistoupilo již 110 poslanců, podle údajů z 26. listopadu 1881 měl mít klub brzy už 147 členů. Jiný zdroj z 26. listopadu uvádí aktuální počet členů na 138. Zahrnul tak každopádně velkou část ústavověrného tábora.\n\nStranou zůstala skupina okolo Franze Coroniniho-Cronberga, který později utvořil vlastní parlamentní frakci nazývanou Coroniniho klub (oficiálně Klub liberálního středu).\n\nKlub sjednocené levice nastoupil jednotně do voleb do Říšské rady roku 1885 a získal (podle předběžných odhadů ihned po volbách) 129 mandátů.\n\nPo volbách v roce 1885 se dosud jednotně vystupující Klub sjednocené levice rozpadl. Po několik let pak fungoval v Říšské radě samostatný Deutscher Club (Německý klub), který se profiloval nacionálně radikálnějším stylem, a zbytkový Deutschösterreichischer Club (Německorakouský klub). V roce 1887 se od Německého klubu odtrhla ještě menší a radikálnější skupina Deutschnationale Vereinigung (též nazývána Deutschnationaler Club). \n\nV listopadu 1888 došlo k opětovné integraci, když formace Deutscher Club a Deutschösterreichischer Club opět utvořily společný parlamentní klub, nazvaný nyní Vereinigte Deutsche Linke. V jeho čele stála trojice politiků Johann von Chlumecký, Josef Alfred Heilsberg a Ernst von Plener. \n\nVe volbách do Říšské rady roku 1891 získali jeho kandidáti více než 100 parlamentních křesel. V květnu 1891 měl klub 108 členů. V prosinci 1893 se uvádí, že klub má 110 členů. Následně počátkem 90. let padla vláda Eduarda Taaffeho a nastoupila vláda Alfreda Windischgrätze. Sjednocená německá levice tehdy poprvé převzala vládní odpovědnost, když společně s konzervativním Hohenwartovým klubem a Polským klubem utvořila v letech 1893–1895 provládní koalici. \n\nKlub fungoval v Říšské radě i v druhé polovině 90. let a teprve koncem dekády se rozložil na několik nezávislých poslaneckých frakcí. Koncem roku 1896 ho opustila většina německých poslanců z Čech, kvůli jejich zásadní opozici vůči politice vlády Kazimíra Badeniho. Klub Vereinigte deutsche Linke se následně rozdělil a ve volbách do Říšské rady roku 1897 jeho kandidáti zaznamenali značné ztráty od nacionálně radikální konkurence, zejména Německé lidové strany. Zbytek čítající 33 poslanců se pak v květnu 1897 (podle jiného zdroje už roku 1896) transformoval do Německé pokrokové strany, která navazovala na mladoněmecké myšlenky, ale byla již organizována jako moderní stranický útvar.\n\n\n\n"}
{"id": "1130722", "url": "https://cs.wikipedia.org/wiki?curid=1130722", "title": "Federální služba Ruské federace pro kontrolu narkotik", "text": "Federální služba Ruské federace pro kontrolu narkotik\n\nFederální služba Ruské federace pro kontrolu narkotik (, Federalnaja služba Rossijskoj federacii po kontrolju za oborotom narkotikov, zkráceně \"FSKN RF\") je orgán výkonné moci Ruské federace provádějící státní politiku, normativně-právní regulaci, kontrolu a dozor nad narkotickými přípravky, psychotropními látkami a jejich prekurzory a také restrikce jejich nezákonného oběhu.\n"}
{"id": "1130730", "url": "https://cs.wikipedia.org/wiki?curid=1130730", "title": "Spatodea zvonkovitá", "text": "Spatodea zvonkovitá\n\nSpatodea zvonkovitá (\"Spathodea campanulata\") je tropický strom z čeledi trubačovité. Je to jediný druh rodu spatodea. Dorůstá výšky až 35 metrů, má zpeřené listy a nápadná květenství velkých, oranžových, zvonkovitých květů. Pochází z tropické západní Afriky a je pěstován jako okrasná dřevina v tropech celého světa. Květy mají zajímavou biologii opylování.\n\nSpatodea zvonkovitá je opadavý až stálezelený strom dorůstající výšky 10 až 35 metrů. Kmen starších stromů má někdy u paty slabé opěrné pilíře. Mladé větévky jsou chlupaté až téměř lysé. Listy jsou vstřícné, lichozpeřené, až 50 cm dlouhé, složené ze 4 až 8 párů celokrajných lístků. Lístky jsou eliptické až podlouhlé, až 15 cm dlouhé, na bázi krátce klínovité. Žilnatina je zpeřená, tvořená asi 6 páry postranních žilek. Květy jsou tlustě stopkaté, uspořádané v chudých, vrcholových hroznech. Kalich je zahnutý, v poupěti kompletně srostlý a později na hřbetní straně pukající téměř až k bázi. Koruna je oranžová až červená se žlutým lemem, široce zvonkovitá, silně dvoustranně souměrná, 10 až 12 cm dlouhá, zakončená 5 laloky. Tyčinky jsou 4, vyčnívající z květů. Semeník je drobný. Čnělka je jen o málo delší než tyčinky a nese dloulaločnou bliznu. Tobolky jsou úzké, 15 až 20 cm dlouhé. Pukají jedním švem. Semena jsou plochá, 8 mm velká, obklopená kolem dokola průsvitným křídlem.\n\nDruh pochází z tropické západní Afriky, odkud přesahuje do Konga a Angoly. Roste v sekundárních a opadavých lesích a v řídké stromové vegetaci na savanách, v nadmořských výškách do 2000 metrů.\n\nSpatodea má zajímavou biologii opylování. Květy jsou cizosprašné a rozkvétají v období sucha. Jsou opylovány ptáky, mnohé znaky však poukazují na dřívější přizpůsobení opylování netopýry. Kalich je v průběhu vývoje květu naplněn tekutinou a koruna se tedy vyvíjí ve vodním prostředí. Když se koruna rozvíjí, větší část vody zůstane v korunní trubce a ve zvonkovité části koruny. Květy se otevírají na noc (kolem 21. hodiny), o půlnoci jsou již plně rozvité. Mezi 4. a 5. hodinou ranní se začíná uvolňovat pyl, okolo 8. hodiny se rozlepují oba laloky blizny a ta je následně receptivní až do pozdního večera následujícího dne. Pokud je blizna opylena, oba laloky se k sobě opět přikládají. Do tekutiny v květu se uvolňuje nektar až do koncentrace cukrů okolo 9,5 %. Pokud není nektar odebírán, produkce se okolo 6. hodiny ranní zastavuje. Při odebrání kališní tekutiny s nektarem se jejich produkce obnovuje.\n\nDrobná křídlatá semena dozrávají asi 8 týdnů po opylení a šíří se ještě v průběhu suchého období větrem. Někteří ptáci (v Asii např. majna obecná, vrána domácí, vrána hrubozobá, alexandr malý aj.) plody otevírají a semena konzumují.\n\nSpatodea zvonkovitá je považována za jeden z nejkrásnějších kvetoucích afrických stromů. Je pěstována v tropech celého světa a místy i zplaňuje. Na Cejlon byla dovezena v roce 1873. Semena spatodey jsou jedlá a jsou v mnohých oblastech Afriky konzumována. Dřevo je měkké, světle hnědé a používá se zejména na výrobu bubnů a k vyřezávání. Kůra má projímavý a antiseptický účinek. V medicíně jsou používána i semena, květy a kořeny.\n\n"}
{"id": "1130735", "url": "https://cs.wikipedia.org/wiki?curid=1130735", "title": "Mistrovství světa v judu 2015", "text": "Mistrovství světa v judu 2015\n\nXL. mistrovství světa proběhlo v Ledovém paláci Alau v Astaně ve dnech 24. srpna až 30. srpna 2015.\n\n\n\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\n"}
{"id": "1130746", "url": "https://cs.wikipedia.org/wiki?curid=1130746", "title": "Mia Kirshnerová", "text": "Mia Kirshnerová\n\nMia Kirshnerová (* 25. ledna 1975, Toronto, Ontario, Kanada) je kanadská herečka, spisovatelka a sociální aktivistka, která hraje ve filmech a televizních seriálech. Její nejznámější role jsou Jenny Schecterová v seriálu \"Láska je Láska\" (2004-2009) a vedlejší role teroristky Mandy v seriálu \"24 hodin\" (2001-2005).\n\nMia Kirshnerová se narodila v Torontu. Její matkou je učitelka Etti a otcem žurnalista Sheldon Kirshner, který píše pro časopis \"Canadian Jewish News\" (Kanadké židovské noviny). Mia Kirshnerová je vnučka polských Židů, kteří přežili holocaust; její otec Sheldon se narodil v Německu v roce 1946 ve vězeňském táboře. Později poznal v Izraeli matku Kirshnerové, bulharskou židovku.\n\nMia Kirshnerová vyrůstala ve středostavovském prostředí; navštěvovala státní školu \"Forest Hill Collegiate Institute\", později přestoupila a odmaturovala na škole \"Jarvis Collegiate Institute\". Studovala ruskou literaturu a filmografii 20. století na McGillově univerzitě v Montrealu. Její mladší sestra, Lauren Kirshnerová, je spisovatelka.\n\n"}
{"id": "1130750", "url": "https://cs.wikipedia.org/wiki?curid=1130750", "title": "Jerzy Kawalerowicz", "text": "Jerzy Kawalerowicz\n\nJerzy Kawalerowicz (19. ledna 1922 Gwoździec (nyní Hvisdec, Ukrajina) – 27. prosince 2007) Varšava) byl polský filmový režisér, autor filmových scénářů a filmový producent. Byl ženatý s herečkou Lucynou Winnickou.\nKawalerowicz se narodil v polské rodině arménského původu. Filmovou kariéru začal jako asistent režisérky Wandy Jakubowské při natáčení filmu \"Ostatni Etap\" (\"Poslední etapa\") natáčeném v koncentračním táboře v Osvětimi.\n\nOd roku 1947 do roku 1949 studoval na Akademii výtvarných umění v Krakově. Na počátku 50. let začal natáčet vlastní filmy a byl považován za reprezentanta existencialismu v polské kinematografii 50. a 60. let 20. století.\n\nV roce 1955 Kawalerowicz založil filmové studio KADR, kterému od té doby předsedal jako umělecký ředitel, a kde byly produkovány všechny jeho filmy i filmy jiných slavných polských režisérů, jako jsou Andrzej Wajda, Andrzej Munk nebo Kazimierz Kutz.\n\nNěkolik jeho filmů jako \"Matka Joanna od Aniołów\" (\"Matka Joanna od Andělů\"), \"Faraon\", \"Pociąg\" (\"Vlak\"), \"Śmierć Prezydenta\" (\"Smrt prezidenta\") patří k pokladům polské kinematografie.\n\nJerzy Kawalerowicz byl vyznamenán čestným doktorátem od Národní filmové, televizní a divadelní školy v Lodži a Pařížské Sorbonny. Od roku 1985 do roku 1989 byl Kawalerowicz poslancem polského Sejmu.\n\n\n\n\n"}
{"id": "1130752", "url": "https://cs.wikipedia.org/wiki?curid=1130752", "title": "Kissology Volume 2: 1978-1991", "text": "Kissology Volume 2: 1978-1991\n\nKissology Volume 2: 1978–1991 je hudební DVD video skupiny Kiss vydané v roce 2007.DVD obsahuje tři disky, plus jeden ze tří samostatných bonusových disků prodávaných pouze v rámci úvodních prvních výlisků.\n\n\n\n\n\n\n\n\n\n\nNippon Budokan – Tokyo, Japan 21.4. 1988 – Crazy Nights Tour\n\nCapital Centre, Largo, MD – 8.7. 1979 – Dynasty Tour\n\nThe Ritz New York, NY – 13.8. 1988 – Crazy Nights Tour\n\n"}
{"id": "1130753", "url": "https://cs.wikipedia.org/wiki?curid=1130753", "title": "Fiona Shaw", "text": "Fiona Shaw\n\nFiona Mary Shaw, rozená Fiona Wilson (* 10. července 1958), je irská herečka a divadelní a operní režisérka. Je známá pro svou roli Petunie Dursley ve filmu Harry Potter a Marnie Stonebrook ve čtvrté sérii seriálu Pravá krev (2011).\n\nNarodila se v County Cork a vyrůstala katolické rodině. Její otec byl oční lékař a její matka byla psychiatrička. \n\nChodila do školy Scoil Mhuire v Cork City. Poté šla na univerzitní kolej v Corku. Studovala na \"Royal Academy of Dramatic Art \"(RADA) v Londýně a byla členkou \"nové vlny\" herců akademiků. Hrála Julii v National Theatre, ve hře Richarda Sheridana, The Rivals (1983).\n\n\n"}
{"id": "1130754", "url": "https://cs.wikipedia.org/wiki?curid=1130754", "title": "Ivan Haščík", "text": "Ivan Haščík\n\nIvan Haščík (30. ledna 1942) je bývalý slovenský fotbalista, útočník. Po skončení aktivní kariéry působil jako trenér.\n\nV československé lize hrál za Spartak Trnava. Gól nedal.\n\n\n"}
{"id": "1130763", "url": "https://cs.wikipedia.org/wiki?curid=1130763", "title": "Radermachera", "text": "Radermachera\n\nRadermachera (\"Radermachera\") je rod dřevin z čeledi trubačovité (\"Bignoniaceae\"). Jsou to stromy se složenými listy a nápadnými zvonkovitými až talířovitými květy. Rod zahrnuje 16 druhů a je rozšířen v tropické Asii. Rademarchera čínská je pěstována jako pokojová rostlina. Mohutný druh \"Radermachera gigantea\" je v Asii těžen pro dřevo a používán k zalesňování.\n\nRadermachery jsou stálezelené nebo řidčeji opadavé stromy se vstřícnými složenými listy, výjimečně keře. Druh \"Radermachera gigantea\" dorůstá výšky až 40 metrů a průměru kmene 80 cm. Listy jsou jednoduše nebo až trojnásobně zpeřené, složené z celokrajných, řapíčkatých lístků. Listy jsou na spodní straně čepele hustě drobně tečkované. Květenství jsou vrcholová nebo úžlabní, nejčastěji laty (přesněji thyrsy), v některých případech redukované až na svazeček. Květy jsou nejčastěji bílé, růžové, žluté až červenooranžové, řidčeji zelenavě žluté. Kalich je zvonkovitý, na vrcholu s 5 laloky nebo uťatý. Koruna je talířovitá až nálevkovitě zvonkovitá, s krátkou nebo dlouhou korunní trubkou a lehce dvoupyským lemem. U mnoha druhů je korunní trubka ve spodní části úzká a v horní se náhle rozšiřuje. Tyčinky jsou většinou 4 a jedno staminodium. Tyčinky jsou přirostlé ke korunní trubce. Semeník je podlouhlý, na povrchu hladký nebo hrbolkatý, lysý. Obsahuje mnoho vajíček. Čnělka je nitkovitá, zakončená dvoulaločnou bliznou. Tobolky jsou dlouhé a úzké, tenké až dřevnaté, na průřezu okrouhlé, s mnoha semeny. Mohou dosáhnout délky až 75 cm. Semena jsou drobná, zploštělá a mají na každém konci blanité průsvitné křídlo.<ref name=\"mam-8/2\"></ref>\n\nRod radermachera zahrnuje 16 druhů. Je rozšířen v tropické Asii od Dekánské plošiny v Indii přes jižní Čínu po jihovýchodní Asii. Chybí na Papui-Nové Guineji. Nejvíce druhů roste v jihovýchodní Asii.\n\nRadermachery rostou v primárních i sekundárních tropických lesích v nadmořských výškách do 1500 metrů. Často rostou také v narušené vegetaci a na svazích hor.\nNěkteré druhy, zejména \"Radermachera glandulosa\" a \"R. gigantea\", rostou v Indonésii jako pionýrské dřeviny v sekundárních lesích např. na opuštěných plantážích, sesuvech půdy a čerstvém sopečném popelu a místy tvoří dominantní složku porostů.\n\nŽluté až oranžové trubkovité květy některých druhů (\"Radermachera ramiflora\", \"R. ignea\") jsou opylovány ptáky, zejména strdimily. Bledé, zvonkovité květy řady ostatních druhů (\"R. sinica\", \"R. pentandra\", \"R. peninsularis\") jsou opylovány můrami, zejména lišaji. U některých druhů vyrůstají květenství z kmenů a starších větví (kauliflorie, ramiflorie). Je to zejména \"R. ignea\", \"R. ramiflora\", \"R. hainanensis\" a příležitostně \"R. pinnata\". Drobná křídlatá semena jsou šířena větrem.\n\nRadermachera čínská je pěstována jako pokojová rostlina, vyznačující se pohledným, tmavě zeleným, lesklým olistěním.\nVzrůstný druh \"Radermachera gigantea\" poskytuje kvalitní, pevné dřevo. Používá se zejména na stavbu domů a mostů, není však odolné vůči termitům Některé pionýrské druhy včetně \"R. gigantea\" jsou využívány k zalesňování.\n\n"}
{"id": "1130764", "url": "https://cs.wikipedia.org/wiki?curid=1130764", "title": "Orange High School (Orange, Kalifornie)", "text": "Orange High School (Orange, Kalifornie)\n\nOrange High School je čtyřletá státní střední škola v Orange v Kalifornii. Orangeská střední je část \"Orange Unified School District\" a školní sportovní tým je částí zlaté západní ligy.\n\nOrange High School byla otevřena 21. září 1903 pod jménem Orange Union High School na ulici Palm Avenue a Glassel Street. Byla to čtvrtá střední škola v okrese. V prvním roce otevření měla 81 studentů. V roce 1953 byla škola přestěhována na ulici Shaffer Street a Walnut Street. Původní budova školy je nyní kolej a kampus Chapmanovy univerzity.\nTato škola je nejstarší školou v okrsku.\n\nOrange High School má baseballový tým, který vybírá své členy pomocí profesionálních hráčů basebollu a majorem ligy.\n\n"}
{"id": "1130766", "url": "https://cs.wikipedia.org/wiki?curid=1130766", "title": "André Bloch (skladatel)", "text": "André Bloch (skladatel)\n\nAndré Bloch, vlastním jménem Andreas Bloch, (14. ledna 1873 Wissembourg, Alsasko – 7. srpna 1960 Paříž) byl francouzský hudební skladatel a pedagog.\n\nNarodil se 14. ledna 1873 ve Wissembourgu v departmentu Alsasko. Studoval na pařížské konzervatoři u Ernesta Guirauda, André Gedalga a Julese Masseneta. Za kantátu \"Antigone\" na text Ferdinanda Beissiera získal v roce 1893 první místo v soutěži o Římskou cenu (Premier Grand Prix de Rome).\n\nPo návratu do Francie se stal učitelem harmonie na pařížské konzervatoři. Později také vyučoval na Americké konzervatoři ve Fontainebleau. Mezi jeho žáky byli např. skladatelé Fernand Oubradous a Jehan Alain.\n\nBloch je znám především jako operní skladatel. Zkomponoval však také mnoho symfonické a komorní hudby. Provedl instrumentaci některých částí nedokončené opery Jacquea Offenbacha Hoffmannovy povídky.\n\n\n\n\n\n"}
{"id": "1130768", "url": "https://cs.wikipedia.org/wiki?curid=1130768", "title": "Sedlecké prášky", "text": "Sedlecké prášky\n\nSedlecké prášky () je historické označení farmaceutického přípravku využívaného jako projímadlo. Autorem patentu je Thomas F. Savory, který ve své londýnské laboratoři na New Bond Street, No. 136. připravil v roce 1815 recept na výrobu napodobeniny Sedlecké (Zaječické) hořké soli. Ve svém patentu Savory tvrdí, že přípravek disponuje stejnými vlastnostmi jako sůl ze Sedlece u Mostu, což bylo vyvráceno až téměř po sto letech. Receptura se stala mimořádně oblíbená a farmaceutické firmy celého světa využívaly dobrého jména Sedlecké soli při prodeji tohoto přípravku.\n"}
{"id": "1130770", "url": "https://cs.wikipedia.org/wiki?curid=1130770", "title": "Ladislav Hubálek", "text": "Ladislav Hubálek\n\nLadislav Hubálek (* 23. prosince 1930) je bývalý český fotbalista, útočník.\n\nV československé lize hrál za Dynamo Slavia Praha, Tankistu Praha, Dynamo Praha a Spartak Praha Stalingrad/ČKD Praha. Nastoupil ve 167 ligových utkáních a dal 46 gólú. Za reprezentační B-tým nastoupil v 5 utkáních a dal 3 góly a za olympijský výběr nastoupil v 1 utkání.\n\n"}
{"id": "1130772", "url": "https://cs.wikipedia.org/wiki?curid=1130772", "title": "Jan Kabeláč", "text": "Jan Kabeláč\n\nJeho Milost P. Mgr. Jan Kabeláč (2. února 1937 – 18. srpna 2015, Brno, Česká republika) byl moravský římskokatolický duchovní a 1. sídelní kanovník Královské stoliční kapituly u sv. Petra a Pavla v Brně.\n\nNarodil se v Brně. Po absolvování kněžského semináře v Litoměřících byl zde také 26. června 1960 vysvěcen na kněze. Po krátké službě kooperatora v Tišnově odešel k výkonu základní vojenské služby. Do roku 1973 působil jako farní vikář na různých místech brněnské diecéze (postupně v Telči, v Jaroměřicích nad Rokytnou, v Jihlavě u sv. Jakuba a v Brně - Židenicích). Od roku 1973 působil jako administrátor ve farnosti Prušánky. Následně v letech 1975–1981 v Litobratřicích a od roku 1981 ve Vranově nad Dyjí. Mezi lety 1990–1992 byl farářem v Břeclavi-Poštorné a od roku 1992 působil v Brně nejdříve jako II. dómský vikář a farář při dómské farnosti sv. Petra a Pavla. V letech 1993–1999 působil ve funkci brněnského biskupského vikáře. 27. listopadu 1994 jej brněnská biskup Vojtěch Cikrle jmenoval kanovníkem Královské stoliční kapituly sv. Petra a Pavla. V letech 1996–2002 navíc ještě zastával funkci církevního soudce u Diecézního soudu a v letech 2000–2002 funkci rektora kostela sv. Michala. Od roku 2006 do roku 2013 působil jako farář farnosti Brno-Křenová, poté až do smrti vypomáhal v Brně - Židenicích.V roce 2007 mu biskup brněnský Vojtěch Cikrle udělil za obětavou kněžskou službu diecézi u příležitosti 230. výročí od vzniku brněnské diecéze medaili sv. Petra a Pavla. Zemřel 18. srpna 2015 v Brně.\n\n"}
{"id": "1130773", "url": "https://cs.wikipedia.org/wiki?curid=1130773", "title": "Selmice (zaniklá vesnice)", "text": "Selmice (zaniklá vesnice)\n\nSelmice jsou zaniklá vesnice v katastru obce Zbrašín na okrese Louny. Od 14. století byly sídlem farnosti a samostatným panstvím s tvrzí. Jako sídelní jednotka zanikly v průběhu 18. století.\n\nV písemných pramenech se Selmice poprvé vyskytují roku 1349 v přídomku šlechtice Smila, který je uváděný jako man Albrechta z Kolovrat, dvorského úředníka, jemuž patřil blízký Ročov. Z roku 1363 pochází první zmínka o zdejším farním kostele. Patronátní právo k němu měl tehdy Bořita ze Selmic. V letech 1368 a 1389 byli patrony kostela Kolovratové: již zmíněný Albrecht a pak jeho syn Mikuláš. Ještě před husitskými válkami získali patronátní právo zpět rytíři píšicí se podle Selmic.\n\nNejpozději od roku 1528 patřily Selmice rodu Selmických z Cítova. V roce 1542 se zde poprvé uvádí tvrz. Z kupní smlouvy z roku 1573 je známo, že měla tvar čtyřúhelníka, že v ní byly tři světnice, několik komor a sklepy a ležela na kopci naproti vesnici. Pod ní byl pivovar a dnes obnovený rybník. K tvrzi patřily též tři chmelnice, ovocná zahrada, mlýn a tři rybníky, z nichž dva stále existují. Ve vrchnostenských lesích rostly břízy, duby a smrky. K panství patřily vesnice Břínkov, Zbrašín, Hořany a část Hřivic.\n\nV roce 1573 koupil panství Selmice Adam Hruška z Března, příslušník rozvětveného rytířského roku zakoupeného na Lounsku a Žatecku. Jeho vnukovi Adamu Jindřichovi byly v roce 1623 Selmice konfiskovány jako trest za podporu stavovského odboje. Během třicetileté války a po ní se majitelé panství rychle střídali, zpravidla se jednalo o spekulativní koupě. Pro dějiny Selmic je významná zpráva v jedné z lounských městských knih, podle které před únorem 1639 selmický zámek vyhořel i se všemi hospodářskými budovami a stěží ho již bude možné opravit. Soupis poddaných podle víry z roku 1651 uvádí u hesla Selmice majitele panství Jana Začala z Biletína s rodinou a čtyřmi čeledíny, není ale jisté, zda tento bohatý lounský měšťan bydlel na zchátralé tvrzi. Podle Soupisu zde žádní poddaní nežili. V roce 1667 nechali tehdejší majitelé tvrz opravit, ale Selmice již byly zpustošeny.\n\nZ vrchnostenského dvora zbyly ruiny, chmelnice a ovocné zahrady pokrývaly bažiny a plevel, kaple svatého Ondřeje byla ohodnocena na pouhých 50 kop grošů. V provozu se podařilo udržet jen pivovar, a to do roku 1686. V letech 1669–1692 byli vlastníky panství Selmice Sinzendorfové. V roce 1692 je zakoupil kníže Ferdinand Schwarzenberg a připojil je k panství Postoloprty. Kaple svatého Ondřeje byla nově postavena v letech 1747–1749. Až do roku 1760 se v ní konaly pravidelné bohoslužby, později už jen při svatoondřejské pouti. Odsvěcena byla roku 1894, dnes je využívána jako rekreační objekt. Fara byla přestavěna na hájovnu.\n\n"}
{"id": "1130776", "url": "https://cs.wikipedia.org/wiki?curid=1130776", "title": "Česká ženská fotbalová reprezentace", "text": "Česká ženská fotbalová reprezentace\n\nČeská ženská fotbalová reprezentace vznikla v roce 1993 jako nástupce Československé ženské fotbalové reprezentace. První mezistátní utkání hrála v červnu 1993 proti Slovensku, vyhrála 6:0.\n\nNa mistrovství světa ve fotbale žen, mistrovství Evropy ve fotbale žen ani na olympijských hrách česká reprezentace dosud nestartovala. V letech 1997, 2001, 2005 a 2009 hrála baráž o postup na ME. Největším úspěchem v historii je šesté místo na turnaji Cyprus Cup v roce 2015. Na Univerziádě 2015 obsadil český výběr osmé místo. K červenci 2015 figuruje tým na děleném třicátém místě žebříčku FIFA. V roce 2012 měla Česká republika 16 900 registrovaných fotbalistek v 75 oddílech.\n\n\n\n\n"}
{"id": "1130778", "url": "https://cs.wikipedia.org/wiki?curid=1130778", "title": "Clumber španěl", "text": "Clumber španěl\n\nClumber španěl (anglicky: Clumber spaniel) je britské psí plemeno typu španěl. Název plemene má pravděpodobně původ v Clumber parku v Nottinghamshire v Anglii. Jedná se o menší až středně velké psí plemeno trochu zavalité postavy s příjemnou a milou povahou. Chov těchto psů se v Česku teprve rozšiřuje, ale najdeme zde již několik chovatelských stanic. Mezinárodní kynologická federace (FCI) toto plemeno uznává a řadí jej do skupiny slídiči, retrívři a vodní psi. Číslo oficiálního standardu je 109 a oficiální používaná zkratka je CS.\n\nHistorie plemene je nejistá, ale pravděpodobně vzniklo v první polovině 19. století. Jedna teorie praví, že vzniklo ve Francii. Ta uvádí, že chovatel Duc de Noailles v době velké francouzské revoluce dal chovatelské stanici vévody z Newcastlu své ceněné španěly, což měli býti předci dnešních clumber španělů; alpští španělé. Ti pak byli křížení s pyrenejskými horskými psy a vznikl clumber španěl. Druhá teorie říká, že clumber španělé pocházejí ze starého typu Bleinheimova španěla, který byl později křížen s jinými psími plemeny z Velké Británie a vznikl clumber španěl.\n\nCo je ale jisté, to je vznik jména plemene. Vzniklo od Clumber parku v Nottinghamshire. Místní myslivec a hajný, William Mansell, byl významným šlechtitelem a chovatelem clumber španělů. Milovníkem těchto psů byl i princ Albert, manžel královny Viktorie. Sama královna se o těchto psech zmiňuje ve svém deníku, kde o nich mluví jako o drobných loveckých psech s jemnou srstí, které označuje jako clumber křepeláky.\n\nAž do poloviny 19. století mohla clumber španěly chovat pouze šlechta. Právě v této době se clumber španělé rozmohli i mezi obyčejným lidem. Ale během první světové války chov plemene zaznamenal značný úpadek, stejně jako u mnoha jiných psích plemen. Mimo Evropu se plemeno rozšířilo pravděpodobně již v roce 1844, kdy si několik jedinců plemene přivezl do Severní Ameriky poručík Venables. Přesto byl první oficiální export do Severní Ameriky proveden až v roce 1960.\n\nV současné době plemeno uznává FCI, UKC i AKC.\nPrvní clumber španěl, který do dostal do České republiky, byla skoro dvouletá fena z Německa. Importovala ji D. Nováková, majitelka chovatelské stanice Trias. Roku 1922 se jí pak narodil první vrh štěňat, jednalo se o zahraniční krytí. Tato fena se stala základem českého chovu clumber španělů a její potomky najdeme v Česku ještě dnes. Chov v tuzemsku se teprve rozšiřuje a plemeno si pomalu získává oblibu mnoha chovatelů.\n\nClumber španěl je největší z španělů. Má dlouhý hřbet, mírně zavalitou a těžkopádnou postavu a masivní hlavu s klidným a přátelským výrazem. Výška plemene se pohybuje mezi 48 a 51 cm, přičemž hmotnost je 30 až 36 kg. Tvarově je clumber španěl podobný sussex španělovi. Oči jsou malé, šikmo posazené, mandlového tvaru. Duhovky mívají různé odstíny hnědé a bělmo většinou nebývá vidět. Nosní houba má vždy masovou barvu. Stop je výrazný. Uši jsou středně velké, poměrně těžké, dobře osrstěné a spadající volně podél hlavy. Srst na nich může tvořit krátké volánky. Krk je krátký a silný, harmonicky nasazený na hřbet, který je dlouhý a široký. Ocas dlouhý, s praporem srsti. Nohy jsou středně dlouhé, dobře osvalené, zakončené kulatými tlapkami.\n\nPovahově je clumber španěl jemný, loajální, milující, ale důstojný a rezervovaný vůči cizím lidem. Jedná se o klidné a rozvážně psí plemeno, které si vše důkladně rozmyslí, než něco udělá; což může být malá nevýhoda i co se týče výcviku. Pro některé chovatele a alergiky může být problémem jejich slintání. Stejně jako jiná malá molossoidní plemena, i clumber španěl hodně slintá, obzvláště pokud vidí jídlo. Tito psi jsou inteligentní, hraví a milí. Hodí se k dětem, se kterými dobře vycházejí. Stejně dobře si rozumí i s jinými psy. Avšak chov s jinými domácími zvířaty může být obtížný, protože clumber španěl má sklony pronásledovat a následně dávit jakýkoliv rychle se pohybující předmět, nevyjímaje kočky nebo cyklisty. Má velmi citlivý nos. Přestože to vzhled plemene neprozrazuje, jedná se o plemeno se zachovaným loveckým pudem a dokáže hbitě pronásledovat i bažanty nebo koroptve, právě k tomu byl totiž využíván. V dnešní době jej najdeme spíše jako společenské psí plemeno, vhodné do rodiny nebo i ke starším lidem.\nClumber španěl nevyžaduje příliš péče, co se týče jeho srsti. Tu stačí občas vyčesat a pročesat, případné chuchvalce odstranit nůžkami. Voda srsti nevadí a nepoškozuje ji. Naopak před ní dobře chrání pokožku. Nutností je ale zkracovat volánky srsti pod chlopní ucha. V takové srsti se drží bakterie, které se tam dostanou s vodou, a ty pak mohou způsobit zánět zevního zvukovodu.\n\nTito psi nevyžadují příliš pohybu, ale přivyknou si na životní styl pána. Ve štěněcím věku není vhodné klouby příliš namáhat, to by mohlo později způsobit problémy s nimi; například dysplazii kyčelního kloubu.\n\nVýcvik a výchova clumber španělů nejsou náročné a zvládne je i začátečník. Obecně se nejedná o plemeno agresivní či příliš temperamentní, příležitostné problémy s výcvikem tkví hlavně v klidnosti a rozvážnosti plemene, což někdy může být na obtíž.\n"}
{"id": "1130789", "url": "https://cs.wikipedia.org/wiki?curid=1130789", "title": "Dempo", "text": "Dempo\n\nDempo je stratovulkán nacházející se v jižní části ostrova Sumatra. S výškou 3173 m n. m. je dominantním horským masivem v dané části ostrova. Vrchol sopky je tvořen několika překrývajícími se krátery. Historicky aktivní kráter se nachází na severozápadním okraji tohoto komplexu a obsahuje 400 m široké jezero. Zaznamenané erupce vulkánu byly převážně menšího charakteru, poslední freatická erupce se odehrála v roce 2009.\n\n"}
{"id": "1130795", "url": "https://cs.wikipedia.org/wiki?curid=1130795", "title": "Dieng", "text": "Dieng\n\nDieng je aktivní vulkanický komplex, nacházející se v centrální části indonéského ostrova Jáva. Komplex se skládá z více stratovulkánů, struskových kuželů, kráterů a termálních polí pleistocén-holocénního stáří a rozprostírá se na ploše 6× 14 km. Komplex je poměrně aktivní, v 20. století bylo zaznamenáno přes deset, převážně menších erupcí. Nebezpečným faktorem je uvolňování toxických plynů z více kráterů komplexu, tento proces si vyžádal několik obětí na životech. Zvýšený tepelný tok v oblasti komplexu Dieng je poslední době předmětem intenzivního geotermálního průzkumu.\n\n (Čísla uvedená za jmény hor jsou nadmořské výšky - m n. m.)\n\n"}
{"id": "1130796", "url": "https://cs.wikipedia.org/wiki?curid=1130796", "title": "Kissology Volume 3: 1992–2000", "text": "Kissology Volume 3: 1992–2000\n\nKissology Volume 3: 1992–2000 je hudební DVD video skupiny Kiss vydané v roce 2007.DVD obsahuje tři disky mapující kariéru skupiny v devadesátých letech a speciální čtvrtý dixk který obsahuje první známý záznam živého vystoupení skupiny nahraný 22. prosince 1973 v Coventry, Queens, NY. Součástí kolekce je také jeden ze tří samostatných bonusových disků prodávaných pouze v rámci úvodních prvních výlisků.\n\n\n\n\n\n\n\n\n\n\n\n\n\nTento Bonus Disk byl k dispozici pouze při předobjednávce DVD během VH1 Classic 24 hodin KISSmaraton který se vysílal 7.- 8.12.2007\n\n\n"}
{"id": "1130797", "url": "https://cs.wikipedia.org/wiki?curid=1130797", "title": "Alborosie", "text": "Alborosie\n\nAlberto D'Ascola (* 4. července 1977), znamý jako Alborosie nebo AlBorosie, je italský reggae zpěvák.\n\nNarodil se a vyrůstal na Sicílii, ale dnes žije v Kingstonu na Jamajce. Je multiinstrumentalista, hraje na kytaru, baskytaru, bubny a klávesy. Jeho hudební kariéra začala s italskou skupinou \"Reggae National Tickets\", z Bergama, když mu bylo 15 let (v roce 1993). Vystupoval pod jménem Stena.\n\nV roce 2001 se od nich oddělil a začal svou sólovou kariéru. Přestěhoval se na Jamajku, kde měl větší možnost věnovat se reggae a rastafariánské kultuře. Začal zde pracovat jako hudební producent; spolupracoval s Gentlemanem nebo s Ky-Manim Marleym, synem největšího představitele reggae, Boba Marleyho. Jeho první sólo album bylo \"Soul Pirate\". V létě 2009 vydal další album, \"Escape From Babylon\". V srpnu 2008 hrál na Uppsala Reggae Festival.\n\nJméno 'Alborosie' si vymyslel během svých prvních let na Jamajce. \"\"Všichni mě oslovovali Borosie\". \"Podle toho jsem se i pojmenoval. Moje počáteční léta na Jamajce byly... ne moc dobré. Borosie byla přezdívka, kterou mě oslovovali a nebylo to myšleno v dobrém slova smyslu. Tak jsem si řekl: 'Budu používat toto jméno a udělám z negativního názvu pozitivní.' Moje občanské jméno je Albert, zkráceně Al a z toho vnikolo Al-Borosie. Ale radši vám nebudu říkat, co Borosie znamená.\"<br>\n\nAlborosieho největší hity jsou \"Rastafari Anthem \"(Rastafariánská hymna)\", Kingston Town \"(Město Kingston)\" a Call Up Jah \"(Zavolej Jaha)\".\"\nV roce 2011 se stal prvním bílým zpěvákem, který získal cenu M.O.B.O. (Music of Black Origin, \"Hudba černošského původu\") v kategorii \"Nejlepší reggae zpěvák\".\n\nV roce 2014, Greensleeves records vydalo album \"Specialist Presents Alborosie & Friends\", kolekci písní, které zpíval společně s jinými zpěváky. Album se umístilo na \"Billboard Top Reggae Albums\" na sedmém místě. Alborosie začal spolupracovat se zpěvákem King Jammy, se kterým připravuje album \"Reality of Dub\", které má být vydáno během roku 2015.\n\nAlberto se narodil v Marsale na Sicílii. Vyznává rastafariánskou víru. Jeho otec je policista a jeho matka je žena v domácnosti. Zabýval se reggae hudbou už od dětství; již v pěti letech v roce 1982 byl na prvním reggae koncertu.\n\n"}
{"id": "1130798", "url": "https://cs.wikipedia.org/wiki?curid=1130798", "title": "Dukono", "text": "Dukono\n\nDukono je aktivní vulkanický komplex, nacházející se v severní části indonéského ostrova Halmahera. Komplex představuje soubor několika stratovulkánů a překrývajících se kráterů. Je to jedna z nejaktivnějších sopek země, i když erupce jsou slabě zdokumentovány. Sopka prakticky nepřetržitě eruptuje od roku 1933.\n\n\n"}
{"id": "1130799", "url": "https://cs.wikipedia.org/wiki?curid=1130799", "title": "Staroněmci", "text": "Staroněmci\n\nStaroněmci, též staroliberálové (německy Altdeutschen, častěji Altliberalen), byl liberálně a umírněně nacionalisticky orientovaný politický proud mezi německou populací Rakouska-Uherska, včetně českých zemí. Patřil do širšího ústavověrného tábora (tzv. Deutsche Verfassungspartei). \n\nNa počátku 60. let 19. století se v souvislosti s obnovou ústavního systému vlády zformoval v německorakouské společnosti silný liberální politický proud, který navazoval na myšlenky revolučního roku 1848. V státoprávních debatách se profiloval jako obhájce liberálního ústavního systému, sekularismu, volného trhu a centralizovaného státu. Odmítal vliv katolické církve na školství a rodinné právo a nesouhlasil s federalistickými snahami neněmeckých etnik monarchie. \n\nTato tzv. Ústavní strana nebyla moderní stranou s pevným členstvím a programem. Šlo spíše o široký a volně definovaný světonázorový proud, v jehož rámci se vydělovalo několik odnoží. Strana ústavověrného velkostatku sdružovala velkostatkáře, nejpozději počátkem 70. let se vydělil rovněž mladoněmecký (mladoliberální) proud, který akcentoval kromě tradičních liberálních myšlenek i německé národovectví. Mladoliberálové se na sjezdu v roce 1873 pokusili o modifikaci programových postulátů větším akcentem na národní německou myšlenku, což ale staroliberálové odmítali. \n\nStaroněmci se identifikovali s německou kulturou a jazykem, ale jejich národovectví bylo umírněné. V roce 1878 se předák Čechů (staročechů) František Ladislav Rieger pokusil o zásadní politický kompromis se staroněmci. Pro špatné osobní vztahy sice jeho partnerem na německé straně nemohl být staroněmecký předák Eduard Herbst, ale jednání vedl Adolf Fischhof, liberální politik z alpských zemí. Výsledkem bylo takzvané Emmersdorfské memorandum, které nastínilo možnou vládní spolupráci umírněných německorakouských a českých liberálů při splnění některých českých autonomistických požadavků. Zamýšlená koalice nakonec nebyla realizována.\n\nVzhledem k existenci vícero ústavověrných proudů netvořili ústavověrní jeden poslanecký klub na Říšské radě. Ve volbách do Říšské rady roku 1873 získali ústavověrní v širokém vymezení 218 z celkových 353 parlamentních mandátů. Z toho staroněmci získali 88 mandátů. Na Říšské radě pak fungoval samostatný mladoliberální Pokrokový klub (\"Fortschrittsklub\") a Klub levého středu (Strana ústavověrného velkostatku). Staroliberální Klub levice (\"Klub der Linken\") byl nejpočetnější. Předsedal mu Eduard Herbst.\n\nI po volbách do Říšské rady roku 1879 se ustavil v parlamentu mladoněmecký Klub sjednocené Pokrokové strany (\"Club der vereinigten Fortschrittspartei\") s 54 členy a staroněmecký Klub levice, ke kterému se hlásilo 94 poslanců. \n\nTeprve v listopadu 1881 se staroněmci i mladoněmci spojili do Klubu sjednocené levice, ke kterému se přihlásilo během několika týdnů více než 130 poslanců. \n\nRozdíly mezi staroněmci a mladoněmci se ještě periodicky objevovaly během 80. let, kdy se Klub sjednocené levice dočasně rozpadl opět na dvě parlamentní frakce, celkově ale staroliberální platforma ztrácela vliv s tím, jak se díky postupnému rozšiřování volebního práva obohacovalo německorakouské politické spektrum o další politické strany. Vláda Eduarda Taaffeho navíc během svého dlouhého působení praktikovala ekonomickou politiku, která trvale ustupovala od původních liberálních koncepcí volné hospodářské soutěže. \n\nJako organizačně samostatný politický proud vystoupili němečtí staroliberálové ještě po volbách do Říšské rady roku 1897, kdy v parlamentu vznikl samostatný poslanecký klub Freie Deutsche Vereinigung s 15 členy, nazývaný též Mauthnerova skupina (předsedou klubu byl Max Mauthner). Freie Deutsche Vereinigung sdružovalo staroliberální politiky.\n\n"}
{"id": "1130804", "url": "https://cs.wikipedia.org/wiki?curid=1130804", "title": "IDoklad", "text": "IDoklad\n\niDoklad je on-line fakturační služba od společnosti Solitea Česká republika. Umožňuje vystavovat faktury či pokladní doklady a tvořit ceníky. Jedná se o službu založenou na technologii cloud computingu, takže není nutná instalace softwaru na lokální počítač.\n\nSlužba byla spuštěná v březnu 2011. Pro svůj běh používá Windows Azure Platform od společnosti Microsoft. Již za několik měsíců získala tisíc uživatelů. V současnosti používá iDoklad více než 200 000 uživatelů. Služba funguje i na Slovensku, kde uživatelé do roku 2015 vygenerovali přes 3 miliony faktur.\n\nHlavní funkcí iDokladu je vystavování faktur. Ty si může uživatel přizpůsobit podle svých potřeb a vygenerovat z nich podklady pro daňové přiznání. iDoklad umí také vydávat pokladní doklady, které se tvoří ke každé faktuře hrazené v hotovosti. Pravidelnou fakturaci usnadňuje tvorba ceníků, slev nebo adresář klientů.\n\nDíky synchronizaci s bankovními účty má zase uživatel přehled, které faktury již klienti uhradili. Dlužníkům může poslat upomínky. Solidnost obchodních partnerů snadno ověří díky spolupráci iDokladu se službou Creditcheck.\n\nAplikaci lze navíc propojit s dalšími účetními programy, jako je Money, Pohoda nebo Vario.\n\niDoklad získal několik ocenění. První v regionálním kole Microsoft Awards 2011, další na celosvětovém finále „cloudových“ aplikací pro Windows Azure Your Business Your Fame – Inspiring Cloud Innovation v Los Angeles. iDoklad také v červenci roku 2011 zvítězil v mezinárodní soutěži your Business Your Fame. V březnu 2012 získal ocenění Seals of Excellence na největším světovém IT veletrhu CeBIT v Hannoveru. Aplikace získala také ocenění IT produkt ComputerWorld v letech 2011, 2012 a 2013.\n\niDoklad mohou uživatelé používat díky mobilním aplikacím také ve svých smartphonech. Solitea Česká republika spustila v září roku 2011 aplikaci pro Windows Phone, následovaly aplikace pro telefony s operačními systémy Android a iOS. Aplikace umožňují téměř všechny funkce, jaké nabízí on-line služba. Jejich stažení je ale zpoplatněno.\n"}
{"id": "1130806", "url": "https://cs.wikipedia.org/wiki?curid=1130806", "title": "Ky-Mani Marley", "text": "Ky-Mani Marley\n\nKy-Mani Marley (* 26. února 1976) je jamajský hip-hopový zpěvák. Jeho jméno ve východní Africe znamená „dobrodružný cestovatel“. Je jediným synem Boba Marleyho, kterého měl s Anitou Belnavis, jamajskou šampionkou v tenisu. \n\n\n"}
{"id": "1130810", "url": "https://cs.wikipedia.org/wiki?curid=1130810", "title": "The Originals II", "text": "The Originals II\n\nThe Originals II je speciální set složený ze tří alb rockové skupiny Kiss Destroyer. Rock and Roll Over, a Love Gun. Set obsahuje 8 stránkový booklet s texty a 8 stránkový booklet s maskami členů Kiss.Tato kolekce alb vyšla pouze v Japonsku.\n\nNahrávka 1 Destroyer\nNahrávka 2 Rock and Roll Over\nNahrávka 3 Love Gun\n"}
{"id": "1130812", "url": "https://cs.wikipedia.org/wiki?curid=1130812", "title": "Connecticut Open 2015", "text": "Connecticut Open 2015\n\nConnecticut Open 2015 byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 24. až 29. srpnem 2015 v americkém New Havenu, ležícím v Connecticutu, jako 47. ročník turnaje.\n\nJednalo se o poslední čtvrtý díl ženské části US Open Series 2015, jakožto závěrečné přípravy v týdnu před newyorským grandslamem US Open 2015. Turnaj s rozpočtem 754 163 dolarů patřil do kategorie WTA Premier Tournaments. Do roku 2013 nesla událost název New Haven Open at Yale.\n\nNejvýše nasazenou hráčkou ve dvouhře se měla stát světová dvojka Simona Halepová, která se však před zahájením odhlásila pro stehenní poranění. V pavouku ji nahradila Lesja Curenková. Pozici turnajové jedničky tak zaujala pátá žena žebříčku a obhájkyně titulu Petra Kvitová. Poslední přímou účastnicí v hlavní soutěži se stala 37. hráčka klasifikace Darja Gavrilovová, kterou v úvodní fázi vyřadila Barbora Strýcová. \n\nTřetí trofej ve čtyřech letech získala druhá nasazená Petra Kvitová, která v českém finále přehrála šestou ženu klasifikace Lucii Šafářovou a zvýšila poměr vzájemných utkání na 7–0. Ženskou čtyřhru ovládl německo-český pár Julia Görgesová a Lucie Hradecká.\n\nNásledující hráčky obdržely divokou kartu do hlavní soutěže:\nNásledující hráčky si zajistily postup do hlavní soutěže v kvalifikaci:\n\n\n\nNásledující pár obdržel divokou kartu do hlavní soutěže:\n\n\n"}
{"id": "1130832", "url": "https://cs.wikipedia.org/wiki?curid=1130832", "title": "Winston-Salem Open 2015", "text": "Winston-Salem Open 2015\n\nWinston-Salem Open 2015 byl profesionální tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem v areálu Wake Forest University. Představoval nástupnický turnaj po událostech na Long Islandu a mužské části Connecticut Open. Konal se mezi 23. až 29. srpnem 2015 v americkém Winston-Salemu, ležícím v Severní Karolíně, jako 47. ročník turnaje.\n\nTurnaj s rozpočtem 695 515 dolarů patřil do kategorie ATP World Tour 250. Jednalo se o poslední čtvrtý díl mužské poloviny letní US Open Series 2015, jakožto závěrečné přípravy před čtvrtým grandslamem sezóny US Open 2015.\n\nNejvýše nasazeným hráčem ve dvouhře se stal jedenáctý tenista světa Gilles Simon z Francie. Posledním přímým účastníkem hlavní soutěže byl 89. hráč žebříčku James Ward. Po sérii sedmi finálových porážek ve finále vyhrál jihoafrický patnáctý hráč světa Kevin Anderson a získal singlovou trofej. Soutěž čtyřhry ovládl britsko-švédský pár Dominic Inglot a Robert Lindstedt.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1130833", "url": "https://cs.wikipedia.org/wiki?curid=1130833", "title": "Alej dubů v Raduni", "text": "Alej dubů v Raduni\n\nAlej památných dubů v Raduni, nacházející se poblíž místní základní školy, v minulosti lemovala cestu mezi Vršovicemi a Raduní. Stromy jsou zakresleny již ve starých mapách z let 1764-1784. Údajně byla alej vysázená v upomínku na ukončení Třicetileté války v roce 1648. V dolní části roste osm mladších dubů, výše pak duby starší, které jsou pozůstatkem původní aleje. Nejstarší stromy, měřící až 7 metrů v obvodu, již zanikly.\n"}
{"id": "1130839", "url": "https://cs.wikipedia.org/wiki?curid=1130839", "title": "Petr Koubský", "text": "Petr Koubský\n\nPetr Koubský (* 6. března 1961 Havlíčkův Brod) je český publicista, analytik informačních a komunikačních médií a pedagog.\n\nV letech 1979–1983 vystudoval průmyslovou automatizaci na Vysoké škole chemicko-technologické v Praze, kde v letech 1984–1987 získal titul kandidáta věd v oboru kybernetika a počítačová věda. V letech 1988–1989 pracoval jako systémový programátor v Československé akademii věd. V letech 1990–1999 působil jako šéfredaktor měsíčníku Softwarové noviny, které spoluzakládal. Poté na stejné pozici pokračoval do roku 2007 v newsletteru Inside. V letech 2010–2011 byl programovým ředitelem společnosti Internet Info. Od roku 2001 vyučuje na Vysoké škole ekonomické v Praze. Od roku 2008 podniká jako analytik IT trhů. V roce 2012 založil iCollege. Od roku 2013 edituje a působí jako spoluvydavatel internetového čtrnáctideníku 067. V roce 2018 přešel 067 pod nově vzniklý mediální projekt denikn. Své články publikuje v různých médiích (např. Hospodářské noviny, Lupa.cz).\n\nV roce 2013 zvítězil v anketě Křišťálová lupa v kategorii Osobnost roku.\n\n"}
{"id": "1130841", "url": "https://cs.wikipedia.org/wiki?curid=1130841", "title": "Kostel Nejsvětější Trojice (Pilníkov)", "text": "Kostel Nejsvětější Trojice (Pilníkov)\n\nKostel Nejsvětější Trojice je římskokatolický filiální, dříve farní kostel v Pilníkově. Patří do arciděkanství Trutnov I. Kostel je situován na mírném návrší uprostřed náměstí. Je chráněn jako kulturní památka České republiky.\n\nKostel je poprvé zmiňován jako farní roku 1357. Později byla ke dřevěnému protestantskému kostelu roku 1605 přistavěna Beatrix Eleonorou Zilvarovou zděná věž. Zchátralý kostel byl zbourán a v letech 1769–1772 byl k věži přistavěn kostel ve slohu vrcholného baroka s prvky rokoka. Po požáru velké části města v roce 1820, který roztavil i zvony ve věži, byl kostel obnoven roku 1830. Velká oprava bylo provedena v roce 1904. Od šedesátých let 20. století kostel chátral. V době mezi 28.-30. lednem 2006 se zřítila kostelní klenba. Ve stejném roce byla obcí uspořádána veřejná sbírka na opravu a záchranu poškozeného kostela a koncem roku 2006 byly zahájeny záchranné práce.\n\nV rámci Programu záchrany architektonického dědictví bylo v roce 2014 na opravu památky čerpáno 500 000 Kč.\n\nJednolodní budova s hranolovou věží na jižní straně. Půlkruhový presbytář a čtvercová oratoř jsou sklenuty plackou. V chrámové lodi se nachází tříramenná zděná kruchta na sloupcích. V podvěží je valená klenba s bohatým síťovým vzorem.\n\nInventář je rokokový z konce 18. století.\n\nPo stranách hlavního vchodu jsou umístěny sochy sv. Cyrila a Metoděje. Na náměstí jihovýchodně od kostela je socha Nanebevzetí Panny Marie.\n\nPravidelné bohoslužby se konají 1. a 3. sobotu v měsíci od 15.00 v bývalé sakristii přeměněné na kapli.\n\n"}
{"id": "1130843", "url": "https://cs.wikipedia.org/wiki?curid=1130843", "title": "Limit pojistného plnění", "text": "Limit pojistného plnění\n\nLimit pojistného plnění vyjadřuje nejvyšší hranici plnění pojistitele při jedné konkrétní události. Tato částka se sjednává při uzavírání pojistné smlouvy. Pokud výše výloh spojených s pojistnou událostí přesáhne limit pojistného plnění, doplácí zbylou částku pojištěnec. Zpravidla platí, že čím vyšší je dohodnutý limit, tím dražší je pojištění.\n\nVýše limitu závisí na druhu pojištění i pojišťovně. Například u povinného ručení stanovuje minimální hodnotu limitu pojistného plnění zákon na 35 milionů korun. U cestovního pojištění se limit obvykle pohybuje kolem milionu korun. Základní limit navíc mohou doplňovat i sublimity.\n"}
{"id": "1130844", "url": "https://cs.wikipedia.org/wiki?curid=1130844", "title": "Washington Lions", "text": "Washington Lions\n\nWashington Lions byl profesionální americký klub ledního hokeje, který sídlil ve Washingtonu, D.C.. Mužstvo působilo v American Hockey League a Eastern Hockey League. Své domácí zápasy hráli v tamní aréně Uline Arena. Klub hrál v soutěži American Hockey League celkem čtyři sezóny v letech 1941–1943 a 1947–1949. V roce 1957 byl klub prodán Washington Presidents.\n\nKlub byl založen v roce 1941, který vystupoval od počátku v soutěži AHL. Po dvou sezónách, se zúčastnil playoff 1941/42, dvakrát vyhrál a čtyřikrát prohrál nad týmem Cleveland Barons, poražen byl v prvním kole. Klub pozastavil činnost z důvodů druhé světové války. V letech 1944–1947 hrál v soutěži EHL. Před sezónou 1947/48 se vrátil do ligy American Hockey League. V lize setrvali do sezony 1948/49. Po sezóně 1948/49 byl tým přemístěn do Cincinnati v Ohio celku Cincinnati Mohawks. V letech 1951–1953 a 1954–1957 se Washington Lions vrátil zpátky do ligy EHL. V roce 1957 byl klub prodán Washington Presidents.\n\nZdroj: \n\nZdroj: \n\n"}
{"id": "1130845", "url": "https://cs.wikipedia.org/wiki?curid=1130845", "title": "Sharren Haskelová", "text": "Sharren Haskelová\n\nSharren Haskelová, , \"Šaren Haskel\" (narozena 4. března 1984), je izraelská politička a poslankyně Knesetu za stranu Likud.\n\nSharren Haskelová se narodila v Kanadě a ve věku jednoho roku imigrovala do Izraele. Sloužila u Izraelské hraniční policie. Podle údajů z roku 2015 studuje politologii a mezinárodní vztahy na Open University of Israel a pracuje jako veterinární zdravotní sestra.\n\nVe volbách v roce 2015 kandidovala do Knesetu za stranu Likud na 31. místě kandidátní listiny. Nebyla zvolena, ale do Knesetu nastoupila v srpnu 2015 jako náhradnice poté, co poslanec Danny Danon odešel z parlamentu na post izraelského vyslance při OSN.\n\nV otázce izraelsko-palestinského mírového procesu má blízko k názorům premiéra Netanjahua. Palestinci jsou podle ní zatím nepřipraveni na ukončení konfliktu. V případě dohody požaduje, aby si Izrael ponechal kontrolu nad regionem Jordánského údolí a ty izraelské osady, které leží ve velkých územních blocích. V politické činnosti se hodlá zaměřovat na ekologická témata.\n\n"}
{"id": "1130848", "url": "https://cs.wikipedia.org/wiki?curid=1130848", "title": "Denia Caballerová", "text": "Denia Caballerová\n\nDenia Caballero Ponce (13. ledna 1990 Caibarién) je kubánská atletka, specializující se na hod diskem, mistryně světa z roku 2015.\n\nV roce 2011 zvítězila v soutěži diskařek na středoamerickém mistrovství, na světovém šampionátu v Tegu ve stejné sezóně skončila devátá. O jednu příčku si polepšila na mistrovství světa v Moskvě v roce 2013. Zatím největším úspěchem se pro ni stal titul mistryně světa z Pekingu ze srpna 2015. Z tohoto roku také pochází její osobní rekord 70,65 metru. Na olympiádě v Rio de Janeiro v roce 2016 vybojoval v soutěži diskařek bronzovou medaili. V následující sezóně na světovém šampionátu v Londýně skončila mezi diskařkami pátá.\n\n"}
{"id": "1130849", "url": "https://cs.wikipedia.org/wiki?curid=1130849", "title": "Marie Poussepinová", "text": "Marie Poussepinová\n\nMarie Poussepinová (14. října 1653 Dourdan – 24. ledna 1744 Sainville, Eure-et-Loi) byla francouzská dominikánská terciářka, charitativní pracovnice a zakladatelka Kongregace sester lásky od Obětování svaté Panny. Papež Jan Pavel II. ji 20. listopadu 1994 prohlásil za blahoslavenou, svátek se slaví 14. října.\n"}
{"id": "1130851", "url": "https://cs.wikipedia.org/wiki?curid=1130851", "title": "Médiář", "text": "Médiář\n\nMédiář je český zpravodajský web, který se zaměřuje na média a marketing.\n\nWeb vznikl v roce 2010 a vydávalo jej občanské sdružení Médiář.cz, které vedl bývalý redaktor Lidových novin Ondřej Aust, který zde působí jako šéfredaktor. V roce 2012 byl druhým nejčtenějším webem z oboru médií a marketingu na českém trhu. Od roku 2014 jej vydává společnost News Media, kterou vlastní napůl Aust a firma Global Marketing. Pořádá přehlídku mobilních aplikací AppParade. \n\n"}
{"id": "1130852", "url": "https://cs.wikipedia.org/wiki?curid=1130852", "title": "Adelf z Mety", "text": "Adelf z Mety\n\nSvatý Adelf z Mety nebo také Adelfus, Adelphus, Adelfius byl métský biskup, přesvědčil mnoho pohanů, aby přešli na křesťanství.\n\nRoku 826 král a císař Ludvík I. Pobožný přenesl jeho ostatky do opatství Neuwiller-lès-Saverne.\n\nJeho svátek se slaví 29. srpna.\n\n"}
{"id": "1130853", "url": "https://cs.wikipedia.org/wiki?curid=1130853", "title": "360stupňové video", "text": "360stupňové video\n\n360stupňové video (nebo sférické video, někdy 360° video) je technologie tvorby panoramatických videí, ve kterých se současně snímají všechny směry. Jedním z největších vývojářů technologie je v současné době společnost Google. Platforma YouTube přehrává 360stupňová videa od března roku 2015. \n\n360° video vzniká tak, že systém několika kamer zabírá současně prostor z jednoho místa. Každá kamera tak zaznamená svůj nastavený úhel, a potom se všechny „úhly pohledu“ spojují do jednoho celku, aby vznikl celkový panoramatický pohled.\n\nPři přehrávání se ve videu lze rozhlížet do všech směrů, a proto je možné sledovat veškeré dění kolem. Plynulost a kvalita přehrávání je závislá především na rychlosti internetového připojení a výkonu počítače. Praktickým využitím jsou např. virtuální prohlídky nemovitostí či sportovních a hotelových areálů, záznam společenských akcí, koncertů a natáčení hudby.\n"}
{"id": "1130858", "url": "https://cs.wikipedia.org/wiki?curid=1130858", "title": "Pečená Aljaška", "text": "Pečená Aljaška\n\nPečená Aljaška (anglicky \"Baked Alaska\", francouzsky \"Omelette norvégienne\", norská omeleta) je dezert v podobě horké pusinky plněné zmrzlinou nebo zmrazeným ovocným pyré. \n\nPřipravuje se tak, že se kopeček zmrzliny posadí na tenký plát piškotového korpusu a ze všech stran pokryje sněhem z bílků ušlehaných cukrem. Vše se dá do rozpálené trouby a zapeče se krátce při vysoké teplotě, aby sníh ztuhl, ale nepřipálil se. Protože sníh obsahuje hodně vzduchových bublin, je dobrým tepelným izolantem a zabraňuje zmrzlině, aby se roztekla. Pečená Aljaška se podává s ovocem, někdy se také na stole poleje alkoholem a zapálí.\n\nPodle populární legendy tento dezert vznikl v newyorské restauraci Delmonico’s na oslavu připojení Aljašky k USA, avšak existují zmínky, že jej na jedné recepci podával prezident Thomas Jefferson již roku 1802.\n\n"}
{"id": "1130861", "url": "https://cs.wikipedia.org/wiki?curid=1130861", "title": "Genzebe Dibabaová", "text": "Genzebe Dibabaová\n\nGenzebe Dibaba, přechýleně Genzebe Dibabaová (* 8. února 1991 Bekoji, Etiopie) je etiopská sportovkyně, atletka, jež se věnuje běhům na středních tratích. Mistryně světa v běhu na 1500 metrů z roku 2015.\nV roce 2008 a 2009 zvítězila na juniorském mistrovství světa v přespolním běhu. Na juniorském mistrovství světa v roce 2008 vybojovala stříbrnou medaili v běhu na 5000 metrů, o dva roky později v této disciplíně na světovém juniorském šampionátu zvítězila. V roce 2012 zvítězila v běhu na 1500 metrů na halovém mistrovství světa, na olympiádě v Londýně v témže roce nepostoupila do finále. Druhé halové zlato získala v běhu na 3000 metrů na šampionátu v Sopotech v roce 2014.\n\nZatím nejúspěšnější sezónou se pro ni stal rok 2015. Nejprve v červenci vytvořila nový světový rekord na 1500 metrů časem 3:50,07 , v srpnu se pak na této trati stala mistryní světa.\n\nV roce 2016 obhájila titul halové mistryně světa na 3000 metrů. V létě pak na olympiádě v Rio de Janeiro vybojovala stříbrnou medaili v běhu na 1500 metrů. Při stratu na této trati na světovém šampionátu v Londýně v roce 2017 postoupila do finále, zde však doběhla na posledním dvanáctém místě. Třetí titul halové mistryně světa v běhu na 3000 metrů vybojovala v březnu 2018 v Birminghamu.\n\n"}
{"id": "1130863", "url": "https://cs.wikipedia.org/wiki?curid=1130863", "title": "Joseph Mohr", "text": "Joseph Mohr\n\nJoseph Mohr, též Josef Mohr (11. prosince 1792 Salzburg – 4. prosince 1848 Wagrain) byl rakouský římskokatolický kněz, básník a autor textu vánoční koledy \"Tichá noc\".\n\nNarodil se v Salzburgu na ulici Steingasse 9 ve velmi chudých poměrech jako druhé nemanželské dítě Anně Schoiber(ové). Matka pracovala jako pletařka svetrů, které zároveň prodávala. V domě žila se svou matkou a s ještě jedním vlastním a jedním adoptivním dítětem. Po Josephovi se jí narodily ještě dvě další děti, které měla každé s jiným mužem. Nejednalo se však o lehkovážnou nebo nemravnou ženou, ale o důsledek bídy způsobený napoleonskými válkami, kdy pouze necelých 30 procent tamní populace žilo v řádně uzavřeném manželském svazku. Z důvodu bídy totiž byl vydán úřední zákaz uzavírat sňatky. Úředníci totiž vycházeli z předpokladu, že chudý člověk nemůže založit rodinu a vychovávat děti. Nařízení vedlo k tomu, že se lidé nevdávali a neženili, a děti se rodily jako nemanželské. Také Anna Schoiberin při oznámení narození svého čtvrtého syna uvedla do protokolu: „Toto je můj čtvrtý prohřešek“. Mohr dostal jméno Joseph, po svém otci, po zběhlém vojákovi, kterého však nikdy nepoznal. Při křtu mu byl kmotrem salcburský popravčí, který si tak vylepšoval svou nevalnou společenskou reputaci.\n\nJako chudé dítě neměl šanci studovat, avšak všiml si ho dómský vikář \"Johann Nepomuk Hiernle\". Mohr jako sedmiletý dělal zkoušky v základní, předpřípravné třídě pro studium na akademickém gymnáziu, kde se ukázal jako jeden z nejlepších. Toho si všiml Hiernle a zafinancoval mu celé studium. Reciprocitně musel mladý Mohr zpívat a hrát na housle ve sborech univerzitního kostela a v chrámu benediktinského kláštera v Salzburgu (1808-1810). Na jedné straně byl nadaný a patřil mezi premianty, na druhé straně se chvála představených mísila s kritikou jeho mladické nerozvážnosti a rozpustilosti. Po skončení gymnázia se rozhodl díky kontaktům s profesory ke studiu teologie, kterou studoval v Salzburgu v letech 1811-1815. Na kněze byl vysvěcen 21. srpna 1815 pasovským světícím biskupem Karlem Kajetánem von Gaisruck.\n\nJako kněz začal působit v zapadlé vesnici Mariapfarr ve funkci výpomocného duchovního. Zde pravděpodobně napsal v roce 1816 i text slavné koledy. Hudbu k této koledě složil Mohrův přítel pomocný varhaník Franz Xaver Gruber během Štědrého dne v roce 1818 pro kostel v Oberndorfu. Pozice výpomocného duchovního, dána jeho nízkým původem, byla nejnižší možná v církevní hierarchii. Navíc Mohr inklinoval k lidu a proslul velikým sociálním cítěním jako kněz-lidumil. V Mariapfarr žil v jednoduchém domku, často se setkával s lidmi v hospodě, chodil na divadelní představení loďařů a přátelil se s chudými. Když nebral příliš ohledy na kněžský společenský status, který předpokládal minimálně úroveň střední třídy, stal se pro ostatní klérus nepohodlným. Z toho důvodu byl často překládán a působil nadále pouze jako výpomocný duchovní. Teprve v roce 1837, ve věku 45 let byl jmenován kaplanem, což pouze nepatrně pozdvihlo jeho společenskou úroveň, ve vesnici Wagrain u Sankt Johann im Pongau. V Mohrově době bylo toto místo malou osadou a lidé žili roztroušeně po horách a živili se chovem dobytka. I zde však působil jako kněz-lidumil. Ležel mu na srdci osud dětí sluhů a služebných, ale i děti sedláků, kteří od nejútlejšího mládí pracovaly na statcích a rodiče neměli peníze, aby je mohli poslat na školy. Zvláště při pohledu na dětskou práci bez vyhlídek na lepší život prožíval duševní utrpení. I jemu osobně se to spojovalo s vlastním těžkým dětstvím. Díky sponzorům se mu podařilo vybudovat školu a získat i finanční prostředky, aby děti mohly mít vzdělání. V této škole pak vyučoval před svou smrtí 170 dětí. Ve Wagrain je dodnes možné vidět stát původní faru, ve které bydlel a zemřel, i školu „Joseph-Mohr-Schule“, kterou založil. Pohřben je zde na místním hřbitově.\n\nKromě slavné koledy a několika jiných textů, se po něm mnoho nezachovalo. Zemřel v takové bídě, že musely být prodány jeho osobní věci, i kytara, na které kdysi poprvé hrál dnes světoznámou koledu \"Tichá noc\", aby mohly být uhrazeny náklady spojené s jeho pohřbem.\n\n\"S využitím údajů z německé verze wikipedie.\"\n\n\n"}
{"id": "1130866", "url": "https://cs.wikipedia.org/wiki?curid=1130866", "title": "Jean-Michel Basquiat: The Radiant Child", "text": "Jean-Michel Basquiat: The Radiant Child\n\nJean-Michel Basquiat: The Radiant Child je americký dokumentární film z roku 2010. Jeho režisérkou byla Tamra Davis a zaměřuje se na výtvarníka Jean-Michel Basquiata. Hlavní část filmu tvoří rozhovor, který s výtvarníkem režisérka udělala v roce 1985. Dále se zde nachází rozhovory s lidmi, kteří s ním spolupracovali. Jsou to například René Ricard, Glenn O'Brien a Julian Schnabel.\n\n"}
{"id": "1130872", "url": "https://cs.wikipedia.org/wiki?curid=1130872", "title": "Mistr z Großlobmingu", "text": "Mistr z Großlobmingu\n\nMistr z Großlobmingu, německy Meister von Großlobming (aktivní 1380-1420) byl rakouský gotický sochař krásného slohu.\n\nDíla Mistra z Großlobmingu souvisejí s českým gotickým sochařstvím krásného slohu. Jejich klasicistní ráz není v německém sochařství obvyklý. Sochař byl současníkem Mistra Týnské Kalvárie a rakouského sochaře Hanse von Judenburg. \n\nJe pravděpodobně autorem sochy Panny Marie v kostele San Marco v Benátkách, která uspořádáním drapérie připomíná Pannu Marii z Kalvárie z kaple Dumlosů. Některé motivy a výraz soch tohoto mistra mají obdobu u české sochy sv. Kateřiny z Jihlavy a sochy stejné světice v Poznani.\n\n"}
{"id": "1130873", "url": "https://cs.wikipedia.org/wiki?curid=1130873", "title": "102. peruť (Izrael)", "text": "102. peruť (Izrael)\n\n102. peruť () Izraelského vojenského letectva, také známá jako Peruť létajících tygrů (), byla dříve jednotkou provozující lehké bitevní stroje A-4H Skyhawk a později A-4N. V současnosti provozuje letouny M-346 „\"Lavi\"“ na základně Chacerim v Negevu blízko Beerševy.\n\nPeruť vznikla v srpnu 1967 když Izrael získal nové A-4 jako náhradu stárnoucích strojů Mystère IV a Super Mystère, současně s přeorientováním Izraelského letectva z techniky francouzského původu na americkou, v důsledku francouzského embarga po roce 1967. Peruť se zúčastnila všech hlavních izraelských konfliktů po roce 1968, v nichž plnila jak úlohu izolace bojiště tak přímé podpory. Utrpěla vážné ztráty, nejtěžší v době jomkipurské války v roce 1973, během níž ztratila okolo dvaceti letounů a sedm jejích pilotů padlo.\n\nPeruť pokračovala v aktivní činnosti, plníc různé úlohy, včetně užití dvoumístných strojů TA-4J pro pokročilý operační výcvik pilotů Izraelského letectva. Peruť je určena aby i do budoucna sloužila jako operační a výcviková jednotka.\n\nStroje Skyhawk byly v této roli postupně nahrazovány novými letouny M-346 „\"Lavi\"“, než byly 13. prosince 2015 zcela vyřazeny ze služby.\nV současné době útvar provozuje letouny M-346, kterých do konce června 2016 Izraelské vojenské letectvo obdrželo třicet kusů.\n"}
{"id": "1130881", "url": "https://cs.wikipedia.org/wiki?curid=1130881", "title": "Down There", "text": "Down There\n\nDown There je první sólové studiové album amerického hudebníka Davida Portnera, známého pod pseudonymem Avey Tare. Vydala jej v roce 2010 společnost Paw Tracks. Autory obalu jsou spolu s Portnerem Rob Carmichael a Abigail Portner. Album bylo nahráno v červnu 2010 v New Yorku za asistence Conrada Deakena, který spolu s Portnerem působí pod přezdívkou Deakin ve skupině Animal Collective.\n\nAutorem všech skladeb je Avey Tare.\n"}
{"id": "1130883", "url": "https://cs.wikipedia.org/wiki?curid=1130883", "title": "František Tyttl", "text": "František Tyttl\n\nFrantišek Tyttl (28. prosince 1857, Dobřív – 6. června 1943, Plzeň), byl český mykolog, pedagog a přírodovědný ilustrátor.\n\nPo absolvování c. k. učitelského ústavu odešel do Plzně, kde se živil jako učitel. Ve volném čase se věnoval mykologii, především mykofloristice a malování hub. Obrazů zanechal přes 2600, většina jsou olejomalby, v menší míře používal jiné techniky (akvarel, tužku). Stovky obrazů byly k vidění při četných výstavách (1922, 1929, 1930, opakovaně 1934). Jeho nesplněným snem bylo vydat vlastní malby v podobě rozsáhlého atlasu. Právě velký rozsah (trval na zahrnutí 2400 obrazů – tedy téměř všech) komplikoval domluvu mezi Tyttlem a vydavateli, pro které by takové dílo bylo příliš nákladné.\n\nSpolupracoval s řadou českých botaniků a mykologů, osobně nebo korespondenčně byl v kontaktu s Františkem Malochem, Cyrilem Purkyně, Ladislavem Františkem Čelakovským, Josefem Velenovským, Václavem Fremrem, Karlem Dominem a dalšími. Během svého mykologického průzkumu západních Čech ve svém díle zachytil zhruba 1600 druhů hub (mezi tím i část rzí a hlenek, které tehdy byly k houbám řazeny).\n\nPo smrti zůstaly mykologické ilustrace v rukou jeho syna Františka, po jehož úmrtí byly originály přenechány Západočeskému muzeu v Plzni, kde jsou uloženy dosud. Část Tyttlova díla (asi 240 tabulí a obrazů) byla publikována v roce 2008 v knize Historický atlas hub: Obrazy Františka Tyttla.\n\n"}
{"id": "1130888", "url": "https://cs.wikipedia.org/wiki?curid=1130888", "title": "Štítovec lodivod", "text": "Štítovec lodivod\n\nŠtítovec lodivod (\"Echeneis naucrates\") je ryba z čeledi štítovcovití (Echeneidae) a rodu štítovec. Druh popsal Carl Linné roku 1758. Štítovec lodivod je hojně rozšířená ryba, která se vyskytuje v teplých mořích a oceánech po celém světě. Žije v menších hloubkách, může se vyskytovat při pobřeží i v otevřeném moři. Štítovec je hojný v blízkosti korálových útesů a v pobřežních mělčinách s brakickou vodou\n\nŠtítovec lodivod může délkou přesáhnout 1 metr a vážit přes 2 kg, avšak většinou lze nalézt menší exempláře, přes 60 cm dlouhé. Přes tělo se táhne tmavý pruh s bělavými okraji. Neobjevuje se pohlavní dimorfismus. Druh lze snadno odlišit pomocí hřbetní ploutve, která se přeměnila na sací disk na vrcholu hlavy. Díky této adaptaci se ryba může pomocí podtlaku přisát na své hostitele, často na žraloky, mořské želvy, větší druhy ryb, kytovce nebo i lodě, se kterými putuje po moři; štítovec lodivod je sám o sobě špatným plavcem a chybí mu i plynový měchýř. Živí se parazity svých hostitelů nebo zbytky jejich potravy, i když může lovit také jinou kořist. Pro schopnost přisávat se štítovce také využívají někteří domorodí rybáři, kteří štítovcům přiváží na ocasní ploutev lano, pustí je do vody a jakmile se štítovec přisaje k většímu hostiteli, rybář štítovce vytáhne i s úlovkem. Tření probíhá obyčejně na jaře a začtkem léta, ve Středozemním moři na podzim. Oplození je vnější, vajíčka chrání před vnějšími vlivy nebo vysušením tvrdá skořápka. Vylíhnutá mláďata žijí volně a jejich tělo není plně vyvinuto, po dosažení délky asi 3 cm jsou již schopna přisát se na hostitele.\n\nMezinárodní svaz ochrany přírody hodnotí druh jako málo dotčený taxon.\n\n"}
{"id": "1130892", "url": "https://cs.wikipedia.org/wiki?curid=1130892", "title": "Karl Fichtel", "text": "Karl Fichtel\n\nKarl Fichtel (5. července 1863 Schweinfurt – 7. září 1911 Bayreuth) byl německý podnikatel, průmyslník a komerční rada.\n\nKarl Fichtel pocházel ze staré schweinfurtské obchodnické rodiny. \n\nSpolečně s Ernstem Sachsem založil 1. srpna 1895 firmu \"Schweinfurter Präcisions-Kugellager-Werke Fichtel & Sachs\". Ta, jak měla uvedeno ve svém názvu, se zabývala výrobou kuličkových ložiskek. Později se k této výrobě přidala výroba jednoho z prvních volnoběžných nábojů jízdních kol. Velký komerční úspěch továrně přinesla i legendární zadní protišlapací brzda „Torpedo“ z roku 1903.\n\nFichtelův vklad do společného podnikání činil 15 000 zlatých marek. Firmu vedl až do roku 1903, pod jeho vedením se vyvinula v prosperující společnost, nejen díky tomu, že už před jejím založením se Karl Fichtel věnoval mezinárodnímu obchodu.\nV Eisenachu se 19. ledna 1901 Fichtel a Ernst Sachs, společně s dalšími významnými průmyslníky, podíleli na založení \"Verein Deutscher Motorfahrzeug-Industrieller\" (česky „Sdružení německých výrobců motorových vozidel“, dnes \"Verband der Automobilindustrie\", „Svaz automobilového průmyslu“).\n\nFichtel obdržel od bavorské vlády četná ocenění a v roce 1909 mu byl udělen titul „Komerční rada“.\nKvůli duševnímu onemocnění v roce 1910 opustil Karl Fichtel úplně vedení v té době silně expandující společnosti. Když na klinice \"Herzoghöhe\" v Bayreuthu Karl Fichtel umíral, pracovalo ve firmě Fichtel & Sachs už 7 000 zaměstnanců. Vdova Hedwiga Graetzová s jeho dětmi prodala firemní podíl v období května až září 1929 Ernstu Sachsovi.\n"}
{"id": "1130909", "url": "https://cs.wikipedia.org/wiki?curid=1130909", "title": "Alan John Percivale Taylor", "text": "Alan John Percivale Taylor\n\nAlan John Percivale Taylor (25. březen 1906, Birkdale – 7. září 1990, Londýn) byl anglický historik a novinář specializující se na dějiny evropské diplomacie, zvláště v 19. a 20. století.\nNarodil se v bohaté, nicméně levicově orientované rodině. Protože byli jeho rodiče také silnými pacifisty, dali ho do kvakerské školy. Vystudoval posléze Oriel College na Oxfordské univerzitě, promoval v roce 1927. Na univerzitě také vstoupil do Komunistické strany Británie. Již za dva roky však vystoupil a poté, až do konce života, podporoval Labour party. Byl jejím členem přes 60 let. \n\nV letech 1930-1938 učil na univerzitě v Manchesteru. V roce 1931 začal psát recenze a eseje pro \"Manchester Guardian\" (později \"The Guardian\"), novinovým komentářům se pak věnoval celý život (v \"Observeru\", \"Sunday Mirror, Daily Herald, Sunday Express\"). Roku 1934 publikoval první knihu \"The Italian Problem in European Diplomacy 1847–1849\". Roku 1938 přišel s druhou knihou, \"Germany’s First Bid for Colonies 1884–1885: A Move in Bismarck’s European Policy\". V letech 1938-1963 byl učitelem novodobé historie na Magdalen College v Oxfordu, výzkumným pracovníkem zde byl až do roku 1976. \n\nZa druhé světové války se v Londýně (jako člen domobrany) velmi spřátelil s Edvardem Benešem, který tam tehdy vedl exilovou vládu. Ještě bližší vztahy měl s maďarským politikem Mihály Károlyim, a to až takové, že podle mnohých kritiků ho ve svých knihách líčil značně nekriticky. Pracoval v té době v propagandistické agentuře Political Warfare Executive. Byl zde znám jako podporovatel zemí střední a východní Evropy, lobboval také za britské uznání Josipa Broze Tita jako legitimního lídra jugoslávské exilové vlády. \n\nV roce 1950 se stal členem panelu pro analýzu programu BBC. V té době se stal také populární díky pravidelným televizním vystoupením. \n\nV 60. letech dosáhl celosvětového ohlasu s knihou \"The Origins of the Second World War\" (1961), kde otevřel pro Brity bolestné téma viny za vypuknutí druhé světové války kvůli politice appeasementu. Kniha vyvolala široké diskuse a musel kvůli kontroverzím dokonce načas opustit Oxford. Učil pak na Institute of Historical Research a Polytechnic of North London. V roce 1979 Taylor na protest vystoupil z British Academy kvůli odvolání Anthonyho Blunta obviněného z toho, že je sovětským špionem. Roku 1983 vydal svou autobiografii. \n\nByl znám jako euroskeptik, jeho názory byly také někdy označovány za protiněmecké. Byl též velkým odpůrcem kouření a automobilismu. Z českého hlediska je zajímavostí, že v roce 1976 v rozhovoru o situaci v Severním Irsku prohlásil, že nejlepším řešením by byl odsun miliónu tamních protestantů do Anglie, a jako úspěšný precedens podobného řešení uvedl civilizované vyhoštění Němců z Československa po druhé světové válce. \n"}
{"id": "1130912", "url": "https://cs.wikipedia.org/wiki?curid=1130912", "title": "Městečko Pines", "text": "Městečko Pines\n\nMěstečko Pines (v anglickém originále Wayward Pines) je americký televizní seriál, který je založen na motivech románové trilogie \"Městečko Pines\" od Blakea Croucha. Úvodní díl seriálu měl premiéru 14. května 2015, první řada byla ukončena 23. července 2015. Poté, co televize Fox změnila politiku ukončování seriálů, byla ohlášena druhá řada, a to na léto 2016.\n\n\n"}
{"id": "1130913", "url": "https://cs.wikipedia.org/wiki?curid=1130913", "title": "Ekremokarp", "text": "Ekremokarp\n\nEkremokarp (\"Eccremocarpus\") je rod rostlin z čeledi trubačovité (\"Bignoniaceae\"). Zahrnuje 3 druhy lián s několikanásobně zpeřenými listy a nápadnými trubkovitými květy. Vyskytují se v jihoamerických Andách. Druh \"Eccremocarpus scaber\" je pěstován jako okrasná liána se zajímavými květy.\n\nEkremokarpy jsou polodřevnaté liány s úponky. Listy jsou vstřícné, 2x až 3x zpeřené. Na vrcholu listu je větvený úponek. Květy jsou uspořádané v chudokvětých hroznech. Kalich je zvonkovitý, pěticípý, často nápadný a červeně nebo oranžově zbarvený. Koruna je nápadná, trubkovitá, lehce prohnutá až džbánkovitá, zakončená drobnými laloky. Tyčinek je 4 nebo 5. Semeník obsahuje jedinou komůrku s mnoha vajíčky. Plodem je vejcovitá až elipsoidní tobolka (plod) s vytrvalým kalichem a mnoha semeny. Semena jsou téměř okrouhlá, plochá, s tenkým okrouhlým křídlem.\n\nRod ekremokarpus zahrnuje 3 druhy. Je rozšířen v jihoamerických Andách. Druh \"Eccremocarpus viridis\" se vyskytuje v Kolumbii, Ekvádoru a Peru v nadmořských výškách nejčastěji od 2700 do 3600 metrů. \"Eccremocarpus scaber\" se vyskytuje v Chile a jižní Argentině, kde roste v rozpětí 1000 až 1800, řidčeji od 300 až do 3000 metrů nad mořem. \"Eccremocarpus huainaccapac\" je endemit Peru, rostoucí v nadm. výškách 3100 až 4100 metrů.\n\nTrubkovité květy \"Eccremocarpus scaber\" jsou opylovány kolibříky, zejména kolibříkem velkým (\"Patagona gigas\").\n\nRod \"Eccremocarpus\" je spolu s dalším malým andským rodem, \"Tourrettia\", řazen do tribu \"Tourrettieae\". Tonto tribus tvoří jednu z bazálních větví celé čeledi trubačovité.\nV revizi rodu \"Eccremocarpus\" z roku 1997 byl počet druhů zredukován na 3. Do té doby rozlišované druhy \"E. lobbianus\", \"E. longiflorus\", \"E. viridis\" a \"E. vargasianus\" byly sloučeny do jednoho varibilního druhu, \"E. viridis\".\n\nDruh \"Eccremocarpus scaber\" je pěstován jako okrasná liána. Je to bujná rostlina, kvetoucí již v prvním roce po výsevu. V České republice se prodávají semena, druh je však vzácně k vidění i ve sbírkách botanických zahrad. Udávaná zóna odolnosti je 8-11, je tedy zimovzdorný do -12 °C.\n"}
{"id": "1130916", "url": "https://cs.wikipedia.org/wiki?curid=1130916", "title": "Rees Davies", "text": "Rees Davies\n\nRees Davies (6. srpna 1938 – 16. května 2005) byl velšský historik – medievalista. Narodil se ve vesnici Llandderfel na severu Walesu jako nejmladší ze čtyř synů Williama a Margaret Daviesových. Po dokončení středoškolského studia ve městě Bala odešel na University College London. V roce 1995 mu byl udělen Řád britského impéria. Zemřel v roce 2005 ve věku 66 let.\n"}
{"id": "1130918", "url": "https://cs.wikipedia.org/wiki?curid=1130918", "title": "Ernst Sachs", "text": "Ernst Sachs\n\nErnst Sachs může být:\n\n"}
{"id": "1130922", "url": "https://cs.wikipedia.org/wiki?curid=1130922", "title": "Aran Fawddwy", "text": "Aran Fawddwy\n\nAran Fawddwy je hora na jihu pohoří Snowdonia, jejíž vrchol dosahuje výšky 905 m n. m. Nedaleko vrcholu jižním směrem leží vesnice Dinas Mawddwy. Poblíž se rovněž nachází vesnice Llanymawddwy a Llanuwchllyn. Na východním svahu hory leží malé jezero Creiglyn Dyfi, ze kterého vytéká řeka Dyfi. Na vrcholu se nachází mohyla, která připomíná muže zasaženého bleskem.\n"}
{"id": "1130923", "url": "https://cs.wikipedia.org/wiki?curid=1130923", "title": "Francis Ysidro Edgeworth", "text": "Francis Ysidro Edgeworth\n\nFrancis Ysidro Edgeworth (8. únor 1845, Edgeworthstown – 13. únor 1926, Oxford) byl irský ekonom, matematik a statistik. Matematickými metodami rozvíjel teorii mezinárodního obchodu, zdanění a teorii monopolu. Ve statistice přispěl k rozvoji obecné teorie indexních čísel.\n\nVystudoval na Trinity College v Dublinu a Balliol College v Oxfordu, kde absolvoval v roce 1869. V roce 1877 se habilitoval jako advokát. Od roku 1880 přednášel na King‘s College v Londýně, kde se stal roku 1888 profesorem politické ekonomie. Od roku 1891 do roku 1922 byl profesorem ekonomie v Oxfordu. Sehrál důležitou roli též jako redaktor časopisu \"Economic Journal\" (1891-1926).\n\nJeho styl byl velmi temný a texty málo srozumitelné, takže dlouho nedosáhl velkého věhlasu.\n\nChtěl použít matematiku k řešení etických otázek, zejména ve svém prvním díle \"New and Old Methods of Ethics\" (1877). Jeho nejslavnějším dílem se stala kniha \"Mathematical Psychics\" (1881), kde představil nové myšlenky, které se staly základními nástroji ekonomické teorie.\n\nV ekonomii přispěl zejména k teorii mezinárodního obchodu a zdanění a k teorii monopolů. Přispěl též k teorii indexových čísel a statistické teorii pravděpodobnosti. Obhajoval používání údajů z minulé zkušenosti jako základu pro odhad budoucích pravděpodobnosti. Za to si později vysloužil značnou kritiku, například Johna Kennetha Galbraitha. \n"}
{"id": "1130929", "url": "https://cs.wikipedia.org/wiki?curid=1130929", "title": "Kelly Jones", "text": "Kelly Jones\n\nKelly Jones (* 3. června 1974) je velšský zpěvák a kytarista. Narodil se jako nejmladší ze tří synů Beryl a Arwyna Jonesových ve vesnici Cwmaman na jihu Walesu, kde spolu se dvěma kamarády, bubeníkem Stuartem Cablem a baskytaristou Richardem Jonesem, začal hrát coververze různých autorů. Trio v roce 1992 založilo skupinu Stereophonics, která roku 1997 vydala své první album. V roce 2007 vydal své první a jediné sólové album \"Only the Names Have Been Changed\".\n\n"}
{"id": "1130935", "url": "https://cs.wikipedia.org/wiki?curid=1130935", "title": "Ernst Latzel", "text": "Ernst Latzel\n\nErnst Latzel, uváděn též jako Ernest Latzel, (23. října 1844 Krnov – 9. května 1910 Krnov) byl stavitel a architekt v Krnově.\n\nNarodil se v rodině stavitele Karla Latzela a Matyldy roz. Göbelové. Ernst Latzel byl majitelem nejstarší stavební firmy v Krnově. Byl stavitel i autor staveb pro majetné obyvatele Krnova a staveb veřejných. V roce 1889 přestavěl svůj dům podle vlastního návrhu. V domě bydlel a zároveň měl stavební kancelář (dům na Říčním okruhu 6 byl zbořen). V osmdesátých letech 19. století navrhoval vily továrníků v blízkosti jejich továren ve stylu novorenesance, novobarokním až po secesi. Příkladem může být výstavba továrny pro firmu A. Larisch a synové nebo v roce 1885 postavené vily v historizujícím stylu pro A. Larische juniora, Karla Larische a R. Larische. Jeho stavby povětšinou byly přestavěny, zejména tovární budovy v rámci rozšiřování a modernizace výroby. Jeho projekt honosného rodinného domu přebírali i další stavitelé.\n\n\n"}
{"id": "1130936", "url": "https://cs.wikipedia.org/wiki?curid=1130936", "title": "John Ainsworth-Davis", "text": "John Ainsworth-Davis\n\nJohn Ainsworth-Davis (23. dubna 1895 – 3. ledna 1976) byl velšský atlet. Narodil se ve městě Aberystwyth na jihu Walesu. V roce 1920 se zúčastnil letních olympijských her v Antverpách v běžecké štafetě na 4 x 400 m. V této kategorii zde také jeho oddíl získal s časem 3,22.2 zlatou medaili. Rovněž se zde účastnil běhu na 400 m, ve kterém skončil na pátém místě. Po roce 1920 závodil zřídka, věnoval se hlavně své lékařské kariéře. Tomu se věnoval i během druhé světové války, kdy byl vedoucím chirurgického oddělení cosfordské nemocnice v RAF. Zemřel ve vesnici Stockland v anglickém hrabství Devon ve věku 80 let.\n"}
{"id": "1130939", "url": "https://cs.wikipedia.org/wiki?curid=1130939", "title": "Johann Liss", "text": "Johann Liss\n\nJohann Liss (psáno i Jan Lys, kolem 1590 Oldenburg v Holštýnsku – mezi 1629 a 1631 Verona) byl německý barokní malíř, činný hlavně v Benátkách. Studovat začal v rodném Šlesvicku-Holštýnsku, pokračoval v Nizozemí u Hendricka Goltziuse. Kolem roku 1620 cestoval do Paříže, poté do Říma, kde jeho první díla byla ovlivněna Caravaggiovým šerosvitem. Kolem roku 1622 se přesunul do Benátek, kam pomáhal uvést barokní styl a kde jeho malba získala na barevnosti a vzletu. Roku 1627 zde vytvořil své hlavní dílo, oltářní obraz \"Vidění sv. Jeronýma\" v kostele San Nicolò da Tolentino. Během morové epidemie 1629–1630 se snažil utéci před nákazou, ale smrti neunikl.\n\n"}
{"id": "1130946", "url": "https://cs.wikipedia.org/wiki?curid=1130946", "title": "Mia Oremović", "text": "Mia Oremović\n\nMia Oremović (31. července 1918 – 24. července 2010) byla chorvatská divadelní, filmová a seriálová herečka.\n\n\nV roce 1996 byla za celoživotní dílo vyznamenán chorvatskou Cenou Vladimira Nazora. \n"}
{"id": "1130947", "url": "https://cs.wikipedia.org/wiki?curid=1130947", "title": "Pupava obecná", "text": "Pupava obecná\n\nPupava obecná (\"Carlina vulgaris\") je nevysoká, krátce vytrvalá, planě rostoucí rostlina připomínající bodlák. Je to druh z rodu pupava, který roste na sušších a slunných místech. Rozšířena je téměř v celé Evropě (na severu až po jižní Skandinávii), v Malé Asii a dále přes Rusko až po Ural a okolí Kavkazu. V České republice se vyskytuje roztroušeně až hojně na většině území, v minulosti byla pěstována v zahradách a místy kolem lidských sídel zplaněla.\n\nVyskytuje se na pastvinách, mezích, v křovinatých stráních, opuštěných lomech a po okrajích lesů, často si vybírá místa s narušenou půdou. Nejčastěji roste na kamenitých až hlinitých, suchých půdách, spolehlivě kvete jen na plně osluněném stanovišti. Odkvetlé rostliny si většinou dlouho zachovávají stále stejný vzhled.\n\nPupava obecná je považována za krátkověkou, monokarpickou, dvouletou až víceletou bylinu. Nástup kvetení není určen věkem rostliny, ale na velikostí listové růžice, která závisí na okolních podmínkách. Rostliny tak mohou kvést v druhém nebo až v dalším roce.\n\nBylina s lodyhou vysokou 20 až 50 cm, jednoduchou nebo v horní části chudě rozvětvenou a s hlubokým, ztlustlým hlavním kořenem. Lodyha, v mládí načervenalá a řídce plstnatě vlnatá, vyrůstá z listové růžice. Listy jsou kožovité a mírně zprohýbané, peřenolaločné až peřenosečné, přerušovaně až pravidelně osténkatě zubaté a často na rubu pavučinatě vlnaté. Listy v růžici jsou řapíkaté, podlouhle kopinaté, 8 až 15 cm dlouhé, 1 až 2 cm široké a v době květu bývají již většinou suché. Lodyžní listy jsou vejčitě podlouhlé, 2 až 6 cm velké, objímavou bázi přisedlé a na vrcholu špičaté. Listy bývají tvarově i velikostně hodně variabilní.\n\nNa konci lodyžních větví (obvykle dvou až pěti) vyrůstají květní úbory mající v průměru 1 až 2 cm. Na květním lůžku s plevkami rostou pouze drobné oboupohlavné kvítky. Mají špinavě žlutobílé a v horní části červenofialové, trubkovité, pěticípé koruny obsahující po pěti tyčinkách a pestík s jednou bliznou. Jazykovité kvítky v úboru nejsou.\n\nVnější listeny zákrovu, 10 až 25 mm dlouhé, jsou zelené, čárkovité až kopinaté, ostnitě zubaté a podobají se horním listům lodyhy. Vnitřní listeny, asi 15 mm dlouhé, jsou úzce čárkovité, bílé až žlutavé a zespod nahnědlé, jsou hydroskopické a při vlhkem počasí se ohýbají dovnitř a tvoří nad lůžkem stříšku. Kvetou od července do září, opylovány jsou létajícím hmyzem. Plodem je huňatá, podlouhlá nažka, asi 4 mm velká, která zůstává po dozrání ještě nějakou dobu v úboru. Nažka má jednořadý, pérovitý chmýr až 1 cm dlouhý, který snadno odpadává společně s výkrojkem z vrcholku nažky.\n\nSemena (nažky) obvykle klíčí v teplém jarním období, od dubna do června, klíčivost si podržují jen po krátkou dobu.\n\nV léčitelství se používá kořen „Radix carlinae“, který působí močopudně a potopudně, zlepšuje činnost ledvin, vylučování odpadních látek z těla, příznivě působí při zánětu močových cest i prostaty, léčí plísňová onemocnění pokožky a zlepšuje chuť k jídlu. Kořen se suší a drtí, droga se podává formou odvaru.\n\n"}
{"id": "1130949", "url": "https://cs.wikipedia.org/wiki?curid=1130949", "title": "Blahoslav Kraus", "text": "Blahoslav Kraus\n\nBlahoslav Kraus (* 11. srpna 1943 Pelhřimov) je český vysokoškolský profesor a vědec, známý svou prací v oboru sociální pedagogiky. Dále se zabývá sociální patologií a sociologií výchovy. \n\nZačínal jako učitel na základních a středních školách. V r. 1971 absolvoval na Přírodovědecké fakultě UP v Olomouci obor matematika – pedagogika. Doktorát filozofie získal v r. 1974 na FF UK v Praze a na stejně fakultě absolvoval v letech 1976–1981 aspirantské studium v oboru pedagogika (specializace sociologie výchovy). Od r. 1972 působí na PdF na Univerzitě v Hradci Králové nejprve jako odborný asistent, od r. 1983 jako docent. Profesorem byl jmenován v roce 2002. Působil také jako hostující profesor na UMB v Banské Bystrici a na vysoké škole pedagogické ve Varšavě. \n\nV letech 1998–2001 působil jako „hostující profesor“ na PdF UMB v Bánské Bystrici a v letech 2002–2006 na Vysoké škole pedagogické ve Varšavě. V uplynulých letech byl nebo je dodnes členem osmi vědeckých rad vysokých škol. Byl řešitelem a koordinátorem řady výzkumných úkolů. Je členem řady komisí pro habilitační a inaugurační řízení, doktorské zkoušky, školitelem, oponentem doktorandských a habilitačních prací, oponentem řady výzkumných úkolů a grantů u nás i v zahraničí. Je autorem resp. spoluautorem dvaceti monografií a vysokoškolských učebnic. Publikoval více jak 200 statí v odborných časopisech, vědeckých sbornících u nás i v zahraničí.\n\nSociální pedagogiku Kraus vidí jako vědní obor multidisciplinární povahy zaměřující se na roli prostředí ve výchově, a to nejen v souvislosti s problémy rizikových či potencionálně rizikových skupin, ale také v souvislosti s celou populací. Je třeba vytvořit soulad mezi potřebami jedinců a společnosti a přispívat tak tvorbě optimálního způsobu života v dané době a daných společenských podmínkách. Nejlepší cestou, jak zajistit člověku co nejlepší pozici v životě, je podle Krause kvalitní výchova v nejrůznějších prostředích a situacích. Kraus stanovuje dvě funkce sociální pedagogiky: preventivní (profylaktickou) a terapeutickou (kompenzační). \n\n\n"}
{"id": "1130950", "url": "https://cs.wikipedia.org/wiki?curid=1130950", "title": "Argor-Heraeus", "text": "Argor-Heraeus\n\nArgor-Heraeus S.A. je švýcarská firma založená v roce 1961 se sídlem ve městě Mendrisio. Zaměřuje se především na rafinaci vzácných kovů – zlata, stříbra, platiny a palladia. Patří mezi přední světové zpracovatele vzácných kovů. Ročně zpracuje až 400 tun zlata. \n\nPobočky má firma v Německu, Itálii a Chile. Vlastníky jsou Heraeus, Commerzbank, Münze Österreich a management Argor-Heraeus. V roce 1961 byl Argor-Heraeus akreditován londýnskou burzou drahých kovů LBMA mezi výrobce zlata s označením „good delivery“.\n\nV roce 2017 byl Argor-Heraeus převzat společností Heraeus Precious Metals.\n\nArgor-Heraeus produkuje zejména ražené slitky z drahých kovů hmotnostech 1 g, 2 g, 5g, 10 g, 20 g a 1 oz (31,1 g), 50 g, 100 g a odlévané cihly o hmotnostech 250 g, 500 g a 1000 g.\n\nZlaté cihly Argor-Heraeus mají ryzost 999,9/1000 (ryzí 24karátové zlato).\n\n"}
{"id": "1130951", "url": "https://cs.wikipedia.org/wiki?curid=1130951", "title": "Prapratnica", "text": "Prapratnica\n\nPrapratnica (v srbské cyrilici Прапратница) je vesnice na jihu Bosny a Hercegoviny. Administrativně spadá pod Općinu Neum v Federaci Bosny a Hercegoviny. \n\nVesnice se nachází v polopouštní krajině na jižním svahu východní části pohoří Žaba, na silniční spojnici měst Neum a Stolac. V centru vesnice se nachází kaplička. Samotnou obec tvoří několik samostatných zastavěných celků.\n\nV roce 1991 ve vesnici žilo 81 obyvatel, všichni byli chorvatské národnosti. \n\nV blízkosti Prapratnice se nacházejí tzv. stećky, typické bosenské náhrobní kameny neznámého původu.\n"}
{"id": "1130952", "url": "https://cs.wikipedia.org/wiki?curid=1130952", "title": "Miratovac", "text": "Miratovac\n\nMiratovac (albánsky Miratoc, v srbské cyrilici Миратовац) je vesnice na samém jihu Srbska, u hranice s Severní Makedonií. Administrativně spadá pod opštinu Preševo. V roce 2002 měl Miratovac 2 874 obyvatel, kteří jsou většinou albánské národnosti.\n\nObec se nachází na silničním tahu Preševo-Kumanovo. Jižně od ní se nachází Severomakedonsko-srbská hranice, kde byl také zřízen i hraniční přechod mezi oběma zeměmi. Východně od vesnice se nacházejí hlavní dopravní tahy, spojující Srbsko se Severní Makedonií (železniční trať a dálnice). \n\nVesnice je poprvé připomínána v 11. století. V roce 1572 byla zaznamenána během prvního tureckého sčítání lidu, kdy měla 32 rodin. Místní mešita a fontána pocházejí z 18. století.\n\nVětšina obyvatelstva Miratovace se věnuje zemědělství. Mechanizace nastoupila v Miratovaci a v okolí na konci 60. let a začátku 70. let 20. století.\n\nV roce 2015 byl Miratovac a okolí obsazen tisíci uprchlíků ze zemí Afriky a Blízkého východu v souvislosti s uprchlickou krizí, která zachvátila Balkán i Evropu. Srbská vláda proto v souvislosti s náporem uprchlíků, který v letních měsících roku 2015 činil i 2000 lidí za den, zřídila v blízkosti Miratovace improvizovaný uprchlický tábor.\n"}
{"id": "1130953", "url": "https://cs.wikipedia.org/wiki?curid=1130953", "title": "The Article 3", "text": "The Article 3\n\nThe Article 3 je pětipísňové EP americké hudebnice Meshell Ndegeocello. Vydáno bylo dne 28. listopadu 2006 společností EmArcy Records a produkovala jej Ndegeocello. Dále se na albu podíleli například Oumou Sangaré, Pat Metheny a Thandiswa Mazwai. Písně z tohoto EP zpěvačka později vydala na svém sedmém řadovém albu \"The World Has Made Me the Man of My Dreams\" (2007).\n\n\n"}
{"id": "1130955", "url": "https://cs.wikipedia.org/wiki?curid=1130955", "title": "Křivouš", "text": "Křivouš\n\nKřivouš (\"Campsis\") je rod rostlin z čeledi trubačovité (\"Bignoniaceae\"). Jsou to dřevnaté liány se zpeřenými listy a nápadnými oranžovými, červenými nebo žlutými zvonkovitými květy. Rod zahrnuje jen 2 druhy. Křivouš kořenující pochází ze Severní Ameriky, křivouš velkokvětý z Asie. Křivouše se pěstují v různých kultivarech jako okrasné liány, v České republice je nejčastěji pěstován otužilý křivouš kořenující.\n\nKřivouše jsou opadavé dřevnaté liány, popínající se pomocí příčepivých vzdušných kořenů. Listy jsou vstřícné, jednoduše lichozpeřené, složené z hrubě pilovitých lístků. Květy jsou velké, pětičetné, v krátkých vrcholových latách nebo ve svazečcích. Kalich je zvonkovitý, nepravidelně pětilaločný. Koruna je červená nebo oranžovočervená, u okrasných kultivarů i žlutá, zvonkovitě nálevkovitá, lehce dvoustranně souměrná, na okraji s rozprostřenými, okrouhlými laloky. Tyčinky jsou 4, zahnuté, nevyčnívající z květů. Semeník obsahuje 2 komůrky a na bázi je obklopený velkým žláznatým terčem. Tobolky jsou podlouhlé, uvnitř s přepážkou, pukající podélně 2 chlopněmi a obsahují mnoho plochých, křídlatých semen.\n\nRod zahrnuje 2 druhy. Křivouš kořenující (\"Campsis radicans\") pochází z východních oblastí Severní Ameriky, zdomácněl však i v některých jiných oblastech světa. Křivouš velkokvětý (\"Campsis grandiflora\") se vyskytuje ve východní a jihovýchodní Číně a v Japonsku.\n\n\nKřivouš kořenující je pěstován jako nápadně kvetoucí, vzrůstná okrasná liána. Pěstuje se také ve žluté formě, známé jako 'Flava', a v několika dalších kultivarech. Řidčeji je v České republice pěstován kříženec obou druhů, křivouš křížený, zejména kultivar 'Madame Galen'. V nejteplejších polohách lze pěstovat asijský křivouš velkokvětý, tento druh je však pěstován vzácně a není ani uváděn z žádné české botanické zahrady.\n\nKřivouše jsou slunomilné dřeviny. Vyhovuje jim jižní nebo západní stanoviště u zdí, plotů nebo na pergole. Půda by měla být hluboká, kyprá, propustná. Roste i v půdách písčitých. Je vhodné do půdy přidat trochu rašeliny. Rostliny kvetou na mladých výhonech, proto je možné je silněji seříznout. Vhodná je zimní přikrývka. Křivouš velkokvětý je choulostivý a v České republice je vhodný jen pro nejteplejší polohy. Křivouše se nejsnáze množí kořenovými řízky, které se odebírají před příchodem silnějších mrazů a nechají vyrašit ve skleníku. K množení lze též použít dřevité řízky. Kultivary lze též v lednu roubovat kopulací na kořeny křivouše kořenujícího. Množení výsevem se téměř nepoužívá, rovněž zelené letní řízky jsou problematické.\n"}
{"id": "1130959", "url": "https://cs.wikipedia.org/wiki?curid=1130959", "title": "Balvanová revoluce", "text": "Balvanová revoluce\n\nBalvanová revoluce (srbochorvatsky Balvan revolucija/Балван револуција) je název pro ozbrojené povstání Srbů v Chorvatsku v oblasti bývalé Vojenské hranice, především v regionu okolo města Knin. Svůj název má díky kládám (srbochorvatsky \"balvani/балвани\"), které sloužily jako barikády na silnicích spojující několik srbských měst v oblasti se zbytkem Jugoslávie. \n\nPo prvních svobodných volbách na území SR Chorvatsko zvítězilo Chorvatské demokratické společenství s Franjo Tuđmanem v čele. Chorvatští Srbové však měli pro novou vládu jen malé pochopení a vzájemné vztahy mezi chorvatskou většinou a srbskou menšinou v této jugoslávské republice se velmi rychle zhoršily. Situace se zkomplikovala značně v létě 1990 a prvním problematickým bodem se stala Dalmácie. Nedlouho předtím totiž chorvatská vláda zavedla nové státní symboly a nové policejní uniformy. Přestože byla červeno-bílá šachovnice symbolem chorvatské republiky i za dob existence socialistické Jugoslávie, nové symboly i policejní uniformy se nápadně podobaly těm z dob existence NDH. \n\nV polovině července 1990 vyhlásili Srbové v Kninu na lidovém shromáždění za přítomnosti pravoslavné církve a místních politiků \"autonomii srbského národa\". 31. července padlo rozhodnutí o uspořádání referenda. \n\nDne 17. srpna 1990 vyhlásila vláda v Záhřebu referendum za nelegální a nařídila policejním jednotkám v oblasti obývané chorvatskými Srby, aby odevzdaly veškeré zbraně. Na tento krok reagovali srbští představitelé okamžitou blokádou silnic. Bariéry hlídaly ozbrojené stráže. \n\nParalelně s blokádou významných silnic, spojujících jaderské pobřeží s chorvatským a bosenským vnitrozemím, vyhlásila Srbská národní rada referendum o autonomii srbského obyvatelstva v Chorvatsku. Starosta općiny Knin, Milan Martić, ještě téhož dne vyhlásil válečný stav. Do pohotovosti byly uvedeny jak jednotky Jugoslávské lidové armády, tak i policejní síly republiky Chorvatsko. Chorvatská média vykreslila vzpouru jako pokus srbských vzbouřenců, podporovaných z Bělehradu, poškodit turistický průmysl, na kterém byla republika životně závislá. Většina dopravních tahů, která totiž byla blokována, sloužila i pro zahraniční turisty, kteří hojně navštěvovali Jugoslávii. \n\nJugoslávská lidová armáda situaci sledovala se znepokojením a informovala, že zahájí ozbrojenou operaci v případě, kdy padne první oběť incidentů. Tři helikoptery chorvatské policie, které byly vyslány do oblasti na hlídkování, vyprovodilo z problematického regionu jugoslávské letectvo, které uvedlo do pohotovosti několik stíhaček. \n\nReferendum se uskutečnilo dne 19. srpna 1990. Chorvatská média vykreslovala danou situaci jako značně chaotickou, neznající ani o čem se přesně bude na území općiny Knin a několika dalších hlasovat. Otázka, která stála před účastníky plebiscitu, byla krátká, a to: \"Jste-li pro srbskou autonomii?\" (srbochorvatsky \"Да ли сте за српску аутономију?\")\n\nPo zablokování cest nedocházelo až do března 1991 k žádným otevřenějším střetům s výjimkou drobných potyček. V prosinci 1990 nicméně několik většinově srbských obcí v Dalmácii přijalo Statut srbské autonomní oblasti Krajiny, čímž byl učiněn významný krok k vzniku Republiky Srbská Krajina.\n\n"}
{"id": "1130965", "url": "https://cs.wikipedia.org/wiki?curid=1130965", "title": "Lejla Junusová", "text": "Lejla Junusová\n\nLejla Junusová (* 21. prosince 1955, Baku) je ázerbájdžánská aktivistka v oblasti lidských práv, od roku 1995 ředitelka Institutu pro mír a demokracii. Dne 30. července 2014 byla zatčena a obviněna z vlastizrady, špionáže ve prospěch Arménie, podvodů, daňových úniků a falšování dokumentů. Dne 13. srpna 2015 byla odsouzena k 8,5 rokům vězení, její manžel, historik Arif Junus, dostal sedmiletý trest. Organizace Amnesty International označila Lejlu Junusovou za vězně svědomí.\n\nDne 9. prosince 2015 byla propuštěna kvůli zhoršujícímu se zdravotnímu stavu, trpí mj. diabetem a hepatitidou C. Rozsudek jí byl změněn na podmíněný po dobu pěti let. Jejímu manželovi byl trest zmírněn stejným způsobem již dne 12. listopadu 2015 navíc s podmínkou, že nesmí opustit zemi.\n\nV červenci 2014 byla Junusová zatčena den poté, co zveřejnila svůj dopis prezidentovi Ázerbájdžánu Ilhamu Alijevovi, ve kterém ho žádala o propuštění politických vězňů. K srpnu 2015 jich bylo v zemi asi osm desítek. Junusová se rovněž věnuje boji proti korupci, násilí na ženách, hájí také práva těch, jejichž domy byly nelegálně zbourány úřady v Baku. V srpnu 2011 byl v rámci projektu na zkrášlení města bez varování zbořen také dům, kde sídlila kancelář Junusových, a ti tak přišli o všechny dokumenty a vybavení.\n\nLejla Junusová má dceru Dinaru, která od roku 2009 žije v Nizozemsku, kde získala azyl. Rodiče ji tam poslali poté, co obdržela výhrůžky. Stalo se tak, když Lejla zveřejnila důkazy o obchodování s dívkami, jehož se údajně dopustili důstojníci ministerstva vnitra Ázerbájdžánu.\n\n\n"}
{"id": "1130967", "url": "https://cs.wikipedia.org/wiki?curid=1130967", "title": "Adheritus z Ravenny", "text": "Adheritus z Ravenny\n\nSvatý Adheritus z Ravenny se narodil v Řecku. Stal se knězem a nástupcem svatého Apolináře z Ravenny. Byl pohřben v benediktinské bazilice Classe v Ravenně.\n\nJeho svátek se slaví 27. září.\n\n"}
{"id": "1130970", "url": "https://cs.wikipedia.org/wiki?curid=1130970", "title": "Mistr Toruňské madony", "text": "Mistr Toruňské madony\n\nMistr Toruňské madony byl gotický sochař krásného slohu, který pravděpodobně vyšel ze svatovítské stavební huti v Praze a působil koncem 14. století. Je autorem \"Toruňské madony\", vytvořené kolem roku 1390 a zničené nebo odcizené během války roku 1944.\n\n\"Toruňská madona\" je opuková polychromovaná socha Madony, vysoká 115 cm, původně umístěná na konzole s postavou Mojžíše ve františkánském kostele Panny Marie na Starém Městě v Toruni. Socha byla odvezena roku 1944 před příchodem Rudé armády na neznámé místo do Německa, kde se ztratila nebo byla zničena. Kopii sochy vytvořil roku 1956 sochař Witold Marciniak a je umístěna na původní konzole.\n\nSocha \"Toruňské madony\" představuje dobře definovanou samostatnou linii \"Madon\" krásného slohu, která vychází z pražské sochařské huti Petra Parléře. Oproti až manýristické a kompozičně radikálnější Krumlovské madoně má tento typ \"Madon\" konzervativnější a méně obměňované kompoziční schéma. Ústředním bodem sochy je jablko, které Marie podává dítěti. Tento optický střed je zdůrazněn mohutnými a hlubokými záhyby drapérie, které ho obkružují. Hlavními výtvarnými rysy těchto Madon jsou vyvážená hmota figury komponovaná na střední osu, uzavřená přibližně ve tvaru rovnoramenného trojúhelníku, široká a vysoká koruna a drobnější postava dítěte. Nejvýznamnějším rozdílem, kterým se tato skupina Madon liší od typu Krumlovské madony, je porušení principu kontrapostu – břemeno (dítě) je vždy nad volnou pokrčenou nohou.\n\nPro český původ svědčí zejména souvislost s českým gotickým malířstvím konce 14. století, zejména se Svatovítskou madonou a okruhem děl Mistra Třeboňského oltáře a také se sochařskými portréty vytvořenými v Parléřově stavební huti pro katedrálu sv. Víta. Export českých uměleckých děl na polské území podléhající Řádu německých rytířů je doložen dokumenty. Z některých indicií vyplývá, že s autory krumlovské a toruňské řady soch krásného slohu by mohli být ztotožněni synové Petra Parléře z druhého manželství, Václav a Jan.\n\nV pozdějším období došlo k částečnému mísení obou linií \"Krásných madon\" a stírání rozdílů. Příkladem jsou Šternberská nebo Vratislavská madona. \"Vratislavskou madonu\" Kutal považuje za zástupce třetího samostatného typu madon. Té je podobná např. \"Madona z Wetzlaru\" nebo \"Madona z Horbu\".\n\n"}
{"id": "1130971", "url": "https://cs.wikipedia.org/wiki?curid=1130971", "title": "Nikkarin", "text": "Nikkarin\n\nNikkarin, vlastním jménem Michal Menšík (* 1987 Prostějov), je český výtvarník, ilustrátor a autor komiksů.\n\nNa české komiksové scéně se Nikkarin poprvé uvedl roku 2008 příběhem \"Bunkr\" publikovaném ve stejnojmenné komiksové revui. Jeho dosud největším tvůrčím projektem je postapokalyptická tetralogie \"130\", která dle serveru Komiksárium.cz čerpá inspiraci z díla francouzského komiksového tvůrce Moebia, světa počítačové hry Fallout či románu \"Malý princ\".\n\nRoku 2011 byl Nikkarin jedním z třinácti českých a slovenských komiksových kreslířů, kteří se výtvarně podíleli na sborníku \"Ještě jsme ve válce\", společném projektu sdružení Post Bellum a Ústavu pro studium totalitních režimů, jehož účelem bylo představit formou komiksu čtenářům pohnuté osudy lidí žijících za totality.\n\nNikkarin se v současné době plně věnuje knižním ilustracím, sérii 130 a komiksu Spellsword saga.\n\n\n\n"}
{"id": "1130973", "url": "https://cs.wikipedia.org/wiki?curid=1130973", "title": "Coroniniho klub", "text": "Coroniniho klub\n\nCoroniniho klub (německy Coronini-Club, oficiálně Klub liberálního středu, německy Club des liberalen Centrums), byl poslanecký klub na předlitavské Říšské radě založený roku 1882 Franzem Coronini-Cronbergem, který sledoval centristickou politiku a \"ad hoc\" spolupracoval jak s opozičním ústavověrným táborem, tak s vládou Eduarda Taaffeho.\n\nFranz Coronini-Cronberg patřil v 70. letech 19. století mezi významné politiky německoliberální strany (tzv. Ústavní strana). V roce 1878 se s ní ovšem názorově rozešel v otázce okupace Bosny a Hercegoviny, kterou na rozdíl od německých liberálů jednoznačně podpořil, stejně jako politiku ministra zahraničních věcí Gyuly Andrássyho. Po volbách do Říšské rady roku 1879 je sice ještě Coronini zpočátku řazen mezi ústavověrné poslance a byl dokonce zvolen předsedou Poslanecké sněmovny Říšské rady, ale v březnu 1881 pro názorové rozpory s ústavověrnými složil poslanecký mandát a ztratil tudíž předsednický post. Následně v doplňovací volbě byl ihned opět zvolen za poslance. Nyní již postupoval jako zcela samostatný aktér parlamentní politiky. Koncem roku 1881 se nepřipojil k nově založenému opozičnímu poslaneckému Klubu sjednocené levice, do kterého se sloučilo více ústavověrných politických proudů.\n\nV prosinci 1882 pak oficiálně vznikl Coroniniho klub (Klub liberálního středu). Vstoupili do něj i někteří dosud nezařazení poslanci. Oficiálního ustavení klubu v prosinci 1882 bylo přítomno 13 poslanců, další 2 se přihlásili na dálku a 1 nově zvolený poslanec ohlásil, že do klubu vstoupí. Celkem se uvádělo, že ke klubu se může přidat cca 20 poslanců.\n\nV parlamentní praxi se klub profiloval jako vstřícnější ke konzervativní a federalistické vládní většině kabinetu Eduarda Taaffeho.\n\nUspěl i ve volbách do Říšské rady roku 1885, kdy se k němu podle povolebních údajů hlásilo 23 poslanců. Po volbách do Říšské rady roku 1891 měl klub 13 členů. V prosinci 1893 se uvádí, že klub má 10 členů.\n\nNa rozdíl od Klubu sjednocené levice, který byl takřka výlučně tvořen německorakouskými poslanci, byl Coroniniho klub etnicky i územně daleko pestřejší. Zasedaly zde osobnosti italského původu z jižních korunních zemí, německorakouští i rusínští poslanci, židovský poslanec z Haliče nebo někteří moravští šlechtici.\n\n\n\n"}
{"id": "1130990", "url": "https://cs.wikipedia.org/wiki?curid=1130990", "title": "Baba (přírodní rezervace, Tatry)", "text": "Baba (přírodní rezervace, Tatry)\n\nBaba je přírodní rezervace v oblasti TANAP.\n\nNachází se v katastrálním území obcí Lučivná, Spišská Teplica a Svit v okrese Poprad v Prešovském kraji. Území bylo vyhlášeno či novelizováno v roce 1988 na rozloze 205,1500 ha. Ochranné pásmo nebylo stanoveno.\n\n"}
{"id": "1130991", "url": "https://cs.wikipedia.org/wiki?curid=1130991", "title": "Babiná (přírodní památka)", "text": "Babiná (přírodní památka)\n\nBabiná je přírodní památka v oblasti Bílé Karpaty.\n\nNachází se v katastrálním území obce Bohunice v okrese Ilava v Trenčínském kraji. Území bylo vyhlášeno či novelizováno v roce 2002 na rozloze 23,6659 ha. Ochranné pásmo nebylo stanoveno.\n\n"}
{"id": "1130992", "url": "https://cs.wikipedia.org/wiki?curid=1130992", "title": "Bahno (přírodní rezervace)", "text": "Bahno (přírodní rezervace)\n\nBahno je přírodní rezervace v oblasti Poloniny.\n\nNachází se v katastrálním území obce Zboj v okrese Snina v Prešovském kraji. Území bylo vyhlášeno či novelizováno v roce 1988 na rozloze 2,7800 ha. Ochranné pásmo nebylo stanoveno.\n\n"}
{"id": "1130993", "url": "https://cs.wikipedia.org/wiki?curid=1130993", "title": "Bahno (chráněný areál)", "text": "Bahno (chráněný areál)\n\nBahno je chráněný areál v oblasti Záhoří.\n\nNachází se v katastrálním území obce Borský Mikuláš v okrese Senica v Trnavském kraji. Území bylo vyhlášeno či novelizováno v roce 2011 na rozloze 49,6500 ha. Ochranné pásmo nebylo stanoveno.\n\n"}
{"id": "1130994", "url": "https://cs.wikipedia.org/wiki?curid=1130994", "title": "Batizovská dolina (národní přírodní rezervace)", "text": "Batizovská dolina (národní přírodní rezervace)\n\nBatizovská dolina je národní přírodní rezervace v Tatranském národním parku na Slovensku. Jedná se o údolí Batizovského potoka severně od Cesty svobody jež zahrnuje stejnojmennou dolinu.\n\nNachází se jižně od hlavního hřebene Vysokých Tater mezi horskými hřbety Gerlachovského štítu a Končisté. Na jihu dosahuje až k silnici 2. třídy II/537 mezi Vyšnými Hágy a Novou Poliankou. Nachází se v katastrálním území Starý Smokovec města Vysoké Tatry v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 523,19 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131001", "url": "https://cs.wikipedia.org/wiki?curid=1131001", "title": "Bielovodská dolina (národní přírodní rezervace)", "text": "Bielovodská dolina (národní přírodní rezervace)\n\nBielovodská dolina je národní přírodní rezervace v Tatranském národním parku na Slovensku. Jedná se o údolí Bile vody jižně od Cesty svobody jež zahrnuje slovenskou část stejnojmenné doliny.\n\nNachází se severně od hlavního hřebene Vysokých Tater mezi horskými hřbetem vycházejícím na sever z Malého Javorového štítu a polsko-slovenskou státní hranicí. Na severu dosahuje až k silnici 1. třídy I/66 západně od Tatranské Javoriny. Nachází se v katastrálních územích Štrbské pleso, Starý Smokovec a Tatranská Lomnica města Vysoké Tatry a obce Tatranská Javorina v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 3712,14 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131002", "url": "https://cs.wikipedia.org/wiki?curid=1131002", "title": "Blatné (přírodní památka)", "text": "Blatné (přírodní památka)\n\nBlatné je přírodní památka v oblasti Velké Fatry na Slovensku.\n\nNachází se v katastrálním území obce Ľubochňa v okrese Ružomberok v Žilinském kraji. Území bylo vyhlášeno či novelizováno v roce 1990 na rozloze 4,2900 ha. Rozloha ochranného pásma byla stanovena na 116,0000 ha.\n\nBlatná dolina, jako jedna z odnoží Ľubochnianské doliny, je na rozdíl od mnoha jiných dolin Velké Fatry zařezaná až do krystalického jádra Západních Karpat (lokálně označovaného jako tzv. Ľubochnianský masiv) tvořeného prvohorními horninami žulového typu. Přímo na stoupající lesní cestě je možné spatřit lesklé lupeny muskovitických slíd a růžových živců tvořících spolu s křemenem základ granitů a granodiority. Výše ve svazích v žulovém nadloží vystupují na povrch méně kompaktní skalní útvary tvořené sedimentárním obalem jádra - druhohorním souvrství vápenců a dolomitů z tzv. šiprúnskej série.\n\nSoučasné klima už netvoří ideální podmínky pro rychlé svahové pohyby. Zejména v jarním období sice kvůli účinkům mrazu padají úlomky hornin, často i celé bloky, ale intenzivnější byly tyto procesy naposledy v starších obdobích kvartéru (čtvrtohor). Výsledkem jednoho takového katastrofálního zhroucení skal je i hrazené jezero Blatné. Příčinou jeho vzniku byl rychlý mechanický pohyb svahu - skalní zřícení, v důsledku čehož bylo přehrazené celé údolí a vzniklo jezero. Ve světě je tento jev relativně běžný, na Slovensku je však znám pouze zde v údolí Blatné, přičemž i v rámci jádrových pohoří celých Karpat se jedná o ojedinělý geomorfologický jev. Celkový nános zřícených skal (vápenců a dolomitů) z jižních svahů Perašína (1280 m n.m.) se odhaduje na 200 000 m3.\n\n"}
{"id": "1131004", "url": "https://cs.wikipedia.org/wiki?curid=1131004", "title": "Bor (přírodní rezervace)", "text": "Bor (přírodní rezervace)\n\nBor je přírodní rezervace v oblasti TANAP.\n\nNachází se v katastrálním území obce Tatranská Javorina v okrese Poprad v Prešovském kraji. Území bylo vyhlášeno či novelizováno v roce 1991 na rozloze 133,6100 ha. Ochranné pásmo nebylo stanoveno.\n\n"}
{"id": "1131005", "url": "https://cs.wikipedia.org/wiki?curid=1131005", "title": "Borišov (národní přírodní rezervace)", "text": "Borišov (národní přírodní rezervace)\n\nBorišov je národní přírodní rezervace v oblasti Velké Fatry na Slovensku. \n\nNachází se v katastrálním území obce Belá-Dulice v okrese Martin v Žilinském kraji. Území bylo vyhlášeno či novelizováno v roce 1981 na rozloze 449,7400 ha. Ochranné pásmo nebylo stanoveno.\n\nOchrana zachovalých lesních společenstev až čtyřech vegetačních stupňů a krasových fenoménů Velké Fatry pro vědecko-výzkumné, naučné a kulturně-výchovné cíle. \n\nGeologická stavba území je poměrně složitá, uplatňují se tu hlavně příkrovové série příkrovu krížnanského a chočského (štureckého). Ve vrstvových sledech krížnanského příkrovu se uplatňují sedimenty od triasu po křídu s hojným zastoupením jurských členů. Petrograficky jsou tu hlavně rúzné typy vápenců (organodetritické, hlznaté, radiláriové a další), méně i pískovce a břidlice. V tektonické pozici příkrovu se nacházejí v podobě trosek zbytky chočského (štureckého) tvořené vápenci a dolomity triasu. Na početných místech území je geologická stavba dokladovaná výraznými skalními útvary. Geologický profil nad kótou Suchá je i významným korelačním profilem v rámci celé karpatské soustavy.\n\nVýznamným rysem morfologie území je kontrast holého, hladce modelovaného reliéfu hlavního hřebene s bralnatými částmi věnce vápencových skal v dollní třetině území. Vápence jsou částečně zkrasovatělé s menšími jeskyněmi a vyvěráním. Na severozápadním okraji území na rozhraní zbytků chočského a krížnanského příkrovu vznikly tektonickým rozrušením masívu a gravitančím klouzáním dobře vyvinuté příklady rozsedlin. Strmé svahy holého reliéfu byly domodelované činností lavin, za vniku lavinových žlabů.\n\nNejrozsáhlejší půdní typ je tu rendzinová hnědá lesní půda. Ve vrcholových a hřebenových partiích území se vyvinula eutrofná hnědá lesní půda. Strmé svahy v okolí jednotlivých bočních dolinek jsou charakteristické výskytem vylouhované rendziny a na jižních svazích severní části území typické vylouhované a plytké rendziny. V okolí výrazného ekologického rozhraní indikovaného horizontálním blaným pásmem se vyvinuly plytké rendziny a protorendziny. Výčet půdních druhů v území uzavírá máločastá sutinová rendzina, která se vyvinula hlavně v těch částech území, pro které je typický bralný reliéf povrchu.\n\nÚzemí je odvodňované Belianským potokem, vznikajícím soutokem početných vodnatých horských potoků, často ostře zařezaných do skalního podkladu, překonávajících malé kaskády a peřeje.\n\nRostlinnná společenstva území charakterizuje značný vertikální dosah s výskytem společenstev 4 lesních vegetačních stupňů. Zastoupené jsou tu skupiny lesních typů Delapínské bučiny (\"Fagetum dealpinum\"), Bukové javořiny (\"Fageto-Aceretum\"), Jedlové bučiny (\"Abieto-Fagetum\"), Jasanové javořiny (\"Fraxineto-Aceretum\"), Nízké bukové javořiny (\"Fageto Aceterum humile\"), Javorové smrčiny (\"Acetero-Picetum\") a bukové smrčiny (\"Fageto-Picetum\"). \n\nZ dřevin se tu vyskytuje buk lesní (\"Fagus silvatica\"), javor klen (\"Acer pseudoplatanus\"), smrk ztepilý (\"Pice abies\"), jedle bělokorá (\"Abies alba\"), borovice lesní (\"Pinus sylvestris\"), modřín opadavý (\"Larix decidua\"), jilm horský (\"Ulmus montana\"), bříza bělokorá (\"Betula Alba\"), jasan ztepilý (\"Fraxinus excelsior\"), topol osika (\"Populus tremula\"), jeřáb muk (\"Sorbus aria\"), jeřáb ptačí (\"Sorbus aucuparia\"), (\"Salix silesiaca\"), vrba slezká (\"Salix carpea\"), líska obecná (\"Corylus avellana\"), zimolez černý (\"Lonicera nigra\"), borovice kleč (\"Pinus mugo\"), brusnice borůvka (\"Vaccinium myrtillus\"), brusnice brusinka (\" Vaccinium vitis-idaea\"). \n\nByliny zastupují kapraď samec (\"Dryopteris filix\"), papratka samičí (\"Athyrium filix femina\"), měsíčnice vytrvalá (\"Lunaria rediviva\"), bažanka vytrvalá (\"Mercurialis perennis\"), devětsil bílý (\"Petasites albus\"), havez česnáčková (\"Adenostyles alliariae\"), česnek medvědí (\"Allium ursinum\"), bika lesní (\"Luzula sylvatica\"), starček vejčitý (\"Senecio fuchsii\"). \n\nZ chráněných druhů rostlin se tu vyskytují kruhatka Matthiolova (\"Cortusa Mathioli\"), hořec jarní (\"Gentiana verna\"), Hořec tolitovitý (\"Gentiana asclepiadea\"), lilie zlatohlavá (\"Lilium martagon\"), orlíček obecný (\"Aquilegia vulgaris\"), vranec jedlový (\"Lycopodium selago\"), dřípatka karpatská (\"Soldanella carpatica\"), stračka vyvýšená (\"Delphinium elatum\"), šafrán karpatský (\"Crocus heuffelianus\"), tis červený (\"Taxus baccata\"), vemeník dvoulistý (\"Platanthera bifolia\"), volovec vrbolistý (\"Buphthalmum salicifolium\"), oměj šalamounek (\"Aconitum napellus\"), borovice kleč (\"Pinus mugo\").\n\nFaunu území charakterizuje značná diverzita druhů montánního pásma západokarpatského lesa, jako jsou jelen evropský (\"Cervus elaphus\"), srnec obecný (\"Capreolus capreolus\"), prase divoké (\"Sus scrofa\"), rys ostrovid (\"Lynx lynx\"), liška obecná (\"Vulpes vulpes\"), kuna lesní (\"Martes martes\"), zajíc polní (\"Lepus europaeus\"), tetřev hlušec (\"Tetrao urogallus\"), jeřábek lesní (\"Bonasa bonasia\"), sojka obecná (\"Garrulus glandarius\"), vrána černá (\"Corvus corone\"), křivka obecná (\"Loxia curvirostra\"), medvěd hnědý (\"Ursus arctos\"), káně lesní (\"Buteo buteo\"),konipas bílý (\"Motacilla alba\"), konipas horský (\"Motacilla cinerea\"), tetřívek obecný (\"Lyrurus tetrix\"), skorec vodní (\"Cinclus cinclus\"), krkavec velký (\"Corvus corax\"), poštolka obecná (\"Falco tinnunculus\"), pěnkava obecná (\"Fringilla coelebs\"), drozd zpěvný (\"Turdus philomelos\"), kos horský (\"Turdus torquatus\"), sýkora koňadra (\"Parus major\"), sýkora modřinka (\"Cyanistes caeruleus\"), sýkora parukářka (\"Parus cristatus\"), mlynařík dlouhoocasý (\"Aegithalos caudatus\"), ořešník kropenatý (\"Nucifraga caryocatactes\"), linduška lesní (\"Anthus trivialis\").\n\nPřibližně 40% plochy )zemí pokrývají zachovalé lesní formace, místy pralesovitého charakteru. Na ostatní ploše se v minulosti pouze občasná těžba jehličnanů a kácení zmlazených porostů s minimálními kvalitativními změnami. Urbanizační prvky v území představují zpevněná lesní cesta s dvěma přemostěními vodních toků v délce 1,03 km a nezpevněná lesní cesta v délce 0,8 km. Obě cesty však prochází údolní částí území bez podstatnějších devastačních účinků na jeho biocenózy. Důležitým komunikačním prvkem je i zřídka používaná stezka pro dobytek, používaná současně i jako značená turistická trasa, procházející přibližně horizontálně v délce 1,5 km jižní částí území. V okrajové vrcholové části východní a jižní hranice území od kóty Javorina (1337 m n. m.) až po západní předvrchol Borišova (1510 m n. m.) se nachází plochy bývalých pastvin, aktuálně zalesněných v rámci rekonstrukce lesa.\n\nÚzemí představuje ojediněle zachovalý, urbanizačně podstatně nezasáhnutý závěr jedné z nejtypičtějších dolin turčianské části Velké Fatry. Osobitě cenným momentem z hlediska ochrany přírody je nejvyšší vertikální dosah souvislých lesních porostů ve vápencové části pohoří Velké Fatry - 1500 metrů na severně orientovaných svazích Brišova. Značné vertikální ropzpětí a členitost území (740-1500 m) umožňují studium vertikální následnosti lesních biogeocenóz. Lesní fytocenózy území nejlíp charakterizuje zastoupení lesních typů až čtyř lesních vegetačních stupňů: bukového, jedlovo-bukového, smrkovo-bukového a jedlového a smrkového. Z hlediska zoologického je mimořádně cenná diverzita druhů lesního pásma na relativně malém prostoru. Území poskytuje i vhodné podmínky ke studiu vzniku a vývoje zde zastoupených geologických jednotek. \n\nPo žluté turistické značené trase č. 8614 prudkým stoupáním z Chaty pod Borišovom.\n\n"}
{"id": "1131008", "url": "https://cs.wikipedia.org/wiki?curid=1131008", "title": "Bôrik (chráněný areál)", "text": "Bôrik (chráněný areál)\n\nBôrik je chráněný areál v oblasti Bratislava.\n\nNachází se v okrese Bratislava I v Bratislavském kraji. Území bylo vyhlášeno či novelizováno v roce 1982 na rozloze 1,4284 ha. Ochranné pásmo nebylo stanoveno.\n\n"}
{"id": "1131009", "url": "https://cs.wikipedia.org/wiki?curid=1131009", "title": "Bradlo (národní přírodní rezervace)", "text": "Bradlo (národní přírodní rezervace)\n\nBradlo je národní přírodní rezervace v oblasti Ponitří.\n\nNachází se v katatrálním území obce Ľutov v okrese Bánovce nad Bebravou v Trenčínském kraji. Území bylo vyhlášeno v roce 1988 na rozloze 97,67 ha. Ochranné pásmo nebylo stanoveno.\n\n"}
{"id": "1131010", "url": "https://cs.wikipedia.org/wiki?curid=1131010", "title": "Bradlové pásmo (přírodní památka)", "text": "Bradlové pásmo (přírodní památka)\n\nBradlové pásmo je přírodní památka na Slovensku ve správě státní ochrany přírody, regionální pracoviště Prešov.\n\nNachází se v katastrálním území obce Kamenica v okrese Sabinov v Prešovském kraji. Území bylo vyhlášeno či novelizováno v roce 1989 na rozloze 20,1214 ha. Ochranné pásmo nebylo stanoveno.\n\n"}
{"id": "1131013", "url": "https://cs.wikipedia.org/wiki?curid=1131013", "title": "Brezina (přírodní rezervace)", "text": "Brezina (přírodní rezervace)\n\nBrezina je přírodní rezervace v oblasti TANAP.\n\nNachází se v katastrálním území města Vysoké Tatry v okrese Poprad v Prešovském kraji. Území bylo vyhlášeno či novelizováno v roce 1991 na rozloze 1,1600 ha. Ochranné pásmo nebylo stanoveno.\n\n"}
{"id": "1131014", "url": "https://cs.wikipedia.org/wiki?curid=1131014", "title": "Brloh (přírodní památka)", "text": "Brloh (přírodní památka)\n\nBrloh je přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Nitrica v okrese Prievidza v Trenčínském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n"}
{"id": "1131015", "url": "https://cs.wikipedia.org/wiki?curid=1131015", "title": "Brvnište (chráněný areál)", "text": "Brvnište (chráněný areál)\n\nBrvnište je chráněný areál v oblasti NAPANT.\n\nNachází se v katastrálním území obce Priechod v okrese Banská Bystrica v Banskobystrickém kraji. Území bylo vyhlášeno či novelizováno v roce 2006 na rozloze 74,7700 ha. Ochranné pásmo nebylo stanoveno.\n\n"}
{"id": "1131016", "url": "https://cs.wikipedia.org/wiki?curid=1131016", "title": "Buchlov (přírodní rezervace)", "text": "Buchlov (přírodní rezervace)\n\nBuchlov je přírodní rezervace v oblasti Ponitří na území stejnojmenné chráněné krajinné oblasti.\n\nNachází se v katastrálním území obcí Čereňany a Oslany v okrese Prievidza v Trenčínském kraji. Území bylo vyhlášeno v roce 1984 na rozloze 103,96 ha. Předmětem ochrany jsou zachované přirozené lesní a skalní společenstva na morfologicky cenném sopečném hřebeni pohoří Vtáčnik.\n\n"}
{"id": "1131017", "url": "https://cs.wikipedia.org/wiki?curid=1131017", "title": "Buková (přírodní rezervace)", "text": "Buková (přírodní rezervace)\n\nBuková je přírodní rezervace v oblasti Malé Karpaty.\n\nNachází se v katastrálním území obce Buková v okrese Trnava v Trnavském kraji. Území bylo vyhlášeno či novelizováno v roce 1988 na rozloze 9,4493 ha. Ochranné pásmo nebylo stanoveno.\n\n"}
{"id": "1131018", "url": "https://cs.wikipedia.org/wiki?curid=1131018", "title": "Bukovinka (přírodní památka)", "text": "Bukovinka (přírodní památka)\n\nBukovinka je přírodní památka v oblasti Velká Fatra.\n\nNachází se v katastrálním území města Ružomberok v okrese Ružomberok v Žilinském kraji. Území bylo vyhlášeno či novelizováno v roce 1980 na rozloze 1,8000 ha. Ochranné pásmo nebylo stanoveno.\n\n"}
{"id": "1131019", "url": "https://cs.wikipedia.org/wiki?curid=1131019", "title": "Burda (přírodní památka)", "text": "Burda (přírodní památka)\n\nBurda je přírodní památka ve správě příspěvkové organizace Správa slovenských jeskyní.\n\nNachází se v katastrálním území obcí Ratkovská Suchá a Rovné v okrese Rimavská Sobota v Banskobystrickém kraji. Území bylo vyhlášeno či novelizováno v letech 1994, 2007 na rozloze x ha. Rozloha ochranného pásma byla stanovena na 7,8201 ha.\n\n"}
{"id": "1131023", "url": "https://cs.wikipedia.org/wiki?curid=1131023", "title": "Červený rybník (národní přírodní rezervace)", "text": "Červený rybník (národní přírodní rezervace)\n\nČervený rybník je národní přírodní rezervace v oblasti Záhoří.\n\nNachází se v katastrálním území obce Lakšárska Nová Ves v okrese Senica v Trnavském kraji. Území bylo vyhlášeno či novelizováno v roce 1966 na rozloze 118,9100 ha. Ochranné pásmo nebylo stanoveno.\n\n"}
{"id": "1131024", "url": "https://cs.wikipedia.org/wiki?curid=1131024", "title": "Čierna voda (přírodní rezervace)", "text": "Čierna voda (přírodní rezervace)\n\nČierna voda je přírodní rezervace v oblasti Dunajské luhy.\n\nNachází se v katastrálním území obce Šurany v okrese Nové Zámky v Nitranském kraji. Území bylo vyhlášeno v roce 1986 na rozloze 6,3176 ha. Ochranné pásmo nebylo stanoveno.\n\n"}
{"id": "1131025", "url": "https://cs.wikipedia.org/wiki?curid=1131025", "title": "Čierny kameň (národní přírodní rezervace)", "text": "Čierny kameň (národní přírodní rezervace)\n\nČierny kameň je národní přírodní rezervace v oblasti Velké Fatry na Slovensku. \n\nNachází se v katastrálním území obce Ľubochňa v okrese Ružomberok v Žilinském kraji, tvoří závěr majestátní Ľubochnianske doliny. Území bylo vyhlášeno Rozhodnutím Komisie SNR pre Ša K č. 30 z 21. srpna 1964, Úprava č. 58 906/64-osv/104 na rozloze 34,4000 ha. Rozloha ochranného pásma byla stanovena na 28,4200 ha.\n\nPásmo lesa vytváří pralesovité porosty smrku ztepilého (\"Picea excelsa\"), javoru klenu (\"Acer pseudoplatanus\") a jeřábu muku (\"Sorbus aria\"), v nejnižších polohách s bukem lesním (\"Fagus silvatica\"). Lesní podrost charakterizuje bohatou účast vysokých kapradin a rostlin smrkového a kosodřevinového vegetačního stupně.\n\nStanovištní poměry Velké Fatry se vyznačují velkou pestrostí, která je zapříčiněná velkým rozpětím nadmořské výšky, proto se zde vyskytují pásma od buko-dubového až po kosodřevinové. Zahrdnují v sobě souvislý pokryv porostů kosodřeviny na vápencích, což je v této části pohoří ojedinělý jev. V těchto porostech je možné pozorovat vzácný jev smíšení smrku, jeřabiny, javoru klenu a buku. Rezervace je také jedinečnou ukázkou plynulé návaznosti hranice lesa do porostů kosodřeviny. Lesní společensta se vyznačují úplným výčtem bohaté flóry vápencových bukových smrčin vysokých poloh. \n\nRoste tu protěž alpská (\"Leontopodium alpinum\") a jeřáb. Z ptáků se tu vyskytuje zedníček skalní (\"Tichodroma muraria\")\n\nPouze zelenou turistickou značenou trasou č. 5600 nebo souběžně vedenou naučnou stezkou Čierny kameň, chůze mimo vyznačenou trasu je zakázaná. Vrchol Čierny kameň je turisticky nepřístupný.\n\n"}
{"id": "1131026", "url": "https://cs.wikipedia.org/wiki?curid=1131026", "title": "Čierny potok (přírodní památka)", "text": "Čierny potok (přírodní památka)\n\nČierny potok je přírodní památka v oblasti Vihorlat.\n\nNachází se ve vojenském újezdě Valaškovce v okrese Humenné v Prešovském kraji. Území bylo vyhlášeno či novelizováno v roce 1988 na rozloze 2,7642 ha. Ochranné pásmo nebylo stanoveno.\n\n"}
{"id": "1131029", "url": "https://cs.wikipedia.org/wiki?curid=1131029", "title": "Dolina Bielej vody (národní přírodní rezervace)", "text": "Dolina Bielej vody (národní přírodní rezervace)\n\nDolina Bielej vody je národní přírodní rezervace v Tatranském národním parku na Slovensku. Jedná se o údolí Kežmarské Biele vody západně od Cesty svobody jež zahrnuje stejnojmennou dolinu s výjimkou severní části Predných Meďodolů.\n\nNachází se východně od hlavního hřebene Vysokých Tater a jižně od hřebene Belianských Tater. Na jihu ji ohraničuje hřeben Lomnického a Kežmarského štítu. Na východě dosahuje až k silnici 2. třídy II/537 mezi Tatranskými Matliary a Kežmarskými Žľaby. Nachází se v katastrálním území Tatranská Lomnica města Vysoké Tatry a obce Tatranská Javorina v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 1661,11 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131033", "url": "https://cs.wikipedia.org/wiki?curid=1131033", "title": "Dubník (národní přírodní rezervace)", "text": "Dubník (národní přírodní rezervace)\n\nDubník je národní přírodní rezervace v oblasti Dunajské luhy.\n\nNachází se v katastrálním území obcí Dvorníky, Pusté Sady a Vinohrady nad Váhom v okrese Galanta a okrese Hlohovec v Trnavském kraji. Území bylo vyhlášeno v roce 1954 a novelizováno v letech 1972 a 1993 na rozloze 165,19 ha. Ochranné pásmo nebylo stanoveno.\n\n"}
{"id": "1131037", "url": "https://cs.wikipedia.org/wiki?curid=1131037", "title": "Fenek (chráněný areál)", "text": "Fenek (chráněný areál)\n\nFenek je chráněný areál v oblasti Cerové vrchoviny. Nachází se v katastrálním území obce Petrovce v okrese Rimavská Sobota v Banskobystrickém kraji. Území bylo vyhlášeno či novelizováno v roce 1993 na rozloze 9,6815 ha. Ochranné pásmo kolem chráněného areálu úřady nestanovily.\n\n"}
{"id": "1131038", "url": "https://cs.wikipedia.org/wiki?curid=1131038", "title": "Furkotská dolina (národní přírodní rezervace)", "text": "Furkotská dolina (národní přírodní rezervace)\n\nFurkotská dolina je národní přírodní rezervace v Tatranském národním parku na Slovensku. Jedná se o údolí Furkotského potoka nacházející se na jižní, slovenské straně Vysokých Tater severně od Cesty svobody jež zahrnuje stejnojmennou dolinu.\n\nNachází se jižně od Furkotského štítu mezi horskými hřbety Štrbského Soliska a Soliskové kopy. Na jihu dosahuje až k silnici 2. třídy II/537 mezi Jamrichovým rozcestím a Štrbským Plesem, přičemž zahrnuje i jezerní plochu Štrbského plesa. Nachází se v katastrálním území Štrbské Pleso města Vysoké Tatry v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 842,43 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131039", "url": "https://cs.wikipedia.org/wiki?curid=1131039", "title": "Hájik (přírodní rezervace)", "text": "Hájik (přírodní rezervace)\n\nHájik je přírodní rezervace v oblasti Slovenský raj.\n\nNachází se v katastrálním území obce Klčov v okrese Levoča v Prešovském kraji. Území bylo vyhlášeno či novelizováno v roce 1988 na rozloze 4,1800 ha. Ochranné pásmo nebylo stanoveno.\n\n"}
{"id": "1131042", "url": "https://cs.wikipedia.org/wiki?curid=1131042", "title": "Havranka (přírodní památka)", "text": "Havranka (přírodní památka)\n\nHavranka je přírodní památka v oblasti Poľana.\n\nNachází se v katastrálním území obce Hronec v okrese Brezno v Banskobystrickém kraji. Území bylo vyhlášeno či novelizováno v roce 1992 na rozloze 0,0130 ha. Ochranné pásmo nebylo stanoveno.\n\n"}
{"id": "1131044", "url": "https://cs.wikipedia.org/wiki?curid=1131044", "title": "Hlboké (přírodní rezervace)", "text": "Hlboké (přírodní rezervace)\n\nHlboké je přírodní rezervace na Slovensku v oblasti Poloniny.\n\nNachází se v katastrálním území obce Osadné v okrese Snina v Prešovském kraji. Území bylo vyhlášeno či novelizováno v roce 1988 na rozloze 2,2800 ha. Ochranné pásmo nebylo stanoveno.\n\n"}
{"id": "1131045", "url": "https://cs.wikipedia.org/wiki?curid=1131045", "title": "Holík (přírodní rezervace)", "text": "Holík (přírodní rezervace)\n\nHolík je přírodní rezervace v oblasti Štiavnické vrchy.\n\nNachází se v katastrálním území obce Počúvadlo v okrese Banská Štiavnica v Banskobystrickém kraji. Území bylo vyhlášeno či novelizováno v roce 1966 na rozloze 31,98 ha. Ochranné pásmo nebylo stanoveno.\n\n"}
{"id": "1131046", "url": "https://cs.wikipedia.org/wiki?curid=1131046", "title": "Hrabovo (přírodní rezervace)", "text": "Hrabovo (přírodní rezervace)\n\nHrabovo je přírodní rezervace v oblasti Cerová vrchovina.\n\nNachází se v katastrálním území obce Kalinovo v okrese Poltár v Banskobystrickém kraji. Území bylo vyhlášeno či novelizováno v roce 1997 na rozloze 15,5271 ha. Rozloha ochranného pásma byla stanovena na 6,4626 ha.\n\n"}
{"id": "1131047", "url": "https://cs.wikipedia.org/wiki?curid=1131047", "title": "Hradište (přírodní rezervace)", "text": "Hradište (přírodní rezervace)\n\nHradište je přírodní rezervace v oblasti Štiavnické vrchy.\n\nNachází se v katastrálním území obce Kováčovce v okrese Veľký Krtíš v Banskobystrickém kraji. Území bylo vyhlášeno či novelizováno v roce 1999 na rozloze 5,1136 ha. Ochranné pásmo nebylo stanoveno.\n\n"}
{"id": "1131048", "url": "https://cs.wikipedia.org/wiki?curid=1131048", "title": "Hrádok (přírodní rezervace)", "text": "Hrádok (přírodní rezervace)\n\nHrádok je přírodní rezervace v pohoří Malá Fatra.\n\nNachází se katastrálním území obce Lipovec v okrese Martin v Žilinském kraji. Území bylo vyhlášeno či novelizováno v roce 1976 na rozloze 6,75 ha. Ochranné pásmo nebylo stanoveno.\n\nPředmětem ochrany je typická rozmanitost lesních společenstev podmíněných výškovou a terénní rozdílností se zachovalým dřevinným složením lesních porostů pro potřeby lesnického výzkumu.\n\n"}
{"id": "1131050", "url": "https://cs.wikipedia.org/wiki?curid=1131050", "title": "Humenec (národní přírodní rezervace)", "text": "Humenec (národní přírodní rezervace)\n\nHumenec je národní přírodní rezervace v oblasti Prešov.\n\nNachází se v katastrálním území obce Veľká Lodina v okrese Košice - okolie v Košickém kraji. Území bylo vyhlášeno či novelizováno v letech 1953, 1988 na rozloze 86,08 ha. Ochranné pásmo nebylo stanoveno.\n\n"}
{"id": "1131053", "url": "https://cs.wikipedia.org/wiki?curid=1131053", "title": "Chvojnica (přírodní památka)", "text": "Chvojnica (přírodní památka)\n\nChvojnica je přírodní památka v oblasti Bílé Karpaty.\n\nNachází se v katastrálním území obcí Častkov, Lopašov, Trnovec, Dubovce, Chvojnica, Oreské, Popudinské Močidľany a Radošovce v okrese Skalica, okrese Senica a okrese Myjava v Trenčínském kraji a Trnavském kraji. Území bylo vyhlášeno či novelizováno v roce 1991 na rozloze 31,6515 ha. Ochranné pásmo nebylo stanoveno.\n\n"}
{"id": "1131054", "url": "https://cs.wikipedia.org/wiki?curid=1131054", "title": "Jakub (chráněný areál)", "text": "Jakub (chráněný areál)\n\nJakub je chráněný areál v oblasti NAPANT.\n\nNachází se v katastrálním území obce Banská Bystrica v okrese Banská Bystrica v Banskobystrickém kraji. Území bylo vyhlášeno či novelizováno v roce 1999 na rozloze 12,7043 ha. Ochranné pásmo nebylo stanoveno.\n\n"}
{"id": "1131058", "url": "https://cs.wikipedia.org/wiki?curid=1131058", "title": "Javorinka (přírodní rezervace)", "text": "Javorinka (přírodní rezervace)\n\nJavorinka je přírodní rezervace v oblasti Kysuce.\n\nNachází se v katastrálním území obce Zázrivá v okrese Dolný Kubín v Žilinském kraji. Území bylo vyhlášeno či novelizováno v roce 1993 na rozloze 35,52 ha. Ochranné pásmo nebylo stanoveno.\n\n"}
{"id": "1131059", "url": "https://cs.wikipedia.org/wiki?curid=1131059", "title": "Javorinka (jeskyně)", "text": "Javorinka (jeskyně)\n\nJavorinka je národní přírodní památka ve správě příspěvkové organizace Správa slovenských jeskyní. Předmětem ochrany je nejrozsáhlejší jeskyně v Tatrách, která je pátou nejdelší (5198 m) na Slovensku.\n\nNachází se v katastrálním území obce Tatranská Javorina v okrese Poprad v Prešovském kraji. Území bylo vyhlášeno v roce 2001. Ochranné pásmo nebylo stanoveno.\n\n"}
{"id": "1131060", "url": "https://cs.wikipedia.org/wiki?curid=1131060", "title": "Javorníček (národní přírodní rezervace)", "text": "Javorníček (národní přírodní rezervace)\n\nJavorníček je národní přírodní rezervace v pohoří Považský Inovec v podcelku Nízký Inovec, přibližně 1 km východně od zříceniny hradu Tematín. Nachází se v katastrálním území obcí Lúka, Stará Lehota a Hrádok, okres Nové Mesto nad Váhom v Trenčínském kraji. Vyhlášená byla v roce 1982 na rozloze 15,1 ha, bez ochranného pásma. Předmětem ochrany jsou zachovalé sutinové lesy a vápencové soutěsky v Povážském Inovci s bohatou flórou i faunou, významnou zastoupením severských i teplomilných prvků na vědeckovýzkumná a naučné cíle. Rezervace je od roku 2004 součástí území evropského významu Natura 2000 Tematínske vrchy. Na území rezervace platí 5. stupeň ochrany.\n\n"}
{"id": "1131061", "url": "https://cs.wikipedia.org/wiki?curid=1131061", "title": "Javorová dolina (národní přírodní rezervace)", "text": "Javorová dolina (národní přírodní rezervace)\n\nJavorová dolina je národní přírodní rezervace v Tatranském národním parku na Slovensku. Jedná se o údolí Javorinky v severní části Vysokých Tater jižně od Cesty svobody, jež zahrnuje stejnojmennou dolinu.\n\nNachází se severně a západně od hlavního hřebene Vysokých Tater mezi horskými hřbetem vycházejícím na sever z Malého Javorového štítu a hlavním hřebenem Belianských Tater. Na severu dosahuje na pravém břehu Javorinky k ústí Meďodolského potoka, kde na ni navazuje národní přírodní rezervace Belianské Tatry, a na levém břehu až do vzdálenosti 0,5 km od Tatranské Javoriny. Nachází se v katastrálních územích Tatranská Lomnica města Vysoké Tatry a obce Tatranská Javorina v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 2250,89 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131062", "url": "https://cs.wikipedia.org/wiki?curid=1131062", "title": "Jedlinka (přírodní rezervace)", "text": "Jedlinka (přírodní rezervace)\n\nJedlinka je přírodní rezervace v oblasti Vihorlat.\n\nNachází se v katastrálním území obce Remetské Hámre v okrese Sobrance v Košickém kraji. Území bylo vyhlášeno či novelizováno v letech 1988, 1999 na rozloze 35,0400 ha. Ochranné pásmo nebylo stanoveno.\n\n"}
{"id": "1131064", "url": "https://cs.wikipedia.org/wiki?curid=1131064", "title": "Kamenec (přírodní rezervace)", "text": "Kamenec (přírodní rezervace)\n\nKamenec je přírodní rezervace v oblasti Malé Karpaty.\n\nNachází se v katastrálním území obce Plavecký Peter v okrese Senica v Trnavském kraji. Území bylo vyhlášeno či novelizováno v roce 1988 na rozloze 61,6200 ha. Ochranné pásmo nebylo stanoveno.\n\n"}
{"id": "1131065", "url": "https://cs.wikipedia.org/wiki?curid=1131065", "title": "Kamenistý potok (přírodní památka)", "text": "Kamenistý potok (přírodní památka)\n\nKamenistý potok je přírodní památka v oblasti Poľana.\n\nNachází se v katastrálním území obce Hronec v okrese Brezno v Banskobystrickém kraji. Území bylo vyhlášeno či novelizováno v roce 1999 na rozloze 7,6350 ha. Ochranné pásmo nebylo stanoveno.\n\n"}
{"id": "1131068", "url": "https://cs.wikipedia.org/wiki?curid=1131068", "title": "Kľak (národní přírodní rezervace)", "text": "Kľak (národní přírodní rezervace)\n\nKľak je národní přírodní rezervace v pohoří Malá Fatra.\n\nNachází se v katastrálním území obcí Fačkov a Vrícko v okrese Žilina a okrese Martin v Žilinském kraji, zaujímá vrchol stejnojmenné hory Kľak a její západní svahy. Chráněné území bylo vyhlášeno v roce 1966 na rozloze 85,71 ha. Platí zde 5. stupeň ochrany přírody. Nedaleko se nachází národní přírodní památka Kľacký vodopád.\n\nPředmětem ochrany je vrcholová část nejjižnějšího výběžku Malé Fatry s cennými skalními a lesními rostlinnými společenstvy. Výskyt subalpínských prvků na jedné z okrajových lokalit západní části Karpat umožňuje vědecké, naučné a kulturně-osvětové využití.\n\nV smíšených lesích Kľaku dominuje buk, dále jsou zde zastoupeny jedle, smrk, javor horský a jeřáb. V rezervaci se vyskytuje mnoho chráněných druhů rostlin, jako např. hořec Clusiův, dřípatka karpatská (\"Soldanella carpatica\"), kruhatka Matthiolova, lilie zlatohlavá, vemeník dvoulistý, jelení jazyk celolistý aj. V roce 1813 zde sbíral, zkoumal a pozoroval rostliny švédský botanik Göran Wahlenberg. Z dravého ptactva se zde vyskytuje sokol a orel skalní.\n"}
{"id": "1131070", "url": "https://cs.wikipedia.org/wiki?curid=1131070", "title": "Klokoč (přírodní rezervace)", "text": "Klokoč (přírodní rezervace)\n\nVrchol a přírodní rezervace Klokoč (661 m n. m.) se nachází v pohoří Malé Karpaty v katastrálním území obcí Plavecké Podhradie a Lošonec v okresech Trnava a Malacky v Trnavském a Bratislavském kraji. Území bylo vyhlášeno či novelizováno v roce 1996 na rozloze 21,59 ha. Ochranné pásmo nebylo stanoveno. Nejsou velmi vyhledávány. Svým charakterem je hřeben zcela odlišný od okolních vrchů díky vulkanickému původu a výrazným porostům divizny.\n\nNa vrchol Klokoče vede několik značených turistických tras. Vrchol (nedaleko turistické trasy) označuje dřevěný kříž, do kterého jsou zaráženy hřebíky různých velikostí. Na vrcholu je umístěna vrcholová kniha. Z vrcholu i celého hřebene jsou krásné výhledy na hřebeny Malých Karpat – zejména v jihovýchodním směru.\n\nOd roku 1996 je chráněná lokalita vzácného hřebenového komplexu v homolských Karpatech s druhově bohatou faunou a flórou na bazických vulkanických horninách. Mikroreliéf území je ovlivněn četnými mraveništi. Ze vzácných druhů rostlin je nápadný výskyt divizny ozdobné (\"Verbascum speciosum\").\n\n"}
{"id": "1131071", "url": "https://cs.wikipedia.org/wiki?curid=1131071", "title": "Kobela (přírodní rezervace)", "text": "Kobela (přírodní rezervace)\n\nKobela je přírodní rezervace v oblasti Bílé Karpaty.\n\nNachází se v katastrálním území města Nové Mesto nad Váhom v okrese Nové Mesto nad Váhom v Trenčínském kraji. Území bylo vyhlášeno či novelizováno v letech 1988, 2009 na rozloze 6,0375 ha. Ochranné pásmo nebylo stanoveno.\n\n"}
{"id": "1131072", "url": "https://cs.wikipedia.org/wiki?curid=1131072", "title": "Kojatín (přírodní rezervace)", "text": "Kojatín (přírodní rezervace)\n\nKojatín je přírodní rezervace v oblasti Štiavnické vrchy.\n\nNachází se v katastrálním území obce Voznica v okrese Žarnovica v Banskobystrickém kraji. Území bylo vyhlášeno či novelizováno v roce 1997 na rozloze 68,6300 ha. Ochranné pásmo nebylo stanoveno.\n\n"}
{"id": "1131073", "url": "https://cs.wikipedia.org/wiki?curid=1131073", "title": "Komín (přírodní památka)", "text": "Komín (přírodní památka)\n\nKomín je přírodní památka v oblasti SSJ.\n\nNachází se v katastrálním území obce Lipovce v okrese Prešov v Prešovském kraji. Území bylo vyhlášeno či novelizováno v letech 1994, 2008 na rozloze x ha. Ochranné pásmo nebylo stanoveno. Jeskyně je volně přístupna návštěvníkům za účelem zotavení a poznávání přírodních a historických hodnot.\n\n"}
{"id": "1131074", "url": "https://cs.wikipedia.org/wiki?curid=1131074", "title": "Kopa (přírodní rezervace)", "text": "Kopa (přírodní rezervace)\n\nKopa je přírodní rezervace v oblasti Poľana.\n\nNachází se v katstrálním území města Detva v okrese Detva v Banskobystrickém kraji. Území bylo vyhlášeno či novelizováno v roce 2001 na rozloze 5,69 ha. Ochranné pásmo nebylo stanoveno.\n\n"}
{"id": "1131075", "url": "https://cs.wikipedia.org/wiki?curid=1131075", "title": "Kopec (chráněný areál)", "text": "Kopec (chráněný areál)\n\nKopec je chráněný areál v oblasti NAPANT.\n\nNachází se v katastrálním území obce Priechod v okrese Banská Bystrica v Banskobystrickém kraji. Území bylo vyhlášeno či novelizováno v roce 2008 na rozloze 3,7640 ha. Ochranné pásmo nebylo stanoveno.\n\n"}
{"id": "1131078", "url": "https://cs.wikipedia.org/wiki?curid=1131078", "title": "Kotlina (chráněný areál)", "text": "Kotlina (chráněný areál)\n\nKotlina je chráněný areál v oblasti Záhoří.\n\nNachází se v katastrálním území obcí Hlboké a Cerová-Lieskové v okrese Senica a okrese Malacky v Bratislavském kraji, Trnavském kraji. Území bylo vyhlášeno či novelizováno v roce 2010 na rozloze 616,6900 ha. Ochranné pásmo nebylo stanoveno.\n\n"}
{"id": "1131081", "url": "https://cs.wikipedia.org/wiki?curid=1131081", "title": "Krásno (chráněný areál)", "text": "Krásno (chráněný areál)\n\nKrásno je chráněný areál v oblasti Velká Fatra na Slovensku.\n\nNachází se v katastrálním území obce Dolný Harmanec v okrese Banská Bystrica v Banskobystrickém kraji. Území bylo vyhlášeno Všeobecně závaznou vyhláškou KÚ v Banskej Bystrici č.6/1996 z 20. prosince 1996 na rozloze 127,9100 ha. Ochranné pásmo nebylo stanoveno.\n\nZabezpečení ochrany významného tokániště a hnízdiště tetřeva hlušce (\"Tetrao urogallus\") ve Velké Fatře\n\n"}
{"id": "1131082", "url": "https://cs.wikipedia.org/wiki?curid=1131082", "title": "Kratina (přírodní rezervace)", "text": "Kratina (přírodní rezervace)\n\nKratina je přírodní rezervace v oblasti Dunajské luhy.\n\nNachází se v katastrálním území obce Marcelová v okrese Komárno v Nitranském kraji. Území bylo vyhlášeno či novelizováno v roce 2002 na rozloze 10,15 ha. Ochranné pásmo nebylo stanoveno.\n\n"}
{"id": "1131083", "url": "https://cs.wikipedia.org/wiki?curid=1131083", "title": "Krivé (národní přírodní rezervace)", "text": "Krivé (národní přírodní rezervace)\n\nKrivé je národní přírodní rezervace v oblasti Malá Fatra.\n\nNachází se v v katastrálním území obce Nezbudská Lúčka v okrese Žilina v Žilinském kraji. Území bylo vyhlášeno či novelizováno v roce 1979 na rozloze 203,7200 ha. Ochranné pásmo nebylo stanoveno.\n\n"}
{"id": "1131085", "url": "https://cs.wikipedia.org/wiki?curid=1131085", "title": "Kusá hora (přírodní rezervace)", "text": "Kusá hora (přírodní rezervace)\n\nKusá hora je přírodní rezervace v oblasti Ponitří.\n\nNachází se v katastrálním území obce Hronské Kľačany v okrese Levice v Nitranském kraji. Území bylo vyhlášeno či novelizováno v roce 2001 na rozloze 6,1579 ha. Ochranné pásmo nebylo stanoveno.\n\n"}
{"id": "1131087", "url": "https://cs.wikipedia.org/wiki?curid=1131087", "title": "Kyseľ (národní přírodní rezervace)", "text": "Kyseľ (národní přírodní rezervace)\n\nKyseľ je národní přírodní rezervace na území Národního parku Slovenský ráj. Nachází se v katastrálním území obcí Hrabušice, Letanovce, Smižany a Spišské Tomášovce v okrese Spišská Nová Ves v Košickém kraji. Ochrana území byla vyhlášeno v roce 1964 a novelizována v roce 1993. Rezervace má rozlohu 949,97 ha, ochranné pásmo nebylo stanoveno.\n\n"}
{"id": "1131089", "url": "https://cs.wikipedia.org/wiki?curid=1131089", "title": "Lindava (přírodní rezervace)", "text": "Lindava (přírodní rezervace)\n\nLindava je přírodní rezervace v oblasti Malé Karpaty.\n\nNachází se v katastrálním území obce Budmerice v okrese Pezinok v Bratislavském kraji. Území bylo vyhlášeno či novelizováno v roce 1984 na rozloze 46,2000 ha. Ochranné pásmo nebylo stanoveno.\n\n"}
{"id": "1131091", "url": "https://cs.wikipedia.org/wiki?curid=1131091", "title": "Lysá (přírodní rezervace)", "text": "Lysá (přírodní rezervace)\n\nPřírodní rezervace Lysá (slovensky Prírodná rezervácia Lysá) se nachází v geomorfologickém celku Vihorlatské vrchy v katastrálním území obcí Podhoroď a Choňkovce v okrese Sobrance v Košickom kraji.\n\nJe součást chráněné krajinné oblasti Vihorlat, leží na její východním okraji v údolí Sobraneckého potoka na jihovýchodním svahu Sokolovce (627,6 m n. m.). Byla vyhlášena v roce 1993 na ploše 3,95 ha na strmých svazích jižní části Vihorlatských vrchů. Přírodní rezervace je pozoruhodná izolovaným výskytem dubu mnohoplodého (\"Quercus Polycarpe\") a vzácnými lesními a lesostepního teplomilnými společenstvími. Další vzácnou dřevinou je dřín obecný (\"Cornus mas\"), který zde vytváří izolovanou lokalitu výskytu. V podrostu roste několik druhů vzácných bylin, např. kamejka modronachová a kosatec trávovitý. Rezervace je přístupná po červeně značené turistické stezce z obce Podhoroď směrem do Strihovského sedla (644 m n. m.) a dále na Sninský kámen (1006 m n. m.).\n\n"}
{"id": "1131092", "url": "https://cs.wikipedia.org/wiki?curid=1131092", "title": "Lysá hora (přírodní památka)", "text": "Lysá hora (přírodní památka)\n\nLysá hora je přírodní památka v oblasti PIENAP.\n\nNachází se v katastrálním území obce Kyjov v okrese Stará Ľubovňa v Prešovském kraji. Území bylo vyhlášeno či novelizováno v roce 1989 na rozloze 1,1389 ha. Ochranné pásmo nebylo stanoveno.\n\n"}
{"id": "1131094", "url": "https://cs.wikipedia.org/wiki?curid=1131094", "title": "Lysec (národní přírodní rezervace)", "text": "Lysec (národní přírodní rezervace)\n\nLysec je národní přírodní rezervace v oblasti Velké Fatry na Slovensku.\n\nNachází se v katastrálním území obce Turčianske Jaseno v okrese Martin v Žilinském kraji. Území bylo vyhlášeno Úpravou Ministerstva kultúry SSR č.52/1984-32 z 30.dubna 1984 na rozloze 70,0400 ha. Ochranné pásmo nebylo stanoveno.\n\nOchrana zachovalých biocenóz jedlově-bukového, smrkovo-bukovo-jedlového a smrkového vegetačního stupně v Národním parku Velká Fatra pro vědecko-výzkumné, naučné a kulturněvýchovné cíle.\n\nPo modré turistické značené trase č. 2721 z obce Belá-Dulice (prochází po okraji NPR), po žluté turistické značené trase č. 8647 z obce Belá-Dulice (končí na vrcholu Lysci na okraji NPR).\n\n"}
{"id": "1131097", "url": "https://cs.wikipedia.org/wiki?curid=1131097", "title": "Belianské Tatry (národní přírodní rezervace)", "text": "Belianské Tatry (národní přírodní rezervace)\n\nBelianské Tatry je národní přírodní rezervace v Tatranském národním parku na Slovensku, která zahrnuje území Belianskych Tater.\n\nNa západě a na jihu navazuje na národní přírodní rezervace Javorová dolina a Dolina Bielej vody. Na severu místy dosahuje až k silnici 1. třídy I/66 mezi Podspády a Tatranskou Kotlinou a na východě k modré turistické značce z Kežmarských Žľabů do Tatranské Kotliny. Nachází se v katastrálních územích Tatranská Lomnica města Vysoké Tatry a obcí Ždiar a Tatranská Javorina v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 5407,6500 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n"}
{"id": "1131101", "url": "https://cs.wikipedia.org/wiki?curid=1131101", "title": "Mara (přírodní památka)", "text": "Mara (přírodní památka)\n\nMara je přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Divín v okrese Lučenec v Banskobystrickém kraji. Území bylo vyhlášeno či novelizováno v roce 2012 na rozloze x ha. Ochranné pásmo nebylo stanoveno.\n\n"}
{"id": "1131104", "url": "https://cs.wikipedia.org/wiki?curid=1131104", "title": "Močiar (přírodní rezervace)", "text": "Močiar (přírodní rezervace)\n\nMočiar je přírodní rezervace v oblasti Malé Fatry, která se nachází v katastrálním území obce Stankovany v okrese Ružomberok v Žilinském kraji. Ochrana území byla vyhlášena či novelizována v roce 1993 na rozloze 8,1578 ha. Ochranné pásmo nebylo stanoveno.\n\nPředmětem ochrany je ojedinělý geologický jev v podobě štítových travertinových útvarů a jezírko s mofetami. Na chráněném území se vyskytují pestré slatinné fytocenózy a řada vysoce až kriticky ohrožených druhů rostlin.\n\n"}
{"id": "1131105", "url": "https://cs.wikipedia.org/wiki?curid=1131105", "title": "Mokrá (přírodní rezervace)", "text": "Mokrá (přírodní rezervace)\n\nMokrá je přírodní rezervace v oblasti Slovenský ráj.\n\nNachází se v katastrálním území obce Vernár v okrese Poprad v Prešovském kraji. Území bylo vyhlášeno či novelizováno v roce 1966 na rozloze 60,2 ha. Ochranné pásmo nebylo stanoveno.\n\n"}
{"id": "1131107", "url": "https://cs.wikipedia.org/wiki?curid=1131107", "title": "Morské oko (přírodní památka)", "text": "Morské oko (přírodní památka)\n\nMorské oko je přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Tornaľa v okrese Revúca v Banskobystrickém kraji. Území bylo vyhlášeno či novelizováno v letech 1994, 2011 na rozloze x ha. Ochranné pásmo nebylo stanoveno.\n\n"}
{"id": "1131109", "url": "https://cs.wikipedia.org/wiki?curid=1131109", "title": "Muráň (přírodní rezervace)", "text": "Muráň (přírodní rezervace)\n\nMuráň je přírodní rezervace v oblasti Slovenský ráj.\n\nNachází se v katastrálním území města Spišská Nová Ves v okrese Spišská Nová Ves v Košickém kraji. Území bylo vyhlášeno či novelizováno v roce 1996 na rozloze 180,6600 ha. Ochranné pásmo nebylo stanoveno.\n\n"}
{"id": "1131110", "url": "https://cs.wikipedia.org/wiki?curid=1131110", "title": "Nitrica (přírodní památka)", "text": "Nitrica (přírodní památka)\n\nNitrica je přírodní památka v oblasti Ponitří.\n\nNachází se v katastrálním území obcí Hradište a Skačany v okrese Partizánske v Trenčínském kraji. Území bylo vyhlášeno či novelizováno v roce 1986 na rozloze 2,9600 ha. Ochranné pásmo nebylo stanoveno.\n\n"}
{"id": "1131112", "url": "https://cs.wikipedia.org/wiki?curid=1131112", "title": "Okno (národní přírodní památka)", "text": "Okno (národní přírodní památka)\n\nOkno je národní přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Demänovská Dolina v okrese Liptovský Mikuláš v Žilinském kraji. Území bylo vyhlášeno či novelizováno v roce 2001 na rozloze x ha. Ochranné pásmo nebylo stanoveno.\n\n"}
{"id": "1131116", "url": "https://cs.wikipedia.org/wiki?curid=1131116", "title": "Panský diel (přírodní památka)", "text": "Panský diel (přírodní památka)\n\nPanský diel je přírodní památka v oblasti Dunajské luhy.\n\nNachází se v okrese Bratislava II v Bratislavském kraji. Území bylo vyhlášeno či novelizováno v roce 1990 na rozloze 15,6000 ha. Ochranné pásmo nebylo stanoveno.\n\n"}
{"id": "1131117", "url": "https://cs.wikipedia.org/wiki?curid=1131117", "title": "Petrová (přírodní památka)", "text": "Petrová (přírodní památka)\n\nPetrová je přírodní památka v oblasti Bílé Karpaty.\n\nNachází se v katastrálním území obce Chocholná-Velčice v okrese Trenčín v Trenčínském kraji. Území bylo vyhlášeno či novelizováno v roce 1993 na rozloze 2,9100 ha. Ochranné pásmo nebylo stanoveno.\n\n"}
{"id": "1131120", "url": "https://cs.wikipedia.org/wiki?curid=1131120", "title": "Plavno (národní přírodní rezervace)", "text": "Plavno (národní přírodní rezervace)\n\nPlavno je národní přírodní rezervace v oblasti Poľana.\n\nNachází se v katastrálním území města Banská Bystrica v okrese Banská Bystrica v Banskobystrickém kraji. Území bylo vyhlášeno či novelizováno v letech 1950, 1988 na rozloze 28,0800 ha. Ochranné pásmo nebylo stanoveno.\n\n"}
{"id": "1131121", "url": "https://cs.wikipedia.org/wiki?curid=1131121", "title": "Plešivec (přírodní rezervace)", "text": "Plešivec (přírodní rezervace)\n\nPlešivec je přírodní rezervace v oblasti Malé Karpaty.\n\nNachází se v katastrálním území obcí Čachtice a Častkovce v okrese Nové Mesto nad Váhom v Trenčínském kraji. Území bylo vyhlášeno či novelizováno v roce 1976 na rozloze 53,0000 ha. Ochranné pásmo nebylo stanoveno.\n\n"}
{"id": "1131126", "url": "https://cs.wikipedia.org/wiki?curid=1131126", "title": "Raková (přírodní památka)", "text": "Raková (přírodní památka)\n\nRaková je přírodní památka v oblasti Bílé Karpaty.\n\nNachází se v katastrálním území obce Chropov v okrese Skalica v Trnavském kraji. Území bylo vyhlášeno v roce 1992 na rozloze 8,6045 ha. Ochranné pásmo nebylo stanoveno.\n\n"}
{"id": "1131127", "url": "https://cs.wikipedia.org/wiki?curid=1131127", "title": "Ratkovo (chráněný areál)", "text": "Ratkovo (chráněný areál)\n\nRatkovo je chráněný areál v oblasti TANAP.\n\nNachází se v katastrálním území obce Liptovský Trnovec a Liptovská Sielnica v okrese Liptovský Mikuláš v Žilinském kraji. Území bylo vyhlášeno či novelizováno v roce 1988 na rozloze 97,5149 ha. Ochranné pásmo nebylo stanoveno.\n\n"}
{"id": "1131128", "url": "https://cs.wikipedia.org/wiki?curid=1131128", "title": "Revúca (chráněný areál)", "text": "Revúca (chráněný areál)\n\nRevúca je chráněný areál v oblasti Velká FatraYVelké Fatry na Slovensku.\n\nNachází se v katastrálním území obcí Liptovské Revúce a Liptovská Osada v okrese Ružomberok v Žilinském kraji. Území bylo vyhlášeno či novelizováno v roce 2002 na rozloze 39,2192 ha. Ochranné pásmo nebylo stanoveno.\n\nCHA Revúca představuje zachovalou podhorskou říčku s aluviálními mokřady, slatinnými loukami a břehovými porosty, na které se díky čisté vodě a přirozenému korytu uržel kriticky ohrožený druh fauny. Chráněné území začíná od ústí pravostranného přítoku, potoka Malý Hričkov pod obcí Liptovské Revúce a rozkládá se až k mostu u Jaziernic poblíž hospádářského dvora PD Ružomberok, jeho délka je cca 13 km. Převážně patří do NP Velká Fatra, malou částí zasahuje do NP Nízké Tatry. Geologická stavba území je velmi složitá. V horní části toku jde o málo odolné neokómské horniny. Niva se postupně zužuje, až se vklíní do úzkého pásu střednětriasových vápenců, následně se opět částečně rozšiřuje v pásu méně odolných triasových dolomitů. Původní niva říčky je změněna lidskou činností, výstavbou cest, atp. Niva je složena z různého materiálu - štěrku z vápenců a dolomitů, občas se vyskytují pískovce. Ze Skalné doliny zasahuje do nivy mocný granitový kužel, který zatlačuje Revúcu pod protilehlé úbočí. Pod Skalnatou dolina teče Revúca méně odolnými dolomity. Těsně před Liptovskou Osadou niva znovu vychází v úzkém přelomovém úseku. Severně od Liptovské Osady se niva opět na málo odolných terasách rozšiřuje a je lemována říčními terasami. V okolí Podsuché říčka proráží pás odolnějších křídových vápenců a protéká pod mocné travertinové podkryvy východního úbočí Bukoviny. V korytě nacházíme travertiny, vápence, rauwacky, štěrky a krystaliniku.\n\nGeomorfologicky teče říčka v úvalové části údolí na rozhraní dvou orografických celků Velké Fatry a Nízkých Tater, které jsou odděleny sníženinou vytvořenou na severojižních Revúckých zlomech erozí Revúce a jejích přítoků. V Ružomberku ústí do Váhu jako pravostranný přítok. Z půdních typů se zde vyskytují nivné karbonátové půdy, částečně rendziny a hnědé půdy.\n\nKlimaticky leží území v chladné oblasti s horským klimatickým režimem mírně chladným až chladným. Průměrná teplota vzduchu v lednu je -5 ° C, v červenci 14 - 16 ° C. Průměrné srážky na dolním toku kolísají kolem 800 mm, na horním se pohybují od 900 - 1100 mm. Průměrný roční průtok na vodoměrné stanici Podsuchá je 4,95 m3.s-1. Maximální průtoky připadají na duben a začátek května.\n\nFytogeograficky patří území do obvodu flóry vysokých Karpat na rozhraní okresů Fatra a Nízké Tatry. Vegetace chráněného areálu je tvořena břehovými porosty a vodními a vlhkomilných rostlinami mokrých luk. Břehová vegetace je tvořena zejména olší šedou (\"Alnus incan\"), jasanem ztepilým (\"Fraxinus excelsior\"), lískou obecnou (\"Corylus avellana\"), střemchou obecnou (\"Padus avium\"), a více druhy vrb. Ve střední a spodní části chráněného území jsou zahrnuty i bahenní společenství a slatinny - rašelinné louky s mozaikovitým společenstvím ostřic. Z cenných druhů se zde vyskytuje prstnatec májový (\"Dactylorhiza majalis\"), suchopýr úzkolistý (\"Eriophorum anangustifolium\"), prvosenka pomoučená (\"Primula farinosa\"), kruštík bahenní (\"Epipactis palustris\") a několik dalších druhů.\n\nZ hlediska zoologického má dominantní postavení struh obecný potoční (\"Salmo trutta m. Fario\") na horním a středním toku, pstruh duhový (\"Oncorynchus mikiss\") je průvodním druhem. Ve středním a dolním toku je dobré zarybnění lipanem podhorním (\"thymallus thymmalus\"). Z obojživelníků byla zaregistrována kuňka žlutobřichá (\"Bombina variegata\"), skokan hnědý (\"Rana temporaria\"), z plazů zde můžeme najít ještěrku živorodou (\"Lacerta agilis\"), z ptáků konipase horského (\"Motacilla cinerea\"), střízlíka obecného (\"troglodytes troglodytes\"), ledňáčka říčního (\"Alcedo atthis\") a jiné. Mimořádně cenný je výskyt kriticky ohrožené vydry říční (\"Lutra lutra\").\n\n"}
{"id": "1131129", "url": "https://cs.wikipedia.org/wiki?curid=1131129", "title": "Roháčske plesá (národní přírodní rezervace)", "text": "Roháčske plesá (národní přírodní rezervace)\n\nRoháčske plesá je národní přírodní rezervace na území TANAPu na Slovensku. Jedná se o skupinu horských ledovcových jezer mezi nimiž jsou dvě největší v Západních Tatrách.\n\nRezervace zahrnuje stupňovitý ledovcový amfiteátr, ve kterém leží Roháčske plesá až po vrcholy Hrubé kopy a Trech kop jakož i celou Smutnou dolinu. Zahrnuje i závěr Roháčske doliny od spádnice vedené ze sedla Zábrať včetně Ťatliakovy chaty a Ťatliakova plesa.\n\nDůvodem zřízení je ochrana vysokohorského rostlinstva a živočichů, jakož i atraktivního georeliéfu, který byl vytvářen ledovcem. Jedná se o jediné místo kde na území Československa rostla lnice alpská.\n\nÚzemí bylo vyhlášeno v roce 1974 Ministerstvem kultury Slovenské socialistické republiky na rozloze 451,6600 ha. Ochranné pásmo nebylo stanoveno. Byl zaveden 5. stupeň ochrany.\n\n"}
{"id": "1131130", "url": "https://cs.wikipedia.org/wiki?curid=1131130", "title": "Rohy (přírodní rezervace)", "text": "Rohy (přírodní rezervace)\n\nRohy je přírodní rezervace v oblasti Poľana.\n\nNachází se v katastrálním území obce Vígľaš v okrese Detva v Banskobystrickém kraji. Území bylo vyhlášeno či novelizováno v roce 1986 na rozloze 25,0300 ha. Ochranné pásmo nebylo stanoveno.\n\n"}
{"id": "1131132", "url": "https://cs.wikipedia.org/wiki?curid=1131132", "title": "Roztoky (přírodní rezervace)", "text": "Roztoky (přírodní rezervace)\n\nRoztoky je přírodní rezervace v oblasti Poloniny.\n\nNachází se v katastrálním území obce Hrabová Roztoka v okrese Snina v Prešovském kraji. Území bylo vyhlášeno či novelizováno v roce 1988 na rozloze 1,0296 ha. Ochranné pásmo nebylo stanoveno.\n\n"}
{"id": "1131135", "url": "https://cs.wikipedia.org/wiki?curid=1131135", "title": "Sedliská (přírodní rezervace)", "text": "Sedliská (přírodní rezervace)\n\nSedliská je přírodní rezervace v oblasti Považský Inovec.\n\nNachází se v katastrálním území města Hlohovec v okrese Hlohovec v Trnavském kraji. Území bylo vyhlášeno či novelizováno v letech 1974, 1988 na rozloze 5,8539 ha. Ochranné pásmo nebylo stanoveno.\n\n"}
{"id": "1131136", "url": "https://cs.wikipedia.org/wiki?curid=1131136", "title": "Sitno (národní přírodní rezervace)", "text": "Sitno (národní přírodní rezervace)\n\nSitno je národní přírodní rezervace v oblasti Štiavnické vrchy.\n\nNachází se v katastrálním území obce Ilija v okrese Banská Štiavnica v Banskobystrickém kraji. Území bylo vyhlášeno či novelizováno v letech 1951, 1983 na rozloze 93,6800 ha. Ochranné pásmo nebylo stanoveno.\n\n"}
{"id": "1131137", "url": "https://cs.wikipedia.org/wiki?curid=1131137", "title": "Skalice (přírodní památka)", "text": "Skalice (přírodní památka)\n\nSkalice je přírodní památka v oblasti Bílé Karpaty.\n\nNachází se v katastrálním území obce Mikušovce v okrese Ilava v Trenčínském kraji. Území bylo vyhlášeno či novelizováno v roce 1969 na rozloze 1,4000 ha. Ochranné pásmo nebylo stanoveno.\n\n"}
{"id": "1131138", "url": "https://cs.wikipedia.org/wiki?curid=1131138", "title": "Skalka (národní přírodní rezervace)", "text": "Skalka (národní přírodní rezervace)\n\nSkalka je národní přírodní rezervace v oblasti NAPANT.\n\nNachází se v katastrálním území obcí Dolná Lehota a Jasenie v okrese Brezno v Banskobystrickém kraji. Území bylo vyhlášeno či novelizováno v letech 1997, 1999 na rozloze 2 659,8100 ha. Ochranné pásmo nebylo stanoveno.\n\n"}
{"id": "1131139", "url": "https://cs.wikipedia.org/wiki?curid=1131139", "title": "Skalná Alpa (národní přírodní rezervace)", "text": "Skalná Alpa (národní přírodní rezervace)\n\nSkalná Alpa je národní přírodní rezervace v oblasti Velké Fatry na Slovensku. \n\nNachází se v katastrálním území obcí Liptovská Osada a Ľubochňa v okrese Ružomberok v Žilinském kraji. Území bylo vyhlášeno Vyhláškou Ministerstva životného prostredia Slovenskej republiky č.83/1993 Z.z. z 23. března 1993 na rozloze 524,5500 ha. Ochranné pásmo nebylo stanoveno.\n\nPorosty pralesovitého charakteru tvoří enklávy mezi obhospodařovanými lesy a sekundárními planinami přibližně v rozmezí nadmořských výšek od 940 do 1 410 m (jihovýchodní svahy Skalné Alpy). V závislosti na typu stanoviště dominuje v pralese buk (\"Fagus\") (bukové a jedlově-bukové květnaté lesy, vápnomilné bučiny, javorově-bukové horské lesy) nebo smrk (\"Picea\") (smrkové vysokostébelnaté). Ve výraznějších dolinkách, na sutinách a v javorově-bukových lesích je vyšší zastoupení javoru klenu (\"Acer pseudoplatanus\"), pouze vzácněji se vyskytuje jedle (\"Abies\"), jilm horský (\"Ulmus glabra\"), v smrčinách se uplatňuje i jeřáb ptačí (\"Sorbus aucuparia\"). Za pozornost stojí reliktní výskyt kosodřeviny (\"Pinus mugo\") na skalkách a strmých svazích těsně pod vrcholem Skalné Alpy. Zajímavostí lokality je poměrně výrazná změna dřevinná složení v závislosti na expozice svahu, jakož i pestrá struktura porostů. Skalná Alpa je významnou lokalitou horské flóry s výskytem velkého počtu vzácných, reliktních a ohrožených taxonů. Relativní odlehlost a zachovalost území vytváří velmi dobré existenční podmínky i pro vzácné a na vyrušování citlivé druhy fauny.\n\nTypy biotopů:\n\nPo zelené turistické značené trase č. 5600 (prochází NPR), po modré turistické značené trase č. 2705 (končí na hranici NPR), po žluté turistické značené trase č. 8602 (prochází severním okrajem NPR), po žluté turistické značené trase č. 8603 (prochází jižním okrajem NPR).\n\n"}
{"id": "1131141", "url": "https://cs.wikipedia.org/wiki?curid=1131141", "title": "Slaná (chráněný areál)", "text": "Slaná (chráněný areál)\n\nSlaná je chráněný areál v oblasti Slovenský kras.\n\nNachází se v katastrálním území obcí Brzotín, Plešivec a Slavec v okrese Rožňava v Košickém kraji. Území bylo vyhlášeno v roce 2011 na rozloze 35,231 ha. Ochranné pásmo nebylo stanoveno.\n\n"}
{"id": "1131145", "url": "https://cs.wikipedia.org/wiki?curid=1131145", "title": "Slovanský ostrov (přírodní rezervace)", "text": "Slovanský ostrov (přírodní rezervace)\n\nSlovanský ostrov je přírodní rezervace v oblasti Bratislava.\n\nNachází se v městský části Devín v okrese Bratislava IV v Bratislavském kraji. Území bylo vyhlášeno v roce 2009 na rozloze 34,3772 ha. Rozloha ochranného pásma byla stanovena na 2,5562 ha.\n\n"}
{"id": "1131147", "url": "https://cs.wikipedia.org/wiki?curid=1131147", "title": "Sokol (národní přírodní rezervace)", "text": "Sokol (národní přírodní rezervace)\n\nSokol je národní přírodní rezervace v oblasti Slovenský ráj.\n\nNachází se v katastrálním území obcí Stratená, Vernár a Hrabušice v okrese Rožňava, okrese Poprad a okrese Spišská Nová Ves v Prešovském kraji a Košickém kraji. Území bylo vyhlášeno či novelizováno v roce 1976 na rozloze 700,93 ha. Ochranné pásmo nebylo stanoveno.\n\n"}
{"id": "1131148", "url": "https://cs.wikipedia.org/wiki?curid=1131148", "title": "Sokolec (národní přírodní rezervace)", "text": "Sokolec (národní přírodní rezervace)\n\nSokolec je národní přírodní rezervace v oblasti Malá Fatra.\n\nNachází se v katastrálním území obce Párnica v okrese Dolný Kubín v Žilinském kraji. Území bylo vyhlášeno či novelizováno v roce 1980 na rozloze 199,24 ha. Ochranné pásmo nebylo stanoveno.\n\n"}
{"id": "1131149", "url": "https://cs.wikipedia.org/wiki?curid=1131149", "title": "Sokolec (přírodní rezervace)", "text": "Sokolec (přírodní rezervace)\n\nSokolec je přírodní rezervace v oblasti Ponitří.\n\nNachází se v katastrálním území obcí Malá Lehota a Veľké Pole v okrese Žarnovica v Banskobystrickém kraji. Území bylo vyhlášeno či novelizováno v roce 1997 na rozloze 73,2200 ha. Ochranné pásmo nebylo stanoveno.\n\n"}
{"id": "1131151", "url": "https://cs.wikipedia.org/wiki?curid=1131151", "title": "Starý hrad (národní přírodní rezervace)", "text": "Starý hrad (národní přírodní rezervace)\n\nStarý hrad je národní přírodní rezervace v pohoří Malá Fatra.\n\nNachází se v okrese Žilina v Žilinském kraji, v katastrálním území obce Nezbudská Lúčka, v oblasti, kde řeka Váh protíná Malou Fatru a rozděluje ji na Lúčanskou Malou Fatru a Krivánskou Malou Fatru. Území NPR se rozprostírá na západním úpatí vrchu Plešel (980,8 m n. m.) směrem až řece k Váhu až ke zřícenině hradu Starhrad. Má rozlohu 85,42 ha. Byla vyhlášena Výnosem ministerstva kultury SSR č. 1160 / 1988-32 z 30.6.1988. Z jihu na rezervaci navazuje národní přírodní rezervace Krivé.\n\nPředmětem ochrany jsou přirozené lesní společenstva dubo-bukového a bukového lesního vegetačního stupně Malé Fatry s výskytem jedle a borovice.\n\n"}
{"id": "1131152", "url": "https://cs.wikipedia.org/wiki?curid=1131152", "title": "Starý hrad (národní přírodní památka)", "text": "Starý hrad (národní přírodní památka)\n\nStarý hrad je národní přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Liptovský Ján v okrese Liptovský Mikuláš v Žilinském kraji. Území bylo vyhlášeno či novelizováno v roce 2001 na rozloze x ha. Ochranné pásmo nebylo stanoveno.\n\n"}
{"id": "1131154", "url": "https://cs.wikipedia.org/wiki?curid=1131154", "title": "Stratená (národní přírodní rezervace)", "text": "Stratená (národní přírodní rezervace)\n\nStratená je národní přírodní rezervace v oblasti Slovenský ráj.\n\nNachází se v katastrálním území obcí Dobšiná, Dedinky a Stratená v okrese Rožňava v Košickém kraji. Území bylo vyhlášeno či novelizováno v roce 1976 na rozloze 678,65 ha. Ochranné pásmo nebylo stanoveno.\n\n"}
{"id": "1131157", "url": "https://cs.wikipedia.org/wiki?curid=1131157", "title": "Stretavka (chráněný areál)", "text": "Stretavka (chráněný areál)\n\nStretavka je chráněný areál v oblasti Latorica.\n\nNachází se v katastrálním území obce Stretavka v okrese Michalovce v Košickém kraji. Území bylo vyhlášeno či novelizováno v roce 2009 na rozloze 17,71 ha. Ochranné pásmo nebylo stanoveno.\n\n"}
{"id": "1131160", "url": "https://cs.wikipedia.org/wiki?curid=1131160", "title": "Suchý (národní přírodní rezervace)", "text": "Suchý (národní přírodní rezervace)\n\nSuchý je národní přírodní rezervace v oblasti Malá Fatra.\n\nNachází se v katastrálním území obcí Krasňany a Nezbudská Lúčka v okrese Žilina v Žilinském kraji na severním svahu hory Suchý. Území bylo vyhlášeno či novelizováno v roce 1979 na rozloze 429,42 ha. Ochranné pásmo nebylo stanoveno.\n\n"}
{"id": "1131161", "url": "https://cs.wikipedia.org/wiki?curid=1131161", "title": "Suchý vrch (národní přírodní rezervace)", "text": "Suchý vrch (národní přírodní rezervace)\n\nSuchý vrch je národní přírodní rezervace v oblasti Velké Fatry na Slovensku.\n\nNachází se v katastrálním území obcí Necpaly a Blatnica v okrese Martin a obce Liptovské Revúce v okrese Ružomberok v Žilinském kraji. Území bylo vyhlášeno Vyhláškou Okresného úradu Žilina č. 1/2013 z 20. prosince 2013, ktorou sa vyhlasuje prírodná rezervácia Suchý vrch - účinnosť od 1. února 2014 na rozloze 288,7400 ha. Ochranné pásmo nebylo stanoveno. \n\nZabezpečení ekosystému přirozených lesů s biotopy evropského významu převážně se zachovalou strukturou pralesovitého charakteru, jejich dynamického vývoje a v nich probíhajících přirozených procesů a přirozených a sekundárních nelesních biotopů evrpského významu a biotopů národního významu a druhů evropského i národního významu s nimi svázaných.\n\nOchrana tvarů reliéfu a mimořádně bohaté vápnomilné flóry Velké Fatry. V NPR Suchý vrch bylo zjištěno 42 druhů lišejníků, 11 druhů mechorostů, 32 druhů vyšších rostlin, které patří mezi vzácné a nebo zvláště chráněné. Přírodovědci tady také zaregistrovali 82 druhů ptáků, z nichž 66 druhů tu i hnízdí. K nejvzácnějším patří zedníček skalní (Tichodroma muraria). \n\nPorosty pralesovitého charakteru tvoří enklávu mezi obhospodařovanými lesy a sekundárními planinami přibližně v rozmezí nadmořských výšek 1 070 až 1 280 m. V závislosti na typu stanoviště dominuje v pralese buk (Fagus) (bukové a jedlově-bukové květnaté lesy, vápnomilné bučiny, javorově-bukové horské lesy) nebo smrk (Picea) (smrkové lesy borůvkové a smrkové lesy vysokostébelnaté). Ve výraznějších dolinkách, na sutinách a v javorově-bukových lesích je vyšší zastoupení javoru klenu (Acer pseudoplatanus), jen zřídka se vyskytují jedle (Abies), jilm horský (Ulmus glabra), na skalách lokality řádově roste několik jedinců tisu, v smrčinách se uplatňuje i jeřáb ptačí (Sorbus aucuparia). Za pozornost stojí reliktní výskyt souvislých porostů rašeliníkové kosodřeviny (Pinus mugo) na skalní strusce Suchého vrchu, či velmi výrazná hranice mezi bučinami a smrčinamiy na východním svahu této kóty, kde smrčiny výrazně sbíhají do pásma bučin díky balvanitá až blokovitému charakteru reliéfu.\n\nNejhrubší smrky v lokalitě dosahují průměr až 150 cm a obvod 460 cm. Průměrný věk nejstarších porostů je 160 let, avšak mnohé stromy mají podstatně vyšší věk. Nejstarším dosud zjištěným stromem je smrk s věkem 430 let. Suchý vrch je významnou lokalitou horské flóry s výskytem velkého počtu vzácných, reliktních a ohrožených taxonů. Relativní odlehlost a zachovalost území vytváří velmi dobré existenční podmínky i pro vzácné a na vyrušování citlivé druhy fauny (velké masožravce, kurovité, sovy, sokolovité). \nPo červené turistické značené trase č. 0870 (Velkofatranská magistrála) (prochází NPR) v souběhu s naučnou stezkou Hrebeňom Velkej Fatry.\n\n"}
{"id": "1131164", "url": "https://cs.wikipedia.org/wiki?curid=1131164", "title": "Sychrov (přírodní rezervace)", "text": "Sychrov (přírodní rezervace)\n\nSychrov je přírodní rezervace v oblasti Bílé Karpaty.\n\nNachází se v katastrálním území obce Beckov v okrese Nové Mesto nad Váhom v Trenčínském kraji. Území bylo vyhlášeno či novelizováno v letech 1984, 1988 na rozloze 0,4800 ha. Ochranné pásmo nebylo stanoveno.\n\n"}
{"id": "1131166", "url": "https://cs.wikipedia.org/wiki?curid=1131166", "title": "Šindliar (přírodní rezervace)", "text": "Šindliar (přírodní rezervace)\n\nŠindliar je přírodní rezervace v oblasti Prešov.\n\nNachází se v katastrálním území obce Šindliar v okrese Prešov v Prešovském kraji. Území bylo vyhlášeno v roce 1993 na rozloze 7,69 ha. Ochranné pásmo nebylo stanoveno.\n\n"}
{"id": "1131167", "url": "https://cs.wikipedia.org/wiki?curid=1131167", "title": "Šíp (národní přírodní rezervace)", "text": "Šíp (národní přírodní rezervace)\n\nŠíp je národní přírodní rezervace v oblasti Velké Fatry na Slovensku.\n\nNachází se v katastrálním území obcí Stankovany a Žaškov v okrese Ružomberok a okrese Dolný Kubín v Žilinském kraji. Území bylo vyhlášeno Úpravou Ministerstva kultúry SSR č. 3483/1980-32 z 31. května 1980 na rozloze 301,5200 ha. Ochranné pásmo nebylo stanoveno. \n\nNPR je vyhlásená na ochranu výrazné krajinné dominanty se zřídkavou vápnomilnou flórou, významnou vegetační stupňovitostí a živočíšnými společenstvy.\n\nPo žluté turistické značené trase č. 8609 (prochází NPR).\n\n"}
{"id": "1131169", "url": "https://cs.wikipedia.org/wiki?curid=1131169", "title": "Šrámková (národní přírodní rezervace)", "text": "Šrámková (národní přírodní rezervace)\n\nNárodní přírodní rezervace Šrámková (slov. Národná prírodná rezervácia Šrámková) je NPR v pohoří Krivánská Malá Fatra. Rozprostírá se na východním svahu vrchu Žobrák (1308 m n. m.) mezi vrchy Stoh (1608 m n. m.) a Suchý vrch (1 267 m n. m.) směrem do údolí Bystrička. Sousedí s NPR Šútovská Dolina.\n\nRezervace se nachází v katastrálním území obcí Kraľovany a Párnica v okrese Dolný Kubín v Žilinském kraji. Má rozlohu 243,65  ha. Ochranné pásmo nebylo stanoveno. Byla vyhlášena v roce 1967 a předmětem ochrany jsou zachovalé přirozené lesní a bezlesé společenstva Malé Fatry.\n\n"}
{"id": "1131170", "url": "https://cs.wikipedia.org/wiki?curid=1131170", "title": "Štefanová (přírodní památka)", "text": "Štefanová (přírodní památka)\n\nŠtefanová je přírodní památka v oblasti Bílé Karpaty.\n\nNachází se v katastrálním území obce Vrbovce v okrese Myjava v Trenčínském kraji. Území bylo vyhlášeno či novelizováno v roce 1990 na rozloze 5,4759 ha. Ochranné pásmo nebylo stanoveno.\n\n"}
{"id": "1131171", "url": "https://cs.wikipedia.org/wiki?curid=1131171", "title": "Štefanová (národní přírodní památka)", "text": "Štefanová (národní přírodní památka)\n\nŠtefanová je národní přírodní památka ve správě příspěvkové organizace Správa slovenských jeskyní.\n\nNachází se v katastrálním území obce Demänovská Dolina v okrese Liptovský Mikuláš v Žilinském kraji. Území bylo vyhlášeno či novelizováno v roce 2001 na rozloze x ha. Ochranné pásmo nebylo stanoveno.\n\n"}
{"id": "1131179", "url": "https://cs.wikipedia.org/wiki?curid=1131179", "title": "Turiec (národní přírodní rezervace)", "text": "Turiec (národní přírodní rezervace)\n\nTuriec je národní přírodní rezervace v oblasti Velká Fatra.\n\nNachází se v katastrálním území obcí Rakovo, Trebostovo, Laskár, Turčiansky Peter, Slovany, Bystrička, Turčiansky Ďur, Ležiachov, Príbovce, Socovce, Trnovo, Benice, Košťany nad Turcom a Moškovec v okresech Martin a okrese Turčianske Teplice v Žilinském kraji. Území bylo vyhlášeno či novelizováno v letech 1966, 2006 na rozloze 89,2899 ha. Rozloha ochranného pásma byla stanovena na 543,3089 ha.\n\n"}
{"id": "1131180", "url": "https://cs.wikipedia.org/wiki?curid=1131180", "title": "Ulička (přírodní památka)", "text": "Ulička (přírodní památka)\n\nUlička je přírodní památka v oblasti Poloniny.\n\nNachází se v katastrálním území obce Kolbasov v okrese Snina v Prešovském kraji. Území bylo vyhlášeno či novelizováno v roce 1994 na rozloze 7,2492 ha. Ochranné pásmo nebylo stanoveno.\n\n"}
{"id": "1131182", "url": "https://cs.wikipedia.org/wiki?curid=1131182", "title": "Vápenický potok (chráněný krajinný prvek)", "text": "Vápenický potok (chráněný krajinný prvek)\n\nVápenický potok je chráněný krajinný prvek v oblasti Bratislava.\n\nNachází se v okrese Bratislava IV v Bratislavském kraji. Území bylo vyhlášeno či novelizováno v roce 2007 na rozloze 2,5161 ha. Ochranné pásmo nebylo stanoveno.\n\n"}
{"id": "1131187", "url": "https://cs.wikipedia.org/wiki?curid=1131187", "title": "Veľká skala (národní přírodní rezervace)", "text": "Veľká skala (národní přírodní rezervace)\n\nVeľká skala je národní přírodní rezervace v oblasti Ponitří.\n\nNachází se v katastrálním území obce Bystričany v okrese Prievidza v Trenčínském kraji. Území bylo vyhlášeno či novelizováno v roce 1984 na rozloze 59,2000 ha. Ochranné pásmo nebylo stanoveno.\n\n"}
{"id": "1131188", "url": "https://cs.wikipedia.org/wiki?curid=1131188", "title": "Veľké jazero (přírodní rezervace)", "text": "Veľké jazero (přírodní rezervace)\n\nVeľké jazero je přírodní rezervace v oblasti Latorica.\n\nNachází se v katastrálním území obce Vojka v okrese Trebišov v Košickém kraji. Území bylo vyhlášeno či novelizováno v roce 1967 na rozloze 8,0425 ha. Ochranné pásmo nebylo stanoveno.\n\n"}
{"id": "1131189", "url": "https://cs.wikipedia.org/wiki?curid=1131189", "title": "Veľký Javorník (národní přírodní rezervace)", "text": "Veľký Javorník (národní přírodní rezervace)\n\nVeľký Javorník je národní přírodní rezervace v oblasti Kysuce, na svazích Veľkého Javorníku, nejvyššího vrcholu Javorníků.\n\nNachází se v katastrálním území obce Makov v okrese Čadca v Žilinském kraji. Území bylo vyhlášeno či novelizováno v roce 1967 na rozloze 13,9500 ha. Ochranné pásmo nebylo stanoveno.\n\nRezervace představuje vzácnou, zachovalou lokalitu jedlobučinových společenstev v oblasti Beskyd.\n"}
{"id": "1131193", "url": "https://cs.wikipedia.org/wiki?curid=1131193", "title": "Vinohrady (chráněný areál)", "text": "Vinohrady (chráněný areál)\n\nVinohrady je chráněný areál v oblasti Cerová vrchovina.\n\nNachází se v katastrálním území obce Chrámec v okrese Rimavská Sobota v Banskobystrickém kraji. Území bylo vyhlášeno či novelizováno v roce 1999 na rozloze 35,7860 ha. Ochranné pásmo nebylo stanoveno. Předmětem ochrany je teplomilné rostlinné a živočišné společenství.\n\n"}
{"id": "1131196", "url": "https://cs.wikipedia.org/wiki?curid=1131196", "title": "Vrbina (přírodní rezervace)", "text": "Vrbina (přírodní rezervace)\n\nVrbina je přírodní rezervace v oblasti Dunajské luhy.\n\nNachází se v katastrálním území obce Kameničná a města Komárno v okrese Komárno v Nitranském kraji. Území bylo vyhlášeno či novelizováno v roce 1993 na rozloze 34,4895 ha. Ochranné pásmo nebylo stanoveno.\n\n"}
{"id": "1131202", "url": "https://cs.wikipedia.org/wiki?curid=1131202", "title": "Vysoký vrch (přírodní rezervace)", "text": "Vysoký vrch (přírodní rezervace)\n\nVysoký vrch je přírodní rezervace v oblasti Prešov.\n\nNachází se v katastrálním území městské části Sever (Košice) a obce Sokoľ v okrese Košice I a v okrese Košice - okolí v Košickém kraji. Území bylo vyhlášeno či novelizováno v roce 1993 na rozloze 36,5 ha. Ochranné pásmo nebylo stanoveno.\n\n"}
{"id": "1131204", "url": "https://cs.wikipedia.org/wiki?curid=1131204", "title": "Vyšehrad (národní přírodní rezervace)", "text": "Vyšehrad (národní přírodní rezervace)\n\nVyšehrad je národní přírodní rezervace v oblasti Ponitří.\n\nNachází se v katastrálním území obcí Jasenovo a Nitrianske Pravno v okrese Prievidza a okrese Turčianske Teplice v Žilinském kraji a Trenčínském kraji. Území bylo vyhlášeno či novelizováno v letech 1973, 1975, 1984 na rozloze 48,65 ha. Ochranné pásmo nebylo stanoveno.\n\n"}
{"id": "1131207", "url": "https://cs.wikipedia.org/wiki?curid=1131207", "title": "Záhrada (chráněný areál)", "text": "Záhrada (chráněný areál)\n\nZáhrada je chráněný areál v oblasti Ponitří.\n\nNachází se v okrese Topoľčany v Nitranském kraji. Území bylo vyhlášeno či novelizováno v roce 2010 na rozloze 20,0256 ha. Ochranné pásmo nebylo stanoveno.\n\n"}
{"id": "1131210", "url": "https://cs.wikipedia.org/wiki?curid=1131210", "title": "Žarnovica (chráněný areál)", "text": "Žarnovica (chráněný areál)\n\nŽarnovica je chráněný areál v oblasti Velké Fatry na Slovensku.\n\nNachází se katastrálním území města Turčianske Teplice v okrese Turčianske Teplice v Žilinském kraji. Území bylo vyhlášeno rozhodnutím Okresného úradu ŽP v Martine č. ŽP-996/94-Mu z 20. prosince 1994 na rozloze 1,8507 ha. Ochranné pásmo nebylo stanoveno.\n\nCHA tvoří meandrující vodní tok Žarnovica, který v daném prostředí představuje hodnotný krajinný, biologický a ekostabilizační prvek s výskytem vzácné, ohrožené a chráněné fauny, vázané na vodní prosředí a s přirozeným charakterem vegace.\n\n"}
{"id": "1131211", "url": "https://cs.wikipedia.org/wiki?curid=1131211", "title": "Tenis na Athénských olympijských mezihrách – neoficiální ženská dvouhra", "text": "Tenis na Athénských olympijských mezihrách – neoficiální ženská dvouhra\n\nŽenská dvouhra na Athénských olympijských mezihrách 1906 probíhala mezi 24.–26. dubnem 1906. Dějištěm se stal Athénský tenisový klub. Soutěž se konala na otevřených antukových dvorcích. Hrálo se na dva vítězné sety.\n\nV době konání se jednalo o řádný olympijský turnaj. Mezinárodní olympijský výbor až později celé hry prohlásil za neoficiální, tzv. mezihry, a výsledky včetně tenisu neuznal.\n\nSvětová tenisová špička v Athénách chyběla, včetně dvou nejvýraznějších tenistek dané éry, Britky Dorothey Douglassové a Američanky May Suttonové. Soutěže se zúčastnilo šest hráček, z toho pět Řekyň a Francouzka Marie Decugisová. Výsledek její prohry v úvodním kole proti Aspasii Matsové není znám.\n\nZlatou medaili vybojovala řecká olympionička Esmee Simiriotiová po třísetovém vítězství nad krajankou Sophií Marinouovou. Bronzový kov připadl Euphrosinii Paspatiové po výhře nad Aspasiou Matsovou.\n"}
{"id": "1131213", "url": "https://cs.wikipedia.org/wiki?curid=1131213", "title": "Tenis na Letních olympijských hrách 1968 – ukázková ženská dvouhra", "text": "Tenis na Letních olympijských hrách 1968 – ukázková ženská dvouhra\n\nŽenská dvouhra na Letních olympijských hrách 1968 probíhala mezi 14.–20. říjnem 1968 v roli ukázkové soutěže. Dějištěm se stal areál Guadalajara Country Clubu v mexické Guadalajaře. Hrálo se na otevřených antukových dvorcích. Do dvouhry, konané na dva vítězné sety, nastoupilo třináct tenistek z osmi zemí.\n\nPo skončení ukázkového turnaje byla v rámci olympiády odehrána také exhibice, která se konala v Chapultepecu.\n\nVítězkou ukázkového singlu se stala druhá nasazená západoněmecká hráčka Helga Niessenová poté, co se probojovala svého do prvního finále v seniorské kategorii. V něm zdolala americkou turnajovou jedničku Peaches Bartkowiczovou po dvousetovém průběhu 6–4 a 6–3.\n\nPoražené semifinalistky nastoupily k zápasu o třetí místo. Američanka Julie Heldmanová v utkání vyhrála nad mexickou hráčkou Luciou Gongorovou ve dvou sadách.\n\n"}
{"id": "1131214", "url": "https://cs.wikipedia.org/wiki?curid=1131214", "title": "Tenis na Letních olympijských hrách 1968 – exhibiční ženská dvouhra", "text": "Tenis na Letních olympijských hrách 1968 – exhibiční ženská dvouhra\n\nExhibiční ženská dvouhra na Letních olympijských hrách 1968 probíhala od 28. října do 1. listopadu 1968 a dohrána tak byla až po oficiálním ukončení olympiády. Jednalo se o jedinou tenisovou exhibici v historii olympijských her.\n\nDějištěm se stal areál později pojmenovaný jako Rafael Osuna Stadium, na počest vítěze mužské exhibice a tragicky zesnulého Mexičana. Komplex se nacházel ve městě Chapultepec. Soutěž se konala na otevřených antukových dvorcích. Do dvouhry, probíhající na dva vítězné sety, nastoupilo jedenáct tenistek ze sedmi zemí.\n\nPřed započetím exhibiční události byl v rámci olympiády odehrán také ukázkový turnaj, který se konal v Guadalajaře.\n\nVítězkou exhibičního singlu se stala nejvýše nasazená Američanka Peaches Bartkowiczová, jež ve finále zdolala krajanku Julii Heldmanovou po dvousetovém průběhu 6–3, a 6–2.\n\nPoražené semifinalistky, Maria-Eugenia Guzmanová z Ekvádoru a Brazilka Suzana Gesteirová, neodehrály zápas o třetí místo a obě se automaticky umístily na této pozici.\n\n"}
{"id": "1131216", "url": "https://cs.wikipedia.org/wiki?curid=1131216", "title": "Evžen I. z Toleda", "text": "Evžen I. z Toleda\n\nEvžen (I.) z Toleda († kolem roku 96) byl dle tradice biskupem v Toledu a zemřel mučednickou smrtí. Katolická církev jej uctívá jako světce.\n\nNarodil se v neznámém roce a byl žákem sv. Dionýsia Areopagity. Kolem roku 69 se stal biskupem v Toledu a byl jím až do své smrti. Uvádí se, že zemřel v okolí Paříže a jeho ostatky byly později přeneseny do Toleda. Jeho liturgická památka bývá slavena 15. listopadu. V Toledu bylo v průběhu staletí více biskupů jména Evžen, jeden z nich - Evžen II. z Toleda je rovněž uctíván jako světec, na rozdíl od svého staršího jmenovce však nezemřel jako mučedník.\n\n\n"}
{"id": "1131217", "url": "https://cs.wikipedia.org/wiki?curid=1131217", "title": "Evžen II. z Toleda", "text": "Evžen II. z Toleda\n\nEvžen II. z Toleda († v listopadu roku 657) zvaný též \"Evžen Mladší\" byl latinský církevní otec, teolog a arcibiskup v Toledu. Katolická církev jej uctívá jako světce.\n\nNarodil se v Toledu v rodině hispánských vizigótů. Vzdělání se mu dostalo v klášteře v Agli, kde byl žákem Eladia Toledského. Stal se mnichem v Zaragoze, později se vrátil jako arcijáhen do Toleda. Zde se stal po čase biskupem a v tomto úřadě setrval až do své smrti. Zemřel někdy v průběhu měsíce listopadu roku 657.\n\n\n"}
{"id": "1131230", "url": "https://cs.wikipedia.org/wiki?curid=1131230", "title": "Hugo z Novary", "text": "Hugo z Novary\n\nHugo z Novary, O.Cist., žijící ve 12. století, je uctíván jako světec katolické církve. Jeho liturgická památka připadá na 17. listopad.\n\nHugo pocházel z Francie. V mládí vstoupil do cisterciáckého řádu a k mnišství jej formoval sv. Bernard z Clairvaux. Později byl poslán k založení kláštera do Novary. Stal se prvním opatem tohoto kláštera a zemřel v blíže neznámém roce v průběhu 12. století.\n\n"}
{"id": "1131231", "url": "https://cs.wikipedia.org/wiki?curid=1131231", "title": "Alifatické alkoholy", "text": "Alifatické alkoholy\n\nAlifatické alkoholy jsou alkoholy s alifatickými, tedy neuzavřenými molekulami, přesněji alkoholy, kde je hydroxylová skupina navázána na takovouto molekulu. Ještě existují alicyklické alkoholy, kde je hydroxyl na uhlíku patřícím k alicyklické molekule. Pokud je navázán na aromatickou molekulu, nejde o alkohol, ale fenol.\n\n"}
{"id": "1131233", "url": "https://cs.wikipedia.org/wiki?curid=1131233", "title": "Alkanoly", "text": "Alkanoly\n\nAlkanoly jsou alifatické alkoholy, které mají mezi atomy uhlíku pouze jednoduché vazby (Dvojné vazby se nacházejí v alkenolech, trojné v alkynolech). Jsou odvozené od alkanů. Mohou obsahovat jednu i více hydroxylových skupin.\n\n\n\n"}
{"id": "1131235", "url": "https://cs.wikipedia.org/wiki?curid=1131235", "title": "Mikołaj Rej", "text": "Mikołaj Rej\n\nMikołaj Rej (4. února 1505 Żurawno poblíž Halyče (nyni Ivanofrankivská oblast) – mezi 8. zářím až 5. říjnem 1569 Rejowiec (nyni Lublinské vojvodství)) – první polský renesanční básník a spisovatel, kalvínský teolog a starosta obce Urzędów.\n\nNarodil se do bohaté šlechtické rodiny v Žuravně na Červené Rusi jako syn vdovce Stanislava Reye a vdovy Barbory Herburtově. Mikolaj byl syn z jejího třetího manželství.\n\nMikołaj se učil dva roky v Skalbmierze, pak dva roky ve Lvově, od roku 1518 v Krakovské Akademii, kde se ale velmi málo zabýval vědou. V roce 1525 vstoupil do paláce magnáta Andrzeje Tęczyńskiho a stal se jeho tajemníkem.\n\nPoté se pohyboval v okolí kalvinistického hejtmana Mikuláše Sieniawskiho, setkal se se zástupci reformace a mezi lety 1541 až 1548 přešel k luteránství a pak ke kalvinismu. Začal intenzivní náboženskou činnost. Brzy byl prohlášen za nepřítele římsko-katolické církve.\n\nRej uměl latinsky, ale psal pouze v polštině, i z tohoto důvodu je považován za otce polského spisovného jazyka. Předběhl v tomto ohledu asi o 25 let mladšího polského renesančního básníka Jana Kochanowského (1530-1584). Rej sám napsal: \"A niechaj narodowie wżdy postronni znają, iż Polacy nie gęsi, iż swój język mają\" (\"Ať cizí národy vědí, že Poláci nejsou husy a mají svůj vlastní jazyk\").\n\n\n\n\n"}
{"id": "1131236", "url": "https://cs.wikipedia.org/wiki?curid=1131236", "title": "Alkynoly", "text": "Alkynoly\n\nAlkynoly (také nazývané ynoly) jsou alifatické alkoholy, které mají mezi atomy uhlíku trojné vazby (pouze jednoduché vazby se nacházejí v alkanolech, dvojné v alkenolech). Jsou odvozené od alkanů. Mohou obsahovat jednu i více hydroxylových skupin. Jsou izomerní s keteny (ketony s dvojnou vazbou v molekule), tento jev se nazývá keten-ynol tautomerie (obdoba keto-enol tautomerie).\n\n"}
{"id": "1131242", "url": "https://cs.wikipedia.org/wiki?curid=1131242", "title": "Farní charita Česká Lípa", "text": "Farní charita Česká Lípa\n\nFarní charita Česká Lípa je nezisková humanitární organizace se sídlem v České Lípě, církevní právnická osoba, součást římskokatolické církve. Byla založena 1. března 1999 litoměřickým biskupem. Je součástí Charity Česká republika a přímo řízena Diecézní charitou v Litoměřicích.\n\nJejím posláním je pomáhat potřebným skupinám obyvatelstva dle církevních zásad bez ohledu na jejich vyznání a původ.\n\nČeskolipská charita spolupracuje jednak s obdobnými charitativními organizacemi a prospěšným sdružením Maltézská pomoc, jehož dobrovolníci pečují o seniory na Českolipsku. Je též součástí mezinárodní organizace CARITAS.\nVyužívá dotace MPSV, MV ČR, je napojena na projekt IP-1 Služby sociální prevence Libereckého kraje, Krajský úřad Libereckého kraje. Město Česká Lípa, Úřad práce v České Lípě. Pomáhají jí různé nadace a drobní dárci.\n\nAreál je u Ploučnice v ulici Dubická v České Lípě nedaleko proboštství a kostela svaté Máří Magdaleny. Je tvořen několika budovami, dvorem a parčíkem.\n\n"}
{"id": "1131252", "url": "https://cs.wikipedia.org/wiki?curid=1131252", "title": "Herbert Schneider", "text": "Herbert Schneider\n\nHerbert Schneider (* 23. března 1941 Wiesbaden) je německý muzikolog, emeritní profesor Sárské univerzity v Saarbrückenu.\n\nV roce 1981 sestavil seznam děl J. B. Lullyho, tvořený chronologicky (nikoli tematicky = podle druhu skladby, jako např. BWV), podle data prvního uvedení skladby (premiéry).\n\n"}
{"id": "1131255", "url": "https://cs.wikipedia.org/wiki?curid=1131255", "title": "Ján Feriančík", "text": "Ján Feriančík\n\nJán Feriančík (* 22. března 1936) je bývalý slovenský fotbalista, obránce a záložník. Po skončení aktivní kariéry působil jako trenér.\n\nV československé lize hrál za Tatran Prešov, ČH Bratislava a Slovnaft/Inter Bratislava. Nastoupil ve 177 ligových utkáních a dal 9 gólú. Za reprezentační B-tým nastoupil ve 2 utkáních.\n\n\n"}
{"id": "1131268", "url": "https://cs.wikipedia.org/wiki?curid=1131268", "title": "Kigélie africká", "text": "Kigélie africká\n\nKigélie africká (\"Kigelia africana\") je tropický strom z čeledi trubačovité. Je to jediný druh rodu kigélie. Je to rozložitý strom se zpeřenými listy a nápadnými kaštanově červenými miskovitými květy, které opylují netopýři. Masivní, válcovité, nejedlé plody daly stromu jméno salámový strom. Kigélie je rozšířena v tropické Africe a pěstuje se v tropech všech kontinentů. Má význam zejména v medicíně a jako tropická okrasná dřevina.\n\nKigélie je strom s rozložitou korunou, dorůstající výšky až 18 metrů a šířky koruny až 20 metrů. Listy jsou lichozpeřené, až 50 cm dlouhé, řapíkaté, vstřícné nebo v přeslenech po 3, nahloučené u konců větví, složené ze 3 až 6 párů lístků. Jednotlivé lístky jsou eliptické, podlouhlé až kopinaté, až 20 cm dlouhé a 6 cm široké, poněkud kožovité, na vrcholu zaokrouhlené, celokrajné nebo při vrcholu drobně zubaté, přisedlé nebo krátce řapíčkaté. Žilnatina je zpeřená, tvořená 7 až 12 páry postranních žilek. Květenství jsou latovitá, převislá, až 90 cm dlouhá. Květy jsou kaštanově červené, miskovité, 6 až 13 cm dlouhé. Kalich je zvonkovitý, zakončený 2 laloky. Koruna je zvonkovitá, dvoupyská, s krátkou korunní trubkou. Horní pysk je dvoulaločný, spodní trojlaločný. Tyčinky jsou 4 + 1 staminodium. Plody jsou válcovité, až 100 cm dlouhé a 18 cm široké. Mohou vážit až 12 kg a připomínají šišku salámu. Plod je nepukavý a obsahuje vláknitou dužninu a velká bezkřídlá semena.\n\nKigélie africká je rozšířená v celé tropické subsaharské Africe a zasahuje až do Jižní Afriky. Nejčastěji roste jako součást řídké stromové vegetace na vlhčích savanách, v galériových poříčních lesích a ve vlhkých lesích podél řek. Je rozšířena od nížin do nadmořských výšek okolo 1800 metrů.\n\nKvěty kigélie se otevírají na noc, visí na dlouhých stopkách, nepříjemně páchnou a jsou opylovány zejména netopýry. Spodní pysk květu má vrásčitý povrch, aby se na něm mohl netopýr dobře zachytit. Květy navštěvuje i různý hmyz, zejména včely a lišaji.<ref name=\"mam-8/2\"></ref>\n\nDruh \"Kigelia africana\" je silně variabilní a v minulosti bylo rozlišováno až 18 jednotlivých druhů, které byly později shrnuty do jediného variabilního druhu. Mnohé formy se ukázaly být ekologickými adaptacemi, podmíněnými prostředím.\n\nNápadné plody kigélie jsou nejedlé a pro člověka jedovaté. Pražená semena slouží v Africe v dobách hladu jako nouzová potravina. Smažené či fermentované plody se používají k ovonění místního piva. Kigélie je v Africe, Austrálii, jihovýchodní Asii i jiných částech světa vysazována jako zajímavý okrasný strom, poskytující kvalitní stín. Kvůli masivním plodům nebývá vysazována na ulicích měst a ve veřejných parcích.\nDřevo je tuhé a místně je využíváno např. k výrobě dlabaných kánoí.\n\nKigélie je složkou různých komerčních přípravků na kožní choroby.\nV místní africké medicíně jsou využívány všechny části rostliny. Slouží zejména při léčení zranění, vředů, syfilis, revmatismu a při ledvinových a žlučníkových chorobách. Odvar z kůry a listů slouží jako protijed při hadím kousnutí. Kigélie je využívána i v indické medicíně.\n\nV mnohých afrických komunitách jsou tyto stromy uctívány a ochraňovány před pokácením.\n\n"}
{"id": "1131276", "url": "https://cs.wikipedia.org/wiki?curid=1131276", "title": "Václav Fiala (fotbalista)", "text": "Václav Fiala (fotbalista)\n\nVáclav Fiala (* 3. října 1919) je bývalý český fotbalista, záložník.\n\nV československé lize hrál za SK Plzeň a ZVIL Plzeň. Nastoupil v 94 ligových utkáních a dal 3 góly.\n\n"}
{"id": "1131277", "url": "https://cs.wikipedia.org/wiki?curid=1131277", "title": "Nicholas Bett", "text": "Nicholas Bett\n\nNicholas Bett (27. ledna 1990, Kisii, Keňa – 8. srpna 2018, Nandi County) byl keňský sportovec-atlet, jehož specializací byl běh na 400 metrů překážek. V této disciplíně se v roce 2015 na MS v Pekingu stal mistrem světa. Zahynul v osmadvaceti letech při dopravní nehodě v Keni.\n\nNa národní úrovni se prosadil v devatenácti letech, když skončil třetí na mistrovství Keni třetí v běhu na 400 metrů překážek časem 50,39 s. V sezóně 2013 kvůli zdravotním potížím nestartoval často. O rok později se dostal poprvé na \"čtvrtce s překážkami\" pod 50 sekund časem 49,70 s. V roce 2014 vybojoval bronzovou medaili na mistrovství Afriky v této disciplíně a vylepšil si osobní rekord na 49,03 s.\n\nNejúspěšnější sezónou se pro něj stal rok 2015. Nejprve si vylepšil osobní rekord na 48,29 s. a v srpnu se stal v Pekingu mistrem světa, když si svůj nejlepší výkon opět vylepšil na 47,79 s.\n\n"}
{"id": "1131284", "url": "https://cs.wikipedia.org/wiki?curid=1131284", "title": "Courtney Thorne-Smith", "text": "Courtney Thorne-Smith\n\nCourtney Thorne-Smith (* 8. listopadu 1967) je americká herečka. Její nejznámější role jsou Alison Parker v \"Melrose Place\", Gregoria Thomas v \"Ally McBealová\" a její v \"Dva a půl chlapa\" jako Lyndsey McElroyová.\n\nCourtney se narodila v San Franciscu v Kalifornii a vyrůstala v Menlo Park, jižní části San Francisca. Její otec Walter Smith je opravář počítačů a jiné elektroniky a její matka Lora Thorne je terapeutka. Rozvedli se, když bylo Courtney teprve sedm let; byla ve střídavé péči. Má starší sestru Jennifer, která je exekutorka. Courtney nastoupila na školu Menlo-Atherton High School v Athertonu, ale odmaturovala na Tamalpais High School v Mill Valley v roce 1985. Účinkovala v divadle Ensemble Theater Company v Mill Valley, když přestoupila na druhou školu.\n\nNa počátku 90. let Courtney randila s Andrewem Shue, se kterým měla i filmový románek v Melrose Place. V červnu 2000 se provdala za Andrewa Conrada; rozvedli se v lednu 2001.\n\n1. ledna 2007 se provdala za Rogera Fishmana, prezidenta marketingové společnosti Zizo Group a autora kniha \"\"What I Know (Co já vím)\"\". 11. ledna 2008 se jim narodilo první dítě, Jacob Emerson Fishman. \n"}
{"id": "1131286", "url": "https://cs.wikipedia.org/wiki?curid=1131286", "title": "Citizen Cope", "text": "Citizen Cope\n\nCitizen Cope, vlastním jménem Clarence Greenwood, (* 20. května 1968) je americký zpěvák a kytarista. Narodil se v Memphisu v americkém státě Tennessee. Působil jako diskžokej ve skupině Basehead. Své první sólové album vydal v roce 2002. Na druhém, které vyšlo o dva roky později, hostoval mexický kytarista Carlos Santana. Později vydal několik dalších alb. Spolu se zpěvačkou Alice Smith má jedno dítě.\n\n\n"}
{"id": "1131288", "url": "https://cs.wikipedia.org/wiki?curid=1131288", "title": "Něcismus", "text": "Něcismus\n\nNěcismus je víra v „něco“ nadpřirozeného, co však není křesťanským ani jiným Bohem. Tento pojem zavedl český teolog Tomáš Halík v souvislosti s nízkou religiozitou v českých zemích. Něcista věří, že „je něco nad námi“, ale nehlásí se k žádné církvi ani se neúčastní bohoslužeb.\n\n"}
{"id": "1131291", "url": "https://cs.wikipedia.org/wiki?curid=1131291", "title": "Cheddi Jagan", "text": "Cheddi Jagan\n\nCheddi Bharrat Jagan (22. března 1918 Port Mourant — 6. března 1997\nWashington, D.C.) byl guyanský politik a politický teoretik, hlava státu v letech 1992 až 1997.\n\nJeho rodiče přišli do Britské Guyany z indického Uttarpradéše pracovat na plantáže s cukrovou třtinou. Navzdory prostému původu mu bylo umožněno studovat v USA, kde absolvoval zubní lékařství na Howard University, roku 1943 se oženil s americkou Židovkou Janet Rosenbergovou-Jaganovou. Po návratu do Guyany se věnoval politické činnosti: v roce 1947 byl zvolen poslancem a v roce 1950 založil první moderní politickou stranu v zemi People's Progressive Party, která měla radikálně levicový program a opírala se převážně o odborové hnutí. V roce 1953 Jagan vyhrál volby a stal se předsedou vlády. Obavy z toho, že by se pod jeho vedením mohla Guyana stát komunistickou zemí, vedly britskou koloniální správu k vyhlášení výjimečného stavu a rozpuštění vlády.\n\nPodruhé se stal premiérem v roce 1961. Následovala vlna nepokojů, za nimiž stál Forbes Burnham a jeho strana People's National Congress, podporovaná britskými a americkými zpravodajskými službami. PNC se oddělil od People's Progressive Party v roce 1958; zastával rovněž marxistické názory, ale mezi jeho členy převládali černoši, zatímco Jagana podporovali hlavně Indové. Po volbách v roce 1964 Burnham uzavřel koalici s pravicovými stranami a nastolil systém osobní moci, v roce 1966 dovedl Guyanu k nezávislosti a v roce 1970 ji vyhlásil „kooperativní republikou“. Jeho režim byl izolacionistický a autoritářský, v sedmdesátých letech provedl rozsáhlé znárodnění. Jagan odešel do opozice a volby bojkotoval s poukazem na jejich zmanipulovanost, postupně zmírnil své komunistické postoje a Burnhamův režim kritizoval zprava, odmítal hospodářské experimenty, vedoucí k propadu životní úrovně v zemi. V roce 1992 vyhrála People's Progressive Party první svobodné volby a parlament zvolil Jagana prezidentem. Hlavní náplní jeho činnosti byla snaha o návrat zahraničních investorů a o změnu státně direktivní ekonomiky na smíšenou. Zemřel ve funkci na následky infarktu, který utrpěl 15. února 1997.\n\nJagan je v Guyaně respektován jako zakladatel moderního národa, je po něm pojmenováno Mezinárodní letiště Cheddiho Jagana v Georgetownu. Jeho manželka Janet Jaganová zastávala prezidentský post v letech 1997 až 1999, v politice se angažuje také jeho syn Joey Jagan.\n\n"}
{"id": "1131298", "url": "https://cs.wikipedia.org/wiki?curid=1131298", "title": "Tony Grey", "text": "Tony Grey\n\nTony Grey (* 25. března 1975) je anglický baskytarista. Řadu let spolupracoval s japonskou klavíristkou Hiromi, se kteoru nahrál například alba \"Brain\" (2004), \"Time Control\" (2007) a \"Beyond Standard\" (2008). Rovněž pracoval s kytaristou Johnem McLaughlinem (například album \"Industrial Zen\", 2006) a mnoha dalšími hudebníky. V roce 2004 vydal své první sólové album \"Moving\" a do roku 2013 následovaly tři další desky.\n\n\n"}
{"id": "1131303", "url": "https://cs.wikipedia.org/wiki?curid=1131303", "title": "Rarity (album)", "text": "Rarity (album)\n\nRarity je studiové album české rockové skupiny Tři sestry z roku 1995. V repertoáru skupiny dlouhodobě zůstaly skladby Kovárna a Nechci do ústavu.\n\nAlbum má celkem 16 písní:\n\nHudbu a texty vytvořily Tři sestry\n\n"}
{"id": "1131304", "url": "https://cs.wikipedia.org/wiki?curid=1131304", "title": "Abergavenny", "text": "Abergavenny\n\nAbergavenny ( ) je město v hrabství Monmouthshire na jihovýchodě Walesu. Nachází se 24 kilometrů západně od Monmouthu. Leží nedaleko hranic národního parku Brecon Beacons a začíná zde 161 kilometrů dlouhá stezka Beacons Way vedoucí celým národním parkem. V roce 2011 zde žilo 10 078 obyvatel. Město je sídlem fotbalového klubu Abergavenny Thursdays FC.\n"}
{"id": "1131306", "url": "https://cs.wikipedia.org/wiki?curid=1131306", "title": "Bonneil", "text": "Bonneil\n\nBonneil je francouzská obec v departementu Aisne v regionu Hauts-de-France. V roce 2012 zde žilo 390 obyvatel.\n\nAzy-sur-Marne, Essômes-sur-Marne, Charly-sur-Marne, Romeny-sur-Marne\n\n\"Počet obyvatel\" \n\n"}
{"id": "1131309", "url": "https://cs.wikipedia.org/wiki?curid=1131309", "title": "Usk", "text": "Usk\n\nUsk ( \"\") je město v hrabství Monmouthshire na jihovýchodě Walesu, ležící 16 kilometrů severovýchodně od Newportu. Město leží na stejnojmenné řece, podle které dostalo svůj anglický název. Nachází se zde hrad, kostel svaté Marie a mužská věznice. První zmínky o osídlení pochází z padesátých let prvního století. V roce 2011 zde žilo 2834 obyvatel.\n"}
{"id": "1131311", "url": "https://cs.wikipedia.org/wiki?curid=1131311", "title": "Usk (rozcestník)", "text": "Usk (rozcestník)\n\nUsk může být:\n\n\nUSK označuje sportovní kluby:\n"}
{"id": "1131312", "url": "https://cs.wikipedia.org/wiki?curid=1131312", "title": "Małomice", "text": "Małomice\n\nMałomice je polské město v okrese Żagań v Lubušském vojvodství. Je centrem městsko-vesnické gminy Małomice.\n\nV roce 2011 zde žilo 3 634 obyvatel.\n\n"}
{"id": "1131313", "url": "https://cs.wikipedia.org/wiki?curid=1131313", "title": "Sedmihoří (České středohoří)", "text": "Sedmihoří (České středohoří)\n\nSedmihoří je zhruba čtyři kilometry dlouhý hřbet, který se táhne od obce Dobkovice směrem na severozápad až k silnici z Malšovic do Javor. Přímo mezi vrchy Sedmihoří se nachází ves Borek. Nejvyššími vrcholy Sedmihoří jsou bezejmenná kóta (438 m n. m.) a sousední Petrův vrch 437 ( m n. m.).\n\nPo hřbetu vede zeleně značená turistická trasa z Dobkovic do Jílového a dále přes Děčínský Sněžník a Čertovu Vodu do Děčína. Tato cesta vede Sedmihořím částečně jako hřebenová s výhledy zejména na Děčín.\n"}
{"id": "1131315", "url": "https://cs.wikipedia.org/wiki?curid=1131315", "title": "Becky Morgan", "text": "Becky Morgan\n\nBecky Morgan (* 5. září 1974) je velšská golfistka. Narodila se v Abergavenny a o golf se začala zajímat ve svých dvanácti letech. V roce 1994 získala stipendium na Severokalorinské univerzitě v Greensboro. Účastnila se několika amatérských soutěží a v letech 1998 a 2000 byla členkou britského týmu při soutěži Curtis Cup. V roce 2005 se umístila spolu s Becky Brewerton na šesté příčce turnaje Women's World Cup of Golf. Následujícího roku se dvojice umístila na třetí pozici a v roce 2007 na osmé.\n\n"}
{"id": "1131322", "url": "https://cs.wikipedia.org/wiki?curid=1131322", "title": "Brian Godding", "text": "Brian Godding\n\nBrian Godding (* 19. srpna 1945) je velšský kytarista. Narodil se v Monmouthu, ale velkou část svého života prožil v Londýně. V roce 1967 zde také založil skupinu Blossom Toes, která se po vydání dvou alb rozpadla v roce 1969. Později působil ve skupinách B. B. Blunder a Solid Gold Cadillac a byl členem uskupení Centipede. Krátce také spolupracoval s francouzskou progresivní rockovou skupinou Magma, se kterou nahrál album \"Köhntarkösz\" (1974). Během své kariéry spolupracoval s mnoha dalšími hudebníky, mezi které patří například Reg King, Kevin Coyne, Mike Westbrook nebo zpěvačka Julie Driscollová. V roce 1988 vydal sólové album \"Slaughter on Shaftesbury Avenue\".\n\n"}
{"id": "1131323", "url": "https://cs.wikipedia.org/wiki?curid=1131323", "title": "Graham Patrick Martin", "text": "Graham Patrick Martin\n\nGraham Patrick Martin (* 14. listopadu 1991) je americký filmový a televizní herec. Jeho známá role je Eldrige, syn Alanovy přítelkyně a Jakeův kamarád, v seriálu Dva a půl chlapa.\n\nMartin studoval na škole Fiorello H. LaGuardia High School v New Yorku. Když byl v rozhovoru tázán, odkud vlastně je, odpověděl: \"\" Jsme Newyorčan z New Orleans, který žije v Los Angeles.\" \"Když se ho zeptali, kdo ho inspiroval v herectví, řekl: \"\"Moje starší sestra. Byla první z rodiny, kdo se začal věnovat herectví.\"\n\"Martin, jeho starší sestra a jeho dva bratři absolvovali prázdninový tábor nazvaný \"French Wood. \"Martin k tomu řekl: \"\"Šel jsem na vodní sporty a na jízdu na koni, ale místo toho jsem si tady poprvé v životě zahrál. Tehdy mi bylo 9 let a můj první muzikál byl The King and I. Hrál jsem ve třech muzikálech během těchto táborů každý rok až do svých patnácti let. Hrál jsem i s Leonardem DiCapriem. Viděl jsem Titanic na táborovém kině a přál jsem si být jako on.\"\n\nMartin je velkým fanouškem New Orleans Saints.\n"}
{"id": "1131326", "url": "https://cs.wikipedia.org/wiki?curid=1131326", "title": "Kostel svatého Bartoloměje (Malonty)", "text": "Kostel svatého Bartoloměje (Malonty)\n\nKostel svatého Bartoloměje v Malontech na Českokrumlovsku byl původně gotickou kaplí svaté Kateřiny, která byla založená v 1. polovině 14. století. Roku 1400 přistavěn presbytář, následně koncem 15. století byl kostel rozšířen na dvoulodní chrám. Vnitřní výzdoba je barokní a pochází přibližně z roku 1710. Pozoruhodná je bohatá sochařská výzdoba. Zvony nesou letopočty 1423 a 1507.\n\n"}
{"id": "1131328", "url": "https://cs.wikipedia.org/wiki?curid=1131328", "title": "Blossom Toes", "text": "Blossom Toes\n\nBlossom Toes byla anglická hudební skupina. Vznikla v roce 1967 v Londýně. Zanedlouho členové podepsali nahrávací smlouvu se společností Marmalade Records a téhož roku vydali první album nazvané \"We Are Ever So Clean\". Jeho producentem byl Giorgio Gomelsky, který produkoval i druhou desku skupiny nazvanou \"If Only for a Moment\". Skupina svou hudbou přispěla také do francouzského filmu \"La Collectionneuse\" (1967) režiséra Érica Rohmera. Skupina se rozpadla v roce 1969, různí členové později působili ve skupinách Family, B. B. Blunder a Stud.\n\n"}
{"id": "1131329", "url": "https://cs.wikipedia.org/wiki?curid=1131329", "title": "Zeno Vinzenz von Goëss", "text": "Zeno Vinzenz von Goëss\n\nZeno Vinzenz von Goëss (26. října 1846 Štýrský Hradec – 14. května 1911 Klagenfurt) byl rakouský šlechtic a politik německé národnosti, v 2. polovině 19. století poslanec Říšské rady, na přelomu 19. a 20. století zemský hejtman Korutan.\n\nPůvodně působil jako voják rakouské armády. Měl titul tajného rady a komořího. Později byl aktivní zejména v politice.\n\nPůsobil jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1880 za kurii velkostatkářskou v Korutanech. Slib složil 18. prosince 1880. Mandát obhájil ve volbách do Říšské rady roku 1885. Rezignaci oznámil dopisem 2. června 1888. Ve volebním období 1879–1885 se uvádí jako hrabě Zeno von Goëss, c. k. komoří a statkář, bytem Gradisch.\n\nPatřil mezi ústavověrné poslance. V listopadu 1881 usedl do nově utvořeného poslaneckého klubu Sjednocené levice, do kterého se spojilo několik ústavověrných politických proudů. Jako člen Klubu sjednocené levice se uvádí i po volbách v roce 1885.\n\nZasedal rovněž coby poslanec Korutanského zemského sněmu a od roku 1897 do roku 1909 zastával post zemského hejtmana (předsedy sněmu a zemské samosprávy) v Korutanech. Jako hejtman podpořil výstavbu zemské nemocnice a domu umění v Klagenfurtu. Četné korutanské obce mu udělily čestné občanství. Po odchodu z hejtmanského postu se stáhl z veřejného a politického dění.\n\nNeoženil se. Zemřel v květnu 1911.\n\nJeho bratrem byl vysoký státní úředník (mj. místodržící v Terstu) Leopold von Goëss.\n"}
{"id": "1131333", "url": "https://cs.wikipedia.org/wiki?curid=1131333", "title": "Centipede (hudební skupina)", "text": "Centipede (hudební skupina)\n\nCentipede byla anglická hudební skupina, ve které působilo více než padesát členů. Skupinu založil klavírista Keith Tippett, dále v ní působili například Boz Burrell, Brian Godding, Zoot Money, Ian McDonald, Alan Skidmore a Elton Dean. Své první a jediné album \"Septober Energy\" skupina vydala v roce 1971 a jeho producentem byl Robert Fripp Jde o dvojalbum obsahující čtyři dlouhé skladby.\n\n"}
{"id": "1131334", "url": "https://cs.wikipedia.org/wiki?curid=1131334", "title": "Rosemont", "text": "Rosemont\n\nNázev Rosemont má více měst:\n\n"}
{"id": "1131341", "url": "https://cs.wikipedia.org/wiki?curid=1131341", "title": "Mervyn Johns", "text": "Mervyn Johns\n\nMervyn Johns (18. února 1899 – 6. září 1992) byl velšský divadelní, televizní a filmový herec. Narodil se v Pembroke a svou kariéru zahájil ve dvacátých letech v divadle. Svou první filmovou roli dostal v roce 1935. V roce 1920 se jeho manželkou stala klavíristka Alys Steele. Manželství skončilo její smrtí v roce 1971. Jejich dcera Glynis Johns byla rovněž herečkou. Johns se v roce 1976 oženil s herečkou Diana Churchill, se kterou zůstal až do své smrti. Zemřel v roce 1992 ve věku 93 let.\n\n"}
{"id": "1131342", "url": "https://cs.wikipedia.org/wiki?curid=1131342", "title": "Kanton Thourotte", "text": "Kanton Thourotte\n\nKanton Thourotte (fr. \"Canton de Thourotte\") je francouzský kanton v departementu Oise v regionu Hauts-de-France. Tvoří ho 40 obcí. Zřízen byl v roce 2015.\n\n\n"}
{"id": "1131344", "url": "https://cs.wikipedia.org/wiki?curid=1131344", "title": "Thomas Hill Green", "text": "Thomas Hill Green\n\nThomas Hill Green (7. duben 1836, Birkin (Yorkshire) – 26. březen 1882, Oxford) byl anglický novokantovský a novohegelovský politický filosof a liberální reformátor. Z těchto pozic odmítal a kritizoval v Anglii zdomácnělý empirismus a pozitivismus. Od roku 1878 byl profesorem morální filosofie v Oxfordu.\n\nNad člověkem je Bůh jako „věčné sebe-vědomí“, „věčný, sebediferencující a sebeidentifikující subjekt“. To on dosahuje poznání, kdežto člověk je jen manifestací tohoto všeobecného vědomí. Na druhou stranu tvrdil, že člověk přitom zůstává svobodný. V politické filosofii zůstal liberálem, byť se snažil liberalismus upravit dle východisek německého idealismu.\n\nV politické filosofii se snažil liberalismus očistit od utilitarismu a ideologie „laissez faire“. Odmítal, že by se lidé jen poddávali touhám a vášním, a podle toho je třeba společnost uspořádat. Věřil, že v lidském jednání hraje mnohem větší roli vůle a svobodná volba. Podle Greena lidé nehledají až tolik uspokojení, spíše se snaží uskutečňovat představu, jakou o sobě mají – a její součástí je i idea dobra. \nKritizoval, že staré pojetí liberalismu nedávalo prostor politickým a mravním zásadám. Příkladem neúnosného utilitarismu pro něj byla britská podpora Konfederace v americké občanské válce.\n\nLiberalismus podle Greena musí také podporovat rozšíření volebního práva, vzdělání a sociálního zákonodárství. Pokud totiž současné uspořádání společnosti brzdí morální rozvoj nějaké třídy, musí být společenský řád reformován. Proto za úkol státu považoval třeba i omezení konzumace alkoholu, ale zároveň hájil tradiční liberální názor, že by měly existovat jen takové zákony, které jsou pro existenci společnosti nezbytné a mělo by jich být co nejméně. Stejně tak přijímal soukromé vlastnictví jako nezbytný prostředek individuálního rozvoje. Svoboda nakládat se soukromým majetkem však není absolutní hodnotou, ale pouze prostředkem k nejvyššímu cíli: „uvolnění potenciálu všech lidí přispívat ke společnému dobru“. Popíral také, že by za chudobu a nezaměstnanost mohla kapitalistická společnost. \n\nVystupoval proti přílišnému individualismu a vyzdvihoval možnost nalézat společné cíle pro společnou politickou akci. Na druhou stranu k seberealizaci může dle Greena člověk dospět jen uvnitř sebe sama.\n\nJeho myšlenky měly v britské politice dlouhodobý vliv.\n\n\n"}
{"id": "1131345", "url": "https://cs.wikipedia.org/wiki?curid=1131345", "title": "Gustav Hock", "text": "Gustav Hock\n\nGustav Hock (26. dubna 1837 – 30. října 1902 Klagenfurt) byl rakouský politik německé národnosti, v 2. polovině 19. století poslanec Říšské rady z Korutan.\n\nPocházel z rodiny praktického lékaře Karla Hocka, kterému patřil měšťanský dům v Klagenfurtu. Gustavův bratr Otto Hock působil jako zubní lékař. Gustav vystudoval gymnázium a studoval potom na hornickém učilišti v Leobenu. Pracoval v hutích v Ebersteinu, ale potom se začal věnovat zemědělství. Po dědovi Johannu Türkovi zdědil statek Töltschach. Ten později prodal a koupil statek Kraindorf v Korutanech. Zaváděl moderní agronomické postupy.\n\nByl i veřejně a politicky aktivní. V Maria Saal zasedal v obecní radě. Podporoval místní školy a chudinskou péči. Už v 60. letech 19. století byl předsedou zemědělského župního spolku v Sankt Veit an der Glan, později i členem vedení zemské zemědělské společnosti. Zasloužil se o provedení regulace řeky Glan a zřízení rolnické školy. Od roku 1870 byl předsedou Demokratického spolku regionu Glantal.\n\nPo více než třicet let zasedal coby poslanec Korutanského zemského sněmu. Víc než deset let byl navíc i členem zemského výboru.\n\nPůsobil taky jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii venkovských obcí v Korutanech, obvod St. Veit, Wolfsberg atd. Slib složil 5. prosince 1882. Mandát obhájil ve volbách do Říšské rady roku 1885. Ve volebním období 1879–1885 se uvádí jako Gustav Hock, statkář, bytem Kraindorf.\n\nPatřil mezi ústavověrné poslance. Usedl do poslaneckého klubu Sjednocené levice, do kterého se spojilo několik ústavověrných politických proudů. Jako člen Klubu sjednocené levice se uvádí i po volbách v roce 1885. V roce 1890 se uvádí ovšem už jako poslanec nacionalistického klubu Deutschnationale Vereinigung.\n\nZemřel v říjnu 1902.\n"}
{"id": "1131348", "url": "https://cs.wikipedia.org/wiki?curid=1131348", "title": "Ched Evans", "text": "Ched Evans\n\nChed Evans, celým jménem Chedwyn Michael Evans, (* 28. prosince 1988) je velšský fotbalový útočník a bývalý reprezentant. V roce 2012 byl obviněn ze znásilnění a byl odsouzen na pět let vězení (odpykal polovinu trestu). V říjnu 2016 soud po obnovení případu rozhodl, že je nevinen.\n\n\nNarodil se ve městě St Asaph. Mládežnickou kariéru zahájil v roce 1999 v klubu Rhyl FC. Odtud brzy odešel do anglického Chester City FC a roku 2002 pak do Manchester City FC. Později hrál například za Norwich City FC a Sheffield United FC. Poslední soutěžní zápas odehrál za Sheffield United v dubnu 2012, poté nastoupil výkon trestu. Po propuštění z vězení se jej Sheffield United pokusil angažovat, proti však byli obyvatelé města, kterým se nelíbilo, že by za jejich tým měl nastupovat odsouzený násilník. Sešlo i z angažmá v třetiligovém Oldham Athletic AFC, proti byli sponzoři klubu.\n\nV červnu 2016 se mu podařilo sehnat angažmá, podepsal smlouvu s klubem Chesterfield FC z Football League One (třetí anglická liga).\n\nChed Evans nastupoval za velšské mládežnické reprezentace U19 a U21.\n\nSvůj debut za velšský národní A-tým absolvoval 28. 5. 2008 v přátelském utkání v Reykjavíku proti reprezentaci Islandu, v němž vstřelil vítězný gól na konečných 1:0 pro hosty. Celkem odehrál v letech 2008–2011 za velšský národní tým 13 zápasů a jednou skóroval.\n\nV dubnu 2012 byl odsouzen k 5 letům vězení za znásilnění 19leté ženy. Po odpykání poloviny trestu byl propuštěn (17. října 2014). Po celou dobu trval na své nevině. V dubnu 2016 dosáhl obnovení procesu, speciální komise pro obnovu kriminálníh případu původní rozsudek zrušila. V říjnu 2016 soud rozhodl, že se znásinění nedopustil.\n\n"}
{"id": "1131352", "url": "https://cs.wikipedia.org/wiki?curid=1131352", "title": "Nur Fettahoğlu", "text": "Nur Fettahoğlu\n\nAsiye Nur Fettahoğlu (* 12. listopadu 1980, Duisburg, Německo) je německo-turecká herečka. Mnoho let byla známá pod jménem „Nur Aysan“, ale po rozvodu si vzala zpátky své rodné příjmení.\n\nNur se narodila v roce 1980 rodičům Fatmě a Sinanovi Fettahoğlu jako jedna z jejich pěti dětí. Chodila na střední školu \"Beşiktaş Lisesi\", poté šla Haliç University a prospěla s vyznamenáním v oboru módní design. \nPracovala jako kostymérka televizních herců, později ji vybrali jako zprávařku televizních novin na kanálu Sky Türk.\nJejí významá role je Mahidevran Sultan v historickém seriálu Velkolepé století.\n\n! Rok\n! Název\n! Role\n! Poznámky\n"}
{"id": "1131353", "url": "https://cs.wikipedia.org/wiki?curid=1131353", "title": "Peter Lax (politik)", "text": "Peter Lax (politik)\n\nPeter Lax (21. srpna 1824 Reichenau – 17. června 1893 Reichenau) byl rakouský politik německé národnosti, v 2. polovině 19. století poslanec Říšské rady z Korutan.\n\nPůsobil jako statkář v korutanském Reichenau.\n\nByl aktivní i politicky. Zasedal coby poslanec Korutanského zemského sněmu. Působil i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii venkovských obcí v Korutanech, obvod Klagenfurt, Völkermarkt atd. Do vídeňského parlamentu se vrátil v doplňovacích volbách roku 1887, poté co rezignoval na mandát Felix Pino z Friedenthalu. Nastoupil 24. března 1887. Ve volebním období 1879–1885 se uvádí jako Peter Lax, majitel nemovitostí, bytem Reichenau.\n\nPatřil mezi ústavověrné poslance. V listopadu 1881 usedl do nově vzniklého poslaneckého klubu Sjednocené levice, do kterého se spojilo několik ústavověrných politických proudů. V rámci korutanských ústavověrných reprezentoval zájmy rolníků. V roce 1890 se uvádí jako člen klubu Sjednocená německá levice.\n\nZemřel v červnu 1893.\n"}
{"id": "1131355", "url": "https://cs.wikipedia.org/wiki?curid=1131355", "title": "Palm Beach", "text": "Palm Beach\n\nPalm Beach je nejvýchodněji položené město amerického státu Florida. Vodní dopravní cesta Intracoastal Waterway jej odděluje od sousedících větších měst West Palm Beach a Lake Worth. Městečko má přes osm tisíc obyvatel, v sezóně, která zde probíhá od listopadu do května, jejich počet narůstá asi na trojnásobek.\n\nMěsto založil v roce 1884 americký průmyslník Henry Flagler (1830–1913).\n"}
{"id": "1131356", "url": "https://cs.wikipedia.org/wiki?curid=1131356", "title": "Biloxi", "text": "Biloxi\n\nBiloxi může být:\n\n\n\n"}
{"id": "1131365", "url": "https://cs.wikipedia.org/wiki?curid=1131365", "title": "Surin", "text": "Surin\n\nSurin může být:\n\n\n"}
{"id": "1131366", "url": "https://cs.wikipedia.org/wiki?curid=1131366", "title": "Bartholomäus Wrann", "text": "Bartholomäus Wrann\n\nBartholomäus Wrann (19. srpna 1813 Velden – 11. prosince 1885 Velden) byl rakouský politik německé národnosti, v 2. polovině 19. století poslanec Říšské rady z Korutan.\n\nPůsobil jako majitel nemovitostí v korutanském Veldenu. Původně dlouho žil v Bruck an der Leitha, kde pracoval jako notář.\n\nByl aktivní i politicky. V roce 1878 byl zvolen na Dolnorakouský zemský sněm. Působil i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii venkovských obcí v Korutanech, obvod Villach, Ferlach atd. Mandát obhájil ve volbách roku 1885. Poslancem byl až do své smrti v prosinci 1885. Pak ho v parlamentu nahradil Carl Ghon. Ve volebním období 1879–1885 se uvádí jako Dr. Bartholomäus Wrann, majitel nemovitostí, bytem Velden.\n\nPatřil mezi ústavověrné poslance. Zasedl do staroněmeckého Klubu liberálů. V listopadu 1881 usedl do nově vzniklého poslaneckého klubu Sjednocené levice, do kterého se spojilo několik ústavověrných politických proudů. Jako člen klubu Sjednocené levice se zmiňuje i po volbách roku 1885.\n\nZemřel v prosinci 1885.\n"}
{"id": "1131373", "url": "https://cs.wikipedia.org/wiki?curid=1131373", "title": "Akademie výtvarných umění v Krakově", "text": "Akademie výtvarných umění v Krakově\n\nAkademie výtvarných umění v Krakově () je státní vyšší umělecká škola v Krakově. Byla založena v roce 1818. Během své historie také nesla název Škola kresby a malby (v letech 1818–1873) a Škola výtvarných umění (v letech 1873–1900).\nŠkola byla založena v roce 1818 a zpočátku pracovala jako Škola kreslení a malování při oddělení literaturyJagellonské univerzity. V roce 1833 byla sloučena s Institutem technologie, a v roce 1873 se stala nezávislou školou. To pak přijala název Školy výtvarných umění, jejím prvním ředitelem byl Jan Matejko, který školu řídil až do své smrti v roce 1893. Jeho nástupcem se stal Julian Fałat, který vedl školu až do roku 1909. On dal škole nový směr, zaměstnal představitele nových uměleckých tendencí, jako např. Teodor Axentowicz, Jacek Malczewski, Jan Stanisławski, Leon Wyczółkowski, Konstanty Laszczka, Józef Mehoffer, Stanisław Wyspiański, Wojciech Weiss a Józef Pankiewicz.\n\nV roce 1879 dostala škola novou budovu, postavenou architektem Maciejem Moraczewskim. V roce 1900 škola získala titul Akademie výtvarných umění.\nPo první světové válce bylo dovoleno studovat ženám. Pak byla založena pobočka akademie v Paříži, a to pod názvem Komitet Paryski.\nBěhem druhé světové války Akademie byla uzavřena.\nV letech 1950-1956 Akademie fungovala pod názvem Akademie plastických umění. V roce 1956 bylo obnoveno jméno Akademie výtvarných umění, a v roce 1979 dostala akademie jméno Jana Matejka.\n\n\n"}
{"id": "1131384", "url": "https://cs.wikipedia.org/wiki?curid=1131384", "title": "Rodolphus Agricola", "text": "Rodolphus Agricola\n\nRodolphus Agricola, narozený jako Roelof Huysman (28. srpen 1443, Baflo u Groningen – 27. říjen 1485, Heidelberg) byl nizozemský filosof, renesanční humanista, který kladl zvláštní důraz na svobodu a všestranný rozvoj každého jednotlivce. Jeho myšlenky silně ovlivnily Erasma Rotterdamského.\n\nStudoval v Groningenu, Erfurtu, Kolíně nad Rýnem a Lovani, kde nakonec absolvoval roku 1465. Žil v Paříži, kde se seznámil s teologem Wesselem a německým hebraistou Reuchlinem, a kolem roku 1473 odjel do Pavie a Ferrary. Roku 1477 vydal Petrarcův životopis. V roce 1484 přijal pozvání wormského biskupa Johanna von Dalberga přednášet klasickou literaturu v Heidelbergu. Jeho znalosti antické filosofie, zejména Aristotelovy, přitahovaly mnoho posluchačů.\n\nV Heidelbergu začal se studiem hebrejštiny a přeložil \"Žalmy\". Začal se také věnovat teologii. Zde i zemřel. Jeho nejvýznamnější dílo \"De inventione dialectica\" vyšlo tiskem roku 1515.\n\n"}
{"id": "1131385", "url": "https://cs.wikipedia.org/wiki?curid=1131385", "title": "Gala", "text": "Gala\n\nGala může být:\n\n"}
{"id": "1131386", "url": "https://cs.wikipedia.org/wiki?curid=1131386", "title": "Mistr oltáře z Mauer bei Melk", "text": "Mistr oltáře z Mauer bei Melk\n\nMistr oltáře z Mauer bei Melk byl rakouský pozdně gotický řezbář činný v letech 1500-1525. Je autorem bohatě vyřezávaného oltáře z poutního kostela Mauer, náležejícímu k obci Dunkelsteinerwald v okrsku Melk v Dolních Rakousech.\nŘímskokatolický poutní kostel Mauer, zasvěcený Panně Marii („Maria am grünen Anger“), je součástí benediktinského kláštera Göttweig, založeného roku 1083 biskupem Altmannem z Pasova. Z původního kostela, který byl zřejmě dřevěný a je zmiňován roku 1096, se nic nezachovalo. Současná podoba pochází ze 14. a 15. století. Jako poslední byla postavena pozdně gotická věž. K zamýšlenému rozšíření kostela nedošlo, protože během reformace se stavební činnost zastavila.\n\nKromě vyřezávaného oltáře je v kostele 11 m vysoký pozdně gotický tabernákl z roku 1506 s vyřezávanými figurami \"sv. Barbory, Marie, sv. Kateřiny, sv. Benedikta, sv. Štěpána a sv. Mikuláše\".\n\nTrojkřídlý vyřezávaný oltář s nástavcem vznikl na přelomu pozdní gotiky a renesance kolem roku 1509. Tematicky ještě navazuje na tradiční náboženskou symboliku, ale pracuje už s perspektivní zkratkou a provedením patří do nové éry humanismu, která zdůrazňuje hodnotu individuálního lidského života. Mísí se v něm prvky podunajské gotiky a italské renesance.\n\nV centrální části oltáře, obklopena anděly, je \"Marie s dítětem\", \"Bůh Otec\" a \"Duch svatý\" a dva andělé přinášející korunu. V dolní části je složitá kompozice se skupinou figur, které k Marii vzhlížejí. Monumentální záhyby drapérií jsou ještě ohlasem gotického slohu. Dílo, které vychází také z italských vzorů, je zdobeno girlandami ovoce.\n\nNa postranních křídlech jsou čtyři scény ze života Panny Marie.\nK horním reliéfům \"Zvěstování\" a \"Navštívení Panny Marie\" mohly být předlohou dřevoryty Albrechta Dürera.\nVýjev \"Narození Páně\" na levém křídle je podle mědirytu Martina Schongauera. Kompoziční schéma poslední scény \"Smrt Panny Marie\" se vyskytuje pouze v Čechách, Slezsku, Polsku, Maďarsku, Rakousku a jižním Německu. Neobvyklé je, že Mariinu duši přijímá \"Bůh Otec\" a nikoli \"Kristus\".\n\nJe možné, že oltář je dílem dvou umělců, z nichž druhý je autorem skupiny \"Ukřižování\" se \"Zachariášem\" a \"Izaiášem\" na oltářním nástavci.\n\nZe stejné doby pochází oltář z cisterciáckého kláštera ve Zwettlu.\n\n"}
{"id": "1131387", "url": "https://cs.wikipedia.org/wiki?curid=1131387", "title": "Gala (zpěvačka)", "text": "Gala (zpěvačka)\n\nGala, celým jménem Gala Rizzatto, (* 6. září 1975) je italská zpěvačka. Narodila se v Miláně a ve svých sedmnácti letech odešla studovat do Bostonu v americkém státě Massachusetts. V roce 1993 se usadila v New Yorku a věnovala se fotografování. Své první album nazvané \"Come into My Life\" vydala v roce 1997. V roce 2005 vydala singl „Faraway“ a další album \"Tough Love\" následovalo až v roce 2009, dvanáct let po vydání debutu. Později vydala několik dalších singlů.\n\n"}
{"id": "1131389", "url": "https://cs.wikipedia.org/wiki?curid=1131389", "title": "Tough Love", "text": "Tough Love\n\nTough Love může být:\n\n"}
{"id": "1131391", "url": "https://cs.wikipedia.org/wiki?curid=1131391", "title": "Hyvin Kyiengová Jepkemoiová", "text": "Hyvin Kyiengová Jepkemoiová\n\nHyvin Kiyeng Jepkemoi (* 13. ledna 1992) je keňská atletka, běžkyně na střední tratě. Její specializací je zejména běh na 3000 metrů překážek, tzv. steeplechase. V této disciplíně se stala v roce 2015 mistryní světa.\nV roce 2011 zvítězila v běhu na 3000 metrů překážek na Afrických hrách. na světovém šampionátu v Moskvě o dva roky později skončila ve finále této disciplíny šestá. Největším úspěchem se pro ni stal titul mistryně světa v běhu na 3000 metrů překážek na mistrovství světa v Pekingu v roce 2015.\n\n\n"}
{"id": "1131395", "url": "https://cs.wikipedia.org/wiki?curid=1131395", "title": "Chasing Shadows", "text": "Chasing Shadows\n\nChasing Shadows je druhé sólové studiové album anglického jazzového baskytaristy Tonyho Greye. Vydáno bylo společností Abstract Logix dne 20. května 2008. Vedle jiných se na něm podíleli například slovenský bubeník Martin Valihora a japonská klavíristka Hiromi Uehara. Nahráno bylo v srpnu 2007 v New Yorku.\n\nAutorem všech skladeb je Tony Grey.\n"}
{"id": "1131403", "url": "https://cs.wikipedia.org/wiki?curid=1131403", "title": "Črnci", "text": "Črnci\n\nČrnci jsou jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 327 obyvatel.\n\nRozkládá se v Pomurském regionu na severovýchodě Slovinska.\n\nSídlo leží při silnici č.438, asi 1,5 km západně od Apače, správního centra občiny. Rozloha vesnice je 5,36 km a nadmořská výška 220 m.\n\nÚzemí obce je úzké a protáhlé od severu k jihu. Na severu tvoří hranici katastru řeka Mura a na jihu potok Plitvica.\n\nVe vesnici stoji barokní panské sídlo Freudenau z počátku 17. století.\n"}
{"id": "1131409", "url": "https://cs.wikipedia.org/wiki?curid=1131409", "title": "Eugen Alfons Czernin", "text": "Eugen Alfons Czernin\n\nEugen Alfons Czernin, též Evžen Alfons Černín (3. ledna 1892 Praha – 16. června 1955 Vídeň), celým jménem \"Eugen Alfonsus Maria Josef Graf Czernin von und zu Chudenitz\", byl český šlechtic a hrabě z rodu Černínů z Chudenic. Byl c. a k. komoří a velký stoupenec Rakousko-uherské monarchie.\n\nStudoval v Etonu a v říjnu 1919 se oženil s Josefínou, princeznou ze Schwarzenbergu. Svatba se konala na zámku v Hluboké nad Vltavou. Zdědil několik zámků, na Lounecku zámek v Petrohradě a zámek Krásný Dvůr. V jižních Čechách pak zámek v Jindřichově Hradci. Přičinil se o zlepšení hospodaření na těchto panstvích a splatil zděděné dluhy. Během 2. světové války zůstal s rodinou na zámku v Petrohradě, tedy na území Říše (zabraných Sudet). Tím se stal jejím občanem, i když o občanství nikdy nepožádal. Během války několikrát pomohl Čechům, za což mu byl nacisty zámek v Krásném Dvoře zabaven a přidělen říšskému ministrovi zahraničí Joachimovi von Ribbentropovi. Během okupace nikdy nevstoupil do NSDAP. V roce 1945 mu byl na základě Benešových dekretů zabaven veškerý majetek a on sám byl zatčen a vyslýchán na Ruzyni. Nakonec byl propuštěn, protože kolaborace mu nebyla soudně prokázána, přesto mu majetek nebyl vrácen. Později odešel za svou rodinou do Rakouska. Za svého pobytu v Rakousku si zažádal o československé občanství. Zemřel ve Vídni v roce 1955. Jeho syn Rudolf a vnuk Karl v roce 1990 požádali o návrácení majetku v restituci a žádosti bylo z části vyhověno. Jeho potomci dnes vlastní pozemky u Velichova na Karlovarsku, Třeboně a zámek Lázeň u Chudenic.\n\n\n"}
{"id": "1131412", "url": "https://cs.wikipedia.org/wiki?curid=1131412", "title": "Drobtinci", "text": "Drobtinci\n\nDrobtinci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 129 obyvatel.\nRozkládá se v Pomurském regionu na severovýchodě Slovinska.\n\nSídlo leží při silnici č. 438, asi 5,5 km západně od Apače, správního centra občiny. Rozloha vesnice je 1,71 km² a nadmořská výška 229 m. Středem obce směrem na západ protéká Mlinski potok. Asi 3 km severně od obce protéká řeka Mura.\n"}
{"id": "1131413", "url": "https://cs.wikipedia.org/wiki?curid=1131413", "title": "Loueuse", "text": "Loueuse\n\nLoueuse je francouzská obec v departementu Oise v regionu Hauts-de-France. V roce 2012 zde žilo 145 obyvatel.\n\nErnemont-Boutavent, Escames, Morvillers, Mureaumont, Omécourt, Saint-Deniscourt, Songeons\n\n\"Počet obyvatel\" \n\n"}
{"id": "1131414", "url": "https://cs.wikipedia.org/wiki?curid=1131414", "title": "Evžen Jan František Savojský ze Soissons", "text": "Evžen Jan František Savojský ze Soissons\n\nEvžen Jan František Savojský, hrabě ze Soissons, \"Eugenio Giovanni Francesco di Savoia-Soissons\" (23. září 1714 - 23. listopadu 1734 v Mannheimu) byl syn Emanuela Tomáše a Marie Terezie z Lichtenštejna.\n\nJelikož neměl žádné potomky, jeho smrtí vymřela větev Savojských ze Soissons.\n"}
{"id": "1131416", "url": "https://cs.wikipedia.org/wiki?curid=1131416", "title": "Edzell (zámek)", "text": "Edzell (zámek)\n\nEdzell je zřícenina šlechtického zámku ve Skotsku ležící poblíž stejnojmenné vesnice. Jeho součástí je zrekonstruovaná renesanční zahrada. Nejstarší části zámku byly postaveny kolem roku 1520. V polovině 18. století přestal být obýván a postupně se stal zříceninou.\n\nRodina Lindsayů získala sňatkem panství Edzell, skládající se z tvrze, farního kostela a několika vesnic, v roce 1358. Někdy na počátku 16. století se rozhodl David Lindsay staré sídlo opustit a přibližně 300 m severně od něj začal s výstavbou nového zámku. Stavba probíhala postupně v průběhu celého 16. století a byla završena roku 1604 zřízením zahrady s bohatou sochařskou výzdobou.\n\nLindsayové se postupně stali předními velmoži ve Skotském království a měli dobré vztahy s panovníky. V srpnu 1562 strávila na Edzellu v rámci své cesty po Skotsku dvě noci královna Marie Stuartovna. V průběhu jejího pobytu zde proběhlo zasedání její tajné rady (privy council). V letech 1580 a 1589 je na Edzellu doložen pobyt krále Jakuba I., syna Marie Stuartovny.\n\nV průběhu 19. století začaly ruiny zámku vzbuzovat pozornost turistů. Majitelé objektu proto od roku 1879 zaměstnali správce, který se o něj staral a návštěvníky v něm provázel. Roku 1901 pro něj a jeho rodinu postavili majitelé domek, dnešní turistické centrum. V roce 1932 převzal stát péči o zahradu, o tři roky později i o budovy. Dnes spravuje objekt stát prostřednictvím svého památkového úřadu Historic Scotland.\n\n Původní tvrz, kde od 12. století sídlila rodina Abbottů, se rozkládala na návrší 300 m jihozápadně od současného zámku. Stojí zde pozůstatek původního kostela sv. Vavřince, přeměněný na hrobku rodiny Lindsayů. Místo bylo ale osídleno mnohem dříve, jak dokládá nález kamenného kříže z 9. století, nalezený roku 1952. Kostel byl zbořený v roce 1818, když byl postavený nový v tehdy založené stávající vesnici Edzell.\n\nNejstarší částí zámku je jeho čtyřpodlažní, 16 m vysoký věžový palác, postavený kolem roku 1520. Jeho ústřední místností byl sál v prvním patře. Byl osvětlený rozměrnými okny a vybavený velkým krbem. Vlevo od něj se nacházel prevet. Zároveň s věží byla postavena ohradní zeď, vymezující areál, a jižní křídlo. Kolem roku 1550 vzniklo západní křídlo, rovněž navazující na palác. Uprostřed něj byla umístěna brána, nad jejím půlkruhovým obloukem byly umístěny dva erby Lindsayů. V přízemí západního křídla byla kuchyně a sklady, v patře pak dvě místnosti, které rozšiřovaly ubytovací možnosti sídla. Koncem 16. století se započalo se stavbou severního křídla, z něhož byla dokončena jen jeho západní polovina. V něm byla v přízemí další kuchyně a v patře reprezentativní sál, větší než ve věžovém paláci. Nárožní věžovitá stavba severního křídla obsahovala další soukromé prostory majitelů. Stavby východního křídla se dochovaly jen v půdorysu.\n\n Renesanční zahrada je považována za nejhodnotnější památku Edzellu. Podle nápisu nad vchodem do zahrady byla dokončena v roce 1604. Rozkládá se na ploše 52 x 43,5 m, ohradní zeď je vysoká 3,6 m. Na vnitřní fasádě ohradní zdi jsou umístěny tři cykly kamenných plastik, vždy po sedmi, představující alegorie nebeských božstev (Měsíc, Mekur, Venuše, Slunce, Mars, Jupiter, Saturn), svobodných umění (Gramatika, Rétorika, Dialektika, Aritmetika, Hudba, Geometrie a ctností (Moudrost, Spravedlnost, Udatnost, Umírněnost, Víra, Naděje, Láska). K zahradě přiléhaly dvě budovy. První z nich byl letohrádek. Původní kamenný stůl v přízemí naznačuje, že tato místnost sloužila k menšímu občerstvení. Místnost v patře, do kterého se vchází po spirálovém schodišti, byla vybavena prevetem a zřejmě byla využívána jako letní ložnice. Budova se připisuje architektu Thomasi Leiperovi. V jihovýchodním rohu zahrady byla postavena lázeň, která byla snad v 18. století zbořena. Její základy byly vykopány roku 1885. Při tom bylo zjištěno, že se skládala ze tří místností. Zámek Edzell je ukázkou životního stylu a kulturní úrovně skotského renesančního velmože.\n\n"}
{"id": "1131418", "url": "https://cs.wikipedia.org/wiki?curid=1131418", "title": "Grabe (Apače)", "text": "Grabe (Apače)\n\nGrabe je jednou z 21 vesnic, které tvoří občinu Apače na Slovinsku. Ve vesnici v roce 2002 žilo 98 obyvatel.\n\nRozkládá se v Pomurském regionu na severovýchodě Slovinska.\n\nSídlo leží v kopcovitém terénu, asi 6,5 km západně od Apače, správního centra občiny. Rozloha obce je 2,17 km² a nadmořská výška zhruba 292 m.\n"}
{"id": "1131420", "url": "https://cs.wikipedia.org/wiki?curid=1131420", "title": "Janhova", "text": "Janhova\n\nJanhova je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 38 obyvatel.\n\nRozkládá se v Pomurském regionu na severovýchodě Slovinska.\n\nSídlo leží v kopcovitém terénu, asi 6 km západně od Apače, správního centra občiny. Rozloha obce je 2,81 km² a nadmořská výška zhruba 249 m.\n\nPři severním okraji katastru protéká potok Plitvica.\n"}
{"id": "1131422", "url": "https://cs.wikipedia.org/wiki?curid=1131422", "title": "Lešane", "text": "Lešane\n\nLešane je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 182 obyvatel.\n\nRozkládá se v Pomurském regionu na severovýchodě Slovinska.\n\nSídlo leží asi 1,5 km jižně od Apače, správního centra občiny. Rozloha vesnice je 1,71 km² a nadmořská výška 279 m.\nPři severním okraji katastru protéká potok Plitvica.\n"}
{"id": "1131428", "url": "https://cs.wikipedia.org/wiki?curid=1131428", "title": "USS John F. Kennedy (CVN-79)", "text": "USS John F. Kennedy (CVN-79)\n\nUSS \"John F. Kennedy\" (CVN-79) je letadlová loď Námořnictva Spojených států, která je stavěna od roku 2015. Jedná se o druhou loď třídy \"Gerald R. Ford\". Pojmenována je podle 35. prezidenta USA Johna Fitzgeralda Kennedyho.\n\nPřípravné a konstrukční práce na plavidle byly v loděnicích Newport News Shipbuilding v Newport News zahájeny v roce 2010. Slavnostní založení kýlu lodi proběhlo 22. srpna 2015. Do služby by USS \"John F. Kennedy\" měla být zařazena v červnu 2022. V únoru 2017 byla stavba lodi dokončena z 25 %. Dne 29. října 2019 byla loď spuštěna na vodu.\n\n"}
{"id": "1131430", "url": "https://cs.wikipedia.org/wiki?curid=1131430", "title": "TJ Svitavy", "text": "TJ Svitavy\n\nTělovýchovná jednota Svitavy je moravský fotbalový klub ze Svitav, který byl založen roku 1935. První poválečná sezona, do které zasáhl, byla 1946/47. Od sezony 2014/15 hraje Přebor Pardubického kraje (5. nejvyšší soutěž).\n\n\nZdroje: \n\nZačátky kopané ve Svitavách jsou spjaty s klubem německé většiny obyvatel města \"Deutscher Sportverein Zwittau\" (založen 1928).\n\nV létě 1929 bylo po rozsáhlé přestavbě otevřeno nové městské koupaliště, dnešní \"Rosnička\", na rybníku \"Stauteich\". Pod nově nasypanou hrází rybníka směrem k dnešní Pražské ulici vybudoval klub DSV Zwittau nový fotbalový stadion, kde hrála i slavná SK Admira Vídeň.\n\nV září 1930 bylo slavnostně otevřeno nové na 200 metrů dlouhé sportovní a fotbalové hřiště při Střelnici. Hřiště bylo spravováno německým sportovním spolkem (Sportverein).\n\nPrvní organizovaný klub českojazyčné menšiny vznikl roku 1933 pod názvem \"ČSK Svitavy\", jiné zdroje přisuzují tento primát \"DSK Svitavy\" (založen 1935). V průběhu druhé světové války činnost klubu ustala.\n\nKe vzkříšení však došlo ihned po osvobození v roce 1945, kdy zbytek starousedlíků doplněný vojáky z místní posádky vytvořil mužstvo s názvem \"ČSK Svitavy\".\n\nV neděli 18. srpna 1946 byl stavitel Jiří Rozsívka ze Svitav zvolen předsedou Českého sportovního klubu (ČSK) na ustavující valné hromadě, prvním místopředsedou se stal Josef Lukeš. Téhož dne v odpoledních hodinách sehrál klub ČSK Svitavy svůj první mistrovský zápas, ve kterém porazil mužstvo SK Viktoria Protivanov výsledkem 6:2. Góly za Svitavské vsítili Janko (2), Anderle (2), Sedláček a Kučera.\n\nV neděli 1. června 1947 v odpoledních hodinách vystoupilo na sportovním hřišti žactvo téměř všech svitavských škol v rámci \"Tělovýchovných her školní mládeže\".\n\nV pátek 1. dubna 1949 byly vytvořeny \"Komunální podniky\" ve Svitavách.\n\nV padesátých letech došlo ke tříštění činnosti vlivem tzv. \"dobrovolných sportovních organisací (DSO)\", takto byla roku 1951 vytvořena rezortní mužstva \"Spartak TOS\", \"Jiskra\" a \"Slavoj\". Z drobných provozoven byl vytvořen Sdružený komunální podnik, Stavební komunální podnik, Bytový komunální podnik a Služby města Svitav. Během téhož roku převzal péči o zahradnickou výzdobu města od podniku komunálního zahradnictví svitavský \"Spolek zahrádkářů\". Funkci převzal po \"Okrašlovacím spolku\", který byl zrušen komunisty po únoru 1948.\n\nNa škvárovém hřišti \"U tabačky\", na kterém v roce 1950 svitavský dorost dosáhl svých největších úspěchů, se hrálo do roku 1958. V 50. letech se započalo s budováním \"Stadionu Míru\" na Leninově ulici (dobový název současného \"Svitavského stadionu\"). V červenci 1958 proběhlo slavnostní otevření nového hřiště utkáním Jiskry Svitavy se Spartakem Motorpal Jihlava. Stadion však ještě neměl tribunu – byla otevřena až roku 1970 – jen podél jedné strany byly vybudovány sedačky pro 700 diváků. Na konci 50. let došlo sjednocením dvou největších svitavských tělovýchovných jednot – Spartaku a Jiskry – ke vzniku Tělovýchovné jednoty Svitavy.\n\nRoku 1960 vznikl nový sportovní oddíl TJ Slavoj Svitavy-Lány.\n\nV neděli 1. května 1966 okresní fotbalová jedenáctka (reprezentace okresu) sehrála své první přátelské utkání ve Svitavách na stadionu Míru proti A-mužstvu TJ Svitavy, které vyhrálo 3:0. Tři hráči svitavského A-mužstva (Rejman, Švec a Konejl) byli vybráni do reprezentace kraje na turnaj do NDR.\n\nV květnu 1967 se na stadionu Míru uskutečnil I. ročník fotbalového turnaje dívčích jedenáctek o \"Putovní pohár MV ČSM Svitavy\" (družstva Vigona Svitavy, Střední zdravotnická škola Svitavy, Pedagogická škola Litomyšl, Technolen Svitavy, Střední ekonomická škola Svitavy a Střední všeobecně vzdělávací škola Svitavy). Ve finále zvítězila děvčata SVVŠ Svitavy (dnes Gymnázium Svitavy) nad Střední zdravotnickou školou Svitavy 1:0. V tomtéž měsíci se na stadionu konalo rovněž utkání fotbalových jedenáctek příznivců klubů Slavie a Sparty, v němž ctitelé Slavie zvítězili 4:1. Výtěžek utkání, jemuž přihlíželo 400 diváků, byl věnován TJ Svitavy na zakoupení vybavení pro žáky a dorostence.\n\nV únoru 1968 oddíl kopané Svitavy ve spolupráci s OV ČSTV uspořádal I. ročník zimního turnaje \"O pohár Vítězného února\", který měl do budoucna navázat na dříve tradiční zimní turnaj \"O putovní pohár Nového Svitavska\". Zvítězili fotbalisté TJ Slavoj Svitavy-Lány „A“, když ve finále porazili Slovan Moravská Třebová 3:2. 9. května téhož roku (v rámci oslav 23. výročí osvobození Československa Sovětskou armádou) uspořádala TJ Svitavy \"Sportovní den\", který vyvrcholil utkáním fotbalových týmů TJ Svitavy „A“ a jedenáctky bývalých internacionálů Slavie Praha. Klání, které skončilo vítězstvím internacionálů Slávie v poměru 5:1, sledovalo na stadionu Míru na 2 000 diváků. Za Slavii nastoupili mimo jiné i legendární Plánička, Bican, Fr. Veselý nejst. a Ženíšek.\n\nV roce 1970 byla u příležitosti konání okresních \"tělovýchovných slavností\" otevřena krytá tribuna.\n\nVe středu 14. května 1986 se na stadionu Míru hrálo finálové utkání Českého poháru mezi Spartou Praha a Duklou Praha. Před 7 500 diváky vyhrála Sparta 4:2.\n\nV sobotu 2. června 1990 zvítězili fotbalisté TJ Svitavy v krajském finále Českého poháru nad VTJ Hradec Králové 2:1.\n\nVzhledem k reorganizaci nižších soutěží po sezoně 1990/91 (konec krajů → návrat žup) se vrátil od sezony 1991/92 do moravských soutěží.\n\nV pátek 19. února 1999 oddíl TJ Svitavy vyhlásil výsledky ankety \"O nejlepšího hráče fotbalu ve Svitavách za posledních padesát let\". Vítězem se stal Jaroslav Vojta před Richardem Juklem a Jiřím Valtou ml.\n\nVlivem další reorganizace nižších soutěží (konec žup → návrat krajů) od sezony 2002/03 působí v českých soutěžích. V sobotu 1. října 2005 bylo v areálu Gymnázia ve Svitavách otevřeno fotbalové minihřiště s umělou trávou a osvětlením. Od září 2011 se hraje na \"Svitavském stadionu\" (předtím \"Stadion TJ Svitavy\").\n\nTrenérsky zde působili např. Martin Pulpit a Vítězslav Rejmon.\n\nZdroje: \n\n\nPoznámky:\n\nTělovýchovná jednota Svitavy „B“ je rezervním týmem Svitav, který se pohybuje na krajské úrovni. Od sezony 2016/17 hraje I. A třídu Pardubického kraje (6. nejvyšší soutež).\n\nPoznámky:\n\n"}
{"id": "1131431", "url": "https://cs.wikipedia.org/wiki?curid=1131431", "title": "Briz-M", "text": "Briz-M\n\nBriz-M (rusky: Бриз-М) a Briz-KM jsou ruské raketové horní stupně na kapalné skladovatelné pohonné látky, určené pro vynášení družic na oběžnou dráhu, vyráběné GKNPC Chruničeva a používané nosiči Angara, Proton a Rokot.\n\nTento horní stupeň Briz-M je určen k vynášení velkých nákladů na nízké, střední a vysoké oběžné dráhy (včetně geosynchronních a geostacionárních). Hlavní motor může být během letu 8krát restartován a tak umožňuje přesné umístění družice na oběžnou dráhu. Životnost Briz-M na oběžné dráze je omezena kapacitou baterií na palubě, a v současné době je 24 hodin. Celkový čas standardního letu Proton/Briz-M, od startu po oddělení družice, je přibližně 9,3 hodiny. Nosič Proton s horním stupněm Briz-M také může navádět náklady na únikovou dráhu Země.\n\nJedním z cílů vývoje systému bylo zachování celkových rozměrů tak malých, jak jen možno. Briz-M v porovnání s předchůdcem, kterým je Blok D, zabírá mnohem méně prostoru na palubě nosné rakety a umožňuje uvolnit místo pro náklad. Proton s horním stupněm Briz-M může umístit 4385 kg družici, jako je A2100, na cílovou dráhu s nejvyšším bodem (apogeum) 35786 km, s nejnižším bodem (perigeum) 7030 km, a sklonem k zemskému rovníku 17,3°. Maximální nosnost stupně Briz-M je 5645 kg na přechodovou dráhu ke geostacionární, ze které je na přechod na GEO ještě třeba dodat rychlost 1500 m/s . Vynesení většího počtu družic je také podporováno, se schopnosti vynést družice na různé oběžné dráhy.\n\nBriz-M je dvojitý horní stupeň, který se skládá z centrálního jádra (používajícího standardního Briz-KM) a přídavné odhoditelné prstencové nádrže obklopující jádro. Systém je poháněn hlavním motorem (14D30), který je ovládán pneumaticky (stlačeným plynem).\n\nBriz-KM je jednodílná struktura, pouze s kónickou nádrží, a raketovým motorem umístěném v její prohlubni. Briz-KM je použit jako třetí stupeň nosičů Rokot.\n\nBriz-M dokončil svůj první let v červnu 2000 vynesením komunikační družice Gorizont.\n\nJe plánováno použití Briz-M s nosičem Angara 3 a Angara 5.\n\n\n\n"}
{"id": "1131432", "url": "https://cs.wikipedia.org/wiki?curid=1131432", "title": "Tenis na Letních olympijských hrách 1896 – mužská čtyřhra", "text": "Tenis na Letních olympijských hrách 1896 – mužská čtyřhra\n\nMužská čtyřhra na Letních olympijských hrách 1896 probíhala v areálu Athénského tenisového klubu a několik zápasů bylo odehráno na velodromu Neo Phaliron. První ročník soutěže se konal v období od 6. do 11. dubna 1896 na otevřených antukových dvorcích. Jednalo se o jedinou neindividuální soutěž Athénských her.\n\nHrálo se na dva vítězné sety, včetně finále. Většina výsledků není známa. Do turnaje nastoupilo šest párů složených z dvanácti tenistů, kteří pocházeli ze čtyř národních olympijských výprav. Protože tři dvojice tvořili hráči z různých zemí, startovali tak za smíšený tým. Tomu byly přičteny všechny medaile.\n\nOlympijským vítězem se stal německo-britský pár Friedrich Traun a John Pius Boland, jenž ve finále zdolal egyptsko-řeckou dvojici Dionysios Kasdaglis a Demetrios Petrokokkinos ve třech sadách. Bronzové medaile obdrželi Australan Edwin Flack s Britem Georgem S. Robertsonem, jakožto jediní poražení semifinalisté.\n"}
{"id": "1131433", "url": "https://cs.wikipedia.org/wiki?curid=1131433", "title": "Unknown Angels", "text": "Unknown Angels\n\nUnknown Angels je třetí sólové studiové album anglického jazzového baskytaristy Tonyho Greye. Vydáno bylo nezávislou společností ObliqSound v roce 2010. Nahrávání probíhalo v říjnu púředchozího roku. Vedle jiných se na něm podíleli například Michele Locatelli a Deantoni Parks.\n\nAutorem všech skladeb je Tony Grey.\n\n\n"}
{"id": "1131434", "url": "https://cs.wikipedia.org/wiki?curid=1131434", "title": "Záhada na zámku Styles", "text": "Záhada na zámku Styles\n\nZáhada na zámku Styles (\"The Mysterious Affair at Styles\") je první detektivní román anglické spisovatelky Agathy Christie. Vznikl v průběhu první světové války a poprvé vyšel na podzim roku 1920 ve Spojených státech. V lednu 1921 se objevil též na pultech knihkupců ve Spojeném království.\n\n\"Záhada na zámku Styles\" je současně prvním z řady autorčiných románů, v nichž vystupuje belgický detektiv Hercule Poirot. Podobně jako několik pozdějších knih s Poirotem, i tato je vyprávěna z pohledu jeho společníka Arthura Hastingse.\nInformace o knize na webu Společnosti Agathy Christie\n"}
{"id": "1131435", "url": "https://cs.wikipedia.org/wiki?curid=1131435", "title": "Turecký červený půlměsíc", "text": "Turecký červený půlměsíc\n\nTurecký červený půlměsíc ( neboli také zkráceně \"Kızılay\") je největší tureckou humanitární organizací momentálně fungující jako součást Mezinárodního červeného kříže.\nHistorie organizace sahá až do dob Osmanské říše, konkrétně do 11. června 1868, kdy vznikla pod jménem „Hilâl-i Ahmer Cemiyeti“ (název „Hilal e Ahmar“ (هلال احمر) je i dnes nadále používán v arabštině). V roce 1935, kdy došlo k založení Turecké republiky Mustafou Kemalem Atatürkem, dostala svůj dnešní název \"Kızılay\". Stejně jako ostatní i ona funguje jako nevládní organizace. Všechny organizace Červeného kříže a Červeného půlměsíce působící na území dřívější Osmanské říše jsou nástupci Tureckého červeného půlměsíce.\n\n\n"}
{"id": "1131436", "url": "https://cs.wikipedia.org/wiki?curid=1131436", "title": "Campremy", "text": "Campremy\n\nCampremy je francouzská obec v departementu Oise v regionu Hauts-de-France. V roce 2012 zde žilo 448 obyvatel.\n\nAnsauvillers, Bonvillers, Noyers-Saint-Martin, Saint-André-Farivillers, Thieux, Wavignies\n\n\"Počet obyvatel\" \n\n"}
{"id": "1131438", "url": "https://cs.wikipedia.org/wiki?curid=1131438", "title": "Ernst Sachs (podnikatel)", "text": "Ernst Sachs (podnikatel)\n\nErnst Sachs (22. listopadu 1867 Konstanz-Petershausen – 2. července 1932 Schweinfurt) byl německý podnikatel, průmyslník, cyklista a vynálezce volnoběžného náboje s protišlapnou brzdou jízdního kola.\n\nErnst Sachs byl také tajným komerčním radou a získal i čestné občanství města Schweinfurt.\n\nVyučil se nástrojařem ve Stuttgartu, Schwenningenu a Esslingenu. Poté pracoval jako přesný mechanik ve Frankfurtu nad Mohanem. Zde se setkal s bratry Opelovými z Rüsselsheimu. Sachs se usadil ve Schweinfurtu a oženil se zde s dcerou Wilhelma Höpflingera, spoluzakladatele průmyslové výroby kuličkových ložisek ve městě.\n\nV roce 1894 přihlásil Sachs svůj první patent náboje jízdního kola. O rok později založil společně s úspěšným obchodníkem Karlem Fichtelem společnost \"Schweinfurter Präcisions-Kugellager-Werke Fichtel & Sachs\". Zabývali se výrobou a především dalším zdokonalováním nábojů jízdních kol a kuličkových ložisek prodávaných pod značkou „Sachs-Lager“. V roce 1903 patentoval Sachs revoluční volnoběžný náboj „Torpedo“, který se stal na desetiletí prodejním šlágrem firmy.\n\nPo smrti Karla Fichtela v roce 1911 převzal Sachs vedení celé firmy. Ještě před první světovou válkou firma zřídila dva další výrobní závody, jeden v v roce 1913 v českém Černýši (tehdy německy zvaném \"Tschirnitz a. d. Eger\") a v Lancasteru v americké Pensylvánii. Přechod na zbrojní výrobu během války přinesl do roku 1918 obrovské zisky. V době největšího vrcholu zaměstnávala firma 8000 lidí. V roce 1923 se změnila na akciovou společnost.\n\nV období Výmarské republiky byl politicky blízko národně liberální Německé lidové straně. Ve firmě vládl jako skutečný patriarcha. Protože němečtí výrobci ložisek čelili koncem dvacátých let 20. století tlaku švédského koncernu SKF a situace již byla neudržitelná, prodal v roce 1929 část firmy vyrábějící ložiska nově založené společnosti \"Vereinigten Kugellagerfabriken AG\", ve které se stal předsedou dozorčí rady.\n\nSachs vyplatil z výnosu z tohoto prodeje podíly Fichtelových dědiců, manželky a dětí a investoval do nového vývoje spojek a tlumičů. Tyto produkty upevnily pozici Fichtel & Sachs AG jako významného dodavatele automobilového průmyslu. Poslední ze Sachsem vyvíjených novinek byl lehký dvoutaktní motocyklový motor z roku 1932, kterým osazovala své malé motocykly převážná většina předních výrobců. Téměř uprostřed Velké hospodářské krize zemřel Ernst Sachs v roce 1932 ve věku 64 let na leukémii. Jeho pohřeb byl podobný státnímu pohřbu, ulice Schweinfurtu lemovaly tisíce lidí, rakev na voze taženém čtyřspřežím projela městem až na hlavní hřbitov, kde Sachsův syn Willy předtím nechal postavit monumentální rodinnou hrobku.\n\nErnst Sachs byl dědem Ernsta Wilhelma, Guntera a Petera Sachse. Byl také jedním ze zakládajících členů říšského Svazu německých výrobců motorových vozidel.\n\n\n"}
{"id": "1131444", "url": "https://cs.wikipedia.org/wiki?curid=1131444", "title": "Pál Joensen", "text": "Pál Joensen\n\nPál Joensen (* 10. prosince 1990 Vágur) je plavec z Faerských ostrovů, specialista na delší kraulařské trati a první reprezentant této země, který získal medaili na plaveckém mistrovství světa.\n\nZískal tři zlaté medaile na Mistrovství Evropy juniorů v plavání 2008 v závodech na 400 m, 800 m a 1500 m volným způsobem. Na Mistrovství Evropy v plavání 2010 skončil druhý na 1500 m volný způsob. Na Mistrovství světa v plavání 2011 byl čtvrtý na 1500 metrů a pátý na 800 metrů. Původně se připravoval v jediném pětadvacetimetrovém bazénu na rodném ostrově Suðuroy, v roce 2012 se kvůli lepším tréninkovým podmínkám odstěhoval do Dánska. Dánsko také reprezentoval na olympiádě 2012 (Faerské ostrovy nemají vlastní olympijský výbor), obsadil desáté místo na 400 metrů a s dánskou kraulařskou štafetou byl třináctý. Na Mistrovství světa v plavání v krátkém bazénu 2012 byl třetí na patnáctistovce, na Mistrovství Evropy v plavání 2014 vybojoval stříbrné medaile na 800 m i 1500 m. Na Mistrovství světa v plavání v krátkém bazénu 2014 skončil čtvrtý na patnáctistovce v čase 14:26,54, což je nejen jeho osobní rekord, ale zároveň rekord celé Skandinávie. Je také majitelem dvaadvaceti zlatých medailí z Ostrovních her a více než stonásobným mistrem své země. Byl vyhlášen nejlepším faerským sportovcem v letech 2007, 2008, 2009 a 2013.\n\n"}
{"id": "1131446", "url": "https://cs.wikipedia.org/wiki?curid=1131446", "title": "Komodo", "text": "Komodo\n\nKomodo je indonéský ostrov, který náleží skupině ostrovů Malé Sundy. Ostrov je především známý kvůli výskytu varana komodského, který je největším a nejmohutnějším ještěrem na světě. Populace tohoto ještěra je zde odhadována na cca 5000 kusů.\n\nKomodo má rozlohu 390 km a žijí zde asi tři tisíce obyvatel. Náleží indonéské provincii Východní Nusa Tenggara. Obyvatelé jsou převážně islámského vyznání, ale zastoupeno je zde také křesťanství a budhismus. Ostrov je součástí národního parku Komodo, který byl založen v roce 1980. Turisté ostrov navštěvují také kvůli potápění. Nachází se mezi většími ostrovy Sumbawa a Flores. Na ostrově se dříve nacházel tropický prales, ale dnes jsou tu převážně pastviny.\n\nOstrov Komodo je součástí stejnojmenného národního parku a spolu s přilehlými ostrovy Rinca a Padara a množstvím menších ostrůvků a okolních korálových útesů byl v roce 1977 zapsán na seznam biosférických rezervací UNESCO. Celková rozloha této biosférické rezervace je 1 118 003 ha, z čehož souš představuje pouze 332 951 ha. Na území biosférické rezervace bylo v roce 2011 registrováno 97 988 obyvatel.\n"}
{"id": "1131449", "url": "https://cs.wikipedia.org/wiki?curid=1131449", "title": "Kematen an der Krems", "text": "Kematen an der Krems\n\nKematen an der Krems je obec v rakouské spolkové zemi Horní Rakousy v okrese Linec-venkov.\n\nK 1. lednu 2015 zde žilo 2 629 obyvatel.\n\n"}
{"id": "1131453", "url": "https://cs.wikipedia.org/wiki?curid=1131453", "title": "Kematen", "text": "Kematen\n\nKematen je název více míst:\n\n"}
{"id": "1131454", "url": "https://cs.wikipedia.org/wiki?curid=1131454", "title": "Český klub", "text": "Český klub\n\nČeský klub (německy v dobové transkripci \"Czechen-Club\" nebo \"Club der Čechen\") byl poslanecký klub na rakouské Říšské radě, který od roku 1879 sdružoval několik proudů české státoprávní politické reprezentace. V 80. letech patřil mezi hlavní opory vlády Eduarda Taaffeho.\n\nV 70. letech 19. století praktikovala česká reprezentace politiku pasivní rezistence, tedy neúčasti na práci českého zemského sněmu a Říšské rady. Protestovala tak proti ústavnímu vývoji v Předlitavsku, které se po rakousko-uherském vyrovnání, neúspěchu fundamentálních článků a přijetí tzv. dubnové ústavy vydalo směrem k centralistickému státu, který nenaplnil autonomistické české požadavky. \n\nPolitika bojkotu zákonodárných sborů ovšem neplnila svůj účel. Mladočeská strana ji odmítala jako neúčinnou, zatímco staročeská strana, kterou vedl František Ladislav Rieger, ji stále obhajovala. K částečnému obratu došlo v roce 1878, kdy se česká státoprávní opozice vrátila na český zemský sněm. Po zemských volbách roku 1878 se tak čeští poslanci dostavili na sněm. Na sněmu pak fungoval Český státoprávní klub. \n\nDefinitivní konec pasivní rezistence nastal po volbách do Říšské rady roku 1879, kdy se Češi rozhodli pro návrat i do vídeňského parlamentu. \n\n6. října 1879, tedy den před zahájením první povolební schůze Říšské rady, byl na poradě ve Vídni oficiálně ustaven Český klub. Šlo o střechovou parlamentní platformu, do které se volně spojily čtyři proudy české politiky: staročeši (28 poslanců), mladočeši (6 poslanců), Strana konzervativního velkostatku (10 poslanců) a Moravská národní strana (10 poslanců). Předsedou klubu byl František Ladislav Rieger, jeho místopředsedy za konzervativní velkostatkáře Jiří Kristián Lobkowicz (později Jindřich Jaroslav Clam-Martinic) a za moravské poslance Alois Pražák (později František Alois Šrom). V pětičlenném výboru klubu a jeho dalších orgánech platil personální klíč: dva staročeši, jeden mladočech, jeden konzervativec a jeden Moravan. \n\nNa Říšské radě vystoupil Český klub se státoprávním ohrazením, tedy deklarací, že návrat do vídeňského parlamentu neznamená bezpodmínečné příjetí ústavních poměrů v Předlitavsku ani rezignaci na české státní právo. S podobným prohlášením přišla i česká šlechta v Panské sněmovně (horní nevolená komora Říšské rady). \n\nV roce 1879 se Český klub stal součástí vlády Eduarda Taaffeho, v níž jeho koaličními partnery byl Polský klub a Hohenwartův klub (převážně německorakouští konzervativci). Toto mocenské uspořádání se nakonec ukázalo jako velmi trvanlivé, protože vládní strany spojovaly obavy z návratu německých liberálů, tzv. Ústavní strany, k moci. Účast českých poslanců na vládní většině a vliv Českého klubu vedly k některým významným úspěchům. V roce 1880 byla vydána Stremayrova jazyková nařízení, která zvyšovala status češtiny v úředním styku v Čechách a na Moravě. V roce 1882 došlo k rozdělení Karlo-Ferdinandovy univerzity v Praze na českou a německou univerzitu, čímž Češi získali kompletní strukturu národního školství. \n\nVe volbách do Říšské rady roku 1885 Český klub předem dojednal osobnosti kandidátů v jednotlivých volebních obvodech tak, aby nedocházelo ke konkurenci mezi vícero českými kandidáty. Ve volbách Český klub mírně posílil (zejména díky českým ziskům v kurii obchodních a živnostenských komor) a s 65 poslanci pokračoval v podpoře Taaffeho vlády. Podle jiného zdroje měl 66 členů.\n\nKoncem 80. let se vyhrotily spory mezi staročechy a mladočechy. Po zemských volbách roku 1889 na Českém zemském sněmu fungovaly samostatné poslanecké kluby staročechů i mladočechů. Rivalita se přelévala i na Říšskou radu. V říjnu 1887, podle jiného zdroje až 29. ledna 1888 zde vznikl Klub neodvislých českých poslanců, jehož zakladatelem byl Eduard Grégr. Měl 7 členů, vesměs vyloučených z Českého klubu v květnu 1887. Předsedou klubu se stal Emanuel Engel. \n\nObě české konkurenční strany se ostře utkaly ve volbách do Říšské rady roku 1891, ve kterých mladočeši drtivě vyhráli. Po nich se Český klub rozpadl. Ve vídeňském parlamentu pak existoval samostatný mladočeský poslanecký klub (Klub neodvislých poslanců českých na radě říšské) se 37 členy, moravští poslanci ustavili Moravský klub a konzervativní velkostatkáři se připojili k Hohenwartovu klubu.\n\nV pozdějších letech se už neobjevila mezi českou reprezentací na Říšské radě podobně silná a jednotná platforma, jakou v 80. letech byl Český klub. V roce 1900 vznikla Česká národní rada ovšem jen jako volná nadstavbová organizace českých liberálně-konzervativních stran. Po prvních volbách konaných podle všeobecného a rovného volebního práva (volby roku 1907) vznikl na Říšské radě Český klub, který měl 84 členů a zahrnoval všechny politické strany kromě sociálních demokratů. Šlo ovšem o velmi volnou alianci. Rozpadl se navíc už v listopadu 1907 kvůli sporům okolo vstupu českých politiků do vlády. Český klub sdružoval potom jen mladočeské a staročeské poslance, zatímco početní zákonodárci zvolení za nově vznikající úspěšné strany (agrárníci, národní sociálové, klerikálové apod.) měli vlastní kluby.\n\n\n\n"}
{"id": "1131455", "url": "https://cs.wikipedia.org/wiki?curid=1131455", "title": "Lípa ve Velké Polomi", "text": "Lípa ve Velké Polomi\n\nHřbitovu u Kostela sv. Václava ve Velké Polomi dominuje lípa velkolistá s obvodem kmene 574 cm a výškou 20 m (údaje z roku 2010). Stáří stromu lze těžko určit, protože v historických pramenech chybí údaje, kdy byla vysazena. Jedinec se probojoval mezi 12 stromů usilujících o titul Strom roku 2007.\n"}
{"id": "1131466", "url": "https://cs.wikipedia.org/wiki?curid=1131466", "title": "Šťastný úsměv", "text": "Šťastný úsměv\n\nŠťastný úsměv, z. s., je nezisková organizace dobrovolníků, která pomáhá od roku 2005. Jejím cílem je demýtizace a detabuizace rozštěpů ve společnosti. Úkolem je zlepšit informovanost rodičů malých pacientů i pacientů samotných o průběhu a podmínkách léčby. Léčba je dlouhodobá a cílem spolku je tuto dlouhou cestu za šťastným úsměvem dětem i dospělým co nejvíce zpříjemnit.\n\nObčanské sdružení Šťastný úsměv bylo založeno 11. března 2005. O deset let později bylo převedeno na Šťastný úsměv, z. s. se sídlem v Olomouci.\n\nRealizované projekty dostupné pro širokou veřejnost, které usnadňují péči o rozštěpové pacienty a zlepšují povědomí společnosti o problematice obličejových rozštěpů.\n\nPro tvůj šťastný úsměv\n\nPublikace je průvodce léčbou nejrozšířenější vývojové vrozené vady obličejového rozštěpu od narození k dospělosti. Publikace byla vypracovaná ve spolupráci s odborníky a nabízí ucelené informace o léčbě. Napsali Martina Kolísková a Zdeněk Dvořák.\n\nKrátký filmový dokument o životě dětí s rozštěpem. Seznamuje s prací spolku a seznamuje o začátcích rodičů, když se dozvědí o tom, že miminko bude mít vrozenou vývojovou vadu rozštěp. Filmový dokument zachycuje léčbu dětí s rozštěpy a zachycuje, jak právě tyto děti vnímají svůj handicap.\n\nKrátký filmový dokument seznamuje MUDr. Zdeněk Dvořák, Ph.D. (rozštěpový specialista z kliniky plastické a estetické chirurgie při FN u svaté Anny v Brně) s historií rozštěpů a podá ucelené informace o jeho léčbě. Součástí dokumentu jsou názory rodičů, dětí a dospělých, kteří se s rozštěpem narodili.\n\nRozštěp obličeje vyžaduje náročnou a dlouhodobou léčbu, avšak díky pokrokům v medicíně dosahuje léčba skvělých výsledků. I s rozštěpem obličeje lze prožít normální a plnohodnotný život .\n\nKniha je určena pro děti předškolního a mladšího školního věku s rozštěpem obličeje. Srozumitelnou a zábavnou formou seznamuje dítě s průběhem léčby a nabízí způsob, jak samo dítě může o rozštěpu mluvit se svým okolím. Napsala Martina Kolísková, vydalo nakladatelství Albatros.\n\nLogopedická příručka je určena nejen rodičům dětí s rozštěpem, ale i dospělým s rozštěpem a klinickým logopedům. Příručka obsahuje základní informace o tom, jaké potíže rozštěpové vady obličeje v oblasti logopedie přinášejí, ale i konkrétní cvičení pro děti s názornými obrázky, rady, jak logopedii zpříjemnit. Vysvětluje pojem palatolalie, velofaryngeální uzávěr a velofaryngeální insuficience. Na vzniku příručky spolupracoval spolek s klinickými logopedy se znalostí problematiky rozštěpů. Napsala Michaela Chotěborová.\n\nPohádka pro nejmenší je určena pro nejmenší děti s rozštěpem. Nejmenší děti zaujme a mohou se ztotožnit s jejím hlavním posláním. Děti si mohou uvědomit, že odlišnost neznamená být horší. Naopak, odlišnost je jedinečnost a je znakem každého člověka. Psychologická pomůcka pro vyrovnání se s vrozenou vadou.\n\nPohádku převyprávěl Igor Dostálek a lze si ji poslechnout spolu s dětmi.\n\nPříběh lva Lippyho napsala Anežka Rouš Dvořáková, ilustrovala Vendula Hegerová je Leporelo pro nejmenší děti s příběhem malého lvíčka Lippyho, ze kterého vyrostl moudrý a spravedlivý král.\n\nPlyšový lvíček Lippy pomáhá dětem s rozštěpy překonat úskalí léčby a doprovází děti léčbou a životem. Lippy není jen obyčejný plyšáček, ale úžasný maňásek, který vašimi ústy může povědět maličkému pacientovi pohádku, může mu vysvětlit, proč má také na rtíku jizvičku. Z hlediska psychologie poskytuje nezastupitelnou pomůcku pro děti s rozštěpem a pomáhá dětem vyrovnat se s vrozenou vadou.\n\nSpolek ve spolupráci se svými členy vydává stolní kalendáře na rok. Kalendář doplněný fotografiemi dětí s rozštěpy provází s úsměvem každým dnem roku.\n\nPravidelná přátelská setkání rodin, kterým vstoupila do života vrozená vývojová vada rozštěp, spolek pořádá jednou ročně. Součástí setkání jsou sbližující hry pro děti i odborné přednášky. Rodiče si mezi sebou předávají své zkušenosti s léčbou, péčí i výchovou dětí a získávají zkušenosti a nadhled nad situací. Součástí setkání jsou odborné přednášky lékařů, kteří se léčbou rozštěpů zabývají.\n\nČlánky a rozhovory do médií jsou vydávány průběžně. Články poukazují na činnost spolku i vyprávějí příběhy obyčejných rodin, kterým vstoupil do života rozštěp. Vyprávějí, jak se s nečekanou skutečností vypořádali. Rozhovory napomáhají k celospolečenské osvětě rozštěpů a k většímu povědomí o rozštěpech, o léčbě i o lidech, kteří se s nepřízní osudu vyrovnali.\n\nrok 2015 - Předsedkyně spolku Anežka Rouš Dvořáková byla host Českého rozhlasu Olomouc v pořadu Nezatloukat a v pořadu Větrník - Host ve studiu. Spolek publikoval články na internetovém portálu o dětech a rodičích a prezentoval lvíčka Lippyho, vysvětloval nutnost osvěty a vydal článek, kde vysvětluje rozštěp na fiktivním příběhu. Vyšel článek, kde popisuje pojem rozštěp a činnost spolku.  V časopise v rubrice příběhy ze života vyšel příběh o léčbě v dospělosti.\n\nPříběhy mají moc, mají sílu a předávají pozitivní příklady lidí, kteří mají zkušenost s obličejovými rozštěpy. Příběhy lidí jsou zveřejňovány a vyjadřují osobní zkušenost vyrovnání se s vrozenou vývojovou vadou.\n\nO rozštěpu k úsměvu. Kniha vyšla v roce 2016 a obsahuje medailonky osob doplněné fotografiemi Lenky Hatašové. Kniha je zaměřena především na rodiče, kterým byla rozštěpová vada obličeje diagnostikována prenatálně u jejich očekávaného potomka i pro širokou širokou čtenářskou veřejnost.\n\nLetáčky se základními informacemi jsou vydávány a rozesílány na odborná pracoviště a jsou určeny pro odbornou i laickou veřejnost. Pro všechny, kteří chtějí vědět více o spolku a chtějí více znát problematiku obličejových rozštěpů. Je určen pro širokou veřejnost k osvětě s kolem odstraňovat mýty a tabu ve společnosti.\n\nZáří je mezinárodní měsíc osvěty rozštěpů a spolek se každoročně aktivně připojuje. Září je vyhlášeno jako Craniofacial Acceptance Month čili měsíc věnovaný obličejovým deformitám.\n\nNově připravované projekty nejen pro lidi, kterým vstoupila do života vývojová vrozená vada rozštěp i pro širokou veřejnost.\n\nOmalovánky pro nejmenší s obrázky leporela Příběh Lva Lippyho. Připravuje ilustrátorka Vendula Hegerová.\nVýroční zprávy jsou vydávány každý rok a shrnují činnosti spolku za uplynulé roční období.\n\n\n"}
{"id": "1131467", "url": "https://cs.wikipedia.org/wiki?curid=1131467", "title": "Pumpava obecná", "text": "Pumpava obecná\n\nPumpava obecná (\"Erodium cicutarium\") je nevysoká, pižmem páchnoucí, planě rostoucí rostlina, druh rodu pumpava. V české přírodě je nepůvodní druh, roste v ní však již po staletí, bývá považována za léčivku i plevel.\n\nPochází ze západní Evropy, Středozemí a Malé Asie. Druhotně se rozšířila do zbytku Evropy, na Sibiř a do Východní Asie, na Arabský poloostrov, do Ameriky, Afriky, Austrálie i na Nový Zéland. V České republice, kde je považována za archeofyt, se vyskytuje na většině území roztroušeně až hojně, v polohách nad 750 m n. m. však chybí.\n\nSvětlomilná a teplomilná rostlina, upřednostňuje suché a výhřevné, kamenité, písčité či hlinité půdy. Špatně snáší zamokřená a zastíněná stanoviště, stejně jako místa s dlouho ležící sněhovou pokrývkou. Přežívá i velká letní sucha při nichž nehyne, nýbrž po větším letním nebo podzimním dešti opět pokračuje v růstu. Přezimuje v listové růžici.\n\nRoste na obdělávaných polích a zahradách, v suchých trávnicích, na pastvinách, úhorech, podle cest, na železničních náspech a rumištích. Do Česka se dostala, patrně ze západní či jižní Evropy, poměrně dávno a zcela zdomácněla, nyní je na velké části území běžnou rostlinou.\n\nJednoletá až dvouletá, nepříjemně zapáchající bylina s trsy bohatě větvených lodyh které jsou poléhavé či vystoupavé a dorůstající do výše 20 až 50 cm. Z tenkého kůlovitého kořene, se sekundárními vláknitými kořínky, vyrůstá listová růžice a z ní vyrůstají chlupaté lodyhy. Lodyžní listy rostou střídavě nebo protistojně, jsou řapíkaté, eliptické, jejich čepele jsou sudo nebo lichozpeřené a bývají dlouhé do 5 a široké do 3 cm, směrem vzhůru se zmenšují. Přisedlé lístky jsou jednou až dvakrát ostře peřenoklané a oboustranně chlupaté, vrcholové lístky jsou třídílné. Všechny listy bývají tvarově velice variabilní, listová růžice za plodu usychá. Vytrvalé, široce kopinaté palisty jsou zelené a později načervenalé.\n\nOkoličnatá květenství na dlouhých a chlupatých stopkách jsou tvořena třemi až osmi pětičetnými květy s listeny u báze srostlými. Stopky květů jsou při kvetení vzpřímené, při zrání plodů se prodlužují a sklánějí dolů, plody visí. Stopky se přitom hákovitě ohýbají nahoru, takže visící plody směřují vzhůru. Elipsovité kališní lístky jsou po obvodě blanité, na vrcholu hrotité se štětinatou osinkou, chlupaté a mají tři až pět žilek. Dvojnásobně větší, obvejčité korunní lístky, 4 až 10 mm dlouhé, bývají růžové, světle karmínové, růžovofialové nebo vzácně bílé a u báze někdy mívají purpurovou skvrnu. Z deseti tyčinek bývá pouze pět vnitřních tyčinek plodných, zbylé vnější nemají prašníky. Plodné tyčinky mají vespod medové žlázky. Rostliny kvetou nejčastěji od dubna do července, ojediněle až do října. Květ je otevřen pouze necelý den, před sklonkem dne se zavře, korunní lístky uvadnou a opadají.\n\nPoltivý zobanitý plod, až 5 cm dlouhý, se skládá z pěti jednosemenných pouzder, která jsou svými prohnutými a napjatými osinami přirostlá ke společnému střednímu sloupku. V době zralosti vztyčený plod ve střední části puká a předpjaté osiny vymršťují nažky (plůdky) až do vzdálenosti dvou metrů. Chlupaté nažky (semena) jsou podlouhlé, zašpičatělé a přecházejí v dlouhou, hydroskopickou osinu, která je za sucha spirálovitě stočená. Osina reaguje zkrucováním a napřimováním na změnu vlhkosti a zavrtává nažku do země, chloupky nažky směřující vzhůru brání zpětnému pohybu k povrchu.\n\nPumpava obecná se rozmnožuje pouze semeny, která jsou nepravidelně dlouze dormantní a podržují si klíčivost až osm let, na polích se objevují její mladé semenáčky po celý rok. Na rostlině vyroste ročně několik stovek semen která se rozšiřují mimo balisticky i za pomoci zvířat, zachycují se osinami za srst nebo peří živočichů.\n\nNa polích zapleveluje prořídlé pícniny, ale bývá hojná i v přezimujících obilninách, řepce, okopaninách a zelenině. Jedná se o však méně nebezpečný plevelný druh.\n\nPumpava obecná se používá v léčitelství, je to léčivka se svíravým a krev stavícím účinkem. V květnu až červnu se sbírá se její nať „Herba erodii“, jejíž odvar v malých dávkách zvyšuje a ve velkých snižuje krevní tlak. Největší využití však nacházela v gynekologii, např. při nadměrné menstruaci nebo nepravidelném krvácení.\n\n\n \n"}
{"id": "1131469", "url": "https://cs.wikipedia.org/wiki?curid=1131469", "title": "Leopold Oser", "text": "Leopold Oser\n\nLeopold Oser (27. července 1839 Mikulov – 22. srpna 1910 Gainfarn bei Wien) byl rakouský lékař moravského původu, internista, vynálezce ohebné žaludeční sondy.\n\nPo studiích na Vídeňské univerzitě, která ukončil v roce 1862, kdy získal titul doktora medicíny, pracoval 5 let jako sekundární lékař ve Všeobecné nemocnici, kde vedl oddělení pro léčbu cholery. Po habilitaci na Vídeňské univerzitě z interního lékařství byl na návrh profesora Josefa Škody jmenován primářem Nemocnice židovské komunity, kterou vedl až do své smrti. Ve stejné době také působil jako přednosta oddělení Vídeňské všeobecné polikliniky, kterou spoluzakládal. Od roku 1874 byl členem Dolnorakouské zdravotnické rady, které od roku 1905 předsedal. V roce 1885 získal titul profesora. Hlavní oblastí vědeckého zájmu Leopolda Osera byla onemocnění gastrointestinálního traktu. V roce 1875 vytvořil mnohem pohodlnější způsob gastroskopie pomocí ohebné žaludeční sondy místo neohebné trubky, která se používala do té doby.\n\nJeho hlavním vědeckým dílem bylo \"Pojednání o onemocnění slinivky břišní\" (1898), která vyšla v Nothnagelově Příručce speciální patologie a terapie. Dalšími pracemi byly \"Experimentální studie o pohybech dělohy\" (autorem je společně se Schlesingerem, 1873), \"Zpráva o skvrnitém tyfu\" (1876), \"Patologie a terapie cholery\" (1887) nebo \"K patologii zúžení střev\" (1890).\n\n\n"}
{"id": "1131471", "url": "https://cs.wikipedia.org/wiki?curid=1131471", "title": "Sedmimílový most", "text": "Sedmimílový most\n\nSedmimílový most (\"Seven Mile Bridge\") se nachází na jihu amerického státu Florida. Je nejdelším mostem z celkem 43 mostů souostroví Florida Keys, kde spojuje ostrovy Knight's Key a Little Duck Key. Měří 6,79 míle (10 931 metrů).\n\nMost byl uveden do provozu v roce 1982 jako nejdelší segmentový most na světě. Tvoří jej 288 dílů z předpjatého betonu. Asi uprostřed se most zvedá do výrazného oblouku o výšce 20 metrů, aby pod ním mohly proplouvat lodě. Byl postaven nákladem 45 milionů dolarů.\n\nPodél mostu se táhne jeho starší předchůdce – původně železniční most postavený v letech 1909 až 1912.\n\nJako první překlenul 11 km otevřeného moře železniční most. Byl nejdelší ze série řady dalších, díky kterým roku 1912 dojel do Key West na jihu souostroví první vlak. Duší na svou dobu velmi odvážného projektu byl podnikatel Henry Flagler, který stál za železniční společností Florida East Coast Railway.\nO 23 let později, 2. září 1935, nejhorší hurikán v historii Floridy (o rychlosti přes 300 km/h) první sedmimílový most i další části tratě mezi ostrovy významně poničil. Železniční společnost neměla na opravu peníze a těleso trati pak odkoupil stát. Železnice už nebyla obnovena a most byl během tří let upraven na silniční. Původní kolejnice přitom byly využity jako zábradlí.\n\nVýstavba nového sedmimílového mostu začala v roce 1978 a trvala čtyři roky. Starému mostu, který byl postupně považován za „Flaglerovo bláznovství“ i osmý div světa, se dnes říká „nejdelší rybářské molo na světě“.\n\nOd dokončení nového mostu se na něm každoročně v dubnu běhá závod \"Seven Mile Bridge Run\". Počet zájemců výrazně převyšuje počet startujících, který je z bezpečnostních důvodů omezen na 1500. S výjimkou závodu, kdy je na mostě zastavena doprava, je na něj chodcům vstup zakázán.\n\nSedmimílový most je oblíbenou filmovou kulisou - natáčely se na něm např. scény z bondovky Povolení zabíjet nebo komedie Pravdivé lži.\n\n\n"}
{"id": "1131472", "url": "https://cs.wikipedia.org/wiki?curid=1131472", "title": "Severin z Kolína", "text": "Severin z Kolína\n\nSeverin z Kolína byl biskupem Kolína nad Rýnem. Datum jeho narození i úmrtí nejsou přesně známé, odhaduje se, že zemřel kolem roku 400. Katolickou církví je uctíván jako světec a jeho liturgická památka je oslavována 23. října.\n\nO Severinově životě není příliš věrohodných informací. Pocházel z Bordeaux a v blíže neznámém roce se stal kolínským biskupem. Jako biskup se snažil potlačovat ariánské heretiky. Zemřel kolem roku 400 a pohřben byl ve Francii. Za Francouzské revoluce byly jeho ostatky zneuctěny a zničeny.\n\n\n"}
{"id": "1131475", "url": "https://cs.wikipedia.org/wiki?curid=1131475", "title": "Henry Flagler", "text": "Henry Flagler\n\nHenry Morrison Flagler (2. ledna 1830 Hopewell – 20. května 1913 Palm Beach) byl americký průmyslník a spoluzakladatel firmy Standard Oil. Vybudováním železnice na východním pobřeží Floridy se zasloužil o dopravní propojení a rozkvět tohoto regionu. Výrazně tak přispěl k rozvoji Miami, založil městečko Palm Beach a propojil s americkou pevninou ostrovní město Key West.\n\nHenry Flagler byl synem Isaaca a Elizabeth Flaglerových. Isaac byl přitom druhým manželem Elizabeth. Ve svém předchozím manželství s Davidem Harknessem se starala o Davidova syna Stephena, jemuž matka zemřela v raném dětství, a spolu měli dalšího syna Daniela. Po smrti Davida si vzala Isaaca Flaglera a narodil se jim Henry.\n\nKdyž bylo Henrymu 14 let, přesvědčil ho jeho poloviční bratr Daniel, aby zanechal školy a šel pracovat do obchodu Danielova strýce. Později Henry podnikal s Danielem v obchodu s obilím. V roce 1862 založil se svým švagrem Barney Yorkem firmu, která se věnovala těžbě a prodeji soli. V souvislosti s Americkou občanskou válkou však firma zkrachovala. \n\nFlagler se pak vrátil k obchodu s obilím a seznámil se přitom s Johnem D. Rockefellerem. Roku 1867 uzavřeli v Clevelandu spolu s Johnovým bratrem Williamem a chemikem Samuelem Andrewsem obchodní partnerství (přičemž tichým společníkem s významnou investicí byl Henryho nevlastní bratr Stephen). Následoval vznik ropné společnosti Standard Oil. Ve 40 letech byl už Flagler bohatým podnikatelem.\n\nKvůli nemoci své manželky Mary se vydali z New Yorku na slunnou Floridu. Jeho žena přesto roku 1881 zemřela. Na Floridu se pak vrátil o dva roky při svatební cestě se svou druhou ženou Idou. V roce 1901 se Flagler s již duševně nemocnou Idou rozvedl a oženil se potřetí, s o 37 let mladší Mary Lily.\n\nNa jihovýchodě Floridy koupil Flagler pozemky i hotely. Uvědomoval si přitom obtížnou dopravní dostupnost jižní Floridy. Železniční tratě zde měly různé vlastníky a také různé rozchody. Některé místní dráhy vykoupil a sjednotil jejich rozchod i vozový park, některé trati nově vybudoval. Roku 1885 byla založena dodnes fungující společnost Florida East Coast Railway (FEC). O sedm let později získal koncesi ke stavbě páteřní trati do měst New Smyrna, Titusville a Miami. \nV roce 1905 (ve věku 75 let) Flagler slíbil, že prodlouží Floridskou východní pobřežní železnici až do města Key West v souostroví Florida Keys. Jeho plán, později označovaný jako „osmý div světa“ byl v té době vnímán spíše jako pošetilost starého člověka – \"„Flagler´s folly“\". V té době byl rozestavěný Panamský průplav a Flagler věřil, že jeho otevření zvýší obchodní výměnu mezi Floridou, Kubou a Karibikem.\n\nNa technicky i logisticky velmi náročné stavbě, měřící asi 200 km (Homestead – Key West) pracovaly tisíce dělníků po sedm let. Třikrát ji zasáhl hurikán (1906, 1909, 1910). Dne 22. ledna 1912 však dvaaosmdesátiletý Henry Flagler přijel slavnostním vlakem z Homestead do Key West. Ještě téhož roku byl zahájen provoz přímého vlaku na trase New York – Havana, přičemž na Kubu se vlaky z Key West vezly na trajektu. \n\nNásledujícího roku Henry Flagler zemřel. „Jeho“ zámořská železnice (\"Overseas Railroad\") fungovala ještě 23 let, než ji 2. září 1935 poničil nejhorší hurikán v historii Floridy (o rychlosti přes 300 km/h). Železniční společnost neměla na opravu peníze a těleso trati pak odkoupil stát, který na něm vybudoval dvouproudou silnici. Do Key West tak sice přestaly jezdit vlaky, ale dopravní spojení odlehlých ostrovů s pevninou, které dokázal Flagler zrealizovat, tak zůstalo zachováno.\n"}
{"id": "1131477", "url": "https://cs.wikipedia.org/wiki?curid=1131477", "title": "Dub u Kocourovy cesty", "text": "Dub u Kocourovy cesty\n\nDub u Kocourovy cesty je památný strom dubu letního (\"\") rostoucí severně od obce Dolní Řasnice ve Frýdlantském výběžku na severu Libereckého kraje České republiky. Jeho výška dosahuje 14 metrů a obvod kmene činí 226 centimetrů. Západně od něj, přibližně v ose katastrální hranice mezi Dolní Řasnicí a Krásným Lesem, vede polní cesta spojující Dolní Řasnici (od hřbitova u krásnoleského kostela svaté Heleny, který u této hranice také leží) směrem k obci Bulovka. Severovýchodním směrem od stromu se nachází vrchol Řasný (433 m n. m.) a jihozápadním pak Mokrý vrch (420 m n. m.).\n\nRozhodnutí o prohlášení stromu za památný vydal 13. června 2005 městský úřad ve Frýdlantě. Účinnosti tento dokument nabyl 12. července téhož roku.\n"}
{"id": "1131478", "url": "https://cs.wikipedia.org/wiki?curid=1131478", "title": "Évian-les-Bains", "text": "Évian-les-Bains\n\nÉvian-les-Bains [\"évia lébe\"], krátce Évian, je lázeňské město ve Francii, departement Horní Savojsko, region Auvergne-Rhône-Alpes. Leží na jižním břehu Ženevského jezera, asi 35 km severovýchodně od Ženevy. K 1. lednu 2012 zde žilo 8527 osob.\n\nMísto se připomíná roku 1150 jako \"Aquianum\", později \"Aquiano\", z latinského \"aqua\", voda. Ve 13. století zde vznikl hrad a při něm město. Roku 1789 byly objeveny léčivé účinky zdejší minerální vody a 1824 vznikl první lázeňský dům. Roku 1860 připadl Évian spolu se zbytkem Savojska Francii, 1864 byla obec přejmenována na Évian-les-Bains (Lázně Évian) a od roku 1869 vznikaly lázeňské budovy, hotely a kasino. Roku 1878 získala evianská voda ocenění na světové výstavě v Paříži, což založilo slávu lázní. V letech 1907-1912 byla postavena lanová dráha o délce asi 750 m, roku 2002 po rozsáhlé opravě znovu uvedená do provozu.\n\nVe městě se konala řada mezinárodních konferencí, roku 1938 se zde na pozvání presidenta Roosevelta jednal o přijímání židovských uprchlíků z nacistického Německa, roku 1962 zde bylo podepsáno příměří, které ukončilo válku v Alžírsku.\n\nNad městem stojí dva staré hrady, ve městě je gotický kostel Nanebevzetí Panny Marie a radnice a mnoho luxusních hotelů i vil. \n\n\n\n"}
{"id": "1131479", "url": "https://cs.wikipedia.org/wiki?curid=1131479", "title": "Jaroslav Moudrý (Mejtus)", "text": "Jaroslav Moudrý (Mejtus)\n\nJaroslav Moudrý (v ukrajinském originále ) je opera o třech dějstvích a šesti obrazech ukrajinského skladatele Julije Serhijovyče Mejtuse. Jejím námětem je postava středověkého vládce Kyjevské Rusi Jaroslava Moudrého. Libreto podle stejnojmenného poetického dramatu ukrajinského spisovatele Ivana Antonovyče Kočerhy napsala Mejtusova manželka, herečka Oleksandra Ivanivna Vasyljeva (1916–2004). Opera byla napsána v roce 1972, a 3. března následujícího roku měla premiéru v Doněckém státním divadle opery a baletu.\n\nJulij Mejtus a jeho žena Oleksandra Vasyljeva se s Ivanem Kočerhou seznámili roku 1946 a brzy začali hovořit o zhudebnění Kočerhova historicko-vlasteneckého veršovaného dramatu z doby Velké vlastenecké války (1944) o slavném vládci Kyjevské Rusi, velkém knížeti Jaroslavu Moudrém, které se stalo v Kyjevě rychle populárním. O námět se v té době zajímal i Kosťantyn Daňkevyč, ale spisovatel jej vyhradil Mejtusovi. Kočerha však roku 1952 zemřel a Mejtus se ke kompozici tohoto díla odhodlal až o dvacet let později. Libreto podle Kočerhovy hry poměrně volně přepracovala Oleksandra Vasyljeva, v jejímž přepracování se odráží i společná návštěva manželů ve Francii, kde navštívili i hrob Jaroslavovy dcery Anny Kyjevské v opatství Villiers – pod těmito dojmy získala původně epizodní postava princezny Anny v opeře mnohem větší úlohu.\n\nAž v průběhu kompozice se skladatel dozvěděl o souběžně zpracovávané opeře Heorhije Majborody podle stejné předlohy. Mejtusovu operu uvedlo poprvé již roku 1973 operní divadlo v Doněcku, Majboroda opera se dostala na jeviště až roku 1975, avšak na prestižnější kyjevské scéně.\n\nPodle muzikologa Avrama Gozenpuda je Mejtusův \"Jaroslav Moudrý\" „hudební drama opírající se o klasické tradice a napsané v duchu historismu“. Podle Ju. A. Staniševského se jedná o „národní huděbní recitativně-deklamatorní drama s průběžným konfliktně-symfonickým rozvojem“. Mejtus se tedy v tomto díle definitivně odvrátil od modelu „písňové opery“ stalinského období, a i když nevykročil z mezi novoromantické tonální hudby, pokoušel se o dramatický útvar; přízeň publika však nalezla spíše Majborodova varianta, zpěvná lyricko-epická „číslová“ opera ještě tradičnějšího ražení.\n\nOpera repertoár doněckého divadla pustila koncem 70. let 20. století a a vícekrát nastudována nebyla. V roce 1982 byl v Moskvě vydán alespoň její klavírní výtah.\n\nDěj opery je v základních rysech shodný s dějem \"Jaroslava Moudrého\" Heorhije Majborody (viz). Děj je celkově zestručněn a počet postav snížen, jsou v něm však dva zásadní posuny. Zatímco v předloze je pečeněžský útok jen na konci, Mejtusova opera jím rovněž začíná (centrální obraz knížete Jaroslava jako moudrého v míru tak rámují scény představující jej jako schopného vojevůdce). Jaroslavův zrádný bratr Svjatopolk se na rozdíl od hry objevuje přímo na scéně a stává se vůdcem Pečeněhů a je to Varjag Eimund, velitel Jaroslavova vojska, který velkému knížeti přinese Svjatopolkovu hlavu. Druhým rozdílem je mnohem větší úloha, kterou má knížecí dcera a budoucí francouzská královna Anna, jako moudrá a rozhodná dívka přirozenější dědička Jaroslava než citlivá Alžběta.\n"}
{"id": "1131484", "url": "https://cs.wikipedia.org/wiki?curid=1131484", "title": "Chálid Asaad", "text": "Chálid Asaad\n\nChálid Asaad (arabská výslovnost: , arabsky خالد الأسعد‎, 1932 nebo 1934 – 18. srpna 2015) byl syrský archeolog a správce památek města Palmýry, které patří do seznamu Světového dědictví UNESCO. Byl v této pozici déle než 40 let. 18. srpna 2015 byl veřejně popraven teroristy z hnutí Islámský stát.\n\nAsaad se narodil v Palmýře a strávil tam většinu svého života. Vystudoval univerzitu v Damašku a získal diplom z historie. Měl jedenáct dětí, šest synů a pět dcer.\n\nVěnoval se vykopávkám v Palmýře a obnově jejích památek. Stal se hlavním správcem památek v Palmýře v roce 1963. Spolupracoval s kolegy archeology ze Spojených států, Německa, Polska, Francie a Švýcarska. Dosáhl zapsání Palmýry do seznamu Světového kulturního dědictví UNESCO. Plynně hovořil aramejsky a až do roku 2011 pravidelně překládal.\n\nV roce 2003 byl členem syrsko-polského týmu, který objevil mozaiku ze 3. století zobrazující souboj člověka s okřídleným stvořením. Popsal ji jako \"jeden z nejcennějších objevů kdy učiněných v Palmýře\". V roce 2001 ohlásil objev 700 stříbrných mincí ze 7. století se zobrazením králů Husrava I. a Husrava II., kteří patřili k dynastii, jež vládla Persii před jejím ovládnutím muslimy.\n\nByl vyhledávaným mluvčím na konferencích, kde prezentoval výsledky svého rozsáhlého výzkumu. Jeho pozitivní význam pro Palmýru a jeho historická erudice byly velmi vysoce hodnoceny předními akademiky a výzkumníky z oboru. Když v roce 2003 odešel do důchodu, převzal jeho dílo syn Wáled. Spolu byli v srpnu 2015 zadrženi po ovládnutí Palmýry Islámským státem, když byl pak otec zavražděn, nebylo o osudu jeho syna nic známo.\n\nV roce 1954 vstoupil do syrské strany Baas, nebylo ale jisté, zda patřil k aktivním podporovatelům režimu Bašára Asada. Deník \"The Economist \"ale zaznamenal některá svědectví, že byl Asadovým \"věrným příznivcem\".\n\nV květnu 2015 oblast města Tadmur (moderního města Palmýra) a přilehlé památky obsadili ozbrojenci z hnutí Islámský stát (ISIS). Chálid Asaad pomáhal evakuaci sbírek místního muzea před příchodem islamistů. Při obsazení byl zadržen a ISIS se ho snažil přimět, aby prozradil, kam byly cenné památky ukryty. 18. srpna 2015 byl zavražděn v Tadmuru. Za přihlížení davu mu byla sťata hlava. Podle cedule, kterou měl po vraždě pověšenou na prsou, ho ISIS popravil za odpadlictví, zastupování Sýrie na \"konferencích nevěřících\", vedení palmýrských \"modloslužeben\", návštěvu \"kacířského Íránu\" a za kontakty s bratrem, který působil v syrských tajných službách.\n\nJeho smrt odsoudili nejen jeho kolegové v Sýrii, ale také v zahraničí, např. italský ministr pro památky a turistiku Dario Franceschini, který nechal vlajky na všech italských muzeích spustit na Asaadovu památku na půl žerdi, generální ředitelka UNESCO Irina Bokovová a další.\n\n\n"}
{"id": "1131485", "url": "https://cs.wikipedia.org/wiki?curid=1131485", "title": "2017 ve filmu", "text": "2017 ve filmu\n\nToto je seznam filmů, jejichž premiéra se uskutečnila v roce 2017.\n\n"}
{"id": "1131486", "url": "https://cs.wikipedia.org/wiki?curid=1131486", "title": "Hutovo", "text": "Hutovo\n\nHutovo (v srbské cyrilici Хутово) je obec v Bosně a Hercegovině, na jihu země. Administrativně je součástí općiny Neum; nachází se východně od pohoří Žaba, na rozcestí silnic spojující Neum, Stolac a Trebinje. \n\nPočet obyvatel Hutova neustále klesá; podle posledního sčítání lidu z roku 2013 mělo Hutovo 224 obyvatel. Roku 1971 to bylo 438, v roce 1981 jen 394 a roku 1991 již jen 319. \n\nOd roku 1932 mělo Hutovo i svojí základní školu. Část žáků však dojížděla do školy i do nedalekého Neumu. V roce 1974 měla hutovská škola okolo tří set žáků; sjížděli se do ní žáci i z blízkého okolí.\n\nV blízkosti Hutova se nachází pevnost Hadžibegov Grad z 18. století, která je zbudována na starších základech. V okolí obce se nachází spoustu starých typicky bosenských náhrobků - tzv. stećků.\n"}
{"id": "1131487", "url": "https://cs.wikipedia.org/wiki?curid=1131487", "title": "Río Gallegos", "text": "Río Gallegos\n\nRío Gallegos je hlavní město departementu Guer Aike a provincie Santa Cruz v jižní Argentině. Leží několik kilometrů od nejjižnějšího bodu jihoamerické pevniny, Cabo Vírgenes, nedaleko pobřeží Atlantiku a v roce 2001 zde žilo 79 000 obyvatel.\n\nRío Gallegos leží u ústí řeky Gallegos do Atlantského oceánu.\nKonkrétní datum založení města není známo, ale kolonizační aktivity v kraji začaly nejdříve po konečné anexi tohoto teritoria Argentinou v roce 1885. Osidlování souviselo s komerčním chovem ovcí v regionu. Po roce 1912 došlo k rychlému růstu obyvatelstva.\n\nEkonomika města byla dlouhou dobu závislá na chovu ovcí a s tím spojeným zpracovatelským průmyslem a lodní dopravou, zejména uhlí těženého v Río Turbio v jižních Andách. V současnosti hraje v ekonomice významnou roli turistika, především pro relativní blízkost k národnímu parku Los Glaciares. Důležitý je také obchod s ropu vytěženou na jihu provincie. Diverzifikace ekonomiky v předchozích letech vedla k vysoké poptávce po pracovní síle, což vedlo k vlně přistěhovalců především ze severu Argentiny.\n\nRío Gallegos je důležitý dopravní uzel na cestě na Tierra del Fuego i z území Chile, která se dají dosáhnout pouze z území Argentiny.\n"}
{"id": "1131490", "url": "https://cs.wikipedia.org/wiki?curid=1131490", "title": "Wayde van Niekerk", "text": "Wayde van Niekerk\n\nWayde van Niekerk (* 15. července 1992, Kapské Město) je jihoafrický atlet, současný držitel světového rekordu v běhu na 400 m, olympijský vítěz z roku 2016 a mistr světa z let 2015 a 2017. \n\nV současnosti je také prvním a jediným člověkem, který dokázal zaběhnout zároveň 100 m pod deset sekund, 200 m pod dvacet sekund, 300 m pod 31 sekund i 400 m pod 44 sekund.\n\nV roce 2010 doběhl čtvrtý ve finále běhu na 200 metrů na světovém juniorském šampionátu. Startoval na mistrovství světa v Moskvě v roce 2013, kde ovšem nepostoupil z rozběhu v závodě na 400 metrů. Při následujícím světovém šampionátu v Pekingu v roce 2015 se naopak stal mistrem světa v běhu na 400 metrů. Zvítězil zde v novém osobním rekordu 43,48 sekundy, čímž se zařadil na čtvrté místo v historických tabulkách. Na letních olympijských hrách 2016 ve finálovém závodě také zvítězil a časem 43,03 s překonal o 15 setin sekundy sedmnáct let starý světový rekord Michaela Johnsona, a velmi se tak přiblížil hranici třiačtyřiceti sekund, která byla do té doby považována za téměř nepřekonatelnou. \n\nNa mítinku Zlatá Tretra 2017 překonal van Niekerk časem 30,81 s. historické maximum na netradiční trati 300 metrů (dosavadní rekord držel rovněž Michael Johnson, a to od roku 2000).\n\nV roce 2017 se stal mistrem světa v běhu na 400 metrů a vicemistrem na poloviční trati. Na podzim téhož roku si přivodil vážné zranění kolena při ragby a celou sezónu 2018 musel vynechat. První start po zranění absolvoval až závěrem února 2019.\n\n\n"}
{"id": "1131491", "url": "https://cs.wikipedia.org/wiki?curid=1131491", "title": "Opština Kosjerić", "text": "Opština Kosjerić\n\nOpština Kosjerić ( ) je srbská základní jednotka územní samosprávy v západním Srbsku V roce 2011 zde žilo 12 090 obyvatel. Sídlem správy opštiny je město Kosjerić.\n\nV opštině se nachází celkem 27 sídel. Některá z nich jsou horské vesnice, nacházející se v nadmořské výšce přes 1000 metrů.\n"}
{"id": "1131498", "url": "https://cs.wikipedia.org/wiki?curid=1131498", "title": "Mistrovství světa ve veslování", "text": "Mistrovství světa ve veslování\n\nMistrovství světa ve veslování je mezinárodní soutěž nejvyšší úrovně ve veslování. Soutěž je pořádána Mezinárodní veslařskou federací (FISA).\n\nPrvní mistrovství světa se uskutečnilo v roce 1962 ve švýcarském Luzernu, další ročníky pak následovaly v čtyřletých intervalech. Od roku 1974 se mistrovství světa koná každoročně s tím, že v olympijských letech jsou na programu pouze neolympijské disciplíny.\n\nŽeny poprvé soutěžily na mistrovství světa v roce 1974. Tentyž rok byly rovněž poprvé zavedeny závody veslařů „lehkých vah“ (viz níže). Závody veslařek lehkých vah byly poprvé na programu v roce 1984 (ještě jako ukázková disciplína), oficiálně jsou součástí programu MS od roku 1985. \n\nDélka trati je v současnosti pro všechny disciplíny stejná, obvykle 2000 m. To je tradiční délka mužských tratí. Ženy původně závodily na trati poloviční délky, tedy 1000 m. V roce 1984 (olympijský rok) byly jako ukázkové disciplíny zařazeny do programu závody veslařek lehkých vah, kdy ženy poprvé jely na „mužské“ trati délky 2000 m („klasické“ závody veslařek se toho roku na MS nejely). Od roku 1985 již závodí ženy na trati stejné délky jako muži.\n\nLodě mohou být buď párové, kdy každý veslař má dvě vesla (skif, dvojskif, párová čtyřka) nebo nepárové, kdy každý veslař má jen jedno veslo (dvojka, čtyřka, osma). Nepárové lodě mohou mít kromě veslařů na palubě také kormidelníka. Osmiveslice má kormidelníka na palubě vždy. Jedinou akceptovanou párovou lodí s kormidelníkem na palubě byla ženská párová čtyřka s kormidelnicí, která byla součástí programu MS od roku 1974 do roku 1983.\n\nVeslaři lehkých vah jsou omezeni hmotností, kdy průměrná váha veslaře (nepočítaje kormidelníka/kormidelnici) nesmí překročit 70 kg u mužů a 57 kg u žen. Maximální váha veslaře je v kategoriích lehkých vah stanovena na 72,5 kg u mužů a 59 kg u žen.\n\nKormidelník/kormidelnice musí vážit minimálně 55 kg u mužů, 50 kg u žen. Lehčího kormidelníka/kormidelnici je nutno dovážit zátěží.\n\nTabulka níže je přehledem současných disciplín. \"O\" značí olympijskou disciplínu, \"MS\" disciplínu, která není olympijská, ale je součástí mistrovství světa. \n\nDalší tabulka uvádí pro každou disciplínu období, po které je či byla součástí MS (s ignorováním olympijských let, kdy byl program MS vždy značně zredukován):\n\nNejčastějšími místy konání jsou švýcarský Luzern a slovinský (dříve jugoslávský) Bled. Na obou místech se konalo mistrovství světa již čtyřikrát. V Československu/Česku se mistrovství světa konalo zatím pouze jednou, v roce 1993 na veslařském kanále v Račicích, další se odehraje na stejném místě v srpnu roku 2017. \n\n\n"}
{"id": "1131499", "url": "https://cs.wikipedia.org/wiki?curid=1131499", "title": "Cyprián Iwene Tansi", "text": "Cyprián Iwene Tansi\n\nCyprián Iwene Tansi, OCSO, rodným jménem \"Michal Iwene Tansi\" (* 1903, † 26. ledna 1964 v Leicesteru) byl nigerijský trapistický mnich, dnes uctívaný římskokatolickou církví jako blahoslavený.\n\nPocházel z kmene Ibo. Od roku 1913 studoval na škole v Onisthy. Když studia dokončil, působil jako učitel a později ředitel \"Školy sv. Josefa\" v Aguleri. V roce 1925 vstoupil do semináře a v roce 1937 byl vysvěcen na kněze. v roce 1952 vstoupil do řádu trapistů (řád cisterciáků přísné observance) a zahájil noviciát. V roce 1953 složil časné mnišské sliby a 8. prosince 1956 sliby věčné. Zemřel v pověsti svatosti ve věku 61 let.\n\nBeatifikován byl papežem Janem Pavlem II. v roce 1998.\n\n\n"}
{"id": "1131501", "url": "https://cs.wikipedia.org/wiki?curid=1131501", "title": "Podranka", "text": "Podranka\n\nPodranka (\"Podranea\") je rod rostlin z čeledi trubačovité (\"Bignoniaceae\"). Zahrnuje pouze 2 druhy, pocházející z tropické a subtropické Afriky. Podranky jsou šplhavé keře bez úponků se zpeřenými listy a nápadnými růžovými až fialovými květy. Jsou pěstovány v tropech i subtropech včetně Středomoří jako okrasné dřeviny.\n\nPodranky jsou stálezelené šplhavé keře bez úponků, dorůstající výšky až 3,5 metru. Listy jsou lichozpeřené, složené z 5 až 11 pilovitých lístků. Květy jsou uspořádané ve vrcholové latě. Kalich je velký, zvonkovitý, poněkud nafouklý, zakončený 5 zuby, za čerstva světle fialový. Koruna je fialová nebo narůžovělá s purpurovou kresbou, trubkovitě zvonkovitá, na konci lehce dvoupyská. Tyčinky jsou 4, nevyčnívající z květů, mimo to je přítomno jedno sterilní staminodium. Semeník je čárkovitý. Tobolky jsou dlouhé a úzké, kožovité.\n\nRod podranka zahrnuje pouze 2 druhy, pocházející z Afriky. Podranka dlouhoplodá pochází z Jižní Afriky, kde byl nalezen v ústí řeky Mzimvubu v provincii Východní Kapsko. \"Podranea brycei\" se vyskytuje v tropické Africe, v Zimbabwe a Mosambiku.\n\nPodranky jsou pěstovány v tropech a subtropech celého světa jako nápadně kvetoucí okrasné dřeviny. Podranka dlouhoplodá je pěstována i ve Středomoří. V severněji položených částech Evropy je pěstována jako kbelíková rostlina. Podranky jsou nezřídka zaměňovány s podobným, asijsko-australským rodem pandora (\"Pandorea\"), který se odlišuje mj. nenafouklým, zeleným kalichem. V českých botanických zahradách jsou podranky k vidění zřídka. Oba druhy tohoto rodu jsou uváděny ze sbírek Pražské botanické zahrady v Tróji.\n\n\n"}
{"id": "1131505", "url": "https://cs.wikipedia.org/wiki?curid=1131505", "title": "Nino Pisano", "text": "Nino Pisano\n\nNino Pisano (* kolem 1315, Pisa - asi 1366/68, Pisa) byl italský sochař a zlatník, syn Andrea Pisana, bratr Tommaso Pisana, aktivní v letech 1343 - 1368. Byl jedním z největších sochařů čtrnáctého století v Itálii.\nPřesné datum narození Nino Pisana není známo. Předpokládá se, že se školil v dílně svého otce Andrea Pisana a od 30. let se podílel na jeho zakázkách, zejména v malé gotické kapli Santa Maria della Spina a v kostele sv. Kateřiny Alexandrijské (Chiesa di Santa Caterina d'Alessandria) v Pise a na reliéfní výzdobě Giottovy zvonice ve Florencii (Campanile di Santa Maria del Fiore).\n\nV letech 1340–1350 již pracoval samostatně v bazilice Santa Maria Novella ve Florencii a v kostele San Francesco v Oristanu. Podle dokumentů ze stavby katedrály v Orvietu byl Nino roku 1349 předákem po svém otci, který vedl stavbu v letech 1347 a 1348, ale pak se patrně vrátil do Pisy, kde je doložen v roce 1358 a 1362. Na přelomu 50. a 60. let pracoval pro arcibiskupa v Pise a byl tamějším hlavním sochařem po dvacet let. Řada dalších sochařů, včetně jeho bratra Tommasa, jeho styl napodobovala.\nNino Pisano byl dědicem sochařské tradice sahající od Nikola Pisano (1215/1220–1278/1284) a Giovanni Pisano (1248–1315). Jeho otec Andrea Pisano (1290–1349) byl synem notáře ve městě Pontedera, ale v Pise se vyškolil u Giovanni Pisana a později byl spolupracovníkem Giotta ve Florencii. (Pozn.:\"Pisano\" obvykle znamená \"\"pocházející z Pisy\"\" nebo \"\"vyškolený v Pise\"\" (Andrea Pisano), jindy označuje příjmení děděné po otci (Nino a Tommaso Pisano)).\n\nHistorikové umění soudí, že Nino Pisano jako spolupracovník svého otce Andrea Pisana, je autorem osmi reliéfů (první dvě řady) na Giottově zvonici ve Florencii a čtyř soch, včetně \"Davida\", \"Sibylly Tiburtinské\" a \"Eritreji\". Vasari uvádí Nino Pisana jako autora soch v kapli Santa Maria della Spina.\nZa první samostatné dílo Nino Pisana je považován náhrobek arcibiskupa Simone Saltarelli (zemřel 1342) v kostele svaté Kateřiny v Pise, kde se uplatnila jeho originalita a nová prostorová koncepce.\n\nNino Pisano se odklonil od klasického stylu svého otce a přejal inovace z francouzské gotiky - esovité prohnutí soch, řasení drapérie i její rafinovanou eleganci. Za pokračovatele Nino Pisana jsou kromě sochařů jeho dílny považováni Michelangelův učitel Jacopo della Quercia a Francesco di Valdambrino.\n\n\n"}
{"id": "1131506", "url": "https://cs.wikipedia.org/wiki?curid=1131506", "title": "Zuzana Karasová", "text": "Zuzana Karasová\n\nZuzana Karasová (* 24. října 1954, Bratislava) je slovenská spisovatelka a historička umění.\n\nVystudovala a v roce 1984 promovala na Filozofické fakultě Univerzity Komenského v oboru věda o výtvarném umění. Její specializací byla po dlouhé období architektura devatenáctého století a památková péče. Tomuto tématu zůstala věrná i ve své počáteční publikační činnosti. Později, kdy působila coby lektorka v Slovenské národní galerii, obohatila své odborné zaměření o vizuální umění a hlasový projev. V roce 1999 byla přijata na stejné fakultě, kterou ve svém mládí studovala, na postgraduální studium, jež ale z osobních důvodů nedokončila. Část její rigorózní práce o stavbách a dostavbách věží ovšem roku 2000 otiskl časopis ARS.\n\nV roce 2003 se rozhodla psát a publikovat výhradně v anglickém jazyce. O dva roky později (2005) vyšla její knižní prvotina \" („Soukromé vězeňské listy nebo blouznění o ráji“). Kniha je napsána ve formě nedatovaných dopisů adresovaných autorce z nejmenovaného amerického vězení. \n\nDruhá kniha Zuzany Karasové nazvaná \" („Luciin neobvyklý společník“) je román, jehož děj se odehrává koncem 19. století v Anglii. Je tu vykresleno více než deset postav a samotná autorka se účastní děje jako chůva dívky Lucie. \n\nObě knihy Zuzany Karasové jsou doprovozeny jejími vlastními ilustracemi. Návrhy obálek těchto publikací také pocházejí z autorčiny dílny, neboť ta se kromě psaní věnuje též malbě obrazů a kreslení. Kromě jména Zuzana Karasová používá u svých děl také jméno Zuzana „Q“ Karasová. \n\n"}
{"id": "1131507", "url": "https://cs.wikipedia.org/wiki?curid=1131507", "title": "Jiří Rébl", "text": "Jiří Rébl\n\nJiří Rébl (1900 Kopče - ?) spisovatel, básník a publicista na Volyni. Používal básnický pseudonym s přívlastkem Volyňský.\n\nVolyňský Čech, příslušník naší československé zahraniční armády za druhé světové války.\nProfesor ruštiny, básník, novinář, práce o volyňských Češích.\n\nV roce 1926 vznikl český časopis Hlas Volyně. Kolem jeho literární přílohy se postupně seskupili začínající básníci včetně Jířího Rébla.\n\n\n\n"}
{"id": "1131508", "url": "https://cs.wikipedia.org/wiki?curid=1131508", "title": "Klub rozhlasové analytické publicistiky", "text": "Klub rozhlasové analytické publicistiky\n\nKlub rozhlasové analytické publicistiky (KRAP), do března 2014 Klub přátel Šestky (KPŠ), je volným sdružením posluchačů a příznivců kvalitní rozhlasové analytické publicistiky dříve na bývalé stanici ČRo 6, nyní na stanici ČRo Plus. Klub vytváří prostor pro svobodnou diskusi o politických a společenských tématech a o pořadech odvysílaných na rozhlasových vlnách, propojuje posluchače a předává případné posluchačské náměty, každoročně pořádá v Galerii Vinohradská 12 celoklubové setkání členů klubu s pracovníky Českého rozhlasu.\n"}
{"id": "1131521", "url": "https://cs.wikipedia.org/wiki?curid=1131521", "title": "Benedikt Aniánský", "text": "Benedikt Aniánský\n\nBenedikt Aniánský, OSB († 821) byl francouzský římskokatolický duchovní, člen benediktinského řádu a později zakladatel jedné z jeho reformních odnoží. Římskokatolickou církví je uctíván jako světec a jeho liturgická památka je slavena 12. února.\n\nPocházel z vizigótské šlechtické rodiny z jižní Francie. Vzdělání a vychování získal na dvoře franského krále Pipina Krátkého. Roku 774 málem utonul, když provázel franského krále do boje. Tuto událost pochopil jako výzvu ke změně života a požádal o přijetí do jednoho z benediktinských klášterů v Burgundsku. Jako mnich žil velmi asketicky a pokorně, což jeho spolubratry inspirovalo ke snaze zvolit jej svým opatem. Benedikt takový úřad přijmout nechtěl a raději z kláštera odešel. S pomocí svých příbuzných založil klášter u říčky \"Aniana\" a s několika mnichy zde začal žít v duchu původní interpretace Řehole svatého Benedikta. Název říčky přešel později do pojmenování kláštera i do Benediktova přídomku. Roku 814 se stal opatem \"kláštera sv. Maura\" v Alsasku. Později v téže funkci přešel do Kornelimünsteru u Cách. S podporou císaře se snažil o reformu benediktinského mnišství. Zemřel v roce 821 a později byl svatořečen.\n\nBenedikt Aniánský po sobě zanechal dva spisy. Tzv. \"Codex regularum\", obsahující sepsaná řeholní pravidla, a \"Concordia regularum\", ve kterém jsou zachyceny různé fragmenty pramenů řeholních pravidel v tematickém uspořádání. Druhý ze spisů obsahuje i anonymní text tzv. \"Mistrovy řehole\" (\"Regula magistri\"), která byla jedním z pramenů pro Řeholi svatého Benedikta.\n\n\n"}
{"id": "1131524", "url": "https://cs.wikipedia.org/wiki?curid=1131524", "title": "Heptan-2-ol", "text": "Heptan-2-ol\n\n\"Heptan-2-ol\" (též 2-heptanol, heptyl-2-alkohol, 2-heptylalkohol nebo \"iso\"heptanol), funkční vzorec CHCH(OH)CH, je izomer alkoholu heptanolu, ve kterém je hydroxylová skupina připojena na druhý atom uhlíku. 2-heptanol je chirální, známe jeho (R)- a (S)- izomer.\n\nKromě 2-heptanolu existují také další 3 izomery heptanolu s nerozvětveným řetězcem; heptan-1-ol, 3-heptanol a 4-heptanol, které mají různě umístěnou hydroxylovou skupinu. Existuje také několik rozvětvených izomerů.\n\n"}
{"id": "1131535", "url": "https://cs.wikipedia.org/wiki?curid=1131535", "title": "Edward Bradford Titchener", "text": "Edward Bradford Titchener\n\nEdward Bradford Titchener (11. leden 1867, Chichester – 3. srpen 1927, Ithaca) byl anglicko-americký psycholog, představitel strukturalismu a experimentální psychologie, žák a pokračovatel Wilhelma Wundta, u něhož byl na studijním pobytu v Lipsku v letech 1890-1892. Po přesídlení do Spojených států založil tradici americké psychologické školy.\n\nPůvodně hojně vycházel z klasické filozofie. Soudil, že hlavním cílem psychologie je analýza subjektivní zkušenosti (\"subjective experience\"). Mysl definoval jako \"souhrn duševních dějů\" a vědomí jako \"momentální duševní děje\". Přinesl průkopnické práce v oblasti výzkumu percepce, výrazu tváře či pozornosti.\n\nV letech 1895–1927 byl profesorem psychologie na Cornellově univerzitě v Ithace (stát New York). Jeho čtyřdílná kniha \"Experimental Psychology\" byla dlouho považována za nejlepší učebnici psychologie v anglickém jazyce.\n"}
{"id": "1131540", "url": "https://cs.wikipedia.org/wiki?curid=1131540", "title": "William Paley", "text": "William Paley\n\nWilliam Paley (14. červenec 1743, Peterborough - 25. květen 1805, Lincoln) byl anglický filozof, představitel utilitarismu, anglikánský kněz.\n\nVystudoval na Giggleswick School a Christ’s College v Cambridgi. Absolvoval v roce 1763. V Cambridge zastával řadu významných univerzitních postů. Své přednášky shrnul v práci \"The Principles of Moral and Political Philosophy\" (1785). Svou křesťanskou apologetiku představil v knize \"A View of the Evidence of Christianity\" (1794). Avšak zdaleka nejslavnější se stala práce z roku 1802 nazvaná \"Natural Theology\" (která paradoxně silně ovlivnila Charlese Darwina).\nZde hájil boží existenci, mj. známou a hojně citovanou metaforou s hodinářem: \"Když půjdu po polní cestě a najdu na ní krásné zlaté hodinky, možná nevím, komu patřily, ale jedna věc je jistá. Musí zde někde být hodinář, který je vytvořil. A když půjdu po stejné polní cestě a vidím kolem sebe květiny, stromy, ptáky, zvířata, i zde musí být hodinář, který je vytvořil.\"\n"}
{"id": "1131550", "url": "https://cs.wikipedia.org/wiki?curid=1131550", "title": "Lichtenhainský vodopád", "text": "Lichtenhainský vodopád\n\nLichtenhainský vodopád () je uměle vybudovaný vodopád na Lichtenhainském potoku () v Křinickém údolí v pískovcových skalách těsně před jeho soutokem s říčkou Křinice. Nachází se jižně od vsi Lichtenhain v Saském Švýcarsku.\n\nVodopád se nalézá v údolí říčky Křinice asi 1,5 km jižně od vesnice Lichtenhain a asi 6 km východně od městečka Bad Schandau. Kolem vodopádu prochází silnice č. S 165, tzv. Kirnitzschtalstrasse z Bad Schandau do Sebnitz. V blízkosti vodopádu se nachází konečná stanice tramvaje Kirnitzschtalbahn.\n\nPůvodní přírodní malý vodopád byl zmíněn již v roce 1812 v kronice Saského Švýcarska od saského kronikáře Wilhelma Götzingera. V roce 1830 došlo pro zvýšení atraktivity údolí k jeho zvětšení vybudováním kanálu a hráze spolu s možností regulace průtoku vodopádu otevřením hráze po zaplacení poplatku. V roce 1852 byl pod vodopádem vybudován hostinec.\n\n\n\n"}
{"id": "1131557", "url": "https://cs.wikipedia.org/wiki?curid=1131557", "title": "Pandora (rod)", "text": "Pandora (rod)\n\nPandora (\"Pandorea\") je rod dřevin z čeledi trubačovité (\"Bignoniaceae\"). Jsou to liány bez úponků nebo řidčeji keře se zpeřenými listy a často s nápadnými květy. Rod zahrnuje 9 druhů a je rozšířen v tropické jihovýchodní Asii, Oceánii a australské oblasti. Velkokvětý druh \"Pandorea jasminoides\" je v tropech a subtropech pěstován jako okrasná liána.\n\nPandory jsou dřevnaté liány bez úponků nebo řidčeji keře. Listy jsou lichozpeřené, s přisedlými lístky. Květenství je vrcholové nebo postranní, thyrsus nebo hrozen. Květy jsou stopkaté. Kalich je zvonkovitý nebo miskovitý, mělce laločnatý, drobný. Koruna je trubkovitá až nálevkovitá, zakončená 5 laloky. Korunní trubka je často lehce prohnutá a v ústí a na vnitřní břišní straně dlouze chlupatá. Tyčinky jsou 4, ve 2 různě dlouhých párech a většinou nevyčnívající z květu. Semeník je podlouhlý, s mnoha vajíčky. Plodem je zobanitá pouzdrosečná tobolka a pukající 2 chlopněmi obsahující mnoho semen. Semena jsou okrouhlá, plochá, s tenkým průsvitným křídlatým lemem.\n\nRod pandora zahrnuje 9 druhů. Vyskytuje se v tropické Asii a Austrálii. Areál přirozeného rozšíření sahá od východních oblastí jihovýchodní Asie (Malé Sundy) po Tasmánii, Novou Kaledonii a ostrovy Oceánie. Největší areál rozšíření, překrývající se víceméně s rozšířením rodu, má druh \"Pandorea pandorana\". Centrum druhové diverzity je ve východní Austrálii, kde roste celkem 7 druhů. Druhy \"P. pandorana\" a \"P. doratoxylon\" se vyskytují i v australském vnitrozemí včetně střední části kontinentu a izolovaných lokalit v severozápadní části. Na Papui-Nové Guineji rostou 3 druhy, z toho 2 endemické.<ref name=\"mam-8/2\"></ref>\n\nDruh \"Pandorea jasminoides\" je pěstován v tropech a subtropech v různých kultivarech jako neinvazivní, nápadně kvetoucí okrasná liána. Zóna odolnosti je udávána 9 až 11.\nTento druh je pěstován i v některých českých botanických zahradách. Pandory jsou někdy zaměňovány s podobným, africkým rodem podranka (\"Podranea\").\n\n"}
{"id": "1131559", "url": "https://cs.wikipedia.org/wiki?curid=1131559", "title": "Akademie výtvarných umění v Mnichově", "text": "Akademie výtvarných umění v Mnichově\n\nAkademie výtvarných umění v Mnichově () je jedna z nejvýznamnějších uměleckých škol v Německu.\n\nŠkola byla založena v roce 1770 bavorským kurfiřtem Maxmiliánem III. Josefem v Mnichově, a to pod názvem \"Škola kreslení nebo \"Akademie malířství a sochařství\" (\"Zeichnungs Schule\" respektive \"Maler und Bildhauer academie\").\n\nV roce 1808 založil král Maxmilián I. Josef Bavorský Královskou akademii výtvarných umění v Mnichově (\"Königliche Akademie der Bildenden Künste\"). Jejím prvním ředitelem byl Johann Peter von Langer, bývalý šéf Akademie umění v Düsseldorfu a generálním sekretářem filosof Friedrich Schelling. Roku 1824 se ředitelem stal Peter von Cornelius. V roce 1868 byla založena Královská uměleckoprůmyslová škola (Königliche Kunstgewerbeschule München), která fungovala samostatně a byla včleněna do Akademie až roku 1946. V roce 1886 akademie získala nové sídlo v monumentální budově navržené Gottfriedem von Neureuthnerem na Akademiestrasse 7 v blízkosti Brány vítězství. \n\nZ mnichovské Akademie vzešla první generace romantických krajinářů (Max Joseph Wagenbauer, Joseph Wenglein, Johann Jakob Dorner der Jüngere, Simon Warnberger, Franz Xaver von Meixner). V polovině 19. století měla mnichovská akademie vynikající pověst. Učili zde malíři Franz von Defregger a Franz von Stuck a sochaři Adolf von Hildebrand a Ludwig Schwanthaler. Největšího rozkvětu dosáhla pod vedením ředitelů Wilhelma von Kaulbach († 1874), jeho nástupce Karla Theodora von Piloty († 1886) a Nikolause Gysis († 1901). Mezi studenty bylo i mnoho umělců ze zemí střední a východní Evropy. Pražská akademie byla v té době konzervativní institucí a proto do Mnichova odešla studovat řada českých malířů, mezi jinými Alfons Mucha (1885-1887) a Václav Brožík. Čeští studenti zde založili spolek Škréta, který byl předchůdcem SVU Mánes. Někteří zůstali v Mnichově natrvalo, mnozí další se přesunuli do Francie a Itálie. Pro ženy se Mnichovská akademie výtvarných umění otevřela až v roce 1920.\n\nNové směry se v Mnichově prosadily zejména na přelomu století, kdy zde studovali Lovis Corinth, Otto Mueller, Wassily Kandinsky, Alfred Kubin, Paul Klee, Franz Marc, Richard Riemerschmid, Otto Greiner, Bruno Paul nebo Fritz Schaefler.\n\nPo první světové válce mnichovská akademie upadla do bezvýznamnosti. Po potlačení radikálně levicové Bavorské republiky rad byl jako vládní zmocněnec pro Akademii roku 1924 jmenován konzervativní architekt German Bestelmeyer, který postupně propustil \"neárijské\" profesory a zbavil vlivu ředitele Karla Caspara. Po roce 1933 byli v rámci nacionálněsocialistické kulturní politiky jmenováni profesory Adolf Ziegler a sochař Josef Thorak.\n\nBudova Akademie utrpěla během války v důsledku bombardování. Byla zničena řada uměleckých sbírek a archivů. Bombardování však přečkala knihovna s 90 000 svazky. V roce 1946 byla k akademii připojena Škola umění a řemesel (\"Königliche Kunstgewerbeschule München\"). Poválečná denacifikace a modernizace Akademie probíhala obtížně a jako profesor monumentální malby zde až do roku 1957 působil prominentní malíř Třetí říše Hermann Kaspar.\n\nRoku 1957 vznikla na půdě akademie avantgardní umělecká skupina SPUR (Erwin Eisch, Lothar Fischer, Heimrad Prem, HP Zimmer, Helmut Sturm), která se později stala součástí hnutí Situacionistická internacionála, ale pro názorové neshody byla z hnutí roku 1962 vyloučena a zanikla roku 1965. Koncem 60. let existovalo na Akademii radikální socialistické studentské hnutí a roku 1969 tehdejší ministr Ludwig Huber školu dočasně uzavřel. Další nepokoje následovaly roku 1978 po jmenování Franze Bernharda Weisshaara profesorem na Katedře křesťanského umění.\n\n26. října 2005 byla slavnostně otevřena nová budova Mnichovské akademie podle návrhů firmy Coop Himmelb(l)au. K výstavbě přispěla nadace \"Stiftung der Kunstakademie München\".\n\nMezi profesory a absolventy patřili: Lawrence Alma-Tadema, Mordecai Ardon, Jan Autengruber, Ernst Barlach, Gottlieb Wilhelm Bischoff, Gottfried Böhm, Wilhelm Busch, Karl Caspar, Maria Caspar-Filser, Giorgio de Chirico, Lovis Corinth, Peter von Cornelius, Alfons von Czibulka, Wilhelm Gail, Aleksander Gierymski, Gabriela Habsburská, Ernst Hähnel, Constantin Hansen, Magdalena Jetelová, Wassily Kandinsky, Gottfried Keller, Paul Klee, Max Klinger, Wojciech Kossak, Alfred Kubin, Franz von Lenbach, Hans Makart, Franz Marc, Jan Matejko, Gabriel von Max, Otto Mueller, Eduardo Paolozzi, Bruno Paul, Friedrich Wilhelm Joseph Schelling, Ludwig Schwanthaler, Julius Seyler, Max Slevogt, Franz von Stuck, Pál Szinyei Merse, Fritz von Uhde.\n\n\n"}
{"id": "1131560", "url": "https://cs.wikipedia.org/wiki?curid=1131560", "title": "Gozdnica", "text": "Gozdnica\n\nGozdnica (německy \"Freiwaldau\") je polské město v okrese Żagań v Lubušském vojvodství. Tvoří samostatnou městskou gminu.\n\nV roce 2011 zde žilo 3 356 obyvatel.\n\n"}
{"id": "1131561", "url": "https://cs.wikipedia.org/wiki?curid=1131561", "title": "Puerto San Julián", "text": "Puerto San Julián\n\nPuerto San Julián je přístavní město v argentinské provincii Santa Cruz v Patagonii. Leží na pobřeží Atlantského oceánu, mezi přístavy Puerto Deseado na severu a Puerto Santa Cruz na jihu. V době plachetnic se nacházelo 180 kilometrů jižně od Puerto Deseado pravidelné kotviště při cestách k Mysu Horn. Dnes je Puerto San Julián malé město s 6100 obyvateli s přístavem a je hlavním městem departementu Magallanes.\n"}
{"id": "1131563", "url": "https://cs.wikipedia.org/wiki?curid=1131563", "title": "Hohe Liebe", "text": "Hohe Liebe\n\nHohe Liebe je 401 m vysoká stolová hora v oblasti Děčínské vrchovině v Saském Švýcarsku na území města Bad Schandau.\n\nHohe Liebe se nachází ve východní části Národního parku Saské Švýcarsko. Na severu ji ohraničuje údolí říčky Křinice a na jihu skály ze skalní skupiny Schrammsteine. Na východě je ohraničena potokem Nassen Grund, malý přítokem říčky Křinice.\n\nNa vrchol vede z Ostrau turistický chodník nazvaný \"Oberer Liebenweg\", která dále nazývaná \"Butterweg\" vede do Křinického údolí. Další přístupy jsou možné od \"Ostrauer Mühle\" nebo ze stezek vedoucích kolem Schrammsteine. Vrchol není hustě zalesněný, takže umožňuje dobré výhledy na sousední skalní útvary Affensteine, Schrammsteine a Falkenstein.\n\nNa vrcholku Hohe Liebe je umístěn památník horolezců padlých během první světové války. Z cca 800 členů Saské horolezecké konfederace (SBB) jich padlo během první světové války na 400. Pomník byl slavnostně otevřen dne 17. října 1920. Pomník je z pískovce, na kterém jsou upevněny dvě bronzové plakety s nápisy \"Den gefallenen Bergsteigern 1914 bis 1918\" a \"Unseren toten Bergfreunden\".\n"}
{"id": "1131564", "url": "https://cs.wikipedia.org/wiki?curid=1131564", "title": "El Calafate", "text": "El Calafate\n\nEl Calafate je malé město na jihozápadě Argentiny ležící v provincii Santa Cruz na jižním břehu jezera Lago Argentino na úpatí And. Je hlavním městem departementu Lago Argentino a je známé především jako turistické centrum nedalekého národního parku Los Glaciares.\n\nNázev pochází z tehuelchského jazyka ze jména rostliny \"berberis buxifolia\", která se v tomto patagonském regionu vyskytuje v hojném počtu.\n\nV prvních desetiletích 20. století bylo na místě dnešního El Calafate zřízeno středisko pro sběr vlny z okolních estancií. V roce 1927 byla argentinskou vládou oficiálně založena obec, aby napomáhala osídlování regionu.\n\nRozvoj El Calafate začal v roce 1943 se zařízením správy národního parku Los Glaciares. Správa parku byla dlouhou dobu hlavním orgánem nejdříve pouze v obci s asi 100 obyvateli, zajišťovala zásobování elektřinou, stavbu silnic a budování prvních hotelů v obci. Za posledních 30 let 20. století se město rozvinulo (zejména díky turistice) na centrum celé velké odlehlé oblasti Argentiny. Bylo vybudováno mnoho hotelů a gastronomických zařízení a počet obyvatel se rapidně zvyšoval. Obraz města se změnil ze zaprášeného města na malebné městečko s rozmanitými dřevěnými domy a dlážděnými ulicemi. Svahy jezera jsou zastavěné novými stavbami.\n\nV roce 2001 bylo otevřeno letiště Lago Argentino (IATA kód FTE) vzdálené 23 kilometrů východně od města. Přineslo dodatečný posun tím, že do El Calafate mohla přilétat větší letadla. Předtím to byly pouze lety malými letadly z blízkých míst v Patagonii a z Río Gallegos. Ekonomický rozmach znamenal další růst obyvatelstva. Jeho počet byl v roce 2006 odhadován na 12 000 lidí.\n"}
{"id": "1131565", "url": "https://cs.wikipedia.org/wiki?curid=1131565", "title": "San Salvador de Jujuy", "text": "San Salvador de Jujuy\n\nSan Salvador de Jujuy je hlavní město nejsevernější argentinské provincie Jujuy. Ve velké aglomeraci se nacházejí kromě samotného města (230 000 obyvatel) ještě hustě osídlené kraje Palpala, El Carmen, San Antonio a část San Pedro de Jujuy.\n\nMěsto leží na soutoku řek Xibi Xibi a Rio Grande de Jujuy v kotlině ve výši 1200 m n. m., na východním okraji And. Okolní krajina je pokryta zalesněnými kopci. Vzdálenost do Buenos Aires je přibližně 1600 kilometrů.\n\nPodnebí je subtropické, v létě vlhké a teplé a v zimě suché a chladné. Za rok spadne v průměru kolem 777 milimetrů srážek, z toho asi 75% v letních měsících.\n"}
{"id": "1131566", "url": "https://cs.wikipedia.org/wiki?curid=1131566", "title": "San Juan (Argentina)", "text": "San Juan (Argentina)\n\nSan Juan je hlavní město argentinské provincie San Juan v regionu Cuyo. Leží v Tulúm Valey, západně od řeky San Juan.\n\nMěsto založil v roce 1562 Juan Jufré y Montesa. V roce 1593 bylo kvůli záplavám, které způsobovala řeka San Juan, přesunuto přibližně o dva kilometry jižněji. V koloniální době patřilo město krátkou chvíli pod Chile, ale vyhlášením nezávislosti připadlo definitivně Argentině.\n\nKoncem 19. století mělo město katedrálu, hornickou školu, botanickou zahradu a 15 000 obyvatel se zabývalo zemědělskou výrobou. Své produkty vyváželi zejména do Chile. Obchodovali s dobytkem, sušeným ovocem, vínem a destiláty.\n\nDne 15. ledna 1944 postihlo město ničivé zemětřesení o síle 7,4 stupně Richterovy stupnice. Větší část města zůstala v troskách a zahynulo velké množství lidí.\n"}
{"id": "1131568", "url": "https://cs.wikipedia.org/wiki?curid=1131568", "title": "Bonvillers", "text": "Bonvillers\n\nBonvillers je francouzská obec v departementu Oise v regionu Hauts-de-France. V roce 2012 zde žilo 219 obyvatel.\n\nAnsauvillers, Beauvoir, Campremy, Chepoix, Saint-André-Farivillers\n\n\"Počet obyvatel\" \n\n"}
{"id": "1131570", "url": "https://cs.wikipedia.org/wiki?curid=1131570", "title": "San Antonio Oeste", "text": "San Antonio Oeste\n\nSan Antonio Oeste je hlavním městem departementu San Antonio v argentinské provincii Rio Negro. Leží na pobřeží Atlantiku v zálivu Golfo San Matías.\n\nMěsto je rozděleno do tří částí:\n\nTyto tři části jsou samostatná sídla, administrativně jsou však pod správou San Antonio Oeste. Zbylí obyvatelé žijí na venkově.\n\nDalší část, která ale nemá status města, je okolí křižovatky Ruta Nacional vzdálené 3,3 kilometrů severně od centra, kde se nachází několik podniků služeb pro cestující (čerpací stanice, gastronomická zařízení, dílny a místa pro odpočinek a zábavu).\n"}
{"id": "1131573", "url": "https://cs.wikipedia.org/wiki?curid=1131573", "title": "San Carlos de Bariloche", "text": "San Carlos de Bariloche\n\nSan Carlos de Bariloche (běžně zvané pouze Bariloche) je město v argentinské provincii Río Negro, hlavní město departementu Bariloche. Zároveň je největším městem provincie. Leží na úpatí And, na jižním břehu jezera Nahuel Huapi, mezi horami Otto, Catedral a López. Pro svou polohu v zelené horské krajině je významným střediskem cestovního ruchu s návštěvností zhruba milionu turistů ročně. Město je známé svým lyžařským areálem Cerro Catedral na svahu hory Catedral. Název Bariloche pochází z mapučského slova Vuriloche, což znamená „lidé za horou“.\n\n"}
{"id": "1131579", "url": "https://cs.wikipedia.org/wiki?curid=1131579", "title": "Santa Rosa (La Pampa)", "text": "Santa Rosa (La Pampa)\n\nSanta Rosa de Toay je hlavní město provincie La Pampa v centru Argentiny. Má 102 610 obyvatel (stav k 1. lednu 2005).\n\nMěsto bylo založeno v roce 1892 Tomasem Masonem. Ve druhé polovině 20. století se rozvinulo na relativně významné zemědělské centrum, ale stále je ještě jedním z nejmenších hlavních měst argentinských provincií, po městech Rawson, Ushuaia a Viedma. Žije zde více než čtvrtina obyvatel provincie.\n"}
{"id": "1131582", "url": "https://cs.wikipedia.org/wiki?curid=1131582", "title": "Dolavon", "text": "Dolavon\n\nDolavon je malé město v patagonské provincii Chubut v Argentině. Leží nedaleko řeky Chubut, přibližně 19 kilometrů směrem na západ od města Gaiman. Název pochází z velštiny: (louka) a (řeka). Velšští přistěhovalci se v této oblasti začali usazovat po jejich příchodu do Patagonie v roce 1865. \n\nŽeleznice do města byla vybudována v roce 1917 a město bylo formálně založeno v 1919. Dolavon stal se centrem výroby pšenice za použití zavlažovacích kanálů, které nahrazují suché klima. Starý obilný mlýn s vodním kolem je nyní muzeem.\n"}
{"id": "1131589", "url": "https://cs.wikipedia.org/wiki?curid=1131589", "title": "Fernand Oubradous", "text": "Fernand Oubradous\n\nFernand Oubradous (12. února 1903 Paříž – 6. ledna 1986 tamtéž) byl francouzský hráč na fagot, hudební skladatel a pedagog.\n\nByl synem fagotisty u nějž získal základní hudební vzdělání. V roce 1916 vstoupil na pařížskou konzervatoř, kde studoval teorii u Paula Rougnona, klavír u Isidora Philippa a hru na fagot u svého otce. Kromě toho studoval soukromě harmonii, kontrapunkt, skladbu a dirigování u André Blocha, Jeana Gallona, Julese Mazeliera a Philippe Gauberta. Absolvoval v roce 1922 s vyznamenáním.\n\nV letech 1925 a 1930, hudebním ředitelem divadla \"l'Atelier, à Paris\". V roce 1927 založil spolu s Myrtilem Morelem a Pierre Lefebvrem \"Trio d'anches de Paris\" ve složení hoboj, klarinet a fagot. Zvuk tohoto seskupení zaujal mnoho současných skladatelů, krteří mu věnovali svá díla. Byli mezi nimi i Jacques Ibert, Darius Milhaud, Albert Roussel, Florent Schmitt a Bohuslav Martinů.\n\nKromě komorní hudby působil i jako hudebník v několika orchestrech. V roce 1934 se podílel na založení \"l'Orchestre national\", působil v orchestru Pařížské opery (1935–1953) a v orchestru konzervatoře \"Société des concerts du Conservatoire\". \n\nV letech 1944–1969 vyučoval komorní hudbu na pařížské konzervatoři a vedle toho v letech 1954-1958 i na \"Mozarteu\" v Salzburgu. Od roku 1944 do roku 1979 byl šéfdirigentem \"Association des Concerts de Chambre de Paris\". V roce 1959 založil \"Letní hudební akademii v Nice (Académie Internationale d'été de Nice)\", jejímž prezidentem byl až do své smrti.\n\nZa svou činnost získal řadu ocenění a vyznamenání. Stal se důstojníkem Řádu umění a literatury (Ordre des Arts et des Lettres), důstojníkem Národního řádu za zásluhy o Francii (Ordre national du Mérite) a důstojníkem Řádu čestné legie. Za své nahrávky fagotových koncertů Carla Marii von Webera a Wolfganga Amadea Mozarta obdržel v letech 1938 a 1939 Grand Prix du disque. \n\nZkomponoval řadu skladeb pro pro dechové soubory v různých sestavách, komorní skladby pro flétnu, harfu a violoncello a předehru pro orchestr. Proslulá a často uváděná je jeho instrumentace Bachovy \"Hudební obětiny\". Rovněž vydal sbírku klasické a současné francouzské hudby. Populární je také jeho škola hry na fagot.\n\n\n"}
{"id": "1131593", "url": "https://cs.wikipedia.org/wiki?curid=1131593", "title": "Beauvoir (Oise)", "text": "Beauvoir (Oise)\n\nBeauvoir je francouzská obec v departementu Oise v regionu Hauts-de-France. V roce 2012 zde žilo 278 obyvatel.\n\nBonvillers, Breteuil, Chepoix, Saint-André-Farivillers, Tartigny, Vendeuil-Caply\n\n\"Počet obyvatel\" \n\n"}
{"id": "1131599", "url": "https://cs.wikipedia.org/wiki?curid=1131599", "title": "Caleta Olivia", "text": "Caleta Olivia\n\nCaleta Olivia je město ležící na severovýchodě argentinské provincie Santa Cruz, na pobřeží Atlantiku v zálivu San Jorge. Má asi 36 000 obyvatel (INDEC 2001). Je to druhé nejdůležitější město provincie po Río Gallegos a nejlidnatější v departementu Deseado.\n\nMěsto bylo založeno 20. listopadu 1901 Exequielem Gutterem, poručíkem vojenského námořnictva, velitelem Guardia Nacional sloužícím na lodi, která dopravovala kabely, zařízení a pracovníky pro budování telegrafního vedení na jih od Comodoro Rivadavia.\n\nDominujícím hospodářským odvětvím v Caleta Olivia je těžba ropy. Od roku 1944, kdy byla objevena výnosná naleziště, nastal rychlý přírůstek obyvatelstva. Ke konci 20. století město přijalo mnoho přistěhovalců ze severních provincií Argentiny a Chile.\n"}
{"id": "1131600", "url": "https://cs.wikipedia.org/wiki?curid=1131600", "title": "Camarones (Argentina)", "text": "Camarones (Argentina)\n\nCamarones je město v jižní Argentině ležící na východě provincie Chubut u pobřeží Atlantského oceánu. Je hlavním městem departementu Florentino Ameghino. Počet obyvatel přesahuje 1000 osob.\n\nCamarones leží v Bahia de Camarones, ve větším zálivu uprostřed nepravidelně formovaného pobřeží, které je charakterizováno množstvím poloostrovů, zátok, mysů a malými skupinami ostrovů. Ve vzdálenosti 30 kilometrů jihovýchodně leží mys Dos Bahía, kde se nachází známá přírodní rezervace Reserva faunística provincial Cabo Dos Bahías s množstvím vzácných živočichů (tučňáci, tuleni aj.).\n\nPodnebí je mírné, ale větrné a suché; za rok spadne v průměru asi 200 mm srážek, především v zimě. Teplota v lednu je v průměru 19°C a v červenci 7°C. Záliv Bahia de Camarones je nejjižnější bod atlantského pobřeží Argentiny, který je ovlivňován po celý rok teplým brazilským proudem a proto je zvýšená teplota mořské vody (v létě do 20°C).\n\nMěsto bylo založeno v roce 1900. Rozvíjelo se v průběhu času díky provozování služeb souvisejících s chovem ovcí, jako centrum velmi řídce osídleného regionu. Toto hospodářské odvětví se ale v 80. letech 20. století vlivem hluboké hospodářské krize rozpadlo a proto se obyvatelé dnes pokoušejí o alternativní zdroje příjmů (turistika, využívání mořských produktů).\n"}
{"id": "1131601", "url": "https://cs.wikipedia.org/wiki?curid=1131601", "title": "Concepción del Uruguay", "text": "Concepción del Uruguay\n\nConcepción del Uruguay je město v severozápadní Argentině v provincii Entre Ríos. Město leží na řece Uruguay. Leží ve vzdálenosti asi 320 kilometrů severně od hlavního města Buenos Aires. V roce 2001 byl počet obyvatel 65 tisíc.\n\nMěsto bylo založeno v roce 1783. Vzhledem k bohatství památek a roli, kterou město sehrálo ve formování se argentinského národa, je někdy nazýváno \"\".\n\nVe městě je rozvinutý potravinářský, dřevozpracující a automobilový průmysl. Concepción del Uruguay je také důležitý říční přístav. Nachází se zde i univerzita.\n"}
{"id": "1131602", "url": "https://cs.wikipedia.org/wiki?curid=1131602", "title": "San Luis (Argentina)", "text": "San Luis (Argentina)\n\nSan Luis je město v regionu Cuyo v Argentině a hlavní město stejnojmenné provincie. Město leží na úpatí Sierras Grandes v nadmořské výšce 762 m n. m. na řece Chorrillos a má 153 322 obyvatel (2001). San Luis leží na státní silnici Ruta Nacional 7, která spojuje Mendozu (255 km) s Buenos Aires (791 km).\n\nLetiště San Luis se nachází sedm kilometrů od centra a spojuje město s Buenos Aires.\n"}
{"id": "1131603", "url": "https://cs.wikipedia.org/wiki?curid=1131603", "title": "Futaleufú", "text": "Futaleufú\n\nFutaleufú může být:\n\n"}
{"id": "1131605", "url": "https://cs.wikipedia.org/wiki?curid=1131605", "title": "Futaleufú (řeka)", "text": "Futaleufú (řeka)\n\nFutaleufú () je řeka v provincii Chubut v Argentině a v regionu Los Lagos v Chile. Její tok měří 105 km.\n\nŘeka odvodňuje většinu jezer v národním parku Los Alerces (světové přírodní dědictví UNESCO). Řeka je známá svou azurově modrou vodou z tajících ledovců, které zásobují řeku a také svými peřejemi. Protéká Andami z Argentiny do Chile a ústí do jezera Yelcho. Z jezera její vody odtékají řekou Yelcho do Tichého oceánu.\n\nV roce 1976 byla na řece vybudována přehradní nádrž Amutui Quimey se 120 metrů vysokou hrází a hydroelektrárnou.\n\nDepartment Futaleufú v provincii Chubut v Argentině byl pojmenován podle této řeky. Město Futaleufú v Chile leží nedaleko od argentinské hranice a má asi 2000 obyvatel. Hlavní příjem obyvatel plyne z rybolovu, raftingu a turistiky.\n"}
{"id": "1131607", "url": "https://cs.wikipedia.org/wiki?curid=1131607", "title": "Kleiner Bärenstein", "text": "Kleiner Bärenstein\n\nKleiner Bärenstein (Malý Bärenstein) je 338 metrů vysoká stolová hora v Děčínské vrchovině v oblasti Saského Švýcarska v německé spolkové zemi Sasko. Leží na území obce Struppen. Spolu se sousední stolovou horou Großer Bärenstein tvoří masiv Bärensteine.\n\nKleiner Bärenstein leží na levém břehu řeky Labe asi 2,5 km západně od městečka Rathen. Na úpatí zalesněných stolových hor jsou zemědělské plochy využívané zemědělci z místní části Weißig. Na Kleiner Bärensteinu se nalézá několik horolezecky využívaných skal. Nejvýznamnější z nich je Thürmsdorferstein.\n\nKleiner Bärenstein byl poprvé zmíněn v dokumentech v roce 1548. Dřívější popisy také mluvily o „Thürmsdorfer Bärensteinu“. V období mezi lety 1851–1881 byly obě stolové hory zpřístupněny pro turisty. Roku 1847 byl na Malém Bärensteinu postaven dřevěný horský penzion, který byl zbořen za druhé světové války. Jeho základy jsou stále viditelné.\n\n"}
{"id": "1131608", "url": "https://cs.wikipedia.org/wiki?curid=1131608", "title": "Vojenská zóna Comodoro Rivadavia", "text": "Vojenská zóna Comodoro Rivadavia\n\nVojenská zóna Comodoro Rivadavia (\"\") byl správní region nejvyšší důležitosti v Argentině, který byl v letech 1944 až 1955 vyčleněn z provincií (tehdy ještě Národních teritorií) Chubut a Santa Cruz a navrácený do správy armády. Hlavním městem bylo Comodoro Rivadavia.\n\nÚzemí se rozkládalo na území dnešních departementů Río Senguerr, Escalante, Sarmiento a jižní části departementu Florentino Ameghino v provincii Chubut, jakož i na území departementů Deseado a Lago Buenos Aires v provincii Santa Cruz. Jeho šířka sahala od Atlantského oceánu až po hranici s Chile v Andách. Celková rozloha území byla 97 748 km²\n\nNa území se nacházela v té době nejdůležitější zařízení na těžbu ropy v Argentině. \n\nDůvodem založení zóny byla obava, že by v důsledku druhé světové války mohly zahraniční mocnosti uskutečnit invazi na ovládnutí ropných polí. Pobřeží zde bylo velmi řídce osídleno a vůči invazi téměř vůbec nezabezpečené. Proto bylo nutné zesílit vojenskou přítomnost v této oblasti. Guvernéry této zóny jmenoval prezident republiky, vždy z řad vysokých důstojníků armády.\n"}
{"id": "1131611", "url": "https://cs.wikipedia.org/wiki?curid=1131611", "title": "Puerto Santa Cruz", "text": "Puerto Santa Cruz\n\nPuerto Santa Cruz je administrativní centrum departementu Corpen Aike v provincii Santa Cruz na jihu Argentiny. Leží na jižní straně delty řeky Santa Cruz, ústící do Atlantského oceánu, ve vzdálenosti 40 kilometrů od města Comandante Luis Piedra Buena a 16 kilometrů od Punta Quilla. Město bylo založeno 20. ledna 1908. V roce 2001 zde žilo 3397 obyvatel.\n"}
{"id": "1131612", "url": "https://cs.wikipedia.org/wiki?curid=1131612", "title": "Großer Bärenstein", "text": "Großer Bärenstein\n\nGroßer Bärenstein je 327 m vysoká stolová hora v Děčínské vrchovině v oblasti Saského Švýcarska ve spolkové zemi Sasko na území obce Struppen. Spolu se sousední stolovou horou Kleiner Bärenstein tvoří masiv Bärensteine.\n\nGroßer Bärenstein leží na levém břehu řeky Labe asi 2,5 km západně od městečka Rathen. Na úpatí zalesněných stolových hor jsou zemědělské plochy využívané zemědělci z místní části Weißig. Na Großer Bärensteinu se nalézá několik horolezecky využívaných skal. Vrchol je rozdělen na dvě části. Severní strana poskytuje výhledy na Stadt Wehlen a do údolí Labe směrem k Pirně, z jižní nebo východní strany jsou výhledy na pevnost pevnost Königstein a na stolové hory mezi Papststeinem a Schrammsteine.\n\n"}
{"id": "1131613", "url": "https://cs.wikipedia.org/wiki?curid=1131613", "title": "Aracar", "text": "Aracar\n\nAracar je stratovulkán nacházející se v argentinské provincii Salta, nedaleko hranic s Chile. Vrchol sopky je ukončen 1,5 km širokým kráterem, ve kterém se v současnosti nachází malé jezírko.\n\nVývoj sopky začal již v pliocénu a měl tři hlavní erupční fáze. Stavba sopky je tvořena převážně andezity a dacity. V roce 1993 byla hlášena menší freatická erupce z hlavního kráteru.\n"}
{"id": "1131614", "url": "https://cs.wikipedia.org/wiki?curid=1131614", "title": "Florin Popescu", "text": "Florin Popescu\n\nFlorin Popescu (* 30. srpna 1974, Iancu Jianu, Rumunsko) je rumunský rychlostní kanoista. Na Letních olympijských hrách 2000 v Sydney získal zlatou medaili na deblkanoi na trati 1000 metrů a bronzovou na trati 500 metrů. V obou závodech byl jeho partnerem v lodi Mitică Pricop. Stal se též sedmkrát mistrem světa.\n\n"}
{"id": "1131617", "url": "https://cs.wikipedia.org/wiki?curid=1131617", "title": "Antofagasta de la Sierra (sopka)", "text": "Antofagasta de la Sierra (sopka)\n\nAntofagasta de la Sierra je název menšího vulkanického pole, sestávajícího z několika struskových kuželů, které se nachází stranou od hlavních andských vulkanických řetězů v argentinské provincii Catamarca. Struskové kužely a s nimi asociované lávové proudy jsou složeny převážně z bazaltu a andezitu. Bližší údaje o poslední aktivitě nejsou známy, ale vzhled hornin vypadá poměrně svěže, což poukazuje na jejich relativně mladý věk, přibližně několik tisíc let.\n"}
{"id": "1131618", "url": "https://cs.wikipedia.org/wiki?curid=1131618", "title": "Antofagasta de la Sierra", "text": "Antofagasta de la Sierra\n\nAntofagasta de la Sierra může být:\n\n"}
{"id": "1131619", "url": "https://cs.wikipedia.org/wiki?curid=1131619", "title": "Popescu", "text": "Popescu\n\nPopescu je rumunské příjmení, které má více nositelů:\n\n"}
{"id": "1131621", "url": "https://cs.wikipedia.org/wiki?curid=1131621", "title": "Brunetto Latini", "text": "Brunetto Latini\n\nBrunetto Latini, uváděn též jako Burnectus Latinus nebo Burnecto Latino (asi 1210, Florencie – 1294, Florencie) byl italský středověký učenec a spisovatel.\n\nV letech 1254-1255 byl notářem ve Florencii. Po porážce Guelfů (k nimž náležel) u Montaperti, hledal útočiště ve Francii. Zde sepsal veliké encyklopedické dílo shrnující veškeré středověké vědění a nazval je \"Li livres dou tresor\". Knihu napsal ve francouzštině. Do Itálie se vrátil po vítězství Guelfů u Beneventa. Vydal pak i italskou verzi své encyklopedie pod názvem \"Tesoretto\", ovšem ve verších. Ottův slovník naučný je hodnotil takto: „Avšak allegorie Brunettovy nemají básnického půvabu: jeť v nich Brunetto jen učencem, který tu píše pro italské čtenáře méně vzdělané v rouše zábavném, co byl napsal ve franc. Trésoru.“ Byl přítelem a rádcem Dante Alighieriho a velká část údajů v Danteho \"Božské komedii\" je právě z Latiniho encyklopedie \"Trésor\". Naopak z Latiniho udělal Dante jedním z hrdinů této své slavné knihy, vystupuje zde v oddíle \"Peklo\".\n"}
{"id": "1131622", "url": "https://cs.wikipedia.org/wiki?curid=1131622", "title": "Huanquihue", "text": "Huanquihue\n\nHuanquihue je skupina čedičových struskových kuželů nacházejících se nedaleko argentinsko-chilské hranice, na jihu argentinské provincie Neuquén. Komplex je tvořen řetězem stratovulkánů a struskových kuželů seřazených v severovýchodně-jihozápadním řetězu. Komplex byl aktivní ještě v nedávné době, datace lávových proudů přinesla hodnoty 1750 (± 100 let), což dokládají i ústně přenášené zprávy místních obyvatel.\n"}
{"id": "1131625", "url": "https://cs.wikipedia.org/wiki?curid=1131625", "title": "Lanín", "text": "Lanín\n\nLanín je neaktivní stratovulkán pokrytý trvalým ledem. Leží na hranicích Argentiny a Chile, v národním parku Parque nacional Lanín, asi 50 km severně od města San Martín de los Andes. Název pochází z jazyka Mapučů a znamená „vyhaslý“. Sopka je vyobrazená na vlajce a znaku provincie Neuquén.\n\nStavba vulkánu je tvořena převážně bazalty a trachyty, její vývoj se datuje od pozdního pleistocénu až po holocén. Začátkem 20. století bylo v oblasti Lanín hlášeno zemětřesení s následnou vulkanickou aktivitou, ale tyto zprávy se později ukázaly jako zmatečné. Jediné důkazy o erupcích sopky v historické době jsou lávové bloky uložené na severním okraji, jejichž věk je odhadován na 2200 let a postglaciálních tufových prstenců nacházející se na jihozápadním svahu sopky.\n"}
{"id": "1131627", "url": "https://cs.wikipedia.org/wiki?curid=1131627", "title": "Unavené světlo", "text": "Unavené světlo\n\nUnavené světlo (anglicky \"tired light\") je alternativní teorie vysvětlení pro kosmologický rudý posuv. Poprvé jej navrhl Fritz Zwicky. Existují i novější verze. Například „foton-atom“ teorie či QED rudý posuv.\n"}
{"id": "1131631", "url": "https://cs.wikipedia.org/wiki?curid=1131631", "title": "Guasayán", "text": "Guasayán\n\nGuasayán je departement ležící v provincii Santiago del Estero na severozápadě Argentiny a je jeden z 27 departementů provincie. Na severu hraničí s departmenty Jiménez a Alberdi, na východě s departmentem Moreno, na jihu s departmenty Juan Felipe Ibarra, Sarmiento a Robles a na západě s departmentem Banda. Hlavním městem departementu je San Pedro de Guasayán.\n"}
{"id": "1131632", "url": "https://cs.wikipedia.org/wiki?curid=1131632", "title": "Sjednocené provincie La Platy", "text": "Sjednocené provincie La Platy\n\nSjednocené provincie La Platy ( \"\") byl název pro území dnešních států Argentina, Uruguay a bolivijského departementu Tarija v období od Květnové revoluce v roce 1810 až do poloviny 30. let 19. století (při probíhajících hispanoamerických válkách za nezávislost a formování nových států na jihoamerickém kontinentu. Poté byl tento název nahrazen názvem Argentinská konfederace, ale vztahoval se již pouze na území dnešní Argentiny. Toto označení se používalo do roku 1861. Od té doby nese tento stát název Argentinská republika nebo zkráceně Argentina (\"Argentina\").\n"}
{"id": "1131639", "url": "https://cs.wikipedia.org/wiki?curid=1131639", "title": "Sara Forsberg", "text": "Sara Forsberg\n\nSara Maria Forsberg (* 2. května 1994) je finská zpěvačka, známá jako SAARA, skladatelka, herečka a internetová osobnost (známá jako Smoukahontas).\n\nSaara se narodila 2. května 1994 v Jakobstadu. Jako dítě žila v Texasu a Anglii. Když jí bylo šest let, vrátila se její rodina zpět do Finska. Předtím než se Saara stala zpěvačkou, vystudovala střední školu v oboru kuchař.\n\nV březnu roku 2014 vydala na youtube video \"What Languages Sound Like to Foreigners\". Saara v něm mluvila s přízvuky z různých jazyků (francouzština, italština, japonština, arabština, portugalština, španělština apod.). Video se stalo populárním a dosáhlo více než 12 milionů zhlédnutí. Později vydala nové video \"One Girl, 14 Genres\", ve kterém zpívá v různých stylech (muzikál, opera, pop, RnB...). V červenci 2014 podepsala smlouvu s Capitol Records. Jejím producentem se stal Rodney Jerkins. Saara se stala prvním finským občanem v historii, který podepsal nahrávací smlouvu s americkým hudebním vydavatelstvím. V říjnu 2014 dostala Saara roli v americko-čínském filmu Skiptrace.\n\nJejí první singl \"Ur cool\" vyšel 21. dubna 2015. V červnu 2015 spolupracovala na písničce \"Vauvoja\" s finským zpěvákem Kasmirem. \"Vauvoja\" se stala oblíbenou písničkou ve Finsku i Švédsku a umístila se na prvním místě v žebříčcích \"Airplay Chart\" a \"Finnish downloads\". V červenci 2015 napsala dvě písničku \"You think\" pro dívčí K-pop skupinu Girls Generation. Saara vystoupila v britském BBC rádiu, ve finském rádiu YLE a v The Ellen DeGeneres Show.\n\nV roce 2016 vytvořila pro film \"\" jazyk mimozemské rasy Krallů a jednu z postav také namluvila.\n\n"}
{"id": "1131643", "url": "https://cs.wikipedia.org/wiki?curid=1131643", "title": "Petr Uspenskij", "text": "Petr Uspenskij\n\nPetr Děmjanovič Uspenskij, rusky Пётр Демьянович Успенский (, Moskva – 2. říjen 1947, Lyne Place) byl ruský matematik a ezoterik. Po Říjnové revoluci žil v Londýně. Nejprve inklinoval k teozofii, později byl žákem Georgije Ivanoviče Gurdžijeva, se kterým se potkal v Moskvě roku 1915, jehož systém však později opustil. Rozvinul Gurdžijevem zavedený pojem „čtvrtá cesta“ jako metodu sebezdokonalení jedince.\n"}
{"id": "1131646", "url": "https://cs.wikipedia.org/wiki?curid=1131646", "title": "Tromen", "text": "Tromen\n\nTromen je neaktivní stratovulkán nacházející se v argentinské provincii Neuquén. Vrchol sopky je tvořen dvěma kalderami s rozměry 3,5 km. Masiv je tvořen převážně andezity a dacity, jeho stáří se odhaduje na konec pleistocénu až začátek holocénu. Erupce z roku 1822 nebyla potvrzena, takže věk poslední aktivity zůstává blíže neurčený.\n"}
{"id": "1131647", "url": "https://cs.wikipedia.org/wiki?curid=1131647", "title": "Tipas", "text": "Tipas\n\nTipas (též Cazadero) je vulkanický komplex nacházející se v severozápadní části Argentiny v provincii Salta, asi 10 km jižně od stratovulkánu Ojos del Salado. Komplex se skládá z více kráterů, struskových kuželů, lávových dómů a proudů, pokrývajících plochu asi 25 km. Doba poslední erupce není doložena, ale několik sopečných produkty a forem vykazují poměrně nedávnou erupci.\n"}
{"id": "1131649", "url": "https://cs.wikipedia.org/wiki?curid=1131649", "title": "Gyula Kosice", "text": "Gyula Kosice\n\nGyula Kosice, vlastním jménem Fernando Fallik, (26. dubna 1924 Košice – 25. května 2016 Buenos Aires) byl argentinský sochař, plastik, teoretik a básník, předchůdce kinetického a světelného umění. Narodil se v maďarské rodině v Košicích. Ve svých čtyřech letech emigroval s rodiči do Argentiny. Gyula použil jako své umělecké jméno název svého rodného města. Byl jedním ze zakladatelů abstraktního nefigurativní umění v Latinské Americe. Uskutečnil 40 individuálních a 500 kolektivních výstav na celém světě. Stejně je autorem 15 knih – esejů a básni. V roce 2005 vytvořil ze své dílny muzeum.\n"}
{"id": "1131651", "url": "https://cs.wikipedia.org/wiki?curid=1131651", "title": "Llullaillaco", "text": "Llullaillaco\n\nLlullaillaco je neaktivní stratovulkán nacházející se na argentinsko-chilských hranicích. S výškou 6739 m n. m. je to druhá nejvyšší sopka, u které byla v historii zaznamenána erupce, zároveň je to i pátá nejvyšší sopka světa. Absolutně nejvyšší aktivní sopka se nachází také v Jižní Americe – necelých 300 km jižně ležící Ojos del Salado. Přibližně před 150 000 lety nastal kolaps starší vulkanické stavby, čehož důkazem jsou rozsáhlé depozita pyroklastik na argentinské straně. Pozdější vývoj vytvořil několik lávových dómů. Ve druhé polovině 19. století byly zaznamenány tři menší explozivní erupce, jedna i s výlevem lávy.\n"}
{"id": "1131652", "url": "https://cs.wikipedia.org/wiki?curid=1131652", "title": "Kabinet nezávislého filmu", "text": "Kabinet nezávislého filmu\n\nKabinet nezávislého filmu je brněnský filmový festival, který umožňuje síťování mladých začínajících filmařů, zkušených tvůrců i laické veřejnosti. Mladí autoři zde mají příležitost prezentovat svá díla a zároveň získat reflexi od odborné poroty i návštěvníků, jež probíhá formou diskuse. Kabinet nezávislého filmu je platformou pro interakce všech zmíněných skupin, čímž pomáhá utvářet podobu české nezávislé filmové scény. Akce se snaží vymanit z pout uniformních projekčních sálů a přenáší své vize do prostředí brněnských klubů, kaváren a multikulturních center. Jednotlivé večery jsou dramaturgicky vystavěny v určitém žánru. Diváci se tak už mohli setkat například s černobílým filmem, dramatem, dokumentem či animovaným filmem. Navzdory různorodým tématům je projekt koncipován stále v dualistickém pojetí projekce – diskuse.\nRok 2013 nabídl veřejně přístupnou vzdělávací linii ve formě Akademie nezávislého filmu, jež se konala před zahájením festivalu. Náplní seminářového projektu KNF byly odborné přednášky filmových vědců a erudovaných filmařů. Cílem tohoto programu bylo pomocí seminářů a přednášek přiblížit návštěvníkům celý proces vývoje filmu a autorům dát možnost vyslechnout si konstruktivní kritiku od profesionálů již ve fázi vzniku budoucího díla.\nAkci poctilo svou účastí za dobu jejího trvání mnoho známých osobností z řad filmových tvůrců, herců a odborníků. Jmenujme například Olgu Sommerovou, Jiřího Mádla, Evu Holubovou, Michala Hrůzu, Milana Cieslara nebo Lukáše Hejlíka (viz dále). Posláním KNF je tvorba živého prostoru pro navazování profesionálních i osobních kontaktů ve filmové branži a oživení brněnského kulturního podhoubí. Celý projekt KNF zaštiťuje od jeho oficiálního počátku zapsaný spolek Kulturárium z. s.\n\nZačátek projektu je úzce spjat s oborem Management v kultuře na Masarykově univerzitě v Brně. V roce 2010 vypracovala skupina studentů teoretický koncept Kabinetu nezávislého filmu v rámci předmětu Řízení kulturního provozu. Jejich zápal a nadšení vyvrcholilo spontánním nápadem vytvořit „nultý ročník“, aby se ověřil zájem o KNF ze strany publika.\nTématem historicky prvního KNF byly dokumenty FAMU a odehrával se v klubu Sklenick. Hostem večera byl Ladislav Cmíral, režisér a producent, který se ujal i role moderátora. Dále se na křesla čestných hostů posadili spisovatel, dramatik a scenárista Milan Uhde, herečka Simona Peková a herec, scenárista a režisér Břetislav Rychlík. „Nultý ročník“ se shledal s obrovským zájmem diváků, proto se organizátoři rozhodli v projektu pokračovat a dále jej rozšiřovat.\n\nFestival probíhal každou druhou středu od října až do prosince a každý z pěti večerů se odehrával v jiném brněnském klubu. KNF otevíralo svůj program tématem Film a hudba v Trojce, pokračovalo horrorovým večerem v Club Wash, projekcí absolventských filmů v Mersey a širokou ochutnávkou české animované tvorby na Stadecu. Celé dění pak završilo Grande Finale v Metru, kde se promítaly snímky, které si získaly největší oblibu u diváků, a slavnostní večírek zpestřila kapela Tonyc.\nPrvní ročník se setkal s velkým zájmem diváků. Koncept čtyř tematických večerů se osvědčil a zaručil, že každá projekce byla jedinečným filmovým zážitkem. V tomto roce se KNF stalo jedním z klíčových a zakladatelských projektů zapsaného spolku Kulturárium z. s.\nJedním z velkých úspěchů prvního ročníku je propojení tvůrce Jana Chramosty s hudebníky Michalem Hrůzou a Vladivojnou La Chiou, pro které pak natočil několik hudebních videoklipů. Na ostravských Ozvěnách Kabinetu nezávislého filmu se spojil režisér Ladislav Plecitý s hercem Jarkem Hylebrantem, kteří spolu natočili již dva filmy (Poslední odměna z roku 2013 a film Zítra z roku 2012).\nNa porotcovská a zároveň diskusní křesla KNF usedli filmový teoretik Luděk H. Havel, režisér Milan Cieslar, televizní režisér Jiří Vanýsek, režisér a scenárista Pavel Jandourek, výtvarnice Lucie Lomová, herečka Simona Peková, tvůrce filmové a scénické hudby Varhan Orchestrovič Bauer, producent a střihač Adam Dvořák, kameraman Asen Šopov, Vít Hartek a filmový distributor David Horáček.\n\nDruhý ročník znamenal posun hned v několika ohledech. Večery se odehrávaly s odstupem jednoho týdne, každou středu v měsíci říjnu a pouze v Kabinetu múz. Počet diváků značně narostl, a i díky hvězdnému obsazení ročníku se festival dočkal vyšší sledovanosti v médiích. Kmotrem festivalu se stal Jiří Mádl. Festival poctili návštěvou hvězdy jako dokumentaristka Olga Sommerová, televizní dramaturg Marek Hlavica, producent Martin Vandas, herec a režisér Ondřej Kepka, herečka Bára Seidlová, režisér David Súkup, herečky divadla Maléhry, dokumentarista Vít Klusák, herečka Vanda Hybnerová, terapeut Pavel Gregor, režisér a scenárista Zdeněk Tyc, herečka Eva Holubová, producent a režisér Miloslav Šmídmajer, výtvarnice a animátorka Michaela Pavlátová a scenárista a dramaturg Jan Gogola st.\nZatímco předchozí ročník vznikl za podpory Filozofické fakulty Masarykovy univerzity, druhý ročník vděčí z části za svou existenci podpoře ze strany Magistrátu města Brna a Nadace Vodafone.\n\nKNF pro ročník 2013 přinesl novinku v podobě jednorázového projektu Akademie nezávislého filmu (proběhlo 25. 9.). Před vlastním zahájením měla tak široká veřejnost i odborníci možnost navštívit semináře a přednášky zkušených profesionálů z branže. Workshop „Od námětu k synopsi“ vedl lektor Vladimír Fanta. Cílem tohoto scenáristy a dramaturga bylo zbavit autora „profesní slepoty“ a pomoci mu ujasnit si, jaký film chce vytvořit a pro jakého diváka. Během tříhodinového kurzu došlo k rozebrání námětů bývalých účastníků festivalu Jonáše Vacka, Josefa Blažka a nováčka Igora Petríka. Semináře „Kreativní produkce“ se se svými kolegy zhostila scenáristka a dramaturgyně Kamila Zlatušková.\nProjekt KNF byl stejně jako v roce 2012 realizován za podpory Nadace Vodafone Česká republika. Samotný festival byl odstartován žánrovým večerem s názvem Dokumentární portrét. Na porotcovská křesla usedly režisérky Jitka Němcová a Alena Hynková a herečka Kateřina Macháčková. Čestnými hosty během večeru dramatu byli herečky Bára Seidlová, Daniela Zbytovská, Nikola Zbytovská, herec Jarek Hylebrandt, dramatik a scenárista Milan Uhde a filmař David Havran Spáčil. Na černobílý film zavítali hudebník a metafyzický básník Petr Váša, režisér Eugen Sokolovský ml. a scenárista Roman Vávra. Happy-end si nenechali ujít na pozici hodnotitelů a kritiků herečka Lucie Zedníčková, režisérka Tereza Kopáčková-Vrabelová, producent Jan Vrabel a režisér Josef Strubl.\n\nAkce neustále přináší impulsy k navazování spolupráce, díky nimž úspěšně kooperují třeba i Michal Sikora s Janem Hubáčkem. Tito autoři se v současné době spojili s Vladimírem Fantou a vytvářejí povídkový film Uživatelé.\n\nBěhem čtvrtého roku své existence se festival snažil rozvíjet povědomí o neprobádaných sférách české kinematografie, i s přesahy do zahraniční. Projekt se mohl pod křídly zapsaného spolku Kulturáriu opět těšit podpoře ze strany Nadace Vodafone Česká republika. Bezprostřední kontakt návštěvníků s autory filmových počinů posouvá Kabinet na edukační rovinu. Příjemné zázemí poskytl letošnímu Kabinetu čerstvě zrekonstruovaný klub nacházející se v suterénu funkcionalistického hotelu Slovan, za jehož návrhem stojí světově proslulý architekt Bohuslav Fuchs.\n\nČtvrtý ročník, vymezující se daty 8. – 29. 10. 2014, nebyl ochuzen o zvučná jména. Pro zahraniční publikum organizátoři zavedli anglické titulky. Hodnocení snímků pod hlavičkou večera V pohybu se zúčastnila herečka a dabérka Zuzana Slavíková, herec Lukáš Hejlík a dramaturg Petr Oslzlý. Animovaný film komentoval herec Miloslav Mejzlík a filmový teoretik Luděk Havel. Na téma Dokument zavítali festival podpořit dokumentaristka Helena Třeštíková a dramaturg kina Art Miroslav Maixner.\n\nAčkoli Kabinet není festivalem soutěžním, již tradičně se divácky nejoblíbenější snímky promítaly na závěrečném večeru nesoucím název Grande finale. Taneční film \"Split Structure\", natočený Kristýnou Bartošovou v rámci workshopu Dance for Camera films na Famufestu 2013, uspěl u diváků večera V pohybu. Snímek zaujal především jedinečnou kompozicí, nápaditou choreografií a jemně laděnou barevností. Na pomyslné špičce animovaného ledovce se usadily filmy dva: \"Nový druh\" Kateřiny Karhánkové a \"Ty se máš! \" Zuzany Brachaczkové. Zatímco druhý snímek zpracovaný na motivy bajky bodoval díky vtipnému provedení, první zmíněný díky poeticky podanému světu dětské fantazie. Nejvíce diváckých ohlasů sklidil třetí večer počin Kristýny Bartošové \"Pod lampou je tma\" zaznamenávající napjaté vztahy mezi radnicí v Josefově a místní romskou komunitou.\n\n\n\n\n"}
{"id": "1131653", "url": "https://cs.wikipedia.org/wiki?curid=1131653", "title": "Cerro Tuzgle", "text": "Cerro Tuzgle\n\nCerro Tuzgle je nejvýchodněji položený vulkán centrální části And (120 km východně od hlavního vulkanického oblouku). Nachází se na hranicích argentinských provincií Jujuy a Salta. Stratovulkán zahájil svou existenci v pleistocénu erupcemi ryodacitových ignimbritů, po kterých byl vyzvednout lávový dómu na okraj kaldery. Pozdější aktivita vedla k výlevům andezitových láv a několika kolapsům vulkanické stavby. Nejmladší projevy sopečné činnosti se dají najít na jihovýchodních a jihozápadních svazích. V současnosti sopka nejeví žádné známky aktivity.\n"}
{"id": "1131654", "url": "https://cs.wikipedia.org/wiki?curid=1131654", "title": "Tupungatito", "text": "Tupungatito\n\nTupungatito je stratovulkán nacházející se na hranicích Chile a Argentiny, asi 90 km východně od hlavního města Santiago. Sopka se nachází nedaleko starší, pleistocénní sopky Tupungato a je to nejsevernější sopka centrální části chilských And, která eruptovala v historické době. Během 19. a 20. století byla původcem více než 20 menších, převážně explozivních erupcí. Poslední byla zaznamená v roce 1987. Vrchol vulkánu je pokryt několika sypanými kužely andezitového a čedičového složení a několika krátery. V současnosti je vrchol trvale zaledněný.\n"}
{"id": "1131655", "url": "https://cs.wikipedia.org/wiki?curid=1131655", "title": "Lastarria", "text": "Lastarria\n\nLastarria, také Azufre, je neaktivní stratovulkán nacházející se na v severní části Chile, na hranicích s Argentinou. Sopka je tvořena převážně andezity a dacity, vrchol je ukončen paticí kráterů. Morfologie sopečných útvarů (lávových proudů a dómů) je poměrně zachovalá, což ukazuje, spolu s aktivními fumarolami na severozápadním úbočí, na poměrně nedávnou aktivitu. Na vrcholu se dokonce dají najít sirné proudy, vytvořené roztavením ložisek síry.\n"}
{"id": "1131656", "url": "https://cs.wikipedia.org/wiki?curid=1131656", "title": "Tronador", "text": "Tronador\n\nTronador je vulkanický komplex nacházející se na argentinsko-chilské hranici, východně od jezera Všech svatých \"(Lago Todos los Santos)\". Komplex je tvořen převážně bazalty a andezity, jeho vrchol je zaledněný. Věk je odhadován na střední pleistocén, jediné náznaky pravděpodobné vulkanické aktivity v holocénu jsou andezitové lávové proudy struskového kužele \"Cerro Volcanic\", nacházejícího se na jihovýchodním okraji komplexu.\n"}
{"id": "1131657", "url": "https://cs.wikipedia.org/wiki?curid=1131657", "title": "Claes Oldenburg", "text": "Claes Oldenburg\n\nClaes Oldenburg (*28. leden 1929, Stockholm) je švédsko-americký sochař, řazený k pop artu. Proslul sochami předmětů každodenní potřeby.\nNarodil se v rodině švédského diplomata. V roce 1936 se jeho rodina přestěhovala do USA, kvůli diplomatickému angažmá jeho otce. Žila v New Yorku, později v Chicagu. Roku 1953 Claes získal občanství USA.\n\nVystudoval literaturu a historii umění na univerzitě Yale, absolvoval roku 1950. Později studoval též na Art Institute of Chicago.\n\nRoku 1956 se přestěhoval do New Yorku, kde se seznámil s Allanem Kaprowem, který pořádal populární divadelní happeningy a Oldenburga velmi ovlivnil a přivedl k pop artu. Oldenburg do něj vnesl hlavně humor a parodii. Hodně zrcadlil konzumní kulturu (slavné plastiky hamburgrů apod.)\n\nRoku 1959 uspořádal první výstavu, v Judson Gallery.\n\nOd roku 1976 spolupracoval s dánskou pop artovou sochařkou Coosje van Bruggenovou. Roku 1977 se vzali.\n\n"}
{"id": "1131658", "url": "https://cs.wikipedia.org/wiki?curid=1131658", "title": "Tinguiririca", "text": "Tinguiririca\n\nTinguiririca je neaktivní stratovulkán nacházející se v centrální části Chile, nedaleko argentinské hranice. Sopka leží na starším, značně erodovaném stratovulkánu z pleistocénu. Vznikla ve třech hlavních erupčných fázích. Jediná doložená erupce byla zaznamenána v roce 1917, v současnosti jsou na západním úbočí aktivní fumaroly a horké prameny.\n"}
{"id": "1131659", "url": "https://cs.wikipedia.org/wiki?curid=1131659", "title": "Tenis na Letních olympijských hrách 1900 – mužská čtyřhra", "text": "Tenis na Letních olympijských hrách 1900 – mužská čtyřhra\n\nMužská čtyřhra na Letních olympijských hrách 1900 probíhala v areálu Société de l’Île de Puteaux. Soutěž se konala v období od 6. do 11. července 1900 na otevřených antukových dvorcích. Nastoupilo do ni 16 tenistů z Velké Británie, Francie a Spojených států. Hrálo se na dva vítězné sety, vyjma finále, ve kterém bylo k zisku zlaté olympijské medaile potřeba vyhrát sady tři.\n\nObhájcem zlaté medaile z předchozí olympiády byl pár John Pius Boland a Friedrich Traun, jenž však do turnaje nezasáhl.\n\nOlympijským vítězem se stala favorizovaná britská dvojice bratrů Lawrence a Reginalda Dohertyových, kteří ve finále deklasovali americko-francouzský pár Basil Spalding de Garmendia a Max Décugis, reprezentující smíšené družstvo, poměrem setů 6–1, 6–1 a 6–0. Bronzové medaile obdržely oba poražené týmy – Georges de la Chapelle a André Prévost z Francie, stejně jako britská dvojice Harold Mahony a Arthur Norris.\n"}
{"id": "1131660", "url": "https://cs.wikipedia.org/wiki?curid=1131660", "title": "Přípravná třída", "text": "Přípravná třída\n\nPřípravná třída je výchovný a vzdělávací program v rámci mateřských, základních a zvláštních škol. Zřizují je obce, svazky obcí či kraje. \n\nSlouží dětem v posledním roce před zahájením povinné školní docházky. O zařazení dítěte rozhoduje ředitel školy na žádost zákonného zástupce dítěte a na základě písemného doporučení školského poradenského zařízení. Určená je především pro sociálně znevýhodněné a děti, kterým by měla pomoci vyrovnat jejich vývoj. Zařízení děti systematicky připravuje pomocí výchově vzdělávacích prostředků. Patří sem organizované činnosti jako hry, rozhovory, učení, vycházky, pracovní, pohybové, hudební a výtvarné činnosti, dále rozumová výchova (jazyková a komunikativní výchova, rozvoj matematických představ a poznání), rozvoj zručnosti, výtvarná, hudební a tělesná výchova. Rovněž rozvíjí vytváření kulturně sociálních a hygienických návyků.\n\nVzdělávání se řídí školním vzdělávacím programem. Ve třídě může být 7–15 dětí. Pokud je přípravná třída součástí základní či speciální školy trvá výuka 20 vyučovacích hodin týdně. Rok strávený v přípravné třídě se nezapočítává do povinné školní docházky. Na konci roku děti obdrží osvědčení o návštěvě třídy a učitel vypracuje zprávu o průběhu předškolní přípravy dítěte v daném školním roce. Ta obsahuje popis vzdělávacích potřeb, předpokládaných schopností a zájmů dítěte a případě doporučení pro přípravu individuálního vzdělávacího plánu.\n\nV institucích, které zřizuje stát, kraj, obec či svazek obcí, je vzdělávání bezplatné. Děti mohou docházet do družiny základní školy.\n\nV roce 2015 bylo v Česku otevřeno 300 přípravných tříd.\n"}
{"id": "1131661", "url": "https://cs.wikipedia.org/wiki?curid=1131661", "title": "Mistrovství světa ve veslování 2014", "text": "Mistrovství světa ve veslování 2014\n\nMistrovství světa ve veslování 2014 byl v pořadí 43. šampionát konaný mezi 24. a 31. srpnem 2014 na veslařském kanále Bosbaan v Amsterdamu v Nizozemsku.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nČeská republika vyslala do Nizozemska deset lodí s posádkou 24 závodníků (13 mužů a 11 žen). Kandidáty na medaile byli především dvojnásobný mistr světa z Karapira 2010 a Čchungdžu 2013 a dvojnásobný stříbrný olympijský medailista Ondřej Synek a olympijská vítězka z Londýna 2012 a mistryně světa z Bledu 2011 Miroslava Knapková. Ondřej Synek si dovesloval pro svůj třetí mistrovský titul, Miroslava Knapková však nepostoupila do šestičlenného finále. Z dalších lodí potěšila dvojka bez kormidelníka lehkých vah, která ve finále dojela čtvrtá. Česká republika si tedy odvezla z Amsterodamu jedinou medaili, za to však zlatou. \n\n"}
{"id": "1131664", "url": "https://cs.wikipedia.org/wiki?curid=1131664", "title": "Sierra Nevada (sopka)", "text": "Sierra Nevada (sopka)\n\nSierra Nevada (nebo ) je neaktivní vulkanický komplex nacházející se v jedné z nejnepřístupnějších oblastí And, na hranicích Argentiny a Chile. Komplex je tvořen přibližně dvanácti krátery a přidruženými lávovými proudy dlouhými až sedm kilometrů. Rozkládá se na ploše přibližně 225 km². Starší části komplexu se nacházejí na východní, argentinské straně hranice.\n"}
{"id": "1131666", "url": "https://cs.wikipedia.org/wiki?curid=1131666", "title": "Viedma (sopka)", "text": "Viedma (sopka)\n\nViedma je úplně (až na malé výjimky některých starších útvarů, které trčí zpod ledové pokrývky) zaledněný stratovulkán, nacházející se v argentinské provincii Santa Cruz, nedaleko chilských hranic. Sopka je zároveň nejjižněji umístěný sopečný útvar v Argentině, který byl v nedávné minulosti aktivní. Masiv Viedma je tvořen převážně dacity a sestává ze čtyř kaldier a kráterů s rozměry od 1,5 do 4 km, seřazených podél severojižní linie. Původcem erupce z roku 1988 je nejjižnějí položený kráter. Na povrchovém ledovci se uložili vrstvy popelu a prachu. Lahar, živený rozpuštěným ledem, se dostal až k břehům jezera Lago Viedma.\n"}
{"id": "1131667", "url": "https://cs.wikipedia.org/wiki?curid=1131667", "title": "Cerro Escorial", "text": "Cerro Escorial\n\nCerro Escorial je neaktivní stratovulkán nacházející se na hranicích Argentiny a Chile. Stavba sopky je tvořena převážně andezity a dacity, vrchol je ukončen kráterem o průměru přibližně jednoho kilometru. Věk posledních erupcí není znám, ale na základě relativně dobře zachované morfologie lávových proudů a ignimbritových uloženin, nacházejících se na chilské straně, je věk odhadován na holocén. Asi čtyři kilometry jihozápadně od sopky se nachází činný důl na síru.\n"}
{"id": "1131668", "url": "https://cs.wikipedia.org/wiki?curid=1131668", "title": "Cerro El Cóndor", "text": "Cerro El Cóndor\n\nCerro El Cóndor je neaktivní stratovulkán nacházející se v Argentině. Je to jeden z mála masivnějších stratovulkánů (výška 6532 m n. m.), ležící zcela na argentinském území (většina sopečných útvarů Argentiny je soustředěna podél hranic s Chile). Sopka leží v starší, 2,5 km široké kaldeře a její vrchol je pokryt několika krátery a sypanými kužely, které byly zdroji více lávových proudů. Samotné centrum je starší (pleistocén) a satelitní krátery vyprodukovaly i mladší (holocén) lávy.\n"}
{"id": "1131669", "url": "https://cs.wikipedia.org/wiki?curid=1131669", "title": "Seznam hromovládců", "text": "Seznam hromovládců\n\nHromovládce je typ božstva vládnoucího nad bouří, hromem, bleskem a deštěm. Úzce souvisí s postavou nejvyššího nebeského boha, kterému je také přisuzována vláda nad těmito atmosférickými jevy. Podle Mircey Eliadeho je hromovládce jednou ze dvou vývojových linií nebeského božstva, zatímco druhou představuje postava absolutního vládce a strážce zákonů jako je zarathuštristický Ahura Mazda, védský Varuna nebo čínská Nebesa. Oba tyto typy božstev se však mohou prolínat.\n\nHromovládce často tvoří stejně jako nebeský bůh dvojici s bohyní země a je spojován s býkem, zatímco jeho partnerka s krávou. Jako bůh deště je oplodňovatelem země a obecně dárcem plodnosti.\n\nRekonstruovaným praindoevropským jménem hromovládce je *Perkwunos vycházející z kořene \"*perkwu\" „dub“, což souvisí s zasvěcením tohoto stromu právě hromovládným bohům.\n\nPodle amerického klasického učence Martina L. Westa Praindoevropané znali hromovládce jako samostatné božstvo odlišného od božstva nebes. Nebeské bohy, dědice praindoevropského Djause, jako je řecký Zeus a Jupiter, kteří zaujímají i pozici hromovládce považuje za výsledek pozdějšího vývoje.\n\nTypickým znakem indoevropských hromovládců je jejich zbraň symbolizující hrom a blesk. Jedná se buď o kamennou či kovovou palici, sekeru či kladivo nebo hromovou střelu či blesk. Příklady takových zbraní je Indrova vadžra a Thórův Mjöllni.\n\nHromovládci jsou protivníky démonických bytostí jako jsou severští jotunové či védští asurové. Společný je jim především mýtus o porážce plazího monstra spojovaného s vodou, v které leží či ji zadržuje. Takovým protivníkem je například védský Vrtra, zarathuštristický Apaoša, řecký Týfón, severský Jormungand.\n\nPodle trojfunkční hypotézy George Dumézila jsou hromovládci typickými představiteli druhé indoevropské funkce, tedy válečnické.\n\nVe slovanské mytologii je hromovládce reprezentován Perunem. S tímto božstev a potažmo vládou nad bouří bývá spojován také Porenut, Prove a také Perperuna či Dodola, dešťový rituál na Balkáně, který je někdy persofinikován.\n\nV baltské mytologii reprezentuje hromovládce litevský Perkūnas a lotyšský Pērkons. Tomuto bohu byla také přisuzována manželka, potomci, bratři a jiní příbuzní kteří nejsou blíže specifikování, ale také jsou spojeni s bouří. V 16. století je také zmiňována Percuna tete, matka hromu a blesku která myje slunce.\n\nV germánské mytologii je reprezentován hromovládce Donarem, jehož známější formou je severský Thór. V severských zdrojích je znám také Fjörgynn, bůh o kterém je známo jen že je otcem bohyně Frigg a jehož jméno vychází z výše uvedeného *Perkwunos a jehož ženská forma zní Fjörgyn, což je jméno matky Thóra.\n\nV řecké mytologii převzal funkci hromovládce původně nebeský bůh Zeus. Možným jménem původní samostatné postavy hromovládce může být Keraunos, což bylo v historické době označení Diovy hromové střely.(s. 243) Dalšími reprezentanty hromu byly kyklopové Brontés, Steropés a a Argés, kteří vykovali Diovy hromové střely.\n\nVe védské mytologii je hromovládce reprezentována především králem bohů Indrou. Kromě nej však byl znám i další hromovládce jménem Pardžanja, spojovaný především s deštěm. S bouří byly spojováni také marutové.\n\nMezi další indoevropské hromovládce patří:\n\n\n\n"}
{"id": "1131670", "url": "https://cs.wikipedia.org/wiki?curid=1131670", "title": "Cerro del León", "text": "Cerro del León\n\nCerro del León je název vulkanického komplexu, tvořeného stratovulkány \"Cerro del León\", \"Toconse\" a lávovými dómy \"Cerro Chillahuita\" a \"Chao\". Dóm Chao a s ním asociované lávové proudy jsou jedním z největších lávových dómů na světě (objem cca 26 km). Dacitové lávové proudy dosahují délky 14 km a tloušťky místy až 400 m. Hlavní, 22 km objemné extruzi předcházela menší explozivní aktivita pyroklastik, finální stádium představovalo vyvržení menšího objemu ryolitových pyroklastik. Původně byl věk hornin udávaný jako postglaciální, ale novější Ar-Ar datování určuje jejich věk na 100 000 let.\n"}
{"id": "1131671", "url": "https://cs.wikipedia.org/wiki?curid=1131671", "title": "Caldera del Atuel", "text": "Caldera del Atuel\n\nCaldera del Atuel je masivní, 30×45 km široká kaldera, nacházející se v centrální části Argentiny v provincii Mendoza. Její západní okraj tvoří hranici s Chile. Dno kaldery je pokryto asi 15 dacitovými dómy a přibližně 25 čedičově-andezitovými až andezitovými stratovulkány. Některé stratovulkány (\"Volcán Guanaqueros\" na severovýchodním a \"Volcán Overo\" na jihovýchodním okraji) jsou poměrně mladé – pochází z holocénu.\n"}
{"id": "1131672", "url": "https://cs.wikipedia.org/wiki?curid=1131672", "title": "Tartigny", "text": "Tartigny\n\nTartigny je francouzská obec v departementu Oise v regionu Hauts-de-France. V roce 2012 zde žilo 275 obyvatel.\n\nBacouël, Beauvoir, Breteuil, Chepoix, Le Mesnil-Saint-Firmin, Rocquencourt, Rouvroy-les-Merles\n\n\"Počet obyvatel\" \n\n"}
{"id": "1131674", "url": "https://cs.wikipedia.org/wiki?curid=1131674", "title": "Cerro Bayo", "text": "Cerro Bayo\n\nCerro Bayo je neaktivní vulkanický komplex nacházející se na hranicích Argentiny a Chile. Komplex je tvořen dvěma centry – starším jižním, tvořeným 800 m širokým, málo zachovaným kráterem, a mladším severním, tvořeným 400 m širokým kráterem. Produkty poslední fáze činnosti komplexu jsou dva viskózní dacitové lávové proudy nacházející se na chilské straně.\n"}
{"id": "1131676", "url": "https://cs.wikipedia.org/wiki?curid=1131676", "title": "San José (sopka)", "text": "San José (sopka)\n\nSan José je neaktivní stratovulkán nacházející se ve východní části Argentiny na hranicích s Chile, v provincii Mendoza, asi 130 km jihozápadně od hlavního města provincie. Vrchol sopky je tvořen několika překrývajícími se krátery, sypaný kužel a bloky lávové proudů. v 19. a 20. století bylo zaznamenáno několik slabších freatomagmatických erupcí, poslední v roce 1960.\n"}
{"id": "1131677", "url": "https://cs.wikipedia.org/wiki?curid=1131677", "title": "Vladimir Toporov", "text": "Vladimir Toporov\n\nVladimir Nikolajevič Toporov (; 5. července 1928 Moskva – 5. prosince 2005, Moskva) byl ruský filolog spojený se Sémiotickou školou Tartu–Moskva.\n\nJeho ženou byla Taťjana Jakovlevna Jelizarenkovová. Toporov napsal přes 1500 děl zahrnujících \"Achmatovová a Dante\" (1972), \"K rekonstrukci indoevropského rituálu\" (1982) \"Aeneas: muž osudu\" (1993), \"Mýtus. Rituál. Symbol. Obraz\" (1995) \"Svatost a světci v ruské duchovní kultuře\" (1998) a \"Petrohradské texty ruské literatury\" (2003). Přeložil do ruštiny Dhammapadu a dohlížel na edici slovníku pruštiny.\n\nMezi ceny, kterými byl poctěn patří Státní cena SSSR (1990). Tu ale odmítl na protest proti represivní politice v Litvě, Solženicynova cena (1998) a Cena Andreje Bělého (2004). Byl členem Ruské akademie věd a mnoha dalších učených společností.\n"}
{"id": "1131678", "url": "https://cs.wikipedia.org/wiki?curid=1131678", "title": "El Solo", "text": "El Solo\n\nEl Solo je neaktivní stratovulkán nacházející se na hranicích Argentiny a Chile, západně od statovulkánu Ojos del Salado. Stavba sopky sestává z devíti erupčných center a několika silných vrstev pyroklastických depozitů převážně ryolito-dacitového složení, které vyplňují přilehlé údolí.\n"}
{"id": "1131681", "url": "https://cs.wikipedia.org/wiki?curid=1131681", "title": "Cordón del Azufre", "text": "Cordón del Azufre\n\nCordón del Azufre je neaktivní vulkanický komplex ležící v argentinské provincii Catamarca, nedaleko hranic s Chile. Komplex je tvořen několika lávovými proudy nacházejícími se na severovýchodní straně a řetězem několika kráterů, ležících na hraniční čáře. Starší stavba, tvořena převážně andezity a dacity, je překryta mladými, holocénními andezitovými lávovými proudy.\n"}
{"id": "1131687", "url": "https://cs.wikipedia.org/wiki?curid=1131687", "title": "Cochiquito", "text": "Cochiquito\n\nCochiquito je menší vulkanické pole nacházející se v argentinské provinicii Mendoza, na soutoku řek Rio Grande a Rio Barrancas. Pole je tvořeno centrálním stratovulkánem Cochiquito a satelitními struskovými kužely. Na jeho stavbě se podílely hlavně bazalty, v menší míře i andezity. Věk komplexu je odhadován na konec pleistocénu až holocén.\n"}
{"id": "1131688", "url": "https://cs.wikipedia.org/wiki?curid=1131688", "title": "Velrybí hřbet", "text": "Velrybí hřbet\n\nVelrybí hřbet (anglicky \"Walvis Ridge\", \"walvis\" znamená v nizozemštině a afrikánštině velryba) je podmořský středooceánský hřbet v jižní části Atlantského oceánu. Je pojmenován podle Velrybí zátoky, na jejímž břehu leží město Walvis Bay. Táhne se v délce 3000 km od pobřeží severní Namibie jihozápadním směrem k ostrovu Tristan da Cunha, kde se napojuje na Středoatlantský hřbet. Hřbet vznikl v období křídy v důsledku sopečné činnosti, jejímiž pozůstatky jsou ložiska kimberlitů v Africe. Dosahuje výšky až čtyř tisíc metrů nad povrchem okolních podmořských rovin, nejvyšším bodem je podmořská hora Ewing, jejíž vrchol leží 700 metrů pod hladinou.\n\n"}
{"id": "1131689", "url": "https://cs.wikipedia.org/wiki?curid=1131689", "title": "Antillanca", "text": "Antillanca\n\nAntillanca je vulkanický komplex nacházející se v jižní části Chile, asi 10 km jihovýchodně od jezera Puyehue. Komplex je tvořen několika, převážně čedičovými až andezitovými sypanými kužely, menšími stratovulkány a maary. O poslední erupci není žádná zmínka, ale podle stupně zachování hornin se odhaduje na konec pleistocénu nebo začátek holocénu.\n"}
{"id": "1131690", "url": "https://cs.wikipedia.org/wiki?curid=1131690", "title": "Nevado de Incahuasi", "text": "Nevado de Incahuasi\n\nNevado de Incahuasi je stratovulkanický komplex sestávající ze dvou stratovulkánů. Nachází se na hranicích Argentiny a Chile, asi 20 km severovýchodně od vulkánu Ojos del Salado. Komplex leží na starší, 3,5 km široké kaldeře a je tvořen dacitovými, andezitovými a čedičovýmilávovými proudy. Na severovýchodních svazích se nacházejí čtyři mladé, pyroklastické dómy.\n"}
{"id": "1131692", "url": "https://cs.wikipedia.org/wiki?curid=1131692", "title": "Peinado", "text": "Peinado\n\nPeinado je neaktivní stratovulkán nacházející se v argentinské provincii Salta. Sopka je poměrně mladá (jedna z nejmladších v regionu). Vrchol 5740 m vysokého vulkánu, stejně jako severozápadních stěna, je pokryt pyroklastickým materiálem, pocházejícím z erupcí hlavního kráteru. V širším okolí sopky se nachází několik struskových kuželů, maarů a lávových proudů.\n"}
{"id": "1131694", "url": "https://cs.wikipedia.org/wiki?curid=1131694", "title": "Payún Matru", "text": "Payún Matru\n\nPayún Mátra je štítová sopka. Nachází se na jihu argentinské provincie Mendoza. Vrchol sopky tvoří eliptická kaldera o rozměrech 8×10 km. Postkaldrové stádium aktivity přineslo výlevy čedičových láv z více než 300 erupčných center, sledujících východně-západní trhlinovou linii křižující celý vulkán. Podle místních legend byla sopka aktivní ještě v předkolumbovských časech.\n"}
{"id": "1131696", "url": "https://cs.wikipedia.org/wiki?curid=1131696", "title": "Risco Plateado", "text": "Risco Plateado\n\nRisco Plateado je neaktivní vulkanický komplex. Nachází se v argentinské provincii Mendoza, asi 10 km jižně od okraje kaldery Caldera del Atuel. Komplex je tvořen stratovulkánem, který je přeťatý kalderou o průměru 4 km. Prvotní dacitovou erupční fázi komplexu překrývají čedičově-andezitové lávové proudy. Parazitické struskové kužely na jihozápadním, resp. severovýchodním okraji kaldery jsou poměrně mladé, nezvětralé.\n"}
{"id": "1131698", "url": "https://cs.wikipedia.org/wiki?curid=1131698", "title": "Robledo", "text": "Robledo\n\nRobledo je vulkanická kaldera. Leží v severozápadní části Argentiny. Na jižním okraji kaldery se nachází sopečný dóm z holocénu. Okolí dómu je pokryto silnější vrstvou pemzových uloženin. V 90. letech 20. století byl satelitem potvrzen pokles kalderového dna.\n"}
{"id": "1131699", "url": "https://cs.wikipedia.org/wiki?curid=1131699", "title": "Smíšené družstvo na Letních olympijských hrách 1900", "text": "Smíšené družstvo na Letních olympijských hrách 1900\n\nSmíšenému družstvu na Letních olympijských hrách 1900 byly přičteny medaile na základě rozhodnutí Mezinárodního olympijského výboru. Jednalo se o případy, kdy v neindividuálních soutěžích startovala družstva složená z olympioniků více národních olympijských výborů.\n\nV sedmi sportech získalo smíšené družstvo dvanáct medailí, z toho šest zlatých kovů.\n\n"}
{"id": "1131700", "url": "https://cs.wikipedia.org/wiki?curid=1131700", "title": "Palei-Aike", "text": "Palei-Aike\n\nPalei-Aike, nebo Pali-Aike, je vulkanické pole nacházející se na jihu Patagonie, na hranicích Chile a Argentiny, asi 150 km severovýchodně od města Punta Arenas. Komplex se rozkládá na ploše 3000 km a je tvořen několika maary, čedičovými sypanými kužely a lávovými proudy. Jeho stáří se odhaduje na konec pleistocénu nebo holocén.\n"}
{"id": "1131702", "url": "https://cs.wikipedia.org/wiki?curid=1131702", "title": "Divadlo U22", "text": "Divadlo U22\n\nDivadlo U22 je moderní činoherní scéna s divadelní kavárnou v městském obvodě Praze 10, (měst. část Praha 22), Uhříněves, ulice K sokolovně 201/8, \n\nKapacita hlediště je 296 míst k sezení (včetně balkónu) a s možností dalších 20 míst přístavků.\n\nV divadle se vedle divadelních představení konají také koncerty, kurzy tance, plesy a další společenské a kulturní aktivity.\n"}
{"id": "1131703", "url": "https://cs.wikipedia.org/wiki?curid=1131703", "title": "Planchón-Peteroa", "text": "Planchón-Peteroa\n\nPlanchón-Peteroa je stratovulkanický komplex. Nachází se na hranicích Chile a Argentiny, v chilském regionu Maule. Stavba sopky je tvořena několika překrývajícími se kalderami a stratovulkány. Aktivita v oblasti začala v pleistocénu vybudováním andezito-dacitového stratovulkánu \"Azufre\", po této fázi se vytvořil čedičově-andezitový stratovulkán \"Planchón\". Přibližně před 11 500 lety Azufre a částečně i Planchón zkolaboval a vytvořil masivní 95 km dlouhou kamennou lavinu. V pozdějších fázích byl stratovulkán Planchón obnoven a jako poslední se vytvořil stratovulkán Peteroa, ležící mezi Azufre a Planchón. Peteroa je také jediný aktivní stratovulkán komplexu s převážně explozivními sopečnými erupcemi.\n"}
{"id": "1131706", "url": "https://cs.wikipedia.org/wiki?curid=1131706", "title": "Lomas Blancas", "text": "Lomas Blancas\n\nLomas Blancas je menší, neaktivní stratovulkán, nacházející se v centrální části Chile, asi 15 km jihovýchodně od stratovulkánu Nevado de Longaví. Vznik sopky je datován na konec pleistocénu. Dominantní forma Lomas Blancas je 2,3 km široká kaldera, která vznikla pravděpodobně kolapsem vulkanické stavby během vývoje. Okraje kaldery jsou na jihovýchodní straně otevřené čedičově-andezitovým lávovým proudem s délkou sedm kilometrů. Větší část vulkanické stavby je pokryta vrstvou pemzy, pocházející pravděpodobně z erupcí blízkého stratovulkánu Nevado de Longaví.\n"}
{"id": "1131707", "url": "https://cs.wikipedia.org/wiki?curid=1131707", "title": "Láscar", "text": "Láscar\n\nLáscar je nejaktivnější stratovulkán severní části Chile, od počátku 20. století bylo zaznamenáno více než dvacet erupcí, převážně explozivního charakteru. Největší se odehrála v roce 1993, když objem vyvržené lávy byl více než 4 mil. m a popelový spád byl zaznamenán až v Buenos Aires. V stavbě sopky převažují andezity a dacity, na vrcholu se nachází šest překrývajících se kráterů. Sopka je tvořena dvěma centry – východním a západním, během historie se aktivita přesunula z východního centra na západní.\n"}
{"id": "1131708", "url": "https://cs.wikipedia.org/wiki?curid=1131708", "title": "EF-ruka", "text": "EF-ruka\n\nEF-ruka (z angl. EF-hand) je proteinový motiv složený ze dvou alfa-helixů („helix-turn-helix“), který váže vápenaté ionty. EF hand byl popsán u kalmodulinu a pojmenován podle toho, že ho tvoří helixy E a F, a že připomíná lidskou ruku v určité poloze – jeho stavbu je možné napodobit pomocí pravé ruky, přičež palec a ukazovák ukazují ven a zbytek prstů je sbalen v pěsti. Palec a ukazovák v takovém případě představují helixy E a F, zatímco zbytek dlaně reprezentuje smyčku, v níž je navázán atom vápníku.\n\nEF-ruka se vyjma kalmodulinu vyskytuje i v mnohých dalších vápník vázajících proteinech – k takovým patří např. různé enzymy (proteinkinázy s kalmodulinovou doménou či proteáza kalpain), cytoskeletární proteiny (alfa-aktinin, centrin, troponin C) a další (kalbindin-D28K, kalretinin, parvalbumin, S100 proteiny a rekoverin). \n"}
{"id": "1131713", "url": "https://cs.wikipedia.org/wiki?curid=1131713", "title": "Maipo", "text": "Maipo\n\nMaipo je název neaktivního stratovulkánu. Nachází se na argentinsko chilské státní hranici, v provincii Mendoza. Na rozdíl od většiny okolních vulkánů má Maipo pravidelný kuželový tvar. Stavba sopky je tvořena převážně bazalty a andezity a její vrchol je pokryt trvalým ledem. Sopka vznikla strombolsko-vulkánskými erupcemi během holocénu na jihozápadním okraji starší, pleistocénní kaldery \"Diamante\" s rozměry 15×20 km. Sopka byla ještě začátkem 20. století aktivní. Erupce jednoho z parazitických kráterů v roce 1826 způsobila přehrazení vodních toků na dně kaldery a dala za vznik jezeru Diamante, nacházejícího se v její východní části.\n"}
{"id": "1131716", "url": "https://cs.wikipedia.org/wiki?curid=1131716", "title": "Aucanquilcha", "text": "Aucanquilcha\n\nAucanquilcha je neaktivní stratovulkán nacházející se v severní části Chile. S výškou 6176 m n. m. je to jedna z nejvyšších sopek na severu Chile. Na jejích svazích se nacházejí nejvýše položené doly na síru na světě (leží ve výšce 5300 m n. m.), zároveň je to i nejvyšší trvale obydlené místo na Zemi. Vrchol sopky je tvořen několika kužely, seřazenými do ~10 km dlouhé řady ve směru od východu k západu. V historické době nebyla zaznamenána žádná vulkanická aktivita (kromě činných fumarol na vrcholu), avšak relativně mladý věk indikují lávové proudy, které překrývají starší, ledovcové morény z pleistocén na jižním svahu sopky.\n"}
{"id": "1131717", "url": "https://cs.wikipedia.org/wiki?curid=1131717", "title": "Palomo", "text": "Palomo\n\nPalomo je neaktivní stratovulkán, nacházející se v centrální části Chile, blízko hranic s Argentinou. Sopka se nachází na dvou starších kalderách o rozměrech 3, resp. 5 km v průměru a je tvořena bazaltickými andezity a dacity, vrchol je pokryt ledovci. Východně od ní, už na argentinské straně, se nachází další masivní kaldera Caldera del Atuel. Poslední erupce není přesně datována, ale velmi zachovany vypadající sopečné produkty indikují mladý věk (pravděpodobně pár desítek let před příchodem prvních Evropanů).\n"}
{"id": "1131718", "url": "https://cs.wikipedia.org/wiki?curid=1131718", "title": "Tenis na Letních olympijských hrách 1904 – mužská čtyřhra", "text": "Tenis na Letních olympijských hrách 1904 – mužská čtyřhra\n\nMužská čtyřhra na Letních olympijských hrách 1904 probíhala vně stadionu Francis Field v St. Louis. Soutěž se konala v období od 29. srpna do 3. září 1904 na otevřených antukových dvorcích. Nastoupilo do ni 30 tenistů, z toho 29 Američanů. Jediným zahraničním hráčem se stal Němec Hugo Hardy.\n\nHrálo se na dva vítězné sety, včetně finále. Obhájci zlaté medaile z předchozí olympiády byli britští bratši Lawrence a Reginald Dohertyovi, kteří na olympiádu nepřicestovali.\n\nVšechny medailové sady získali američtí tenisté. Olympijským vítězem se stal pár Edgar Leonard a Beals Wright, jehož členové ve finále zdolali dvojici Robert LeRoy a Alphonzo Bell po dvousetovém průběhu 6–4 a 6–4. Bronzové medaile obdržely oba poražené týmy – Clarence Gamble s Arthurem Wearem a Allen West s Josephem Wearem.\n"}
{"id": "1131721", "url": "https://cs.wikipedia.org/wiki?curid=1131721", "title": "Ewing", "text": "Ewing\n\nEwing může být:\n\n\nněkolik měst a obcí v USA\n\n\n\n\n\n"}
{"id": "1131724", "url": "https://cs.wikipedia.org/wiki?curid=1131724", "title": "Cerro del Azufre", "text": "Cerro del Azufre\n\nCerro del Azufre je neaktivní stratovulkán, nacházející se v centrální části Chile, blízko hranic s Bolívií. Masiv sopky je tvořen převážně andezity, nachází se na severním okraji starší, pleistocénní sopky . Na severním a východním svahu se nachází několik lávových dómů dacitového složení, erupce dómů na východní straně byly datovány na holocén.\n"}
{"id": "1131725", "url": "https://cs.wikipedia.org/wiki?curid=1131725", "title": "Caichinque", "text": "Caichinque\n\nCaichinque je neaktivní stratovulkanický komplex, nacházející se v regionu Antofagasta v severní části Chile. Caichinque tvoří topografickou vyvýšeninu, oddělující solné plošiny Salar de Talar a Salar de Capur. Komplex je tvořen šesti krátery, které vyprodukovalo několik lávových proudů převážně andezitového až dacitového složení.\n"}
{"id": "1131726", "url": "https://cs.wikipedia.org/wiki?curid=1131726", "title": "Tolguaca", "text": "Tolguaca\n\nTolguaca je neaktivní stratovulkán, nacházející se v severní části chilského regionu Araucanía. Vrchol sopky je zaledněný a částečně erodovaný. Nachází se zde několik kráterů, další skupina kráterů se nachází na jihovýchodním svahu, kde sledují tektonickou zlomovou linii směrem k nedalekému stratovulkánu Lonquimay. Zprávy o erupcích v letech 1876 a 1933 se nepotvrdily, tak jediným důkazem o tom, že sopka není zcela vyhaslá jsou aktivní fumaroly.\n"}
{"id": "1131727", "url": "https://cs.wikipedia.org/wiki?curid=1131727", "title": "Yanteles", "text": "Yanteles\n\nYanteles je menší stratovulkanický komplex, nacházející se v jižní části Chile. Komplex sestává z pěti vulkanických center, která jsou zaledněné. Není zaznamenána žádná erupce, ale datováním vrstev tefry se věk poslední erupce odhaduje na začátek holocénu. Některé prameny hovoří o erupci v roce 1935, ale tato verze nebyla nikdy potvrzena.\n"}
{"id": "1131728", "url": "https://cs.wikipedia.org/wiki?curid=1131728", "title": "USS Enterprise (CVN-80)", "text": "USS Enterprise (CVN-80)\n\nUSS \"Enterprise\" (CVN-80) je letadlová loď Námořnictva Spojených států, celkově třetí jednotka třídy \"Gerald R. Ford\".\n\nJméno chystané lodě CVN-80, \"Enterprise\", bylo oznámeno při slavnostním obřadu odstavení lodě USS \"Enterprise\" (CVN-65) z aktivní služby dne 1. prosince 2012. CVN-80 bude deváté plavidlo amerického námořnictva, které ponese název \"Enterprise\" (z toho třetí letadlová loď po CV-6 a CVN-65). Přípravné a konstrukční práce na plavidle byly v loděnicích Newport News Shipbuilding v Newport News zahájeny v roce 2018, zařazení do služby je plánováno na rok 2025 nebo 2027.\n\n"}
{"id": "1131729", "url": "https://cs.wikipedia.org/wiki?curid=1131729", "title": "Lonquimay", "text": "Lonquimay\n\nLonquimay je stratovulkán nacházející se v centrální části Chile, asi 10 km jihovýchodně od stratovulkánu Tolguaca. Vrchol sopky je pokryt ledem, na stavbě se podílejí v převážné míře andezity, ale častý je i výskyt dacitů a bazaltu. Věk sopky se odhaduje na konec pleistocénu až začátek holocénu. Od roku 1853 byly zaznamenány čtyři středně velké explozivní erupce, poslední v roce 1990. Jako pozůstatky těchto erupcí se na severovýchodním svahu nacházejí 10 km dlouhé lávové proudy.\n"}
{"id": "1131730", "url": "https://cs.wikipedia.org/wiki?curid=1131730", "title": "Národní Pokladnice", "text": "Národní Pokladnice\n\nNárodní Pokladnice je česká společnost s ručením omezeným. Je distributorem pamětních mincí a medailí na českém trhu. Od svého založení v roce 2009 sídlí v Praze a je stoprocentní dceřinou společností celosvětové skupiny Samlerhuset Group b.v., společnosti, která funguje v 15 evropských zemích a v Číně.\n\nSkupina vlastní podíly ve státních mincovnách Finska, Norska a Švédska a je oficiálním partnerem více než 50 světových mincoven, mezi které patří například Australská mincovna Perth, Britská královská mincovna, Francouzská státní mincovna, Kanadská královská mincovna a další.\n\nNárodní Pokladnice spolupracuje s numismatickým oddělením Národního muzea, s neziskovou společností Post Bellum – Paměť národa a dalšími českými institucemi. Je také oficiálním partnerem České národní banky. V roce 2010 podepsala skupina kontrakt na letní olympijské hry 2012 v Londýně a stala se tak výhradním distributorem oficiálních olympijských mincí.\n\nV nabídce Národní Pokladnice se vyskytují jak produkty emitované významnými českými i světovými mincovnami, tak numismaty emitované výhradně Národní Pokladnicí. Jedná se především o pamětní medaile, které připomínají významné události a osobnosti z historie českého národa. Například v roce 2015 u příležitosti 70. výročí 2. světové války emitovala kolekci pamětních medailí Češi ve válce. Na designu medailí spolupracuje Národní Pokladnice zejména s českým sochařem a medailérem Vladimírem Opplem, který je autorem také české dvacetikoruny.\n\nSpolečnost se nesoustředí jen na distribuci pamětních mincí a medailí. Je vyhledávána také klienty se zájmem o obtížně dostupné numismatické unikáty. Národní Pokladnice pak v kooperaci se svými dodavateli a spolupracovníky tyto numismaty dohledává, prověřuje jejich autenticitu a kvalitu a kompletuje sbírky svých klientů.\n\nNárodní Pokladnice emituje také exkluzivní produkty v nízkých limitacích. Každý rok představí na trhu několik kilogramových medailí z ryzího stříbra či zlata nebo numismaty plátované několika druhy drahých kovů či zušlechtěné drahými kameny. Jako například v roce 2014, kdy emitovala kilogramovou stříbrnou medaili u příležitosti 670. výročí založení katedrály sv. Víta.\n\nNejvětší projekt- Double Eagle v Národním muzeu\n\nRoku 2012 představila Národní Pokladnice v kooperaci s Národním muzeem v Nové budově Národního muzea unikátní zlatou minci Double Eagle – legendu americké měny, která je vládou Spojených států amerických považována za národní poklad. Tato jedinečná dvacetidolarová zlatá mince z roku 1933, v hodnotě téměř 8 milionů dolarů (cca 144,5 mil. korun), je vůbec nejdražší zlatou mincí na světě, která se kdy objevila na světových aukcích. V současné době se ví o existenci pouze třinácti těchto zlatých mincí. Výstava v Národním muzeu byla součástí evropského turné, během něhož mince putovala do sedmi hlavních evropských měst: Londýna, Dublinu, Bruselu, Prahy, Varšavy, Osla a Helsinek. Turné bylo pořádáno Samlerhuset Group, mateřskou společnost Národní Pokladnice s.r.o., ve spolupráci se Smithsonian´s National Museum of American History a Národním muzeem a bylo to poprvé, kdy Smithsonian´s National Museum of American History, nacházející se ve Washingtonu D.C., vyslalo předmět ze své numismatické sbírky na cestu po Evropě. Za organizaci tohoto turné získala Samlerhuset Group, bronzovou Stevii v devátém ročníku International Business Awards v kategorii Komunikace a PR kampaň. \n\nCharitativní činnost\n\nNárodní Pokladnice se věnuje také charitativním projektům. Ve spolupráci s českým obchodním portálem Aukro uspořádala v roce 2012 charitativní aukci zlaté kilogramové medaile emitované k 800. výročí vydání Zlaté buly sicilské. Výtěžek z této dražby byl věnován Ústavu pro péči o matku a dítě na nákup dýchacího přístroje pro předčasně narozené děti.\n\nTransparentnost\n\nNárodní Pokladnice je od roku 2009 je členem Asociace direkt marketingu a zásilkového obchodu (ADMEZ). Členství zavazuje k ochraně spotřebitelů a dodržování nejvyšších standardů kvality v odvětví zásilkového obchodu.\n\nVe spojitosti s Národní Pokladnicí se často hovoří o netaktních marketingových praktikách a klamání spotřebitelů. Problém bývá zejména s názvem společnosti, který bývá označován za zavádějící. Zákony České republiky ani jiné právní předpisy však soukromým společnostem nezakazují mít v názvu \"národní\" nebo \"česká\".\n\nTéž bylo kritizováno netransparentní získávání předplatitelů pamětních medailí.\n\n"}
{"id": "1131731", "url": "https://cs.wikipedia.org/wiki?curid=1131731", "title": "Smíšené družstvo na Letních olympijských hrách 1904", "text": "Smíšené družstvo na Letních olympijských hrách 1904\n\nSmíšenému družstvu na Letních olympijských hrách 1904 byly přičteny medaile na základě rozhodnutí Mezinárodního olympijského výboru. Jednalo se o případy, kdy v neindividuálních soutěžích startovala družstva složená z olympioniků více národních olympijských výborů.\n\nSmíšené družstvo získalo dvě medaile ve dvou sportech, z toho jeden zlatý kov.\n\n"}
{"id": "1131732", "url": "https://cs.wikipedia.org/wiki?curid=1131732", "title": "Cerro Azul", "text": "Cerro Azul\n\nCerro Azul může být:\n\n"}
{"id": "1131733", "url": "https://cs.wikipedia.org/wiki?curid=1131733", "title": "Cerro Azul (Chile)", "text": "Cerro Azul (Chile)\n\nCerro Azul je chilská sopka, nacházející se asi 200 km jižně od hlavního města Santiaga. Stratovulkán leží na jižním okraji erupčného systému Descabezado Grande-Cerro Azul. Vrchol sopky je ukončen 500 m širokým kráterem, na severní straně přerušeným. Na západním a jihozápadním svahu se nacházejí bazaltové struskové kužely, které vznikly při erupcích v 19 a 20. století. První erupce byla zanamenaná v roce 1846, od té doby vulkán Cerro Azul eruptoval ještě několikrát. V roce 1916 začala jedna z největších explozivních erupcí 20. století – sopka vyvrhla více než 9,5 km dacitové tefry a sopečného prachu. Konec aktivity nastal po 15 letech – 21. dubna 1931.\n"}
{"id": "1131738", "url": "https://cs.wikipedia.org/wiki?curid=1131738", "title": "Süphan Dağı", "text": "Süphan Dağı\n\nSüphan Dağı je vyhaslý stratovulkán nacházející se na severním břehu jezera Van na východě Malé Asie v Turecku. Jeho vrchol je trvale pokryt ledem a s výškou 4058 m n. m. je to druhá nejvyšší sopka v Turecku (po Araratu). Stavba sopky je tvořena komplexem přeměněných andezito-dacitových a čedičových lávových proudů a několika lávovými dómy, pyroklastickými struskovými kužely a parazitickými krátery, které jsou uspořádány radiálně kolem hlavního kráteru na severních, jižních a východních úbočích vulkánu.\n\n"}
{"id": "1131740", "url": "https://cs.wikipedia.org/wiki?curid=1131740", "title": "Kukenan", "text": "Kukenan\n\nKukenan (nebo Kukenán-tepui v nářečí domorodců Matawi) je 2680 m vysoká stolová hora neboli tepui v Guyanské vysočině ve Venezuele, severozápadně od další stolové hory Roraima. Domorodí indiáni z kmene Pémonů odjakživa považují horu za posvátnou. Bojí se jí a mají před ní respekt. Výstup na její povrch je zakázán.\n\nZ hory padá i čtvrtý nejvyšší vodopád na světě – Kukenanský vodopád s výškou 670 metrů. Nachází se zde i několik menších jeskyní, z nichž nejdelší je zatím Sima Kukenan Norte s délkou 650 metrů.\n\n"}
{"id": "1131742", "url": "https://cs.wikipedia.org/wiki?curid=1131742", "title": "Königswarte", "text": "Königswarte\n\nKönigswarte (německy \"Královská vyhlídka\") (344 m n. m.) je nejvýchodnější kopec Rakouska. Leží v Malých Karpatech, necelé 3 km od slovensko-rakouské státní hranice, zhruba mezi obcemi Wolfsthal, Berg a Edelstal. Je dobře viditelný z Petržalky, kde tvoří přirozenou dominantu při pohledu na západ.\n\nNa vrchol vedou turistické stezky ze 4 směrů. Téměř na vrcholu stojí 22,7 metrů vysoká rozhledna postavená v roce 2001 z laminovaného dřeva. V lese na sever od vrcholu a asi o 120 metrů níže se nachází zřícenina hradu Pottenburg. \n\nNa severovýchodní straně kopce je obora pro daňky. \n\nAsi 1,2km západo-jihozápadně se nachází 298 metrů vysoký kopec Hindlerberg.\n\nBlízko vrcholu na východní straně kopce v těsné blízkosti nové rozhledny stojí trvalá odposlouchávací stanice vojenské zahraniční zpravodajské služby ministerstva obrany Rakouska, budovaná a průběžně modernizovaná od roku 1958 ve spolupráci s armádou USA. Stanice je určena pro odposlech, zpracování a vyhodnocování vzdálené radiové komunikace a jiných elektronických signálů.\n\nVojensky neutrální Rakousko se v době studené války zaměřovalo na sběr informací od svých východoevropských sousedů: Slovensko (Československo), Maďarsko, Jugoslávie, Rumunsko a Zakarpatská Ukrajina (Sovětský svaz). Jako nejvýchodnější kopec Rakouska a celé tehdejší západní Evropy měla Königswarte strategicky mimořádně výhodnou polohu s výhledem a pokrytím celé Panonské nížiny až ke Karpatům a Dinárským horám, včetně případných přeslechů přes tato pohoří.\n\nPo roce 2008 byly nainstalovány 2 velké parabolické antény o průměru téměř 10 metrů nasměrované k odposlechu satelitů na nejvýchodnějších pozicích geostacionální oběžné dráhy. Tyto satelity se pozorovateli jeví jako by byly pevně a nehybně umístěné těsně nad horizontem zhruba jihovýchodním směrem od místa příjmu. Díky otevřené nížinné krajině bez kopců není jejich přímá viditelnost znemožněna nebo zhoršena. Příjem těchto satelitů na jiných – západněji umístěných – stanicích jako například v německém Bad Aiblingu není možný, protože satelity jsou již za horizontem, případně síla signálu jejich vyzařovacích svazků (ať už navržených nebo neplánovaných parazitních přesahů) je v místě příjmu pod minimální technicky nezbytně nutnou úrovní.\n\n"}
{"id": "1131743", "url": "https://cs.wikipedia.org/wiki?curid=1131743", "title": "Descabezado Grande", "text": "Descabezado Grande\n\nDescabezado Grande je vulkanické pole o rozloze 20×30 km, tvořené více stratovulkány a sypanými kužely, nacházející se v centrální části Chile, asi 30 km západně od argentinských hranic. Vznik pole se odhaduje na pozdní pleistocén a petrograficky je tvořeno andezity, dacity a ryolity. Samotný stratovulkán Descabezado Grande se nachází přibližně ve středu pole, jeho vrchol je tvořen 1,4 km širokým kráterem, v současnosti zaledněným.\n"}
{"id": "1131744", "url": "https://cs.wikipedia.org/wiki?curid=1131744", "title": "Karapinar", "text": "Karapinar\n\nKarapinar () je název vulkanického pole nacházejícího se ve střední Anatolii v Turecku. Pole se skládá z pěti čedičových struskových kuželů, dvou lávových proudů a několika explozivních kráterů a maar. \"Meke Dag\" je s výškou 300 m nejvyšší sypaný kužel střední Anatolie. Explozivní krátery a maary se rozkládají podél jihozápadně-severovýchodní linie až k vulkánu Karaca Dağ. Maary a struskové kužely vznikly vývojem z hyaloklastových tufových kuželů.\n"}
{"id": "1131745", "url": "https://cs.wikipedia.org/wiki?curid=1131745", "title": "Antuco", "text": "Antuco\n\nAntuco je neaktivní stratovulkán nacházející se v centrální části Chile, na jihozápadním břehu jezera Laguna de la Laja. Sopka má poměrně komplikovaný vývoj. Její historie sahá až do konce pliocénu, když byly vytvořeny prvotní stratovulkány \"Sierra Veluda\" a \"Cerro Condor\" čedičově-andezitového složení. Samotný vulkán Antuco se začal formovat později, po destrukci starších forem a vytvoření kaldery s průměrem 5 km. Během 18. a 19. století bylo zaznamenáno několik erupcí, poslední v roce 1869.\n"}
{"id": "1131746", "url": "https://cs.wikipedia.org/wiki?curid=1131746", "title": "Karaca Dağ", "text": "Karaca Dağ\n\nKaraca Dağ je vyhaslá, osamoceně ležící čedičová štítová sopka, s nadmořskou výškou 1957 m, nacházející se v jihovýchodní Anatolii v Turecku asi 150 km severně od syrských hranic. Sopka leží na subdukční zóně, v níž se arabská deska podsouvá pod anatolskou. Radiometrické datace vzorků sebraných z lávového proudu ukazují na středopleistocenní věk, ale několik vulkanologů je toho názoru, že poslední vulkanická aktivita (hlavně na východních svazích sopky) se odehrála ještě později.\n"}
{"id": "1131747", "url": "https://cs.wikipedia.org/wiki?curid=1131747", "title": "Le Pétomane", "text": "Le Pétomane\n\nLe Pétomane (vlastním jménem Joseph Pujol, 1. června 1857 Marseille — 8. srpna 1945 Toulon) byl francouzský varietní umělec, jehož vystoupení bylo založeno na řízeném vypouštění větrů.\n\nUž v dětství objevil při koupání svoji schopnost zadržet v konečníku velké množství vody nebo vzduchu a postupně je vypouštět. Vyučil se pekařem, ale poté, co měl na vojně se svojí flatulentní show velké úspěchy, rozhodl se ji předvádět profesionálně. V roce 1892 se stal atrakcí kabaretu Moulin Rouge, kde dostával za jedno vystoupení víc než Sarah Bernhardtová. Dokázal „vyprdět“ populární píseň Au clair de la lune, napodobovat různé zvuky nebo zhasnout svíčku na několikametrovou vzdálenost. V roce 1894 byl z Moulin Rouge propuštěn za pořádání benefičních představení, které mu smlouva zakazovala. Poté založil vlastní divadlo Theatre Pompadour, s nímž objížděl celou Francii. Uměleckou činnost ukončil za první světové války a vydělané peníze investoval do vlastního pekařství. Po jeho smrti nabídla Sorbonna Pujolově rodině vysokou částku za to, aby jí poskytla tělo slavného příbuzného k výzkumným účelům, ale byla odmítnuta.\n\nO Pétomanovi natočili životopisné filmy v roce 1979 Ian MacNaughton a v roce 1983 Pasquale Festa Campanile (v titulní roli Ugo Tognazzi).\n\n"}
{"id": "1131748", "url": "https://cs.wikipedia.org/wiki?curid=1131748", "title": "Lidský terč (seriál)", "text": "Lidský terč (seriál)\n\nLidský terč (v anglickém originále Human Target) je americký akční televizní seriál, volně natočený na motivy komiksových příběhů \"Human Target\" vydavatelství DC Comics. Premiérově byl vysílán v letech 2010–2011, kdy ve dvou řadách vzniklo celkem 25 dílů.\n\nPodle stejného komiksu byl v roce 1992 natočen seriál \"Human Target\".\n\nChristopher Chance, bývalý nájemný vrah, působí v San Franciscu jako nezávislý bodyguard, vyšetřovatel a bezpečnostní expert. Najímají si ho lidé, kteří se ocitají v nebezpeční a policie jim není schopná (nebo ochotná) pomoci. Chanceovi pomáhá bývalý detektiv Wilson a brutální, ale schopný a záhadný žoldák Guerrero. Ve druhé řadě se k nim přidá i jejich bývalá klientka, miliardářka Ilsa Pucci, která převezme záštitu nad Chanceovou agenturou, a zlodějka Ames.\n\n\nPrvní řada seriálu byla vysílána na stanici Fox od ledna do dubna 2010, druhá sezóna od listopadu 2010 do února 2011. V Česku byl seriál poprvé postupně vysílán mezi lety 2011 a 2013 na stanicích Nova a Fanda.\n\n"}
{"id": "1131750", "url": "https://cs.wikipedia.org/wiki?curid=1131750", "title": "Lidský terč", "text": "Lidský terč\n\nLidský terč může být:\n"}
{"id": "1131753", "url": "https://cs.wikipedia.org/wiki?curid=1131753", "title": "Human Target", "text": "Human Target\n\nHuman Target může být:\n"}
{"id": "1131754", "url": "https://cs.wikipedia.org/wiki?curid=1131754", "title": "El Misti", "text": "El Misti\n\nEl Misti je symetrický stratovulkán v Peru, složený převážně z andezitových láv a pyroklastik. Na úpatí se nachází město Arequipa, sopka je jeho symbolem. Většina budov ve městě je postavena z bílého kamene \"sillar\", což je vlastně překrystalizovaný tuf, pocházející však z vulkanických uloženin erupcí nedaleké sopky Nevado Chachani. Poslední doložená erupce je z roku 1784, ale neoficiální zdroje uvádějí i roky 1826, 1831 a 1870. V jednom ze tří kráterů Misti byla pozorována fumarolická aktivita, což je důkazem, že sopka není vyhaslá. V blízkosti kráteru byla při archeologických vykopávkách v roce 1998 nalezena mumfikovaná těla Inků spolu s artefakty.\n"}
{"id": "1131757", "url": "https://cs.wikipedia.org/wiki?curid=1131757", "title": "Sacha Prechal", "text": "Sacha Prechal\n\nAlexandra \"Sacha\" Prechal (* 15. března 1959 v Praze) je nizozemská právnička a soudkyně. Od roku 2010 je soudkyní Soudního dvora Evropské unie.\n\nSacha Prechal se narodila v Praze v roce 1959. Spolu s rodiči emigrovala do Nizozemska. V letech 1977–1983 studovala na univerzitě v Groningenu, doktorát získala na amsterdamské univerzitě. Pracovala na Soudě Evropských společenství, poté na univerzitě v Tilburgu a později Utrechtu, kde působí dodnes. Od roku 2010 zastupuje Nizozemsko jako soudkyně Soudního dvora Evropské unie.\n\n"}
{"id": "1131758", "url": "https://cs.wikipedia.org/wiki?curid=1131758", "title": "Kujeta", "text": "Kujeta\n\nKujeta (\"Crescentia\"), česky též gira, je rod dřevin z čeledi trubačovité (\"Bignoniaceae\"). Jsou to nevysoké stromy s jednoduchými nebo trojčetnými listy a bledými zvonkovitými květy, které opylují netopýři. Na stromech jsou nejnápadnější kulovité plody, které visí přímo na kmeni a tlustých větvích. Rod zahrnuje 6 druhů a pochází z tropické Ameriky. Z tykvovitých plodů vyrábějí domorodci různé nádoby. Druhy kujeta hruboplodá a \"Crescentia alata\" jsou pěstovány v tropech celého světa jako okrasné dřeviny.\n\nKujety jsou malé až středně velké stromy, obvykle se vzdušnou a jen málo větvenou korunou. Listy jsou jednoduché nebo trojlisté, nahloučené ve svazcích vyrůstajících na zkrácených větévkách. Květenství složená z 1 až 3 stopkatých květů vyrůstají z kmene a starších větví (kauliflorie). Kalich je velký, obvykle dvoupyský. Koruna je špinavě bílá nebo hnědavá, na vnitřní straně a na lalocích obvykle s hnědočervenou kresbou, široce zvonkovitá, s trojúhelníkovitými, zašpičatělými laloky. Tyčinky víceméně vyčnívají z květů. Semeník je vejcovitě eliptický a obsahuje jedinou komůrku. Plodem je velká, kulovitá, nepukavá bobule s tvrdou, dřevnatou vnější slupkou, uvnitř dužnatá. Semena jsou drobná, asi 8 mm dlouhá, zploštělá a bezkřídlá.\n\nRod kujeta zahrnuje 6 druhů. Je rozšířen v tropické Americe od Mexika po Brazílii a Peru. Kujeta hruboplodá byla v tropické Americe široce pěstována již v předkolumbovské době a přesný původ tohoto druhu není znám. V současnosti je pěstována v tropech celého světa podobně jako \"Crescentia alata\".\n\nBledé květy kujet se otevírají na noc a jsou opylovány netopýry, lákanými množstvím sladkého nektaru.<ref name=\"mam-8/2\"></ref>\nNa korkovité kůře různých druhů kujety často roste množství epifytů.\n\n\nZ dřevnatých tykvovitých plodů kujety hruboplodé i dalších druhů, např. \"Crescentia amazonica\" a \"C. alata\", vyrábějí domorodci v tropické Americe různé nádoby na potraviny a nápoje, naběračky a podobně. Plody kujety hruboplodé dosahují velikosti až 30, výjimečně až 40 cm. Pro dosažení žádaného tvaru se plody během vývoje různě zaškrcují. Sirup z dužniny plodů \"C. alata\" i \"C. cujete\" je ve Střední Americe populární přípravek při nachlazení. Dřevo kujety hruboplodé je podobné jilmovému, používá se zejména na držadla nástrojů, jha na dobytek a součásti automobilů.\n\n"}
{"id": "1131759", "url": "https://cs.wikipedia.org/wiki?curid=1131759", "title": "Xenie Alexandrovna", "text": "Xenie Alexandrovna\n\nXenie Alexandrovna Romanovová (Ксения Александровна Романова; 6. dubna 1875, Sankt Petěrburg, Rusko – 20. dubna 1960, Londýn, Spojené království) byla ruská velkokněžna a nejstarší dcera ruského cara Alexandra III. a sestra posledního ruského cara Mikuláše II. Jejím manželem byl její bratranec z druhého kolena, ruský velkokníže Alexandr Michajlovič (vnuk cara Mikuláše I.)\n\nPo pádu ruské monarchie v únoru 1917 s rodinou opustila Rusko a usadila se ve Spojeném království.\n\nMarie se narodila jako čtvrté dítě a starší ze dvou dcer ruského cara Alexandra III. a jeho manželky, carevny Marie Fjodorovny z oldenbursko-glücksburské dynastie. Přes svého děda z matčiny strany Kristiána IX. (přezdíván \"Tchán Evropy\") byla příbuzná téměř se všemi evropskými královskými rody.\n\nXenie a její pozdější manžel velkokníže Alexandr Michajlovič (v rodině známý jako \"Sandro\") se znali již jako děti, což bylo u příslušníků carské dynastie běžné. Když bylo Xenii patnáct let, chtěli se se Sandrem vzít, ale její rodiče car s carevnou byli proti, jelikož si mysleli že je Xenie mladá a neznali Sandrův charakter. Carský pár ke sňatku svolil až v lednu roku 1894, poté co Sandrův otec, velkokníže Michail Nikolajevič (carův nejmladší bratranec) intervenoval v jejich prospěch.\n\nSvatba se konala 6. srpna 1894 v paláci Peterhof. Krátce po svatbě zemřel otec Xenie car Alexandr III. a novým carem se stal její bratr Mikuláš, se kterým si oba mladí manželé byli blízcí.\nPár měl sedm dětí, jedinou dceru a šest synů:\n\n\nDěti Xenie a Sandra byla vnoučata cara (Alexandra III.) v ženské linii, ale zároveň (a pouze) pravnoučata cara (Mikuláše I.) v mužské linii. Díky tomu nenesli stejný titul jako jejich rodiče (velkokníže/velkokněžna), ale pouze titul kníže/kněžna s oslovením Výsost.\n\nPotomci Xenie jsou nejbližší přeživší potomci posledního cara Mikuláše II. a také předposledního cara Alexandra III. Zároveň jsou příslušníky stejné dynastie jako poslední carové. Pokud by došlo k aplikaci pravidla primogenitury na potomky cara Mikuláše I. byli by to právě potomci velkokněžny Xenie, kdo by byli nejbližší dědicové carského trůnu.\n\n"}
{"id": "1131765", "url": "https://cs.wikipedia.org/wiki?curid=1131765", "title": "Kiernan Shipka", "text": "Kiernan Shipka\n\nKiernan Brennan Shipka (* 10. listopadu 1999 Chicago, Illinois, USA) je americká herečka. Její nejznámější rolí je Sally Draper v seriálu \"Šílenci z Manhattanu\" a také namluvila Jinoru v animovaném seriálu \"Legenda Korry\" televize Nickelodeon. Aktuálně hraje hlavní roli Sabriny Spellman v seriálu \"Chilling Adventures of Sabrina\".\n\nNarodila se v Chicagu do rodiny realitního agenta Johna Younga Shipky a jeho manželky Erin Ann (za svobodna Brennan). Od pěti let začala chodit na kurzy tance. Její rodina se přestěhovala do Los Angeles, když jí bylo šest let, aby podpořili její hereckou kariéru.\n\nJako svou inspiraci uvádí Grace Kelly.\n\nJiž v útlém věku se objevila jako modelka v tištěné reklamě. Spolu s kolegy ze seriálu \"Šílenci z Manhattanu\" získala v letech 2008 a 2009 cenu Screen Actors Guild Award za nejlepší výkon v obsazení dramatického seriálu.\n\nSama za sebe získala mnoho nominací a cen za účinkování v seriálu \"Šílenci z Manhattanu\". K její nominaci na cenu Emmy v kategorii nejlepší hostující herečka ve dramatickém seriálu, americký kritik Dale Roe uvedl: „Tato desetiletá herečka byla tak dojemná jako problematická Sally Draper v minulé sérii, že se zdá divné, že se z ní stala pouze vedlejší role. Pokud její práce v další sérii, kde se bude vypořádávat s rozvodem svých rodičů a s bouřlivými šedesátými léty, zůstane stejně úžasná, tak by tuto cenu mohla získat.“ Z původního postu hostující hvězdy se od čtvrté série až do závěrečné sedmé stala jednou z klíčových postav seriálu. Roli získala po dvou konkurzech.\n\nV roce 2014 byla časopisem Time jmenována jako jedna z „25 nejvlivnějších dospívajících roku 2014“. V roce 2017 si zahrále B.D. Hyman, dceru Bette Davis v seriálu \"Zlá krev\". V roce 2018 byla obsazena do hlavní role Sabriny Spellman v seriálu v seriálu \"Chilling Adventures of Sabrina\". První řada měla premiéru dne 26. října 2018\n\n"}
{"id": "1131766", "url": "https://cs.wikipedia.org/wiki?curid=1131766", "title": "Moïse Kisling", "text": "Moïse Kisling\n\nMoïse Kisling (pol. Mojżesz Kisling) (22. ledna 1891 v Krakovĕ – 29. dubna 1953 v Sanary-sur-Mer, Francie) byl francouzsko-polský malíř židovského původu.\n\nOd roku 1907 až do roku 1910 studoval na Akademii výtvarných umění v Krakově pod vedením Józefa Pankiewicze. Po absolvování spolu s malířem Šimonem Mondszajnem odešel do Paříže. Mondszajn se vrátil za rok do Krakova dokončit vysokou školu, Kisling zůstal v Paříži, kde pokračoval ve studiu. Přestěhoval se na Montmartr, do slavného \"Bateau Lavoir\". Brzy však navázal úzké kontakty s bohémou žijící v okrese Montparnasse, kam se také záhy přestěhoval a žil v \"La Ruche\".\n\nČleny skupiny jeho přátel byli Marc Chagall, Amedeo Modigliani a Chaïm Soutine. Udržoval také aktivní vztahy s jinými polskými přistěhovalci, jako byli Tadeusz Makowski, Roman Kramsztyk, Eugene Zak, Mela Muter, Louis Marcoussis, Šimon Mondszajn a Jan Hrynkowski. V roce 1912 se společně s Pablo Picassem a Juanem Grisem odstěhoval do Céreta.\n\nKislinga finančně podporoval mecenáš umělců a galerista Leopold Zborowski. Po vypuknutí první světové války se zapsal dobrovolně do Cizinecké legie a v bitvě na Sommě byl vážně zraněn. V roce 1915 obdržel francouzské občanství, rok rekonvalescence strávil ve Španělsku.\n\nV roce 1919 měl v Galerii Druet první samostatnou výstavu.\n\nZaložil vlastní studio, které navštívilo mnoho známých osobností, mezi jinými Jean Cocteau, Charlie Chaplin, Arthur Rubinstein, Pierre Reverdy, Ernest Hemingway, Henry Miller a další. Jednou z jeho modelek byla Kiki de Montparnasse.\n\nPo vypuknutí druhé světové války vstoupil do francouzské armády, ale po několika měsících byl převeden do rezervy. Aby se vyhnul zatčení, v roce 1940 prchl přes Španělsko a Portugalsko do USA, kde zpočátku žil v New Yorku, v roce 1942 na pozvání Arthura Rubinsteina pobýval po dobu jednoho roku v Hollywoodu. Do Francie se vrátil v roce 1946 a usadil se v Sanary-sur-Mer (region Provence-Alpes-Côte d'Azur), kde zemřel v roce 1953.\n\nMoïse Kisling je považován kritiky za jednoho z nejdůležitějších zástupců École de Paris.\n\nOd počátku dvacátých let byl znám jako portrétista, maloval také četné ženské akty.\n\n"}
{"id": "1131767", "url": "https://cs.wikipedia.org/wiki?curid=1131767", "title": "Michail Nikolajevič Ruský", "text": "Michail Nikolajevič Ruský\n\nMichail Nikolajevič Romanov (; , Petěrgof – 18. prosinec 1909 , Cannes) byl čtvrtým a nejmladším synem ruského cara Mikuláše I. a mladší bratr Alexandra II. Zároveň byl také ruský velkokníže a polní maršál, generální guvernér ruského Kavkazu a zakladatel větve Michajlovičů ruského carského rodu Romanov-Holstein-Gottorp.\n\nVelkokníže Michail byl po dvacet let (1862–1882) generálním guvernérem Ruskem ovládaného Kavkazu. Díky tomu prožila jeho rodina dlouhou dobu v Tiflisu.\n\nMichail se 28. srpna 1857 oženil s dcerou bádenského velkovévody Leopolda I., Cecílií Bádenskou (1839–1891). Pár spolu měl sedm dětí z toho šest synů a jedinou dceru:\n\n\nSpolečně založili nejmladší, ale největší a nejdéle existující větev carské dynastie Romanov-Holstein-Gottorp. Před Michailovou smrtí měli patnáct vnoučat z toho dvanáct bylo v mužské linii a tudíž šlo o členy carské dynastie.\n"}
{"id": "1131772", "url": "https://cs.wikipedia.org/wiki?curid=1131772", "title": "Tenis na Letních olympijských hrách 1908 – mužská čtyřhra", "text": "Tenis na Letních olympijských hrách 1908 – mužská čtyřhra\n\nMužská čtyřhra na Letních olympijských hrách 1908 probíhala v londýnském All England Lawn Tennis and Croquet Clubu. Soutěž se konala v období od 6. do 11. července 1908 na otevřených travnatých dvorcích. Nastoupilo do ni 24 tenistů z 8 zemí. Poprvé se celý turnaj hrál na tři vítězné sety. Obhájci zlaté medaile z předchozí olympiády byli Američané Edgar Leonard a Beals Wright, kteří však do turnaje nezasáhli.\n\nVšechny medailové sady získali britští tenisté. Olympijské vítězství vybojoval pár George Hillyard a Reginald Doherty, jehož členové ve finále zdolali krajany Josiaha Ritchieho s Jamesem Parkem po dramatické třísetové bitvě 9–7, 7–5 a 9–7. Bronzová medaile připadla dvojici Clement Cazalet a Charles Dixon. Poprvé tak automaticky neobdrželi poražení semifinalisté bronzový kov. Zápas o třetí místo přesto nebyl odehrán, když v této fázi turnaje byla jen jedna poražená dvojice.\n\nNa olympiádě měl premiéru halový turnaj, včetně mužského debla. Odehrál se o dva měsíce dříve na dřevěné palubovce v Queen's Clubu.\n\n"}
{"id": "1131773", "url": "https://cs.wikipedia.org/wiki?curid=1131773", "title": "Atta", "text": "Atta\n\nAtta (česky střihač) je rod mravencovitých zahrnující sedmnáct druhů, žijících na americkém kontinentu od Texasu po severní Argentinu.\n\nTito mravenci jsou známi tím, že specializované dělnice kusadly odkrajují ze stromů kousky listů a květů, které odnášejí do svého mraveniště. Zde z rostlinného materiálu připravují substrát, na němž pěstují pečárkovité houby, jejichž výrůstky na vláknech zvané gongylidia jim slouží jako výhradní potrava. Tento případ symbiózy, trvající už více než padesát milionů let, vykazuje nápadné analogie s lidským zemědělstvím. Každá královna zakládající novou kolonii si přináší z původního mraveniště část mycelia. Mravenci houby ošetřují a hnojí, zabraňují vzniku nežádoucích plodnic a odstraňují plevelné houby z rodu \"Escovopsis\" za pomoci baktérie \"Pseudonocardia\", fungující jako antibiotikum, kterou si pěstují ve zvláštních prohlubních na hrudi. Mravenci spotřebují enormní množství listí, proto patří k vážným škůdcům ovocných stromů.\n\nKolonie mravenců \"Atta\" čítá až deset milionů jedinců, mraveniště může mít rozlohu až třicet čtverečních metrů a sahat do sedmimetrové hloubky. Sociální struktura je velmi složitá, jednotlivé typy dělnic jsou úzce zaměřeny na získávání listů, péči o houby nebo na obranu před parazitickými muškami z čeledi \"Phoridae\". Královny dorůstají délky přes dva centimetry.\n\nPodle tohoto rodu je pojmenována postava mravenčí princezny Atty ve filmu \"Život brouka\".\n\n\n"}
{"id": "1131781", "url": "https://cs.wikipedia.org/wiki?curid=1131781", "title": "Výsadkové vojsko (Rusko)", "text": "Výsadkové vojsko (Rusko)\n\nRuská výsadková vojska či VDV ( jsou samostatnou součástí ruské armády.\n\nZkratka VDV označuje sovětské, poté ruské, ukrajinské a běloruské výsadkáře. Jedná se o elitní vojenské jednotky schopné za každého počasí zasáhnout do konfliktu v jakémkoli místě na světě v doletu transportních letounů Iljušin Il-76.\n\nZa den vzniku výsadkových jednotek je považován 2. srpen 1930, kdy byl proveden první výsadek dvanáctičlenné skupiny nedaleko Voroněže. Tento den se ve státech bývalého SSSR oslavuje jako Den výsadkářů a konají se bojové ukázky, přehlídky, nácviky bojového umění Systema. Za dobu své existence si prošly několika tvrdými zkouškami, ve kterých prokázaly svou odvahu, houževnatost, neústupnost a své skvělé dovednosti. Počet členů VDV se za éry SSSR pohyboval kolem 100 000 mužů, nyní má VDV zhruba 50 000 členů, z toho 32 - 40 tisíc ruských, počet běloruských a ukrajinských výsadkářů se pohybuje jen v řádech několika tisíc v aktivní službě. V případě potřeby jsou ovšem všechny tyto státy schopny povolat vysloužilé výsadkáře (ty, co si již odsloužili povinnou dvouletou službu) a veterány z Čečny a Afghánistánu. Charakteristickým znamením všech výsadkářů zemí bývalého SSSR je modrý baret a heslo Nikdo kromě nás! ().\n\n"}
{"id": "1131783", "url": "https://cs.wikipedia.org/wiki?curid=1131783", "title": "Karel Ludvík Fridrich Meklenbursko-Střelický", "text": "Karel Ludvík Fridrich Meklenbursko-Střelický\n\nKarel Ludvík Fridrich Meklenbursko-Střelický ( \"Herzog Carl Ludwig Friedrich zu Mecklenburg, Prinz von Mirow\") 23. února 1708, Neustrelitz, Meklenbursko-Přední Pomořansko – 5. června 1752, Mirow, Meklenbursko-Přední Pomořansko) byl člen dynastie Meklenburských a otec Šarloty, královny Británie a Hannoverska.\n\nNarodil se jako jediný syn Adolfa Fridricha II., vévody Meklenbursko-Střelického, a jeho třetí manželky, princezny Kristýny Emílie Schwarzburg-Sondershausen. Jeho otec zemřel, když mu byly pouhé tři měsíce. Otcovým následníkem se stal Karlův nevlastní bratr Adolf Fridrich III., vévoda Meklenbursko-Střelický. Karel po otci zdědil Mirow a Nemerow. Po otcově smrti žil s matkou v Mirow. Později navštěvoval Greifwaldskou univerzitu v Pomořansku.\n\nKarel, který hrál na příčnou flétnu, vyrazil v roce 1726 na evropské turné, aby se toho o hudbě dozvěděl více. Navštívil Ženevu, Itálii a Francii, pak odjel do Vídně, kde krátce vstoupil do služby k císaři Svaté říše římské jako podplukovník. Poté se vrátil do Mirow.\n\nPo opuštění armády žil se svou rodinou na zámku v Mirow, kde trávil většinu času správou svého majetku a účastí na výchově a vzdělávání vlastních dětí. V Mirow žil až do své smrti, která ho zastihla ve věku 44 let.\nKdyž v prosinci roku 1752 zemřel jeho starší bratr Adolf Fridrich III. bez potomků, stal se Karlův syn vévodou Adolfem Fridrichem IV. Meklenbursko-Střelickým.\n\nDne 5. února 1735 se v Eisfeldu oženil s princeznou Alžbětou Albertinou Sasko-Hildburghausenskou, dcerou Arnošta Fridricha I., vévody Sasko-Hildburghausenského. Byla regentkou jejich syna v roce 1752 a sehrála důležitou roli v boji o trůn. Měli spolu deset dětí, z nichž šest se dožilo dospělosti.\n\nKarel byl dědečkem krále Jiřího IV.\n"}
{"id": "1131784", "url": "https://cs.wikipedia.org/wiki?curid=1131784", "title": "Gennadij Samojlovič Gor", "text": "Gennadij Samojlovič Gor\n\nGennadij Samojlovič Gor () (, Verchněudinsk, Ruské impérium, dnes Ulan-Ude – 6. ledna 1981, Leningrad, Sovětský svaz) byl ruský sovětský historik umění, prozaik a básník, známý především jako autor vědeckofantastických próz.\n\nNarodil se roku 1907 ve městě Verchněudinsk (dnes Ulan-Ude v Burjatsku, Rusko). Pocházel ze židovské rodiny. První rok života prožil se svými rodiči ve vězení v Čitě, kam byli posláni za revoluční činnost. Roku 1923 se přestěhoval do Leningradu, kde začal studovat na historicko-filologické fakultě Leningradské státní univerzity. Zde se také seznámil s Daniilem Ivanovičem Charmsem a Alexandrem Ivanovičem Vveděnským, čelnými představiteli tehdejší ruské avantgardy a zakladateli umělecké skupiny Společnost reálného umění OBERIU (ОБЭРИУ, Объединение Реального Искусства) navazující na expresionismus a dadaismus.\n\nPo ukončení studia roku 1930 se věnoval především literatuře. První povídku vydal roku 1925 v komsomolském časopise \"Юный пролетарий\" (Mladý proletář). Roku 1930 napsal v duchu „oberijské“ poetiky román o kolektivizaci \"Корова\" (Kráva), který mohl vyjít až roku 2000. V třicátých letech žil na Sibiři, kde studoval folklór severních národů a získal zde i náměty pro své první povídky. Roku 1933 vyšla jeho první sbírka povídek \"Живопись\" (Malování), roku 1934 byl přijat do Svazu sovětských spisovatelů.\n\nZimu roku 1941 prožil v nacisty obleženém Leningradu. Tento zážitek jej po evakuaci v letech 1942–1943 inspiroval k napsání dlouhého cyklu básní \"Блокада\" (Blokáda), poznamenaný poetikou OBERIU a odrážející stav muže žijícího v neustálém očekávání smrti (část básní vyšla časopisecky až v roce 2002, celý cyklus v roce 2007 v dvojjazyčném rusko-německém vydání.\n\nPo skončení druhé světové války pokračoval v psaní žánrově různorodé prózy, od roku 1961 je znám především jako autor vědeckofantastických příběhů. Ty se nevyznačují příliš napínavým dějem, napětí je ve filozofickému promýšlení otázek vztahu člověka a času. Roku 1967 obdržel sovětské civilní státní vyznamenání Řád čestného odznaku (Знак Почета). Jeho práce byly přeloženy do řady jazyků, mimo jiné do češtiny, angličtiny, němčiny, polštiny, francouzštiny, slovenštiny a japonštiny..\nZemřel roku 1981 a je pochován na hřbitově obce Komarovo v rekreačním okrsku města Petrohrad.\n\n"}
{"id": "1131785", "url": "https://cs.wikipedia.org/wiki?curid=1131785", "title": "Mistrovství světa ve veslování 2015", "text": "Mistrovství světa ve veslování 2015\n\nMistrovství světa ve veslování 2015 byl v pořadí 44. šampionát konaný od 30. srpna do 6. září 2015 na jezeře v Savojsku ve Francii.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nČeská republika vyslala do Francie devět lodí s posádkou 20 závodníků (15 mužů a 5 žen). Kandidáty na medaile byli především trojnásobný mistr světa a dvojnásobný stříbrný olympijský medailista Ondřej Synek a olympijská vítězka z Londýna 2012 a mistryně světa z Bledu 2011 Miroslava Knapková.\n\nČeši nakonec vybojovali dvě medaile a tři lodě si vybojovaly účast na LOH 2016 v Riu. Ondřej Synek zdolal ve finiši olympijského šampióna Mahého Drysdala a vybojoval své čtvrté zlato z MS. Miroslava Knapková si dojela pro stříbro, když nestačila pouze na Australanku Kim Crowovou. Oba medailisté si zároveň zajistili účast na LOH 2016. Třetí lodí, která si zajistila účast na olympiádě v Riu, byla čtyřka bez kormidelníka lehkých vah ve složení Jan Vetešník, Ondřej Vetešník, Jiří Kopáč a Miroslav Vraštil. Té k tomu stačilo 4. místo v B-finále (celkově 10. místo). Účast na olympiádě těsně unikla ženskému dvojskifu Lenka Antošová, Kristýna Fleissnerová, který skončil v B-finále poslední (a celkově 12.) – k olympijskému místu potřeboval skončit o příčku výše.\n\n\n"}
{"id": "1131786", "url": "https://cs.wikipedia.org/wiki?curid=1131786", "title": "Pravonín (zámek)", "text": "Pravonín (zámek)\n\nPůvodně barokní zámek v Pravoníně na Benešovsku ve Středočeském kraji byl přestavěn ze starší tvrze zřejmě ke konci 17. století. Později prošel různými dobovými úpravami a negativně se na něm podepsalo socialistické vlastnictví. Od roku 1958 je sice chráněn jako kulturní památka České republiky, nachází se však ve velmi špatném stavebním stavu a je dlouhodobě nabízen k prodeji.\n\nZámek se nachází na místě starší tvrze, která byla vybudována zřejmě na přelomu 16. a 17. století. V únoru 1645 Pravonín vydrancovali Švédové a zřejmě tím utrpěla i tvrz. Ke konci 17. století však již mohlo dojít k opravě či přestavbě tvrze na zámek. Velká barokní přestavba na zámek proběhla zřejmě až před rokem 1730. Znovu byl zámek přestavěn po roce 1760, kdy jej vlastnil staroměstský primátor Jan Václav Vejvoda ze Stromberka.\n\nZámek během své historie vystřídal dlouhou řadu majitelů. Patřil k nim dále například hrabě Jan Pachta z Rájova, který se stal majitelem zámku v roce 1818 a r. 1832 zde hostil skladatele Richarda Wagnera.\n\nDo roku 1842 došlo na zámku nejen k pozdně barokním, ale také klasicistním úpravám. Největší změnu však znamenala kompletní novorenesanční rekonstrukce zejména jižního průčelí. Nad vstupním portálem byl dále přistavěn balkón podepřený litinovými sloupy.\n\nPo druhé světové válce proběhly na zámku stavební úpravy, které jej negativně poznamenaly. Některé velké místnosti byly rozděleny příčkami, některá okna a dveře zazděny. Sídlil zde národní výbor, policie, SSM nebo pošta. Kvůli absenci údržby však do budovy začalo zatékat a byla narušena jeho statika. Prostory zámku tak byly postupně opouštěny, pošta zde zavřela jako poslední v 80. letech.\n\nRestituenti, kteří zámek získali po roce 1990, jej prodali za tři miliony korun italské firmě, která ho chtěla opravit a využít ke kulturním účelům. Na projekt ale neměla dost peněz, a tak zámek dále chátrá. V srpnu 2015 byl znovu na prodej za 4,2 milionu Kč. V roce 2019 již poptávaná cena klesla na 1,3 milionu.\n"}
{"id": "1131790", "url": "https://cs.wikipedia.org/wiki?curid=1131790", "title": "Křížová cesta (Rajchéřov)", "text": "Křížová cesta (Rajchéřov)\n\nZaniklá Křížová cesta v Rajchéřově na Jindřichohradecku se nacházela severně od obce při cestě na Návary. Tvořila ji řada zastavení v podobě kamenných sloupků.\n\n"}
{"id": "1131791", "url": "https://cs.wikipedia.org/wiki?curid=1131791", "title": "Alžběta Sasko-Hildburghausenská", "text": "Alžběta Sasko-Hildburghausenská\n\nAlžběta Albertina Sasko-Hildburghausenská (4. srpna 1713, Hildburghausen, Durynsko, Německo – 29. června 1761, Meklenbursko-Přední Pomořansko) byla princezna Sasko-Hildburghausenská a v manželství vévodkyně Meklenbursko-Střelická. Po smrti svého manžela vládla jako regentka za svého syna.\n\nByla dcerou Ernsta Fridricha I., vévody Sasko-Hildburghausenského (1681-1724) a jeho manželky hraběnky Sofie Albertiny z Erbach-Erbachu (1683-1742). Dne 5. února 1735 se provdala za Karla Ludvíka Fridricha Meklenbursko-Střelického se kterým žila v Mirow v Meklenbursku. Její choť byl mladším synem Adolfa Fridricha II., vévody Meklenburského a nevlastním bratrem vévody Adolfa Fridricha III. Meklenburského. Měli spolu deset dětí. Po smrti manžela a jeho staršího bratra se stala regentkou za svého čtrnáctiletého syna.\n\nZemřela roku 1761, krátce před svatbou dcery Šarloty. Pochovaná byla v královské kryptě v Mirow.\n\n"}
{"id": "1131792", "url": "https://cs.wikipedia.org/wiki?curid=1131792", "title": "VDV", "text": "VDV\n\nVDV může znamenat: \n"}
{"id": "1131794", "url": "https://cs.wikipedia.org/wiki?curid=1131794", "title": "Adenocalymma", "text": "Adenocalymma\n\nAdenocalymma je rod rostlin z čeledi trubačovité. Jsou to úponkaté liány a keře se vstřícnými trojčetnými listy a většinou s nápadnými žlutými květy. Rod zahrnuje asi 80 druhů a je rozšířen v tropické Americe. Brazilský druh \"Adenocalymma comosum\" je v tropech pěstován jako okrasná liána.\n\nZástupci rodu \"Adenocalymma\" jsou dřevnaté liány a keře. Listy jsou vstřícné, složené ze 3 lístků, prostřední lístek je někdy přeměněn v jednoduchý nebo trojčetný úponek. Lístky jsou často kožovité. Květenství jsou vrcholové nebo úžlabní hrozny, výjimečně thyrsy. Květy jsou pětičetné, dvoustranně souměrné. Kalich je zvonkovitý, zakončený 5 krátkými laloky. Koruna je většinou jasně žlutá, řidčeji bílá nebo červená, trubkovitě nálevkovitá až zvonkovitá, na vnější straně chlupatá. Korunní trubka je rovná. Tyčinky jsou 4, nevyčnívající z květu. Semeník je přisedlý. Tobolky jsou čárkovité až eliptické, zploštělé nebo nafouklé, kožovité až dřevnaté. Semena jsou buď křídlatá nebo korkovitá a bez křídel.\n\nV některých zdrojích je název rodu uváděn jako \"Adelocalymna\".\n\n\"Adenocalymma\" je největší rod čeledi trubačovité. Zahrnuje 82 druhů. Vyskytuje se v tropické Americe od Mexika po Paraguay a jihovýchodní Brazílii. Druh \"A. marginatum\" zasahuje až do Uruguaye a Argentiny. Největší počet druhů roste v Brazílii. Největší areál, sahající od Mexika až po Brazílii, má druh \"A. inundatum\". V téměř celé tropické Jižní Americe jsou rozšířeny druhy \"A. cladotrichum\", \"A. impressum\", \"A. purpurascens\", \"A. flaviforum\" aj. Zástupci rodu \"Adenocalymna\" rostou ve vlhkých i suchých tropických lesích a rovněž i v keřové vegetaci typu cerrado a caatinga.\n\nLiány rodu \"Adelocalymma\" jsou jako okrasné dřeviny pěstovány poměrně zřídka. V tropech je pěstován např. druh \"A. comosum\", pocházející z Brazílie. Rostlina má jasně žluté květy a vzhledově poněkud připomíná alamandu. Z českých botanických zahrad není žádný druh tohoto rodu uváděn.\n\n"}
{"id": "1131797", "url": "https://cs.wikipedia.org/wiki?curid=1131797", "title": "Týnec nad Sázavou (hrad)", "text": "Týnec nad Sázavou (hrad)\n\nHrad Týnec nad Sázavou je nejvýraznějším bodem města Týnce nad Sázavou na levém břehu řeky Sázavy. Rotunda hradu je románského slohu, zatímco kamenná věž je postavena ve slohu gotickém. Od roku 1965 je hrad chráněn jako kulturní památka. Týnecká rotunda je chráněna jako přírodní památka kvůli hnízdišti netopýrů. \n\nPrvní zmínky o existenci hradu jsou z počátku 14. století, ale archeologické nálezy z přelomu 70. a 80. let 19. století potvrdily existenci hradu již v 11. století. Původně na místě stál pouze dřevěný hrad až později byl postaven kamenný hrad s románskou rotundou. Rotunda samotná je nejstarší dochovaná památka v Týnci nad Sázavou. Týnecký hrad měl pro své obyvatele výhodné umístění na kopci. Před nepřáteli byl krytý z jedné strany hlubokou průrvou z druhé strany a Janovickým potokem. Hrad původně sloužil jako strážní pro ochranu kupců, kteří tudy procházeli. O prvních majitelích hradu se nedochovaly žádné informace, snad jím byl některý z českých panovníků. První známý majitel byl Oldřich z Týnce, který je uváděn z roku 1318. Byl předkem Medků z Valdeka, kteří následně vlastnili Týnecký hrad až do 15. století. Patřil mezi ně Zdeněk z Valdeka, Zdeněk Medek a Protiva z Valdeka. Po Medcích z Valdeka vlastnilo hrad mnoho panů bez delšího trvání. Od počátku 17. století přestal hrad vyhovovat požadavkům pánů a tak začal chátrat. Na počátku 18. století odkoupili hrad hrabata z Vrtby společně s Konopištěm, přesto Týnecký hrad dál chátral. V polovině 18. století hrad začala spravovat Marie Anna O´Kelly, která ho vrátila do obyvatelné podoby. Po roce 1918 se obyvatelné části hradu využívaly jako byty. Chvíli hrad vlastnil František Xaver Jiřík, ředitel Uměleckoprůmyslového muzea v Praze. Nakonec hrad odkoupila Církev československá husitská.\n\nDo dnešní doby se dochovala románská rotunda, kde se nachází kaple v níž se konají bohoslužby církve Československé husitské, dále gotická věž, jejíž nejvyšší patro slouží jako vyhlídka na Týnec a jeho okolí. Dále se dochovaly prostory bývalého přestavěného paláce, kde dnes sídlí městské muzeum. V gotické hranolové věži se nachází rozhledna a v ní pravidelné výstavy. Zajímavostí je, že ve věži je sídlo netopýra velkého, který se zde uchyluje na léto.\n\nNa hradě se často konají výstavy umělců z Posázaví, koncerty hudebních spolků, vystoupení uměleckých škol, středověké jarmarky, keltské programy, svatby a nedílnou součástí jsou i pravidelné ochotnické divadelní festivaly. O vánočních a velikonočních svátcích jsou zde výstavy zaměřeny na tradice daných svátků. Zajímavostí je stálá výstava Týnecké kameniny. Malá továrna na kameninu fungovala jako jedna z prvních továren tohoto typu v Čechách. Další stálá expozice se týká historie města a jeho pamětihodností. Návštěvníci tak získají přehled o celkové historii hradu. Nachází se ve sklepení hradu, jehož část je přístupná veřejnosti.\n\n"}
{"id": "1131801", "url": "https://cs.wikipedia.org/wiki?curid=1131801", "title": "Altman z Pasova", "text": "Altman z Pasova\n\nAltman z Pasova (1015, Severní Porýní-Vestfálsko – 1091, Klášter Göttweig) byl německý šlechtic, v letech 1065-1085 pasovský biskup a realizovatel reforem papeže Řehoře VI.. Římskokatolická církev jej uctívá jako světce. Jeho liturgická památka připadá na 8. srpen.\n\nAltman působil od roku 1051 jako dvorní kaplan císaře Jindřicha III. Černého, předtím byl proboštem v Cáchách. Roku 1064 se účastnil pouti do Svaté země a o rok později se stal biskupem v Pasově. V této funkci se snažil o reformu duchovenstva a v roce 1070 založil pasovský klášter augustiniánských řeholních kanovníků a v roce 1083 benediktinské opatství v Göttweigu. Řeholní reformu se mu podařilo realizovat v Sankt Florianu, Kremsmünsteru, Melku a Sankt Pöltenu.\n\nÚčastnil se římských synod v letech 1079 a 1080. V roce 1085 byl císařem sesazen z biskupského úřadu. Uchýlil se pak na Babenberské území a zemřel v roce 1091 v göttweigském klášteře. Zde je i pohřben. Nikdy neproběhla jeho oficiální kanonizace, v roce 1300 (a opětovně 1496) byl papežem schválen jeho kult. Současné \"Martyrologium Romanum\" jej uvádí jako svatého.\n\n\n"}
{"id": "1131802", "url": "https://cs.wikipedia.org/wiki?curid=1131802", "title": "Kyselina bromistá", "text": "Kyselina bromistá\n\nKyselina bromistá je anorganická sloučenina se vzorcem HBrO. Jedná se o kyslíkatou kyselinu bromu, brom má oxidační číslo VII. Je velmi nestabilní a nelze ji připravit záměnou chloru v kyselině chloristé, ale pouze protonací bromistanů. Je to nejméně stabilní kyselina z řady kyslíkatých kyselin halogenů v oxidačním čísle VII.\n\nKyselina bromistá je silná kyselina a také silné oxidační činidlo. Rozkládá se za vzniku kyseliny bromičné a kyslíku. Se zásadami reaguje za vzniku bromistanů.\n"}
{"id": "1131807", "url": "https://cs.wikipedia.org/wiki?curid=1131807", "title": "Prodlužeň", "text": "Prodlužeň\n\nProdlužeň (\"Tanaecium\") je rod rostlin z čeledi trubačovité (\"Bignoniaceae\"). Jsou to dřevnaté úponkaté liány s trojčetnými listy a nápadnými trubkovitými až nálevkovitými květy. Rod zahrnuje 17 druhů a je rozšířen v tropické Americe.\n\nZástupci rodu prodlužeň jsou dřevnaté liány. Listy jsou trojčetné, prostřední lístek je někdy nahrazen jednoduchým nebo jen slabě rozvětveným úponkem. Lístky složených listů jsou tenké až polokožovité, na čepeli s roztroušenými žlázkami. Květenství jsou vrcholové nebo úžlabní vrcholíky či thyrsy. Květy jsou dvoustranně souměrné, pětičetné. Kalich je zvonkovitý, dvoupyský, kožovitý, na vnější straně chlupatý. Koruna je žlutá, bílá, růžová nebo purpurová, trubkovitá až nálevkovitá, zakončená 5 laloky, na vnější straně chlupatá. Korunní trubka je rovná. Tyčinky jsou 4, nevyčnívající (u druhu \"T. caudiculatum\" jsou pouze 2 tyčinky, vyčnívající z květů). Semeník je přisedlý, čnělka je zakončená eliptickou bliznou. Tobolky jsou čárkovité nebo řidčeji eliptické, dřevnaté nebo kožovité, pukající 2 chlopněmi. Semena jsou buď zploštělá a křídlatá nebo kulovitá, korkovitá a bez křídel.\n\nRod prodlužeň zahrnuje 17 druhů. Je rozšířen v tropické Americe od Mexika po Argentinu a na Karibských ostrovech. Prodlužně rostou zejména ve vlhkých i suchých tropických lesích. Velký areál rozšíření, zahrnující Střední i Jižní Ameriku, mají zejména druhy \"Tanaecium jaroba\", \"T. tetragonolobum\" a \"T. pyramidatum\".\n\nTrubkovité květy většiny druhů prodlužní jsou opylovány lišaji, nálevkovité květy (\"Tanaecium pyramidatum\", \"T. selloi\") zejména včelami a vosami a v menší míře i jiným hmyzem.\n\nPojetí rodu \"Tanaecium\" procházelo četnými změnami. V obsáhlé studii tribu \"Bignonieae\", vydané v roce 2014, je pojat široce a obsahuje celkem 17 druhů. Na základě molekulárních studií i morfologie sem byly vřazeny rody \"Ceratophytum\", \"Pseudocatalpa\", \"Spathicalyx\", \"Paragonia\" a \"Periarrabidaea\" a rovněž některé druhy z rodu \"Arrabidaea\".\n\n"}
{"id": "1131811", "url": "https://cs.wikipedia.org/wiki?curid=1131811", "title": "Maximilian von Proskowetz", "text": "Maximilian von Proskowetz\n\nMaximilian von Proskowetz nebo zkráceně jen Max von Proskowetz, narozen jako Maximilian Proskowetz von Proskow und Marstorff (4. listopadu 1851 Kvasice, Morava - 19. září 1898 Fort Wayne, Indiana) byl rakouský agronom, diplomat, cestovatel a autor cestopisů. Je původem z Moravy.\n\nNarodil se jako druhý syn průmyslníka Emanuela von Proskowetze staršího. Od dětství se učil cizí jazyky. Oplýval také nadáním pro malířské a kreslířské umění. Maturoval na vídeňském Schottengymnasium v roce 1869, po té studoval na Vídeňské univerzitě práva, ze kterých získal v roce 1874 doktorát. Jeho další zájem byl ovšem především o zemědělství, pracoval jako dobrovolník na jednom statku v Rakouském Slezsku. Na základě toho studoval agronomii ve Vídni a v Halle. Max Proskowetz se zajímal o využití umělých hnojiv a se svým bratrem vykonal spoustu studijních cest po Evropě. O tom, co všechno na svých cestách viděl, napsal v díle \"Landwirtschaftlichen Reisebriefen (Agronomické dopisy z cest)\". V roce 1880 procestoval Egypt, Palestinu, Sýrii, Malou Asii, evropskou část Turecka a Řecko. Z těchto cest vydal v roce 1881 spisy \"Streifzüge eines Landwirts (Putování zemědělce)\" a \"Landwirtschaftliche Reisebriefe aus dem Orient (Agronomické dopisy z cest po Orientu)\".\n\nPo několika letech práce na svých pozemcích, vyrazil v roce 1888 na cestu do Ruska, kde navštívil Kavkaz a pomocí nové transkaspické železniční dráhy i města Samarkand a Bucharu. Po jeho návratu publikoval své deníky z cest pod názvem \"Vom Newastrand nach Samarkand\". Následně se věnoval přípravě a realizaci mezinárodního zemědělského a lesnického kongresu ve Vídni (1890). Rovněž bojoval proti rozšířenému alkoholismu mezi venkovským obyvatelstvem.\n\nVe spolupráci se severoamerickými zemědělskými podniky vyrazil se svým mladším bratrem Felixem na další cestu po světě. V posledních letech života působil v rakouských diplomatických službách, nejprve jako konzul ve Smyrně a v New Yorku, po roce 1897 potom jako konzul v Chicagu.\n\nZemřel na následky pádu z plošiny železničního vozu.\n\nByl rytířem řádu Františka Josefa.\n\n"}
{"id": "1131824", "url": "https://cs.wikipedia.org/wiki?curid=1131824", "title": "Pavel Rousek", "text": "Pavel Rousek\n\nPavel Rousek (* 27. srpna 1953, Opočno) je český římskokatolický kněz, farář ve Vysokém Veselí, kanovník litomyšlské kapituly a papežský kaplan.\n\nMá staršího bratra Josefa a sestru Marii. Bratr jej v šestnácti letech přivedl k ministrování. Od roku 1974 působil jeho bratr Josef jako kněz nejprve v pražské arcidiecézi, později přešel do litoměřické diecéze. Pavel Rousek se vyučil zámečníkem a poté vystudoval střední průmyslovou školu strojní. Po šesti letech aktivit ve farním společenství mládeže vstoupil roku 1975 do litoměřického kněžského semináře, teologické studium však musel v letech 1977 až 1979 přerušit kvůli základní vojenské službě. Dne 25. června 1982 přijal v Hradci Králové kněžské svěcení a pak byl do roku 1984 farním vikářem v Pardubicích. Následně působil postupně v Pilníkově, v roce 1986 přibližně půl roku v Hněvčevsi a poté v Mlázovicích. V únoru 1988 se stal administrátorem v Rokytnici v Orlických horách, odkud také excurrendo spravoval farnosti Neratov, Orlické Záhoří, Říčky, Nebeská Rybná, Zdobnice, Kačerov, Bělá a Pěčín, a v dubnu 1990 byl přeložen do Červeného Kostelce.\n\nRoku 1992 založil \"Diecézní centrum života mládeže Vesmír\" v Jedlové v Orlických horách a pak jej čtrnáct let vedl, a to od června 1993 jako farář farnosti Deštné v Orlických horách, na jejímž území se centrum nachází. V roce 2006 byl jmenován kanovníkem Kolegiátní kapituly při kostele Povýšení sv. Kříže v Litomyšli a vzápětí odjel na devítiměsíční kurs do Centra spirituality společenství Hnutí fokoláre v italském Loppianu. Po návratu z Itálie se v roce 2007 stal farářem ve Vysokém Veselí a administrátorem excurrendo v Chomuticích u Hořic, do sloučení s veselskou farností na konci roku 2008 také v Hradíšťku a Slatinách a od ledna 2010 navíc i v Ohnišťanech a Smidarech, do roku 2008 byl rovněž kaplanem pro mládež jičínského vikariátu. V roce 2009 jej papež Benedikt XVI. jmenoval kaplanem Jeho Svatosti. Později byl Pavel Rousek ustanoven též hospicovým kaplanem pro \"Domácí hospic Duha\" v Hořicích a od října 2014 do léta roku 2018 byl i okrskovým vikářem jičínského vikariátu.\nKoncem července roku 2018 byl z farnosti Vysoké Veselí uvolněn a s platností od 1. srpna 2018 ustanoven farářem v Novém Hradci Králové. Již po měsíci byl však do Nového Hradce Králové ustanoven jako farář emeritní děkan pražské teologické fakulty, Prokop Brož. Pavel Rousek byl následně jmenován koordinátorem nemocniční duchovní služby v královéhradecké diecézi a výpomocným duchovním při královéhradeckém kostele Nanebevzetí Panny Marie. Vedle toho mu byla ponechána duchovní správa farnosti Chomutice u Hořic, kterou ex currendo spravoval již za svého působení ve Vysokém Veselí.\n\n\n\n"}
{"id": "1131826", "url": "https://cs.wikipedia.org/wiki?curid=1131826", "title": "Parmentiera", "text": "Parmentiera\n\nParmentiera (\"Parmentiera\") je rod rostlin z čeledi trubačovité (\"Bignoniaceae\"). Jsou to stromy s dlanitě složenými nebo i jednoduchými listy a bledými zvonkovitými květy, které často vyrůstají přímo z kmene a jsou opylovány netopýry. Plody jsou nápadné, válcovité a dužnaté. Rod zahrnuje 10 druhů a je rozšířen v tropické Americe. Druh \"Parmentiera cereifera\" je pěstován jako kuriozita v tropech celého světa.\n\nParmentiery jsou malé až mohutné vysoké stromy. Na větévkách jsou obvykle malé trny. Listy jsou vstřícné nebo na mladých větévkách i střídavé, často nahloučené ve svazečcích v paždí ostnů, dlanitě složené ze 3 nebo 5 lístků nebo jednolisté. Řapíky jsou obvykle úzce křídlaté. Květy jsou drobné až velké, jednotlivé nebo ve svazečcích. Květy vyrůstají z kmene a starších větví (kauliflorie) nebo řidčeji na vrcholech zkrácených větévek. Kalich je toulcovitý, v průběhu vývoje na břišní straně až téměř k bázi puká a po rozkvětu brzy opadává. Koruna je bílá nebo zelenavá, široce zvonkovitá až nálevkovitá, lehce prohnutá, s lehce dvoupyským lemem. Tyčinky poněkud vyčnívají z květu. Semeník je podlouhlý, se 2 komůrkami. Plody jsou válcovité, nepukavé, dužnaté. Obsahují mnoho drobných semen. Semena jsou téměř bezkřídlá.\n\nRod parmentiera zahrnuje 10 druhů. Je rozšířen v tropické Americe od jižního Mexika po severozápadní Kolumbii.\n\nBledé květy parmentier voní po pižmu, otevírají se na noc a jsou opylovány netopýry. Po ránu květy brzy opadávají. Drobná semena jsou šířena savci vyhledávajícími dužninu plodů.\n\nRod \"Parmentiera\" je v rámci čeledi trubačovité řazen do tribu \"Crescentieae\". Mezi příbuzné rody patří kujeta (\"Crescentia\"), \"Amphitecna\" a \"Handroanthus\".\n\nTepelně upravené plody \"Parmentiera aculeata\" jsou poživatelné a voní po ananasu, dužnina je však dosti vláknitá. Ve Střední Americe jsou místy využívány jako potravina, zejména v suchých oblastech. Slouží rovněž jako krmivo pro dobytek. Druh \"P. cereifera\" má zajímavé, až 120 cm dlouhé plody připomínající svíce. Je pěstován jako kuriozita v tropech celého světa.\n\n"}
{"id": "1131827", "url": "https://cs.wikipedia.org/wiki?curid=1131827", "title": "Chráněný areál", "text": "Chráněný areál\n\nChráněný areál (zkratka CHA) je kategorie chráněných území na Slovensku. Je to lokalita zpravidla s výměrou do 1000 ha, na níž jsou biotopy evropského významu nebo stanoviště národního významu nebo která je biotopem druhu evropského významu nebo biotopem druhu národního významu a kde příznivý stav těchto stanovišť záleží na obhospodařování člověkem.\n"}
{"id": "1131828", "url": "https://cs.wikipedia.org/wiki?curid=1131828", "title": "Chráněný krajinný prvek", "text": "Chráněný krajinný prvek\n\nChráněný krajinný prvek, resp. „chránený krajinný prvok“ je slovenský termín pro významný krajinný prvek. Plní funkci biocentra, biokoridoru nebo interakčního prvku zejména místního nebo regionálního významu.\n\n"}
{"id": "1131831", "url": "https://cs.wikipedia.org/wiki?curid=1131831", "title": "Indický pávík", "text": "Indický pávík\n\nIndický pávík (anglicky: Indian Fantail) je plemeno holuba vyšlechtěné v Indii. Je předchůdcem ostatních plemen pávíků, jako je třeba pávík anglický nebo maďarský. Také je větší než ostatní pávíci, má vodorovné držení těla a krk směřující přímo nahoru. V postoji se nestaví na špičky. Jeho vějíř také není tak plochý jako u anglického pávíka, ale je více nálevkovitý. Běháky indického pávíka jsou opeřené krátkým rouskem a velmi často je přítomna i špičatá chocholka. Někteří indičtí pávíci mají chocholku lasturovitou, s jemnými postranními růžicemi, a vzácněji se vyskytují i pávíci hladkohlaví, bez chocholky. Chová se ve velkém množství barevných i kresebných rázů. Stejně jako ostatní pávíci, i ten indický je nenáročný, odolný a navíc se dobře stará i o mladé.\n\nIndický pávík vznikl na území dnešní Indie již před dlouhou dobou, holubi podobného typu se dokonce řadí mezi jedny z nejstarších vůbec. Prapředkem indického pávíka je holub skalní (\"Columba livia\"). Holubi podobní dnešním indickým pávíkům byli uctíváni v hinduistických chrámech na území dnešní Indie a poměrně často se nacházeli i ve společnosti zámožných obchodníků. V Přední Indii se tito ptáci vyskytovali ve formě hladkohlavé i chocholaté. Do dnešní doby se uchovaly obě variace, avšak ta chocholatá je oblíbenější a rozšířenější. Postupně se tito ptáci rozšiřovali po celé Asii i mimo ni, především jako dary při mezistátních jednáních. Do Evropy se první holubi tohoto plemene pravděpodobně dostali v první polovině 16. století. V té době se začal šlechtit i pávík anglický a dobrudžský, místní chovatelé se proto rozhodli, že pávíka indického do svého šlechtění také zahrnou.\n\nDo Severní Ameriky se první indičtí pávíci dostali náhodou. Zoologická zahrada v San Diegu v Kalifornii objednala z Indie v roce 1926 několik krajt. Při dlouhé přepravě ale museli chovatelé nějak vyřešit potravu pro krajty, proto jim podávali právě pávíky. Jediný pár pávíků se dostal až do San Diega, kde vzbudili velkou pozornost. Právě tato dvojice je zakládajícím párem pro chov v USA. O několik let později, v roce 1963, zde byl založen Americký klub chovatelů indických pávíků.\n\nDo Česka se pávíci dostali až o mnoho let později; v roce 1991. Jednalo se o několik jedinců, kteří k nám byli importováni z Kanady.\n\nIndický pávík je mohutně stavěný holub s poměrně těžkou konstrukcí, jehož hmotnost se pohybuje mezi 450 a 570 gramy (známější anglický pávík má jen 350 g). Postava je hluboká, s dobře zaoblenou a plnou hrudí. Silný krk směřuje od hrudi přímo nahoru a neměl by mít příliš esovitý tvar. Hlava je vůči tělu poměrně malá a drobná, s klenutým čelem. V záhlaví má holub pernaté ozdoby. Barva zobáku, obočnic i očí závisí na kresebném rázu a barvě. Záda jsou velmi krátká, nedosahují ani 3 cm. Postoj by měl být vyvážený, holub nesmí našlapovat na špičky. Nohy jsou bohatě opeřené, přičemž opeření kryje i prsty a drápky.\n\nIndický pávík má mnoho možných kresebných rázů i barev, avšak nejčastější je výskyt jednolitých jedinců, většinou v barvě čistě bílé nebo celočerné. Vedle nich můžeme často vidět i jedince s vícebarevnými zbarveními nebo exotická zbarvení, jako je achátové, opálové, bronzové, tygří a podobně. Jedinci s kombinovanými bílými a barevnými plochami označujeme jako straky.\n\nIndický pávík je plemeno holuba vhodné i pro začátečníky. Je lehko ochočitelný, důvěřivý a poměrně nenáročný. Hodí se pro voliérový chov, přičemž se nejedná o hbitého letce, takže voliéra nemusí být příliš velká. Jako vystýlka jsou vhodné hobliny nebo říční písek. Krmítka jsou nejvhodnější žlabová s mřížkami, tzv. drůbežího typu, o který si pávíci neodírají vějíře. Co se potravy týče, pak by v krmení neměl chybět čirok a luštěniny, Pro mladé jedince a holoubata je vhodná zelená míchanice (salát, pampeliška, žebříček atd.).\n\nBěhem období hnízdění je vhodné od sebe oddělit jednotlivé chovné páry do samostatných voliér. Vhodné hnízdo by mělo být dostatečně široké a hluboké.\n\n"}
{"id": "1131842", "url": "https://cs.wikipedia.org/wiki?curid=1131842", "title": "Chaplin (film)", "text": "Chaplin (film)\n\nChaplin je britsko-americký životopisný dramatický film Richarda Attenborougha o životě Charlieho Chaplina, natočený v roce 1992.\n"}
{"id": "1131843", "url": "https://cs.wikipedia.org/wiki?curid=1131843", "title": "Jaroslav Paur", "text": "Jaroslav Paur\n\nJaroslav Paur (25. července 1918 Kladno – 21. prosince 1987 Praha) byl český malíř období civilismu, realismu a abstrakce.\n\nNarodil se do hornické rodiny v Dubí u Kladna. Od mládí se vedle malířství intenzivně zabýval astronomií. Tento zájem ovlivnil i jeho tvorbu. Během druhé světové války studoval na Ukrajinské akademii v Praze (prof. Jan Ivan Kulec), souběžně navštěvoval kurzy kresby u prof. Miloše Maliny (Malířská škola Spolku výtvarných umělců Mánes). Roku 1945 byl přijat rovnou do třetího ročníku malířského ateliéru prof. Jakuba Obrovského na Akademii výtvarných umění v Praze, kde absolvoval roku 1949. Ještě jako student byl roku 1946 přijat za člena SVU Mánes. Žil a tvořil nejprve na Kladně, roku 1963 se usadil v Praze, kde také roku 1987 zemřel.\n\n\nJaroslav Paur byl výrazným představitelem umělecké generace, kterou zásadně ovlivnila 2. světová válka. I když se svou civilizační tematikou blížil např. Skupině 42, stál mimo jakákoliv umělecká uskupení a tvořil jako solitér. Jeho primární obrazotvornost formovala industriální estetika rodného kladenska a obecně městský prostor, který se následně stal jeho erbovním tématem.\n\nJeho tíživě melancholické obrazy ze 40. let svědčí o sklonu k citlivému zpředmětňování romantických představ. Trvalé pronikání smyslu pro skutečnost se snovou představivostí – základní princip malířovy celoživotní tvorby – se prvně projevil v cyklu \"Imaginativní krajiny\". Důležitým pro něj byl také námět suchých květin, které mu sloužily jako symbolické podobenství života za války. Ve 40. letech namaloval také řadu figurálních kompozic, z nichž mnohé vykazují vliv syntetického kubismu.\n\nRoku 1946 odjel na studijní pobyt do Varšavy. Pod dojmem rozbombardovaného města, které pomalu začínalo povstávat z trosek, vytvořil mezi lety 1946–48 soubor kreseb a olejomaleb \"Varšava 1946\", za nějž byl roku 1949 vyznamenán polským rytířským řádem Polonia restituta. Paralelně vytvářel obrazy v duchu civilistní městské poetiky (např. cyklus \"Výkladních skříní\" či \"Figurín\").\n\nV 50. letech se krátce odklonil k době poplatným námětům, hlavně se ale věnoval expresivně pojaté lyrické krajinomalbě (série jihočeských scenérií) a také portrétům.\n\nMezníkem jeho tvorby se stala návštěva Paříže roku 1959, která v něm uvolnila dosud skryté námětové zdroje, jež pak znovu nacházel v pražských ulicích. Pod vlivem tohoto zážitku opouští temné tóny a objevuje paletu šedavých a bělavých odstínů, často ve výrazném strukturálním zpracování. Z jeho obrazů definitivně mizí figurální složka, ačkoliv zvláště ve čtyřicátých letech figura tvořila základ jeho maleb. Hlavním a jediným tématem jeho tvorby se stalo město v jeho četných metamorfózách a významech.\n\nNa počátku 60. let nesou Paurovy obrazy ještě řadu konkrétních znaků, i ty se ale záhy vytrácejí. Soustředí se na výrazové i obsahové hodnoty malby a částečně také rozvíjí aktuální prvky abstraktně-informelní estetiky. Důležitou součástí jeho kompozic se stává jakási tajuplná atmosféra monumentálně koncipovaných abstraktních městských krajin, které v některých případech evokují až jakési kosmické struktury.\n\nMotiv Slunce či Měsíce, který se v jeho obrazech uplatňoval již během 60. Let, se v 70. letech transformuje do podoby umělého satelitu, který zůstane Paurovým charakteristickým znakem. Temně zářící nebeská tělesa se vznášejí nad městem rozpínajícím se do nekonečné struktury. Někdy se neživotné útvary shlukují do drůz, skeletů, krystalů či solitérních menhirů, které ční nad nízkým horizontem krajiny nebo plují v hloubce kosmického prostoru. Jediným prvkem, který evokuje lidskou civilizaci, nebo spíše její trosky, je často se opakující motiv katedrály, který se v Paurově díle objevuje již od dob Varšavského cyklu.\n\nNámětům děl se přizpůsobila i malířova technika: Z mnohavrstevnatého nátěru barev, vzájemně prosvítajících do svrchních past, uhlazovaných četnými lazurami, staví jemnou tkáň malby, na níž pracuje nejen štětcem, špachtlí a nožem, ale i prsty. Kombinace plastických struktur a přesně uvážených hladkých ploch je protkaná sítí jemných čar a ostrých vrypů zpevňujících grafickou osnovu malby. Barevná škála získává na větším koloristickém rozpětí i na výraznějším kontrastu vůči převážně temnému pozadí. Zdánlivě statická kompozice vzbuzuje pocit „utkvění v čase“ s masivním vnitřním napětím.\n\nHluboce imaginativní povaha Paurova malířského díla, obsahující snovou obrazotvornost postavenou na základě logického myšlení, je neobyčejně autentickou výpovědí o vztahu člověka k městské aglomeraci, v níž jsou vedle lyricko-poetických tendencí velmi silně obsažena naléhavá existenciální vyjádření.\n\n\n\n\n\n\n\n\n"}
{"id": "1131845", "url": "https://cs.wikipedia.org/wiki?curid=1131845", "title": "Liou Chung (atletka)", "text": "Liou Chung (atletka)\n\nLiou Chung, (* 12. května 1987) je čínská atletka, trojnásobná mistryně světa a olympijská vítězka v chůzi na 20 km.\nCelkem čtyřikrát startovala na mistrovství světa v chodeckém závodě. V roce 2009 skončila v závodě na 20 kilometrů chůze druhá, o dva roky později došla do cíle na této trati opět na druhém místě, po diskvalifikaci ruské soupeřky Olgy Kaniskinové následně získala zlatou medaili. V Londýně na olympiádě v roce 2012 došla do cíle závodu na 20 kilometrů chůze čtvrtá, po diskvalifikaci zmíněné ruské soupeřky postoupila na třetí místo. V Moskvě v roce 2013 skončila na této tgrati třetí. \n\nV roce 2015 vybojovala titul mistryně světa na 20 kilometrů chůze na světovém šampionátu v Pekingu. Na tento úspěch navázala vítězstvím na této trati na olympiádě v Rio de Janeiro v roce 2016. Na dvacetikilometrové trati zvítězila rovněž na světovém šampionátu v Dauhá v roce 2019.\n\n\n"}
{"id": "1131846", "url": "https://cs.wikipedia.org/wiki?curid=1131846", "title": "Wilhelm Bossi-Fedrigotti", "text": "Wilhelm Bossi-Fedrigotti\n\nWilhelm von Bossi-Fedrigotti (16. října 1823 Avio – 26. dubna 1905 Sacco) byl rakouský soudce a politik německé národnosti z dnešního Jižního Tyrolska, v 2. polovině 19. století poslanec Říšské rady a zemský hejtman Tyrolska.\n\nPůsobil jako soudce. Před odchodem do penze zastával post prezidenta krajského soudu v Roveretu.\n\nByl aktivní i politicky. Byl zvolen na Tyrolský zemský sněm za velkostatkářskou kurii a od roku 1877 působil jako zemský hejtman (předseda sněmu a zemské samosprávy) Tyrolska. Pak ho nahradil hejtman za konzervativce.\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1881 za kurii velkostatkářskou v Tyrolsku, II. voličský sbor. Slib složil 23. listopadu 1881. Ve volebním období 1879–1885 se uvádí jako Dr. baron Wilhelm Bossi-Fedrigotti, c. k. dvorní rada a prezident krajského soudu na penzi, bytem Sacco.\n\nPatřil mezi ústavověrné poslance. Hned v listopadu 1881 usedl do nově vzniklého poslaneckého klubu Sjednocené levice, do kterého se spojilo několik ústavověrných politických proudů.\n\nByl dvakrát ženatý. Z prvního manželství měl syna a dvě dcery. Zemřel v dubnu 1905.\n"}
{"id": "1131848", "url": "https://cs.wikipedia.org/wiki?curid=1131848", "title": "Jessica McClure Morales", "text": "Jessica McClure Morales\n\nJessica McClure Morales (*  Midland, Texas) se proslavila ve věku svých 18 měsíců po pádu do studny v zahradě její tety v Midlandu v Texasu dne 14. října 1987. Od toho dne pracovali záchranáři 58 hodin v kuse, aby ji vysvobodili z 20 cm širokého potrubí v hloubce 6,7 m pod zemí. Příběh získal celosvětovou pozornost. Během záchranné akce byla použita nová technologie řezání vodním paprskem.\n\n\n"}
{"id": "1131851", "url": "https://cs.wikipedia.org/wiki?curid=1131851", "title": "Galerie Roberta Guttmanna", "text": "Galerie Roberta Guttmanna\n\nGalerie Roberta Guttmanna je výstavní prostor Židovského muzea v Praze. Nachází se v budově někdejší židovské nemocnice, která byla v roce 1935 podle návrhu Karla Pecánka přistavěna k budově Španělské synagogy. Galerie nese jméno židovského naivního malíře a sionisty Roberta Guttmanna (1880–1942), výstavou jehož děl v roce 2001 rovněž zahájila svou činnost. Vzhledem ke svým klimatickým a světelným podmínkám může sloužit i k představení historicky cenných a citlivých předmětů. Výstavy, které se zde konají, seznamují návštěvníky zpravidla s důležitými milníky historie českých Židů.\n\n"}
{"id": "1131854", "url": "https://cs.wikipedia.org/wiki?curid=1131854", "title": "Čtverzubec stříbropásý", "text": "Čtverzubec stříbropásý\n\nČtverzubec stříbropásý (\"Lagocephalus sceleratus\") je ryba z čeledi čtverzubcovitých v řádu čtverzubců.\n\nDruh je běžný v Indickém a Tichém oceánu. Kromě toho v rámci Lessepsovské migrace pronikl Suezským průplavem do Středozemního moře , kde už byl chycen mimo jiné na pobřeží Izraele, Turecka, Chorvatska, Katalánska i Maroka a jeho počet rychle roste.\n\nStejně jako jiné ryby z čeledi čtverzubcovitých obsahuje tetrodotoxin, pro člověka velice nebezpečný jed způsobující zástavu svalů, která může vést ke smrti. Jeho rozšíření ve Středozemním moři je nebezpečné zejména tím, že ho zdejší rybáři ani turisté příliš neznají a nevědí, že je jedovatý.\n"}
{"id": "1131856", "url": "https://cs.wikipedia.org/wiki?curid=1131856", "title": "Johann Giovanelli", "text": "Johann Giovanelli\n\nJohann Nepomuk von Giovanelli zu Gerstburg und Hörtenberg (26. května 1832 Wilten – 16. června 1900 Gries) byl rakouský šlechtic a politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\nNarodil se 26. května 1832 v obci Wilten (od roku 1904 část Innsbrucku).\n\nByl aktivní politicky. Zasedal jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii městskou a obchodních a živnostenských komor v Tyrolsku, obvod Bolzano, Merano, Glurns atd. Ve volebním období 1879–1885 se uvádí jako baron Johann von Giovanelli, statkář, bytem Gries.\n\nPatřil mezi konzervativní poslance. Usedl do konzervativního Hohenwartova klubu (tzv. Strana práva). Patřil mezi hlavní postavy tyrolských konzervativců. Ve volbách roku 1885 ho porazil ústavověrný kandidát.\n\nV roce 1883 neúspěšně kandidoval na Tyrolský zemský sněm.\n\nZemřel v červnu 1900 v Griesu u Bolzana. Jeho manželkou byla baronka Marie von Giovanelli, rozená von Dürfeld, která zemřela roku 1910.\n"}
{"id": "1131858", "url": "https://cs.wikipedia.org/wiki?curid=1131858", "title": "Pietro Lorenzoni", "text": "Pietro Lorenzoni\n\nPietro Lorenzoni (\"cca 1830\" – 20. srpna 1916 Cles) byl rakouský právník a politik italské národnosti, v 2. polovině 19. století poslanec Říšské rady z Tyrolska (respektive z Jižního Tyrolska).\n\nPůsobil jako advokát a své profesi se věnoval až do své smrti, kdy patřil mezi nejstarší advokáty v Rakousku. Ještě ve svých 80 letech dojížděl do Vídně a osobně zastupoval svého klienta u nejvyššího správního soudu.\n\nByl aktivní politicky. Byl poslancem Tyrolského zemského sněmu, kde zasedal od roku 1889. Roku 1891 rezignoval v rámci hromadného složení mandátů italských poslanců na protest proti odmítnutí administrativní autonomie pro etnické Italy v jižním Tyrolsku. V roce 1895 ho italský volební výbor opět navrhl jako kandidáta do zemských voleb v Tyrolsku. Byl pak skutečně zvolen. Patřil mezi italské poslance bojkotující sněm. Uspěl i v doplňovacích volbách roku 1896, stejně jako v roku 1898.\n\nZasedal taky jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii venkovských obcí v Tyrolsku, obvod Cles, Fondo atd. Slib slož. 18. prosince 1882. Ve volbách roku 1885 mandát obhájil. Ve volebním období 1879–1885 se uvádí jako Dr. Peter Lorenzoni, advokát, bytem Cles.\n\nPo nástupu do parlamentu se připojil k nově vzniklému Coroniniho klubu, který se snažil o umírněnou provládní liberální politiku. Jako člen Coroniniho klubu se uvádí i po volbách roku 1885.\n\nZemřel v srpnu 1916 ve věku 86 let. V posledních měsících před smrtí byl upoután na lůžko.\n\nJeho syn Dr. Giovanni Lorenzoni (1873–1944), vyučoval národohospodářství na italské právní fakultě Univerzity v Innsbrucku a během 1. světové války přešel na italskou stranu.\n"}
{"id": "1131862", "url": "https://cs.wikipedia.org/wiki?curid=1131862", "title": "Antoine Forqueray", "text": "Antoine Forqueray\n\nAntoine Forqueray (* září 1671 nebo 1672 Paříž – 28. června 1745 Mantes-la-Jolie) byl francouzský hudební skladatel a vedle Marina Maraise nejlepší gambista na královském dvoře Ludvíka XIV. Jeho synem byl hudební skladatel Jean-Baptiste-Antoine Forqueray, který po otci převzal pozici na královském dvoře.\n\nForqueray byl mimořádně hudebně nadaný. Již v deseti letech hrál před králem Ludvík XIV.. Krále chlapcovo nadání natolik zaujalo, že mu další výdaje na studium hradil a o sedm let později, v roce 1689, jej jmenoval řádným královským hudebníkem (\"ordinaire of La chambre du Roy\"). Toto postavení pak zastával až do konce svého života. Jako doplněk ke královskému příjmu dával hodiny hudby členům královské rodiny a aristokracii. V pozdějších letech vlády Ludvíka XIV. běžnou rutinu dvorních koncertů ještě rozšířila Madame de Maintenon pořádáním téměř denních koncertů ve svém apartement, na kterých vystupovali přední umělci té doby: Robert de Visée (kytara), René Pignon Descoteaux (flétna), Jean-Baptise Buterne (cembalo) a také Forqueray.\n\nV roce 1697 se Forqueray oženil s dcerou varhaníka Henriette-Angélique Houssouovou. Manželka jej při koncertech často doprovázela na cembalo. Jejich manželství však nebylo šťastné a v roce 1710 se rozešli. I vztahy se synem byly obtížné. Jean Baptiste byl na žádost svého otce v roce 1719 uvězněn a v roce 1725 měl být dokonce královským výnosem vyhoštěn. Prokázalo se však, že všechna obvinění jsou pouze pomstou za úlohu, kterou Jean Baptiste hrál při rozpadu manželství.\n\nV roce 1730 odešel na odpočinek do Mantes-la-Jolie, kde také 28. června 1745 zemřel. Jeho místo u dvora zaujal právě syn Jean Baptiste.\n\nV době Forquerayova jmenování ke dvoru byl nejslavnějším hráčem na violu da gamba Marin Marais, který byl znám svým jemným a sladkým stylem. Naproti tomu Forqueray byl proslulý svým dramatickým a úderným stylem. Podle jejich současníka, kněze, právníka a violisty, Huberta Le Blanca, hrál Marais jako anděl a Forqueray jako ďábel. List Mercure de France v roce 1738 napsal, že Forqueray komponoval skladby tak obtížné, že je mohl s grácií zahrát pouze on sám, případně ještě jeho syn Jean-Baptiste-Antoine. Jeho styl byl tak zřetelný, že jeho blízcí současníci Jean-Philippe Rameau a Jacques Duphly komponovali skladby v jeho stylu a označovali je na jeho počest \"La Forqueray\".\n\nSvé skladby Forqueray za života nezveřejňoval. Teprve jeho syn publikoval v roce 1747 sbírku 32 skladeb pro violu da gamba a basso continuo \"„Pieces de viol ... composée par Mr Forqueray le père“\", která obsahuje otcovy skladby a jejich přepis pro cembalo.\n\n\n"}
{"id": "1131870", "url": "https://cs.wikipedia.org/wiki?curid=1131870", "title": "Ralph Ellison", "text": "Ralph Ellison\n\nRalph Waldo Ellison (1. březen 1914, Oklahoma City - 16. duben 1994, New York) byl americký spisovatel, romanopisec, esejista, literární kritik a akademik. Nejvíce se proslavil románem \"Neviditelný\" (\"Invisible Man\"), díky kterému získal v roce 1953 cenu National Book Award. Román pojednává o zkušenosti marginalizovaného černocha. Napsal také sbírku politických, společenských a kritických esejí \"Shadow and Act\" (1964) a sbírku \"Going to the Territory\" (1986). Posmrtně vyšel jeho román \"Juneteenth\" (1999), který byl sestaven z rozsáhlých rukopisných poznámek, které po sobě zanechal.\nRalph Waldo Ellison dostal své jméno po básníkovi Ralphu Waldo Emersonovi. Narodil se v Oklahoma City, Oklahoma otci Lewisovi Alfredu Ellisonovi a matce Idě Millsapové. Výzkum životopisců Lawrence Jacksona a Arnolda Rampersanda zjistil, že se narodil v roce 1913, tzn. rok předtím, než se obvykle udává. Byl druhým ze tří bratrů; prvorozený Alfred zemřel ještě jako dítě, mladší bratr Herbert Maurice (též Millsap) se narodil v roce 1916. Lewis Alfred Ellison byl majitelem malého obchodu a stavebním mistrem, zemřel v roce 1916 na následky úrazu, když mu do břicha vnikly úlomky z přibližně pětačtyřicetikilového kusu ledu, který spadl při nakládání do násypníku. Ellisonův otec miloval literaturu a zbožňoval svoje děti, takže Ellison v dospělosti zjistil, že jeho otec doufal, že se jeho syn stane básníkem.\n\nEllisonova matka se po smrti svého manžele Lewise třikrát znovu provdala. I tak byl ale jejich rodinný život poměrně nejistý a Ellison musel během mládí a dospívání pracovat v rozličných zaměstnáních, aby rodinu finančně podpořil. Během toho, co navštěvoval Douglas High School, si také našel čas, aby hrál za školní tým amerického fotbalu. Školu dokončil v roce 1931, rok pracoval a vydělal si dostatek peněz, aby mohl zaplatit zálohu na trubku, aby mohl hrát s místními hudebníky a zdokonalovat se dalšími hudebníi lekcemi.\n\nDíky stipendiu se v roce 1933 dostal na Tuskegee Institute v Alabamě, kde studoval hudbu. Hudební katedra byla pravděpodobně nejproslulejší katedrou na škole, v jejím čele byl skladatel William L. Dawson. Ellisona vedl také vysokoškolský asistent hry na klavír Hazel Harrison. Ellison se během vyučovacích hodin věnoval především hudbě a svůj volný čas trávil v knihovně četbou moderních klasiků. Sám prohlásil, že momentem uvědomění pro něj byla četba básnické skladby T. S. Eliota \"Pustá země\".\n\nUž během dětství se u Ellisona projevil celoživotní zájem o zvukovou techniku, který začal rozebíráním a opětovným sestavováním rádií, později v dospělosti se Ellison přesunul ke konstrukci a upravování propracovaných hi-fi stereo systémů. Tuto svou vášeň popsal v eseji z prosince roku 1958 \"Living With Music\", která vyšla v časopise \"High Fidelity\". Akademik John S. Wright, zabývající se tvorbou a životem Ellisona, tvrdí, že tento um zapojovat a rozpojovat elektronická zařízení ovlivnil Ellisonův přístup k psaní a románové formě.\n\nEllison zůstal v Tuskegee do roku 1936, ale školu opustil, než splnil požadavky k získání titulu. V touze studovat sochařství a fotografování se přestěhoval do New Yorku, kde potkal několik umělců, kteří ho později v životě ovlivnili, např. umělec Romare Bearden nebo spisovatel Richard Wright (se kterým ho pojilo dlouhé a komplikované přátelství). Poté co Ellison pro Wrighta napsal knižní recenzi, Wright ho povzbudil, aby byl spisovatelem z povolání. Ellisonova první publikovaná povídka byla \"Hymie’s Bull\" inspirovaná tuláctvím a cestováním vlakem Ellisona a jeho strýce, když spolu směřovali do Tuskegee. Mezi roky 1937 a 1944 vyšlo Ellisonovi přes 20 knižních recenzí, stejně jako povídek a článků v časopisech jako \"New Challenge\" nebo \"New Masses\".\n\nWright byl později veřejně spojován s Komunistickou stranou USA a Ellison psal a editoval v komunistických publikacích, ačkoliv jeho spojitost s komunisty byla „menší“, jak tvrdí historička Carol Polsgroveová v knize \"Divided Minds\". Wright i Ellison ztratili víru v komunistickou stranu během druhé světové války, když poznali, že strana zradila Afroameričany a nahradila marxistickou třídní politiku sociálním reformismem. V dopise z 18. srpna 1945 napsal Ellison Wrightovi o svém vzteku na vedení strany: \"\"If they want to play ball with the bourgeoisie they needn't think they can get away with it. ... Maybe we can't smash the atom, but we can, with a few well chosen, well written words, smash all that crummy filth to hell.\"\" („Pokud chtějí hrát s buržoazií její hru, nemohou si myslet, že jim to jen tak projde. … Možná nedokážeme rozbít atom, ale pár dobře vybranými a napsanými slovy můžeme rozbít tu hnusnou špínu a smést ji do pekel.“) V důsledku ztráty iluzí začal Ellison psát \"Neviditelného\", román, který byl částečně jeho odpovědí na zradu strany. Začal též pracovat jako redaktor čtvrtletníku \"The Negro\".\n\nV roce 1938 se Ellison seznámil s Rose Poindexterovou a brzy se přestěhoval do jejího bytu. Později v roce 1938 se vzali. Rose byla divadelní herečka a ve své kariéře pokračovala i po sňatku s Ellisonem.\n\nNa počátku druhé světové války byl Ellison zařazen na základě systému Selective Service System do skupiny 1A, tedy jako způsobilý k tomu, aby narukoval. To se ale nestalo. Ke konci války se nechal zapsat k námořníkům do Merchant Marine Service. V roce 1946 se oženil se svou druhou ženou Fanny McConnellovou. Ta pracovala jako fotografka, aby Ellisona uživila. Během let 1947 až 1951 Ellison vydělal nějaké peníze psaním knižních recenzí, většinu času ale trávil psaním \"Neviditelného\". Jeho žena mu pomáhala přepisovat jeho rukopis a později editovat strojopisný text.\n\n\"Neviditelný\" vyšel v roce 1952 a pojednává o hledání lidské identity a místa ve společnosti z perspektivy bezejmenného černocha žijícího v New Yorku 30. let 20. století. V kontrastu se svými současníky, jako byli Richard Wright nebo James Baldwin, Ellison vytvořil postavy, které jsou nad věcí, vzdělané, jasně a pohotově se vyjadřující a vědomé si sebe sama. Skrze hlavního protagonistu Ellison zkoumá rozdíly mezi rasismem amerického Jihu a Severu a jeho odcizující efekt. Vypravěč je neviditelný v přeneseném slova smyslu, lidé ho odmítají vidět a on zažívá pocit odloučení. Román se zabývá tabuizovanými tématy, jako je incest a kontroverzní stránky komunismu, a získal americkou cenu National Book Award for fiction roku 1953.\n\nTato cena se stala jeho vstupenkou do americké literatury. Zklamán zkušeností s komunistickou stranou využil svoji nově nabytou slávu k tomu, aby obhajoval literaturu jako nástroj morálky. V roce 1955 podnikl cestu do Evropy, kde cestoval a dával přednášky. Na čas se usadil v Římě, kde napsal esej, která se objevila roku 1957 v antologii nakladatelství Bantam nazvané \"A New Southern Harvest\". Robert Penn Warren pobýval v Římě ve stejnou dobu jako Ellison a tito dva spisovatelé se stali blízkými přáteli. Později Warren vedl s Ellisonem rozhovor ohledně jeho názorů na rasu, historii a Afroamerické hnutí za občanská práva, který použil ve své knize \"Who Speaks for the Negro?\" V roce 1958 se Ellison navrátil do USA a vyučoval americkou a ruskou literaturu na Bard College a začal pracovat na svém druhém románu \"Juneteenth\". Během 50. let 20. století si dopisoval se svým celoživotním přítelem spisovatelem Albertem Murrayem. V dopisech komentovali vývoj svých životních profesí, Afroamerické hnutí za občanská práva a další společné zájmy včetně jazzu. Mnoho z těchto dopisů bylo otištěno ve sbírce \"Trading Twelves\" (2000).\n\nV roce 1964 Ellison vydal sbírku esejí \"Shadow and Act\" a začal učit na Rutgers University a Yale University, zatímco stále pracoval na svém románu. O rok později vyšla anketa dvou set předních literárních osobností, která román \"Neviditelný\" prohlásila za nejdůležitější román po druhé světové válce.\n\nV roce 1967 postihl Ellisonův dům v Plainfield ve státě Massachusetts požár, který zničil více než tři sta rukopisných stran Ellisonova druhého románu. Pokud jde o umění románu, perfekcionista Ellison při přijímání ceny National Book Award za \"Neviditelného\" prohlásil, že se pouze pokusil o velký román, a navzdory ocenění byl s knihou nespokojen. Svého druhého románu nakonec napsal přes 2000 stran, ale nikdy ho nedokončil.\n\nPsal eseje o životní zkušenosti černocha a o lásce k jazzu a nadále získával významná ocenění. V roce 1969 dostal Prezidentskou medaili svobody, následující rok se stal rytířem francouzského Řádu umění a literatury a stal se stálým členem New York University.\n\nRoku 1975 byl Ellison zvolen do společnosti The American Academy of Arts and Letters a jeho rodné město Oklahoma City ho poctilo tím, že po něm pojmenovalo knihovnu (Ralph Waldo Ellison Library). Ellison i nadále učil a publikoval hlavně eseje. V roce 1984 získal od New York City College medaili Langston Hughes Medal, v roce 1985 obdržel medaili National Medal of Arts. V roce 1986 vyšla jeho kniha \"Going to the Territory\", což je sbírka sedmnácti esejí obsahující pohledy na jižanského spisovatele Williama Faulknera, Ellisonova přítele Richarda Wrighta, hudbu Dukea Ellingtona a přispění Afroameričanů k americké národní identitě.\n\nV roce 1992 Ellison obdržel cenu za mimořádný úspěch od Anisfield-Wolf Book Awards, jeho umělecký úspěch zahrnoval práci sochaře, hudebníka, fotografa, vysokoškolského profesora a spisovatele. Učil na Bard College, Rutgers University, University of Chicago a New York University. Byl také zakládajícím členem literární společnosti Fellowship of Southern Writers.\n\nEllison zemřel 16. dubna 1994 na rakovinu slinivky a byl uložen do krypty na hřbitově Trinity Church Cemetery v New Yorku. Jeho žena Fanny (1911-2005) ho přežila, zemřela 19. listopadu 2005, osm dní před nedožitými 94. narozeninami.\n\nPo Ellisonově smrti se v jeho domě našlo více rukopisů, z nichž vznikla kniha \"Flying Home and Other Stories\" (1996). Jeho druhý román \"Juneteenth\" vyšel v roce 1999 po editaci Johna F. Callahana, profesora na Lewis & Clark College, který byl rovněž správcem Ellisonovy literární pozůstalosti. Jde o 368stránkové zestručnění více než 2000 Ellisonových stránek, které napsal v průběhu čtyřiceti let. Všechny rukopisy tohoto nedokončeného románu byly vydány souborně 26. ledna 2010 pod názvem \"Three Days Before the Shooting\"… vydavatelstvím Modern Library.\n\n\n"}
{"id": "1131871", "url": "https://cs.wikipedia.org/wiki?curid=1131871", "title": "Ferdinand Sternbach (tyrolský politik)", "text": "Ferdinand Sternbach (tyrolský politik)\n\nFerdinand Sternbach (14. května 1831 – 1. října 1911 Mühlau) byl rakouský šlechtic a politik německé národnosti, v 2. polovině 19. století poslanec Říšské rady.\n\nPocházel ze starého tyrolského šlechtického rodu. Jeho otcem byl Karl von Sternbach (zemřel roku 1848). Ferdinand v roce 1859 bojoval jako hejtman v řadách rakouské armády.\n\nByl aktivní politicky. Po čtrnáct let zastával v Mühlau post obecního starosty. Obec mu v březnu 1911 udělila čestné občanství.\n\nZasedal také jako poslanec Říšské rady (celostátního parlamentu Předlitavska), kam nastoupil ve volbách roku 1873 za kurii venkovských obcí v Tyrolsku, obvod Innsbruck, Mieders, Sterzing atd. Slib složil 5. listopadu 1873. Mandát obhájil ve volbách roku 1879 a volbách roku 1885. Ve volebním období 1879–1885 se uvádí jako baron Ferdinand von Sternbach, statkář, bytem Mühlau.\n\nV roce 1878 se uvádí jako konzervativní poslanec a člen konzervativního Hohenwartova klubu (tzv. Strana práva). Jako konzervativec kandidoval i ve volbách roku 1879. Opět tehdy přistoupil k Hohenwartovu klubu. Jeho členem byl i po volbách roku 1885.\n\nZemřel v říjnu 1911 na svém statku.\n"}
{"id": "1131875", "url": "https://cs.wikipedia.org/wiki?curid=1131875", "title": "Divadlo Inspirace", "text": "Divadlo Inspirace\n\nDivadlo Inspirace je komorní scéna studentů Hudební a taneční fakulty Akademie múzických umění (HAMU). Nachází se v budově Lichtenštejnského paláce na Malostranském náměstí v Praze 1 na Malé Straně. V nedávné době bylo nově zrekonstruováno a uvádí komorní představení studentů HAMU z oborů hudebních – opera a jazz i divadelních – nonverbální divadlo.\n\nDivadlo Inspirace je scénický ateliér v němž studenti HAMU nabízejí koncerty, a operní, pantomimická, taneční a divadelní představení. Kapacita sálu je 50 osob.\n\n"}
{"id": "1131876", "url": "https://cs.wikipedia.org/wiki?curid=1131876", "title": "Connecticut Open 2015 – ženská dvouhra", "text": "Connecticut Open 2015 – ženská dvouhra\n\nDo soutěže ženské dvouhry na tenisovém turnaji Connecticut Open 2015 nastoupilo třicet hráček. Obhájkyní titulu byla světová pětka Petra Kvitová, která opět zvítězila. Poprvé v kariéře tak vyhrála jeden turnaj třikrát a premiérově také obhájila trofej z předešlého ročníku.\n\nDruhá hráčka žebříčku Simona Halepová se před turnajem odhlásila pro stehenní poranění. Překvapením se stala semifinálová účast Ukrajinky Lesji Curenkové, která nastoupila do hlavní soutěže místo Rumunky jako tzv. šťastná poražená z kvalifikace. Cestou pavoukem porazila Barboru Strýcovou i světovou osmičku Karolínu Plíškovou. Mezi poslední čtveřicí hráček však nestačila na třetí Češku v řadě Lucii Šafářovou.\n\nVe druhém semifinále měla Kvitová proti čtyřnásobné šampionce turnaje a světové čtyřce Caroline Wozniacké pomalejší vstup do utkání. Za stavu 3–5 v úvodní sadě, v níž zahrála 33 vítězných míčů, odvrátila setbol. Následně však na dvorci dominovala a získala deset ze zbylých jedenácti gamů.\n\nRyze české finále, mezi Kvitovou a Šafářovou, představovalo třetí finálový souboj dvou Češek v probíhající sezóně. Poměr vzájemných utkání před závěrečným zápasem vyzníval 6–0 ve prospěch Kvitové.\n\nVítězkou se za 2:18 hodin stala Kvitová. Ve svém čtvrtém newhavenském finále v řadě zdolala Šafářovou po setech 6–7, 6–2 a 6–2. V probíhající sezóně si připsala, po triumfech v Sydney a Madridu, třetí turnajové vítězství, které představovalo sedmnáctý singlový titul na okruhu WTA Tour. Světová šestka Šafářová v úvodním setu proměnila třetí setbol a za více než hodinu se ujala vedení díky tiebrekovému poměru míčů 8:6. Další dvě sady ovládla česká jednička Kvitová, která využila čtyři z devíti brejkových příležitostí. Naopak brněnská rodačka se propracovala k jediné šanci prolomit podání, kterou nevyužila. Šampionka se po týdenním propadu vrátila na 4. místo žebříčku WTA, kde vysřídala Wozniackou. Proti českým hráčkám držela 16zápasovou neporazitelnost.\nDvě nejvýše nasazené hráčky měly volný los do druhého kola.\n\n"}
{"id": "1131877", "url": "https://cs.wikipedia.org/wiki?curid=1131877", "title": "Roberto Trashorras", "text": "Roberto Trashorras\n\nRoberto Trashorras Gayoso (* 28. února, 1981 Rábade, Lugo, Španělsko) je španělský fotbalový záložník a bývalý mládežnický reprezentant, v současnosti hráč klubu Rayo Vallecano.\n"}
{"id": "1131878", "url": "https://cs.wikipedia.org/wiki?curid=1131878", "title": "Josef Wieser (tyrolský politik)", "text": "Josef Wieser (tyrolský politik)\n\nJosef Wieser (28. listopadu 1828 Völlan – 8. února 1899 Bolzano) byl rakouský římskokatolický duchovní a politik německé národnosti z Tyrolska (respektive z dnešního Jižního Tyrolska), v 2. polovině 19. století poslanec Říšské rady.\n\n13. ledna 1854 byl vysvěcen na kněze. Působil pak po kratší dobu jako kooperátor v Leifers, Sarntheinu a Kaltern. Následně po patnáct let vyučoval teologii v Trentu. Dalších dvacetšest let vykonával funkci duchovního v Bolzanu. Byl proboštem.\n\nByl aktivní i politicky. Zasedal coby duchovní na Tyrolském zemském sněmu. Působil také jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii velkostatkářskou v Tyrolsku, I. voličský sbor. Ve volebním období 1879–1885 se uvádí jako Josef Wieser, probošt a městský farář, bytem Bolzano. Po roce 1885 se vzdal další politické kariéry kvůli postupující nemoci, kdy ztratil zrak.\n\nV roce 1879 se uvádí jako konzervativní poslanec. Přistoupil ke konzervativnímu Hohenwartově klubu (tzv. Strana práva).\n\nI po ztrátě zraku nadále vykonával své povinnosti duchovního. Zemřel na zánět pohrudnice v únoru 1899.\n"}
{"id": "1131879", "url": "https://cs.wikipedia.org/wiki?curid=1131879", "title": "Connecticut Open 2015 – ženská čtyřhra", "text": "Connecticut Open 2015 – ženská čtyřhra\n\nDo soutěže ženské čtyřhry na tenisovém turnaji Connecticut Open 2015 nastoupilo šestnáct dvojic. Obhájcem titulu byl pár Andreja Klepačová a Sílvia Solerová Espinosová, jehož členky nestartovaly společně. Solerová Espinosová do turnaje nezasáhla. Spoluhráčkou Klepačové se stala Lara Arruabarrenová, s níž skončila v úvodním kole na raketách Tchajwanky Čuang Ťia-žung a Číňanky Liang Čchen.\n\nVítězem čtyřhry se stal čtvrtý nasazený německo-český pár Julia Görgesová a Lucie Hradecká, který ve finále zdolal tchajwansko-čínskou dvojici Čuang Ťia-žung a Liang Čchen výsledkem 6–3 a 6–1. Obě šampionky si do žebříčku WTA připsaly 470 bodů. Görgesová získala pátou deblovou trofej na okruhu WTA Tour a Hradecká devatenácté turnajové vítězství.\n"}
{"id": "1131881", "url": "https://cs.wikipedia.org/wiki?curid=1131881", "title": "Hugo Claus", "text": "Hugo Claus\n\nHugo Claus (5. duben 1929, Bruggy – 19. březen 2008, Antverpy) byl belgický spisovatel vlámské národnosti, známý svým zvláštním jazykem, v němž spisovnou nizozemštinu obohacují prvky různých vlámských nářečí. Proslavil ho román \"Smutek Belgie\".\n\nByl nejstarší z pěti synů tiskaře. Od osmnácti měsíců do jedenácti let byl umístěn v klášterním ústavu a v různých chlapeckých penzionátech. Od roku 1940 žil u rodičů, vystudoval gymnázium, poté navštěvoval sochařskou třídu výtvarné akademie a divadelní akademii v Gentu.\n\nV 50. letech se stal členem umělecké skupiny \"CoBrA\". Tři roky (1950-1953) žil v Paříži, kde se stýkal se surrealisty a existencialisty. Poté žil v Římě, od roku 1955 v Gentu, v 70. letech načas v Amsterdamu.\n\nRoku 1979 získal nizozemskou cenu Constantijn Huygensprijs, v roce 1986 Cenu nizozemského písemnictví.\n\nProslul svými vztahy s populárními herečkami. V letech 1955-65 žil s herečkou Elly Overzierovou. V roce 1970 se seznámil s nizozemskou herečkou Kitty Courboisovou (o tomto vztahu napsal knihu \"Het jaar van de kleft\"; \"Rok raka\"). Později žil s nizozemskou herečkou Sylvií Kristelovou, známou z erotického trháku \"Emanuelle\".\n\nNa konci života trpěl Alzheimerovou chorobou a v březnu 2008 se rozhodl ukončit život eutanazii.\n\nV roce 1947 vydal první sbírku experimentální poezie nazvanou \"Kleine reeks\" (\"Malá řada\"). Roku 1950 vydal první román, poprvé pod názvem \"De eendenjacht\" (\"Lov na kachny\"), později jako \"De Metsiers\" (\"Metsiersové\"). Známým se stal roku 1952 díky románu \"De Hondsdagen\" (\"Psí dny\"), který zaznamenal velký úspěch. Roku 1955 napsal svou první divadelní hru \"Een bruid in de morgen\" (\"Jitřní nevěsta\"). Roku 1965 debutoval i jako filmový scenárista a režisér – natočil film \"De Vijande\"n (\"Nepřátelé\"). V roce 1969 představil divadelní hru \"Vrijdag\" (\"Pátek\"). Zdaleka největšího ohlasu mezinárodního dosáhl však až roku 1983 knihou \"Het verdriet van België\" (\"Smutek Belgie\").\n\n\n"}
{"id": "1131882", "url": "https://cs.wikipedia.org/wiki?curid=1131882", "title": "Winston-Salem Open 2015 – mužská dvouhra", "text": "Winston-Salem Open 2015 – mužská dvouhra\n\nDo soutěže mužské dvouhry na tenisovém turnaji Winston-Salem Open 2015 nastoupilo čtyřicet osm hráčů. Obhájcem titulu byl český tenista Lukáš Rosol, kterého ve druhém kole vyřadila polská turnajová šestnáctka Jerzy Janowicz.\n\nVítězem dvouhry se stal druhý nasazený a patnáctý hráč světa Kevin Anderson, jenž ve finále zdolal francouzského kvalifikanta a 140. muže žebříčku Pierra-Huguese Herberta po dvousetovém průběhu 6–4 a 7–5. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour, první po třech a půl letech. V mezidobí skončil sedmkrát jako poražený finalista.\n\nVšichni nasazení hráči měli volný los do druhého kola.\n\n"}
{"id": "1131884", "url": "https://cs.wikipedia.org/wiki?curid=1131884", "title": "Lesná (Bílé Karpaty)", "text": "Lesná (Bílé Karpaty)\n\nLesná je 696 metrů vysoký kopec v pohoří Bílé Karpaty. Rozkládá se mezi obcemi Vápenky, Strání a Horní Němčí, vrchol se nachází na území posledně jmenované vesnice. Část kopce se nachází v katastru obce Slavkov.\n\nPodklad je tvořen magurským flyšem, přesněji vápenitým jílovcem, slínovcem a vápenitým pískovcem. Suťové sedimenty nacházející se na svazích pocházejí ze čtvrtohor. V okolí vrcholu se nachází půda středně těžké zrnitosti typu kambizem pseudoglejová a kambizem typická.\n\nPřístup na kopec je možný pouze skrze les, ovšem samotný vrchol ani jeho nejbližší okolí zalesněny nejsou. V okolí se rozkládají bělokarpatské louky, z nichž část je chráněna v rámci maloplošných chráněných území. Po lukách se v nepravidelných rozmezích vyskytují solitérní stromy, především duby. Celý tento luční komplex bývá taktéž nazýván Lesná.\n\nNa severozápadním svahu kopce pramení říčka Okluky, na jihozápadním potok Kazivec, voda z východní stráně stéká do Klanečnice a jižní svah stéká do Kamenného potoka.\n\nCelý kopec leží uvnitř chráněné krajinné oblasti Bílé Karpaty, samotná vrcholová kóta nepožívá další ochrany.\n\nVýchodně od vrcholu se rozkládá přírodní památka Bahulské jamy s ukázkou bělokarpatských luk. Severně pod kopcem se nachází přírodní památka Za lesem s výskytem šafránu bělokvětého. Ještě severněji, v sedle mezi Lesnou a Horním kopcem se v lese rozkládá přírodní památka Uvezené, na které se v hojné míře vyskytuje česnek medvědí. Západní stranu kopce tvoří přírodní rezervace Dolnoněmčanské louky s ukázkou bělokarpatských luk a na jihozápadě, v sedle mezi Lesnou a kopcem nad národní přírodní rezeravcí Porážky, se v lese nachází přírodní památka Sviní hnízdo chrěnáná jako naleziště motýla jasoně dymnivkového.\n\nCelý luční komplex Lesná byl značně znehodnocen intenzivním zemědělstvím, především hnojením a pastvou. Z původních 48 chráněných druhů roslin přečkalo pouze 19.\n\nNázev Lesná používá i myslivecké sdružení z Horního Němčí, jehož honitby se nacházejí na území kopce.\n\nZ vrcholu je možný 360° výhled na okolí a je z něj vidět Velkou Javořinu, Velký Lopeník, Vizovické vrchy, Chřiby a Pálavu.\n\nVýchodně pod vrcholem vede červená turistická trasa vedoucí až z Bratislavy přes Malé Karpaty do Myjavy a na Velkou Javořinu a dále pokračuje až do Trenčína.\n\nPo stejné komunikaci, na které je vyznačena červená turistická trasa, vedou v okolí kopce cyklostezky 46 a 5052.\n"}
{"id": "1131885", "url": "https://cs.wikipedia.org/wiki?curid=1131885", "title": "Arthur Wolkenstein-Rodenegg", "text": "Arthur Wolkenstein-Rodenegg\n\nArthur Wolkenstein-Rodenegg, pseudonym Artur von Rodank (4. ledna 1837 Silz – 14. června 1907 Innsbruck), byl rakouský šlechtic, spisovatel a politik německé národnosti, v 2. polovině 19. století poslanec Říšské rady z Tyrolska.\n\nByl šlechtického původu. Byl literárně činný. Pod pseudonymem Artur von Rodank napsal několik historických románů z dějin Tyrolska. Je autorem ve své době populární divadelní hry \"Die Maultasch\". Působil v rakouské armádě. Po skončení vojenské služby se věnoval správě svých statků.\n\nByl aktivní i politicky. Roku 1870 zvolen na Tyrolský zemský sněm za velkostatkářskou kurii. Od roku 1878 byl náměstkem zemského hejtmana (předsedy sněmu).\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1881 za kurii velkostatkářskou v Tyrolsku, II. voličský sbor. Slib složil 18. listopadu 1881. Ve volebním období 1879–1885 se uvádí jako hrabě Arthur Wolkenstein-Rodenegg, c. k. komoří a hejtman zemských střelců, bytem Innsbruck.\n\nPatřil mezi ústavověrné poslance. Usedl do nově vzniklého poslaneckého klubu Sjednocené levice, do kterého se spojilo několik ústavověrných politických proudů.,\n\nZískal Řád Františka Josefa. Zemřel v červnu 1907.\n"}
{"id": "1131887", "url": "https://cs.wikipedia.org/wiki?curid=1131887", "title": "Alfred Schmidt", "text": "Alfred Schmidt\n\nAlfred Schmidt (19. května 1931, Berlín – 28. srpna 2012, Frankfurt nad Mohanem) byl německý filozof.\n\nVystudoval historii, angličtinu, klasickou filologii, filozofii a sociologii na Goethově univerzitě ve Frankfurtu. Byl žákem Theodora Adorna a Maxe Horkheimera. Doktorát získal za práci \"Pojetí přírody v Marxovi\".\n\nNa frankfurtské univerzitě se roku 1972 stal profesorem filozofie a sociologie (od roku 1999 emeritním). Jeho základními tématy byla kritická teorie Frankfurtské školy, filozofie náboženství a filozofie Arthura Schopenhauera.\n\nByl členem Mezinárodního PEN klubu a čestným členem Schopenhauerovy společnosti.\n\n"}
{"id": "1131888", "url": "https://cs.wikipedia.org/wiki?curid=1131888", "title": "Razkrižje", "text": "Razkrižje\n\nRazkrižje (maďarsky Ráckanizsa, chorvatsky Raskrižje) je jednou ze 6 vesnic, které tvoří občinu Razkrižje v Pomurském regionu, ve Slovinsku.\n\nVesnice je správním centrem občiny a v roce 2002 zde žilo 242 obyvatel.\nRazkrižje leží přibližně uprostřed občiny na obou březích říčky Ščavnica.\nNadmořská výška obce je zhruba 170 – 230 m. Celková rozloha je 1,9 km² .\n"}
{"id": "1131890", "url": "https://cs.wikipedia.org/wiki?curid=1131890", "title": "Hans Aanrud", "text": "Hans Aanrud\n\nHans Aanrud (3. září 1863 – 11. ledna 1953) byl norský spisovatel. \n\nŽil na venkově. Nejdříve chodil do gymnázia, ale později měl soukromého učitele. Začínal být úspěšný v literatuře a později odjel do Osla. Byl literární a divadelní kritik a v letech 1911–1923 byl poradcem v norském Národním divadle. Během života téměř neopouštěl hlavní měto Norska Oslo, kde také v lednu 1953 umírá. Není přesně známo kdy Aanrud zemřel, jestli 9., 10. nebo 11. (ledna).\n\n\n\n"}
{"id": "1131891", "url": "https://cs.wikipedia.org/wiki?curid=1131891", "title": "Bronislava Nijinska", "text": "Bronislava Nijinska\n\nBronislava Nijinska (pol. Bronisława Niżyńska, rus. Бронислава Фоминична Нижинская) (8. ledna 1891 Minsk – 21. února 1972 Los Angeles) byla rusko-polská tanečnice a choreografka, dcera polských tanečníků Tomaše a Eleonory Niżyńských, sestra slavného tanečníka Václava Niżyńského.\n\nV roce 1902 začala vyučovat na Císařské divadelní škole v Petrohradě, kde studovala pod vedením Enrica Cecchettiho.\n\nPo ukončení studií v roce 1908 začala hrát v Mariinském divadle. Od roku 1909, spolu se svým bratrem Václavem, působila v baletu Sergeje Ďagileva. Pro jeho Ballets russes začala také vytvářet choreografie.\n\nV roce 1914 založila v Kyjevě baletní školu. Jedním z jejích studentů byl i Serge Lifar. V roce 1921 opustila Rusko a vystupovala opět s Ďagilevovým souborem. V roce 1932 založila ve Francii svůj vlastní baletní soubor. Od roku 1937 vedla \"Polsky Representativni Balet\", se kterým na světově výstavě v Paříži v roce 1937 vyhrála Grand Prix v oblasti tance.\n\nV roce 1938 založila baletní školu v Los Angeles. Spolupracovala s \"American Ballet Theatre\". V roce 1945 byla baletní mistryní \"Grand Ballet du Marquis de Cuevas\". Od roku 1967 stála v čele baletu \"Buffalo Ballet Theater\".\n\n"}
{"id": "1131893", "url": "https://cs.wikipedia.org/wiki?curid=1131893", "title": "Gibina (Razkrižje)", "text": "Gibina (Razkrižje)\n\nGibina je jednou ze 6 vesnic, které tvoří občinu Razkrižje v Pomurském regionu, ve Slovinsku. V roce 2002 zde žilo 232 obyvatel.\n\nVesnice se rozkládá na východním okraji občiny. Celková rozloha je 1,5 km² . Při jejím severním okraji protéká řeka Mura. Z jihu hraničí s Chorvatskem. Leží v nadmořské výšce zhruba od 155 m na severu až po 220 m na jihu.\n\nV centru obce stojí kaple se zvonicí, která byla postavena v roce 1924. Později byla obnovována v roce 1994 a v roce 2013.\n"}
{"id": "1131894", "url": "https://cs.wikipedia.org/wiki?curid=1131894", "title": "Yucamane", "text": "Yucamane\n\nYucamane je neaktivní stratovulkán nacházející se v jižním Peru, asi 25 km jihovýchodně od sopky Tutupaca. Sopka je součástí skupiny tří vulkánů, nachází se na jižním okraji. Masiv sopky je tvořen převážně andezity. Kolaps lávových dómů v pozdním pleistocénu a raném holocénu vyprodukoval větší množství tefry, popelu a pyroklastik. Poslední větší erupce Plinian typu se odehrála přibližně pro 3300 lety.\n"}
{"id": "1131899", "url": "https://cs.wikipedia.org/wiki?curid=1131899", "title": "Pita Gurneyova", "text": "Pita Gurneyova\n\nPita Gurneyova (\"Hydrornis gurneyi\") je drobný pěvec z čeledi pitovití (\"Pitidae\") a rodu \"Hydrornis\".\n\nPita Gurneyova se vyskytuje v nížinných pralesích Thajska a Myanmaru (dřívější Barmy).\n\nPták měří asi 20 cm. Samci jsou dobře rozpoznatelní podle modrého temene hlavy, samice jsou spíše nenápadné. Druh se živí hmyzem a bezobratlými, například hlemýždi.\nTato pita je velice vzácná. Vzhledem k tomu, že nížinných pralesů, ve kterých se vyskytuje, ubývá, mizí i populace pit. Dříve byly podle IUCN kriticky ohrožené, neboť přežívalo asi pouhých 25 párů, dnes již nejsou tak vzácné, ale i tak patří mezi ohrožené druhy (EN). \n"}
{"id": "1131902", "url": "https://cs.wikipedia.org/wiki?curid=1131902", "title": "Schultüte", "text": "Schultüte\n\nNěmecky \"Schultüte\" či \"Wundertüte\" je dárek, který dostávají v Německu děti na začátku první třídy. (\"Schultüte\" je známa také v Horním Slezsku pod názvem \"tyta\".) Má tvar kužele a je plněný sladkostmi. Zvyk darovat prvňačkům kornout vznikl začátkem 19. století v Německu (konkrétně v roce 1817 v Jeně).\n"}
{"id": "1131903", "url": "https://cs.wikipedia.org/wiki?curid=1131903", "title": "Lucie Leišová", "text": "Lucie Leišová\n\nLucie Leišová (* 26. října 1995 Příbram) je česká dálková a zimní plavkyně, přemožitelka Gibraltarského průlivu.\n\nLeišová v roce 2014 přeplavala Gibraltarskou úžinu. Její pokus byl 25 km dlouhý a trval celkem 6 hodin a 40 minut. Stala se čtvrtou Češkou, které se přeplavba povedla.\n\nV létě roku 2015 uvedla svůj mediálně sledovaný charitativní projekt Vltava 2015, při kterém za deset dní uplavala po Vltavě z Českých Budějovic do Prahy 180 kilometrů a ve spolupráci s Kontem Bariéry vybrala na vozíčkáře Radka téměř 150 tisíc Kč.\n\nMimo těchto velkých akcí několikrát vyhrála závod Českého poháru v dálkovém plavání a také se úspěšně věnuje zimnímu plavání - v březnu 2016 získala bronzovou medaili na mistrovství světa v ruském Tyumenu a je pravidelnou vítězkou závodů Českého poháru.\n\nV současnosti je členkou ASC Dukla Praha a I. Plaveckého klubu otužilců. V červnu 2016 převzala od ministra obrany Martina Stropnického ocenění za reprezentaci České republiky v zimním plavání.\n\nLucie patří ke členům Mensy ČR. Absolvovala osmileté gymnázium v Příbrami a od roku 2015 je studentkou oboru Politologie a mezinárodní vztahy na Fakultě sociálních věd UK v Praze.\n\nV rámci programu DofE se v návaznosti na svůj výkon na Gibraltaru v listopadu 2014 setkala s britským princem Edwardem, před kterým měla na benefiční večeři vlastní projev. V lednu 2015 také vystoupila v \"Show Jana Krause\".\n\nV prosinci 2014 ji středočeská MF Dnes zařadila mezi 13 nejúspěšnějších a nejzajímavějších lidí roku.\n\nJe ambasadorkou projektu Sport pomáhá, který si klade za cíl hlavně pomáhat znevýhodněným dětem a spolupracuje dlouhodobě také s Kontem Bariéry.\n\nBěhem krajských voleb konaných v roce 2016 se Leišová neúspěšně pokoušela na kandidátce Starostů a nezávislých dostat do zastupitelstva Středočeského kraje.\n\nV minulosti byla stážistkou v Evropském parlamentu, ve kterém v současnosti pracuje pro českého europoslance Luďka Niedermayera.\n\nJe autorkou knihy nazvané \"Proti proudu\".\n\n"}
{"id": "1131905", "url": "https://cs.wikipedia.org/wiki?curid=1131905", "title": "Rob McClanahan", "text": "Rob McClanahan\n\nRobert Bruce McClanahan (* 9. ledna 1958 v St. Paul, Minnesota, USA) je bývalý americký hokejový útočník, který odehrál 224 utkání v NHL.\n\nByl vybrán trenérem Herbem Brooksem do reprezentace pro mistrovství světa 1979 v SSSR (7. místo). Brooks jej zařadil i do výběru, který se po celý úvod ročníku 1979/80 připravoval na olympijský turnaj v Lake Placid 1980. V rámci přípravy odehrál 63 utkání, ve kterých si připsal 70 bodů za 34 branek a 36 asistencí. Na samotném turnaji Američané získali zlaté medaile, hlavně díky šokujícímu vítězství nad SSSR (Zázrak na ledě). Zlato potvrdili v závěrečném utkání proti Finsku, kdy vítěznou branku vstřelil právě McClanahan.\n\nReprezentoval i na Kanadském poháru 1981 (semifinále).\n\nDo roku 1976 hrál středoškolskou ligu za Mounds View High, pak začal nastupovat za celek minnesotské univerzity, který vedl budoucí reprezentační trenér Herb Brooks. V dresu tohoto týmu strávil tři sezony. V letech 1978 a 1979 získal mistrovský titul.\n\nV roce 1978 jej draftoval do NHL klub Buffalo Sabres. Po olympijském turnaji v Lake Placid (viz výše) se právě k tomuto klubu přidal. V premiérové sezoně si s Buffalem zahrál finále konference, ve kterém Sabres podlehli New York Islanders. V létě 1981 jej klub dal na listinu nechráněných hráčů, kde si ho vybral Hartford Whalers. V únoru 1982 jej Whalers vyměnili do New York Rangers. V dresu tohoto celku či jeho farmářských mužstev působil do konce sezony 1983/84. Po této sezoně byl vyměněn do Detroit Red Wings, tento klub ho v jiné transakci postoupil týmu Vancouver Canucks. Za ten ale McClanahan nenastoupil, protože se rozhodl pro konec kariéry.\n\nPracoval zejména jako finanční poradce v Minnesotě.\n\n\n"}
{"id": "1131906", "url": "https://cs.wikipedia.org/wiki?curid=1131906", "title": "Grónský pes", "text": "Grónský pes\n\nGrónský pes () je psí plemeno vyšlechtěné v Grónsku. Používá se jako tažný pes nebo pro lov ledních medvědů a tuleňů. Mezinárodní kynologická federace plemeno uznává a řadí jej do skupiny špicové a plemena primitivní, do sekce severští sáňoví psi.\n\nTělo grónského psa je stavěné na výdrž. Trup je o málo delší, než je kohoutková výška psa. Tělo je velmi silné a svalnaté, s velmi širokou hrudí, rovným hřbetem a rovnými širokými bedry. Záď je mírně svažitá. Značně silný, vysoko nasazený ocas je nošen nad hřbetem v pevném zatočení. Končetiny jsou lehce zaúhlené. Tlapky jsou velké, značně silné a robustní. Krk je velmi silný a krátký. Grónský pes má širokou, mírně klenutou lebku a zřetelný, ne však přehnaný stop. Klínovitá tlama se širokým, zcela rovným čenichem se směrem dopředu zužuje, nesmí však být špičatá. Pysky jsou tenké. Vztyčené trojúhelníkové uši se zaoblenými špičkami jsou poměrně malé. Oči jsou umístěny mírně zešikma, nesmějí být vypoulené ani zapadlé. Skus je silný, nůžkový. Psi mají předepsanou výšku nejméně 60 cm, feny 55 cm. Plemenný standard hmotnost neuvádí. V současné době se hmotnost plemene vypočítává podle kohoutkové výšky. Grónský pes má dvojitou srst. Podsada je měkká a hustá, krycí srst je hustá, rovná a hrubá. Ocas je na spodní straně hustě porostlý delšími chlupy. U plemene jsou přípustné všechny barvy a jejich kombinace s výjimkou bílé barvy. Nosní houba je černá, v zimě však může mít barvu masa.\n\nGrónský pes ještě neztratil mnoho ze své původnosti. Svou povahou se příliš nehodí k plnění úlohy rodinného psa. Je nezávislý a vyrovnaný. Je skromný a spokojí se s málem. Vyniká svou tvrdostí a houževnatostí, je značně dominantní a může být tvrdohlavý. Je smečkovým psem a nerad zůstává sám. Štěká málo, pravidelně však vyje. Má velmi mnoho energie a nezměrnou výdrž. Grónský pes nemá rád samotu. Vůči psům, kteří nepatří do jejich smečky, se mohou chovat dominantně. Obecně nevychází grónský pes příliš dobře s kočkami a jinými domácími zvířaty, neboť má silný lovecký instinkt. Známé i neznámé návštěvníky bouřlivě vítá, často nadšeným vytím. I když velikost a vzhled grónského psa snad může nezvané hosty odradit, k účelu hlídání a střežení se plemeno nehodí. Grónský pes se obtížně vychovává. Je velmi svéhlavý, dominantní a nezávislý. I když má dobrý vztah ke svému pánovi, instinkty u něj převládají. S vynaložením velkého úsilí a trpělivosti jej lze naučit základní poslušnosti, nelze však od něj v tomto směru očekávat mnoho. Grónský pes je v první řadě tažným psem, zvyklým pracovat v drsném klimatu. Není to pes do rodiny.\n\n"}
{"id": "1131907", "url": "https://cs.wikipedia.org/wiki?curid=1131907", "title": "Awasa (jezero)", "text": "Awasa (jezero)\n\nAwasa ( አዋሳ ሐይቅ ) je jezero ležící v bezodtokové pánvi v Etiopii. Nachází na hlavním zlomu Etiopského příkopu, 200 km jižně od Addis Abeby. Jde o nejlépe prozkoumané jezero v etiopské části příkopové propadliny, a to díky své snadné přístupnosti pro vědce.\n\nJezero je dlouhé 16 km a 9 km široké, má plochu 129 km². Dosahuje největší hloubky 22 metrů a nachází se v nadmořské výšce 1708 m. Přestože je jezero Awasa bezodtoké, jedná se „v podstatě o sladkovodní jezero (salinita je proměnná, ale menší než 1000 µS), což naznačuje, že musí mít podzemní odtok.“\n\nNa jeho východním břehu se rozkládá město Awasa.\n"}
{"id": "1131908", "url": "https://cs.wikipedia.org/wiki?curid=1131908", "title": "Peter Grasselli", "text": "Peter Grasselli\n\nPeter Grasselli (28. června 1841 Kranj – 17. listopadu 1933 Lublaň) byl rakouský politik slovinské národnosti, v 2. polovině 19. století poslanec Říšské rady a starosta Lublaně.\n\nStudoval gymnázium v Lublani v letech 1851–1859 pak právnickou fakultu Univerzity ve Štýrském Hradci a Vídeňské univerzity (1859–1863). Po návratu do rodného kraje byl aktivní v národních spolcích. Byl funkcionářem Sokola, Divadelního spolku. V roce 1882 se stal členem lublaňské obecní rady a byl zvolen starostou města (první národně uvědomělý Slovinec na tomto postu). Starostenský úřad vykonával do roku 1896.\n\nZasedal na Kraňském zemském sněmu, kde v letech 1875–1877 zastupoval kurii venkovských obcí, obvod Postojna, Planina, Senožeče, Lož, Bistrica. Když zemřel Jožef Emanuel Barbo Waxenstein, nahradil ho v letech 1880–1883 v jeho obvodu Trebnje, Stična, Žužemberk, Mokronog, Litija, Radeče. Pak od roku 1883 do roku 1907 reprezentoval na sněmu město Lublaň. V letech 1881–1888 byl navíc náměstkem kraňského zemského hejtmana (předsedy sněmu). V letech 1880–1883 a 1898–1901 byl náhradníkem zemského výboru a od roku 1901 do roku 1907 členem zemského výboru.\n\nPůsobil také jako poslanec Říšské rady (celostátního parlamentu Předlitavska), kam nastoupil doplňovacích volbách roku 1882 za kurii městskou a obchodních a živnostenských komor v Kraňsku, obvod Lublaň. Slib složil 5. prosince 1882. Ve volebním období 1879–1885 se uvádí jako Peter Graßelli, starosta, bytem Lublaň.\n\nV roce 1882 se uvádí jako slovinský národní poslanec. Přistoupil ke konzervativnímu Hohenwartově klubu.\n"}
{"id": "1131909", "url": "https://cs.wikipedia.org/wiki?curid=1131909", "title": "Čičevština", "text": "Čičevština\n\nČičevština je jazyk používaný v západním Malawi, Zambii, Mosambiku a Zimbabwe. V Malawi je uznána jako národní jazyk.\n\nTento jazyk patří do bantuské jazykové skupiny. Kód ISO 639-3 je \"nya\".\n\nČičevština má svůj původ v provincii Eastren v Zambii. Na počátku koloniální éry byla přijata křesťanskými misionáři.\n\n"}
{"id": "1131913", "url": "https://cs.wikipedia.org/wiki?curid=1131913", "title": "Idesbald z Düne", "text": "Idesbald z Düne\n\nIdesbald z Düne, O.Cist. († 1167) byl kanovník, později cisterciácký mnich a opat. Římskokatolická církev jej uctívá jako světce a jeho liturgická památka je slavena 18. dubna.\n\nPocházel z Belgie, kde se narodil mezi lety 1090 a 1100. Od roku 1135 působil jako kanovník ve Veurne. V roce 1150 vstoupil do cisterciáckého řádu v opatství Düne ve Flandrech. O pět let později se zde stal opatem. Zemřel v roce 1167 a byl pohřben v olověné rakvi. V 16. století klášter vyplenili Gézové, mnichům se však podařilo Idesbaldovy ostatky uchránit před zneuctěním tím, že je zavčas ukryli na venkově na jednom statku. V roce 1623 byla rakev v rámci úředního vyšetřování otevřena a bylo konstatováno, že tělo nenese žádné známky rozkladu.\n\nRoku 1894 byl Idesbaldův kult oficiálně schválen a on byl připočten mezi blahoslavené.\n\n\n"}
{"id": "1131919", "url": "https://cs.wikipedia.org/wiki?curid=1131919", "title": "Karel Klun", "text": "Karel Klun\n\nKarel Klun (15. října 1841 Prigorica – 8. července 1896 Budapešť) byl rakouský římskokatolický duchovní a politik slovinské národnosti, v 2. polovině 19. století poslanec Říšské rady z Kraňska.\n\nStudoval gymnázium v Lublani v letech 1854–1861 a pak bohoslovectví v Lublani. Na kněze byl vysvěcen 30. července 1865. Působil pak jako kaplan v Gorje poblíž Bledu a od roku 1867 jako vikář a kazatel v katedrálním chrámu v Lublani. Byl aktivní veřejně a politicky. Roku 1873 inicioval vznik konzervativního listu \"Slovenec\". V letech 1867–1868 byl zvolen do obecní rady v Lublani, ale následovalo přeložení na post vikáře v kraňském Zagorje. Tuto akci měl iniciovat lublaňský německý starosta Anton Laschan nebo lidé z vedení zemské správy (Widmann). Klun své faktické vystěhování z kraňské metropole odmítal. Byl suspendován na vlastní žádost. V roce 1876 mu baron Rauber přidělil beneficium při lublaňském chrámu. To odmítalo místodržitelství a tak byl investován až v červenci 1879. Od roku 1884 byl kanovníkem.\n\nZasedal na Kraňském zemském sněmu, kde v letech 1877–1895 zastupoval kurii venkovských obcí, obvod Kranj, Tržič, Škofja Loka a pak v letech 1895–1896 obvod Kočevje, Ribnica, Velike Lašče. Byl členem slovinských národních a katolických spolků. Jako přesvedčený katolík odmítal liberální tendence, které od počátku 70. let šířili mladoslovinci. Když došlo v roce 1892 k rozpadu slovinského poslaneckého Národního klubu na zemském sněmu, podílel se na ustavení Národního katolického klubu.\n\nPůsobil také jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii venkovských obcí v Kraňsku, obvod Lublaň, Litija, Ribnica atd. Mandát obhájil ve volbách roku 1885 a volbách roku 1891. Poslancem byl až do své smrti roku 1896. Ve volebním období 1879–1885 se uvádí jako Karl Klun, kanovník, bytem Lublaň.\n\nV roce 1879 se uvádí jako slovinský národní poslanec. Přistoupil ke konzervativnímu Hohenwartově klubu. V tomto poslaneckém klubu zasedl i po volbách roku 1885 a setrval v něm do konce svého parlamentního působení. V roce 1888 vyjednával s Karlem von Hohenwartem o vstupu německých liberálů (tzv. Ústavní strana) do vlády, protože Český klub se kvůli rozporům mezi staročechy a mladočechy rozpadal a vláda ztrácela v parlamentu většinu. S případným vstupem německých liberálů do vlády Klun souhlasil při dostatečných garancích splnění slovinských kulturních požadavků.\n\nZemřel v červenci 1896.\n"}
{"id": "1131921", "url": "https://cs.wikipedia.org/wiki?curid=1131921", "title": "Winston-Salem Open 2015 – mužská čtyřhra", "text": "Winston-Salem Open 2015 – mužská čtyřhra\n\nDo soutěže mužské čtyřhry na tenisovém turnaji Winston-Salem Open 2015 nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, který se na turnaji rozhodl nestartovat.\n\nVítězem čtyřhry se stal čtvrtý nasazený britsko-švédský pár Dominic Inglot a Robert Lindstedt, který ve finále zdolal americké turnajové trojky Erica Butorace se Scottem Lipskym výsledkem 6–2 a 6–4. Oba šampioni si do žebříčku ATP připsali 250 bodů.\n\n"}
{"id": "1131924", "url": "https://cs.wikipedia.org/wiki?curid=1131924", "title": "Sollipulli", "text": "Sollipulli\n\nSollipulli je sopečná kaldera. Nachází se v chilském regionu Araucanía, přibližně 10 km západně od argentinské hranice. Okraje kaldery jsou posety několika dacitovými lávovými dómy, struskovými kužely a explozivními krátery. Stáří kaldery není známo. Postkalderové stádium přineslo několik větších explozivních erupcí, proto, i když je kaldera Sollipulli méně známá než nedaleké stratovulkány Llaima a Villarrica, představuje mnohem větší vulkanické nebezpečí.\n"}
{"id": "1131926", "url": "https://cs.wikipedia.org/wiki?curid=1131926", "title": "Albin Margheri-Comandona", "text": "Albin Margheri-Comandona\n\nAlbin Margheri-Comandona, též hrabě Albin Margheri di Commandona (1. března 1831 Lublaň – 23. srpna 1899 Wördl), byl rakouský šlechtic a politik z Kraňska, v 2. polovině 19. století poslanec Říšské rady.\n\nPůsobil jako statkář.\n\nZasedal na Kraňském zemském sněmu. Působil také jako poslanec Říšské rady (celostátního parlamentu Předlitavska), kam ho zemský sněm delegoval poprvé roku 1869. 11. prosince 1869 složil slib za kurii velkostatkářskou v Kraňsku. Opětovně ho zemský sněm vyslal do vídeňského parlamentu roku 1871. 18. dubna 1871 složil slib. Do Říšské rady se pak vrátil v přímých volbách roku 1879 za kurii měst a obchodních a živnostenských komor, obvod Novo mesto, Višnja Gora atd. Ve volebním období 1879–1885 se uvádí jako hrabě Albin Margheri-Comandona, kanovník, bytem Wördl.\n\nPřistoupil ke konzervativnímu Hohenwartově klubu (tzv. Strana práva). Neúspěšně kandidoval ve volbách roku 1885 jako kandidát slovinského volebního výboru.\n\nJeho manželkou byla hraběnka Josepha Coreth zu Coredo und Starkenberg. Měli čtyři dcery a syna Rudolpha, který byl koncem 19. století okresním hejtmanem v Lublani.\n\nZemřel v srpnu 1899 na svém statku ve věku 68 let.\n"}
{"id": "1131929", "url": "https://cs.wikipedia.org/wiki?curid=1131929", "title": "Adolf Obreza", "text": "Adolf Obreza\n\nAdolf Obreza (7. září 1834 Gorizia – 26. září 1886 Cerknica) byl rakouský politik slovinské národnosti, v 2. polovině 19. století poslanec Říšské rady z Kraňska.\n\nVystudoval pět tříd gymnázia v rodné Gorizii a pak se roku 1850 přestěhoval do Cerknice, kde po strýci zdědil usedlost a statek. V letech 1860–1870 byl starostou Cerknice. Zasedal na Kraňském zemském sněmu, kde v letech 1874–1877 a 1884–1886 zastupoval kurii venkovských obcí, obvod Postojna, Logatec, Senožeče, Lož, Bistrica, Cerknica. Po volbách roku 1874 se přiklonil k mladoslovincům Radoslava Razlaga. V roce 1884 se v zemských volbách profiloval jako provládní kandidát z okruhu Frana Šukljeho. Na zemském sněmu zasedal v školském výboru a byl členem zemské komise pro úpravu pozemkové daně.\n\nPůsobil také jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii venkovských obcí v Kraňsku, obvod Postojna, Planina atd. Mandát obhájil ve volbách roku 1885. Poslancem byl až do své smrti roku 1886. Pak ho v parlamentu nahradil Andrej Ferjančič. Ve volebním období 1879–1885 se uvádí jako Adolf Obresa, majitel hospodářství, bytem Cerknica.\n\nV roce 1879 se uvádí jako slovinský národní poslanec. Přistoupil ke konzervativnímu a federalistickému Hohenwartově klubu. V tomto poslaneckém klubu zasedl i po volbách roku 1885. Na Říšské radě prosazoval zavedení nové burzovní daně.\n\nZemřel po dlouhé nemoci v září 1886.\n"}
{"id": "1131930", "url": "https://cs.wikipedia.org/wiki?curid=1131930", "title": "Vilmos Aba-Novák", "text": "Vilmos Aba-Novák\n\nVilmos Aba-Novák (15. března 1894, Budapešť – 29. září 1941, Budapešť) byl maďarský malíř a grafik.\n\nV roce 1937 získal ocenění na Benátském bienále. Maloval obrazy a fresky charakteristické monumentálními kompozicemi a agresivními barvami.\n\n"}
{"id": "1131931", "url": "https://cs.wikipedia.org/wiki?curid=1131931", "title": "Řimbaba obecná", "text": "Řimbaba obecná\n\nŘimbaba obecná (\"Tanacetum parthenium\") je středně vysoká, vytrvalá, aromatická rostlina s množstvím drobných květních úborů podobných kopretině. Na základě nových výzkumů byl rod (\"Pyrethrum\") zrušen a jeho druhy, které se v české přírodě vyskytují, byly začleněny do rodu vratič (\"Tanacetum\").\n\nBylina řimbaba obecná tak dostává nové vědecké jméno \"Tanacetum parthenium\". V české literatuře však bývá stále uváděna pod jménem \"Pyrethrum parthenium\", nebo ještě se starším \"Chrysanthemum parthenium\".\n\nPochází z jihovýchodní Evropy, Malé Asie a okolí Kavkazu. V současnosti roste v celé Evropě a byla zavlečena i do Číny, obou Amerik, severní Afriky i Austrálie; místy se stává invazní rostlinou. V České republice byla odedávna jako léčivá rostlina pěstována v zahradách, dnes převládají zplaněné populace ve volné přírodě v blízkosti lidských sídel.\n\nŘimbabě obecné se nejlépe daří na teplých a osluněných stanovištích, na půdách dostatečně propustných a bohatých na živiny, hlavně dusík. Roste v zahradách, okolo zdí, v parcích, na návsích a na různých ruderálních stanovištích.\n\nVytrvalá rostlina s lodyhou vysokou 30 až 60 cm. Lodyha je krátce vystoupavá až přímá, mělce rýhovaná, v dolní části lysá a v horní chlupatá a okoličnatě rozvětvená. U starší rostliny obvykle vyrůstá ze šikmého, drobnými kořínky porostlého oddenku lodyh několik. Lodyžní listy jsou střídavé, řapíkaté, měkké, světle zelené nebo žlutozelené a v obryse vejčité. Jejich čepele, 5 až 7 cm dlouhé a 4 až 5 cm široké, jsou peřenoklané se dvěma až pěti páry úkrojků které jsou vroubkovaně pilovité, na koncích tupé a na rubu hustě žláznaté. Rozemnuté listy i lodyha silně voní po heřmánku.\n\nDlouze stopkaté květní úbory o průměru 1,5 až 2,5 cm vyrůstají v počtu 15 až 20 v chocholičnaté latě. Úbor je tvořen ve středu rostoucími oboupohlavnými kvítky se žlutými, trubkovitými, pěticípými korunami a po obvodě 10 až 20 samičími jazykovitými kvítky s krátkou bílou ligulou. Trojřadý zákrov je zploštěle polokulovitý, zelené zákrovní listeny jsou podlouhlé a mají široký suchomázdřitý lem. Kvetou od června do září. Plody jsou vejčité nažky asi 1 mm velké, které mají na vrcholu zubatou blanitou korunku a po bocích podélná bílá žebra. Ploidie druhu je 2n = 18.\n\nŘimbaba obecná bývá pěstována jako okrasná a léčivá rostlina. Pěstuje se v několika kultivarech, bývají plnokvěté nebo mívají žlutavé listy. Rostliny jsou nejčastěji vysazují na obruby záhonů.\n\nKvetoucí nať sbírána na počátku květu obsahuje sekviterpenové laktony, mnohé silice s pinenem a bornylacetátem, třísloviny, pyrethrin, deriváty acetylenu, chrysanthemonin a další látky; nejvíce účinných látek je obsaženo v listech. V léčitelství se droga používá nejčastěji ve formě nálevu. Působí proti horečce a protirevmaticky, snižuje bolest, rozšiřuje cévy, podporuje trávení a užívá se také při menstruačních bolestech. Bývá také lékem proti migréně, rozžvýká se a spolkne preventivně jeden a při záchvatu pět čerstvých listů. Při zánětu středního ucha pomáhá vsunout do ucha čerstvý list. Z květů se vyrábí tinktura používána jako repelent proti hmyzu a léčivá mast na hmyzí kousnutí.\n"}
{"id": "1131934", "url": "https://cs.wikipedia.org/wiki?curid=1131934", "title": "CoreOS", "text": "CoreOS\n\nCoreOS je „lehkotonážní“ open-source operační systém založený na linuxovém jádře a navržený jako infrastruktura pro clusterové prostředí, se zaměřením na automatizaci, snadné nasazování aplikací, bezpečnost, spolehlivost a škálovatelnost. Jako operační systém poskytuje CoreOS jen minimální funkcionalitu potřebnou pro nasazování aplikací v kontejnerech, společně se zabudovanými mechanismy pro objevování služeb a sdílení konfigurace.\n\nCoreOS je forkem systému Chrome OS ve smyslu jeho vývojového balíku (SDK) volně dostupného prostřednictvím Chromium OS jakožto základu systému. Ten byl následně přizpůsoben pro podporu hardwaru používaného v serverech a byly přidány další funkcionality. Systém je aktivně vyvíjen, na vývoji se podílejí především Alex Polvi, Brandon Philips a Michael Marineau, k dispozici už je stabilní verze obsahující klíčové funkce systému.\n\n"}
{"id": "1131935", "url": "https://cs.wikipedia.org/wiki?curid=1131935", "title": "Alois Bradáč", "text": "Alois Bradáč\n\nAlois Bradáč (* 5. června 1951 Blízkov) je český pedagog, cestovatel, fotograf, spisovatel a pacifista.\n\nAutor o sobě hodně prozrazuje v knize \"Záhadné Zimbabwe\". Na tragickém osudu svého dědečka vysvětluje svůj odpor k válce a své pacifistické postoje. Pak líčí svůj odlet do Jihoafrické republiky, popisuje tamější otřesné poměry, když chudina po nástupu Nelsona Mandely zchudla ještě víc, a cestu do Zimbabwe, kde návštěvu každé památky doplňuje historickým příběhem, který se k památce váže. K příběhům se staví velmi kriticky, protože za krásnými slovy o hrdinských činnech se většinou skrývá válečné vraždění a loupení vítězů nebo práce otroků v nelidských podmínkách.\n\nMaturoval na gymnáziu ve Velkém Meziříčí, studoval na Univerzitě Jana Evangelisty Purkyně a pak učil na zdravotnické střední škole v Brně. Procestoval na 40 zemí 4 světadílů, publikovat tisíce fotografií a desítky reportáží, připravoval programy pro děti a mládež v televizi. V roce 2016 získal ocenění Speciální cena pro osobnost regionálního sportu v anketě Sportovec Kraje Vysočina.\n\n\n\n"}
{"id": "1131936", "url": "https://cs.wikipedia.org/wiki?curid=1131936", "title": "Ďordi Abadžijev", "text": "Ďordi Abadžijev\n\nĎordi Abadžijev (7. října 1910, Osmanská říše – 2. srpna 1963, Skopje) byl makedonský prozaik a historik. \n\nOd roku 1915 do roku 1948 žil v Bulharsku. Potom se přestěhoval do Makedonie (Jugoslávie), a tehdy se stal prozaikem a historikem. Zabýval se zejména historií. Abadžijev zemřel 2. srpna 1963. Jeho díla vyšla v bulharštině, makedonštině a srbštině.\n\n\n"}
{"id": "1131937", "url": "https://cs.wikipedia.org/wiki?curid=1131937", "title": "Opština Prijepolje", "text": "Opština Prijepolje\n\nOpština Prijepolje ( ) je srbská základní jednotka územní samosprávy v jihozápadním Srbsku. V roce 2002 zde žilo 41 188 obyvatel. Opština Prijepolje patří k větším opštinám; spadá pod ní 80 sídel, převážně horských vesnic. Většinu území opštiny představují hory (pohoří Pobijenik, Jadovik). Přes její území také procházejí hlavní silniční tahy ze Srbska do Černé Hory.\n\nOpština Prijepolje se nachází v historickém regionu Sandžak. Obyvatelé opštiny jsou převážně srbské národnosti (56,82 %) a Bosňáci (31,83 %).\n\nV opštině se nachází následující sídla\n"}
{"id": "1131942", "url": "https://cs.wikipedia.org/wiki?curid=1131942", "title": "Lessepsovská migrace", "text": "Lessepsovská migrace\n\nLessepsovská migrace je označení pro rozšiřování mořských organismů mezi Středozemním mořem a Rudým mořem přes Suezský průplav dostavěný Ferdinandem de Lessepsem v roce 1869. Jedná se především o invazi rudomořských organismů, které si pomocí umělého průplavu rozšiřují svůj areál do Středozemního moře, kde jsou nepůvodní druh. \n\nZnačná jednosměrnost rozšiřování druhů je způsobena mimo jiné tím, že Středozemní moře má vlastnosti podobné tropickému moři, tedy Rudému moři a obecněji Indickému oceánu, ale z historických důvodů ho obývaly spíš organismy vlastní studenějšímu Atlantského oceánu. Organismům z Rudého moře se tedy ve Středozemním moři daří lépe než původním druhům.\n\nMigrace nezačala probíhat nárazově hned po otevření průplavu – jako jeho součást totiž vznikly zaplavením solných pánví Velké Hořké jezero a Malé Hořké jezero. První desítky let po jejich vzniku se sůl z jejich dna rozpouštěla takovou rychlostí, že jezera měla výrazně vyšší slanost než Středozemní i Rudé moře (hned po otevření to bylo 68 ‰) a představovala významnou překážku pro migraci organismů. \n\nPostupné snížení slanosti jezer rozšířilo množství organismů schopných proniknout do Středozemního moře, kde se naopak pro příbřežní šíření některých z nich směrem na západ staly překážkou brakické vody u nilské delty, tedy se šířily podél pobřeží spíš na sever. \n\nTuto druhou překážku oslabilo až vybudování Nové Asuánské přehrady v roce 1971, která snížila rozsah brakických vod v okolí delty.\n\n"}
{"id": "1131943", "url": "https://cs.wikipedia.org/wiki?curid=1131943", "title": "František Abaffy", "text": "František Abaffy\n\nFrantišek Abaffy (moderní slovenštinou Abafi, 1730 nebo 1732 v Horné Lehotě – 15. března 1817 tamtéž?) byl slovenský jakobín, župan oravské stolice.\n\nStudium práva, filosofie a dějin umění absolvoval na univerzitě v Pešti. Mluvil plynule několika evropskými jazyky.\n\nV letech 1766 až 1792 byl županem Oravské župy a v letech 1790–1791 poslancem na zemském sněmu. V letech 1772–1789 cestoval po celé Evropě, kde získal hluboké sociální cítění a velké sympatie k osvícenství. Zřejmě měl zásluhu i na vzpouře oravských sedláků (1771–1774) proti urbáři Marie Terezie. Zapojil se do hnutí uherských jakobínů, známého také jako Martinovičová spiknutí. Pro účast na něm byl na Abafiho v roce 1794 vydán zatykač. V srpnu 1794 ho zatkli, ale byl propuštěn již po 9 měsících. Po propuštění uprchl přes Švýcarsko do Francie a USA. Po návratu z ciziny v roce 1802 byl opět uvězněn, ale po krátkém čase ho na základě amnestie propustili; omilostnění získal až krátce před smrtí. V roce 1791 vydal latinský spis \"Observationes\" (Pozorování), namířený proti církevní hierarchii a hlásající víru v rozum a návrat k prostému životu.\n\n\n"}
{"id": "1131944", "url": "https://cs.wikipedia.org/wiki?curid=1131944", "title": "Sabancaya", "text": "Sabancaya\n\nSabancaya je 5976 m vysoký vulkán v Andách v jižním Peru, asi 100 km severozápadně od města Arequipa. Je to nejmladší a jediné aktivní vulkanické centrum komplexu skládajícího se ze tří stratovulkánů: Sabancaya, Ampato (6288 m) a Hualca Hualca (6025 m). Starší vulkány byly aktivní v pozdním pliocénu a v pleistocénu a v současnosti jsou pokryty celoročním ledem. Erupce Sabancaye se poprvé objevují v záznamech v roce 1750, od té doby vybuchla nejméně šestkrát. Erupce mají freatický charakter, po emisi popelového mraku následuje výlev objemných andezitových až dacitových láv.\n"}
{"id": "1131945", "url": "https://cs.wikipedia.org/wiki?curid=1131945", "title": "Památník 70. výročí návratu československých perutí RAF", "text": "Památník 70. výročí návratu československých perutí RAF\n\nPamátník 70. výročí návratu československých perutí RAF. Dne 24. srpna 2015 v parčíku u haly starého ruzyňského letiště v Praze (Letiště Václava Havla - terminál 3) byl slavnostně odhalen památník věnovaný 70. výročí návratu československých letců z druhé světové války. Památník má připomínat událost, kdy se (po více než třech měsících od skončení války) dne 13. srpna 1945 ) do osvobozené vlasti vrátili z Velké Británie čeští a slovenští letci ze čtyř československých perutí RAF. (310., 312., 313. stíhací a 311. bombardovací )\n\nAutorem památníku je Ing. arch. Martin Zajíček ze Slaného. O zbudování památníku se zasloužilo sdružení Společnost patriotů Slaného. Vznik památníku finančně podpořily zejména soukromé firmy, 25 tisíci korunami přispěla i městská část Praha 6. \n\nZákladem památníku je železobetonová konstrukce (vysoká asi 2.5 metru) sestavená ze čtveřice svislých pylonů spojených společným vodorovným \"zastřešením\". Celek vytváří dojem dvou v těsném zákrytu umístěných \"bran\" nebo \"dveří\" (se společnou \"střechou\"). Korpus památníku je celý obložen leštěnou žulou a to navíc tak, že hrany pylonů a \"střechy\" viditelných z lícové strany památníku jsou mírně dovnitř zkosené. Obrys památník má symbolizovat vítězný oblouk anebo otevřené dveře \"zpět do vlasti\" V horní třetině svislých hran na lícové straně jsou vlevo i vpravo připevněny symboly (insignie) čtyř (výše uvedených) československých perutí v RAF. Uprostřed vodorovného zkoseného \"přemostění\" na lícové straně se nachází letecký znak (pilotní odznak) Pod ním na lícové vnitřní straně \"dveřního\" průhledu je obdélníková deska s nápisem:\n\nMezi oběma za sebou v zákrytu stojícími \"branami\" je instalováno (téměř po celé ploše vnitřního průhledu) čiré lepené kalené sklo, kde jsou vypískováním zobrazeny siluety dvou britských stíhacích letounů Spitfire, které za války používaly RAF a letectvo spojeneckých armád. \nPředpolí památníku (prostor mezi konstrukcí památníku a okrajem přilehlého asfaltového chodníku) je pokryto kamennými deskami a vytváří prostor pro důstojné místo ke kladení věnců.\n\nNa území Prahy se nachází několik pomníků věnovaných československým letcům:\nDruhá světová válka v Evropě skončila sice 8. května 1945, ale piloti odstartovali teprve 7. srpna 1945. Jejich návrat do vlasti byl ztížen a zpožděn následujícími faktory: \n\nLetce tehdy (13. srpna 1945) ve vlasti po přistání vítaly davy lidí. V následujících 30 měsících se stali letci významnou součástí československého letectva. Zcela po právu západní důstojníci zaujali velkou část velitelských postů a stali se páteří československého letectva. Na základě Košického vládního programu měla být armáda vystavěna podle sovětského vzoru. Proti tomu byla část západních letců a vojáků v opozici. Po únoru 1948 přišly čistky, které postihly letce ze západu jako celek. Pod taktovkou Bedřicha Reicina a orgánů obranného zpravodajství byly monitorovány podrobné zprávy o náladách mezi důstojníky letectva jak ze západu, tak i východu. Na každého letce byl veden spis. Tak se stalo, že hned koncem února 1948 byli podle těchto seznamů propuštěni z armády nebo vězněni. (Mnozí z letců se v Anglii oženili a jejich manželky je následovaly do Československa.) I jejich rodinní příslušníci byli perzekvováni. Skutečného uznání se letci dočkali až po roce 1989. Přibližně dvě stovky pilotů se po Únoru do služeb RAF vrátily.\n\nČeští a slovenští piloti tvořili v RAF jednu z nejpočetnějších skupin. Celkově v době druhé světové války působilo v britském vojenském letectvu (RAF) přibližně 2402 československých pilotů, přičemž 493 z nich v bojích zahynulo. V povědomí obyvatel Spojeného království utkvěla jejich účast v letecké bitvě o Británii.\n\n\n"}
{"id": "1131946", "url": "https://cs.wikipedia.org/wiki?curid=1131946", "title": "Park Bristol", "text": "Park Bristol\n\nPark Bristol (v srbské cyrilici Парк Бристол) je park v centrální části srbské metropole Bělehradu. Vymezují jej ulice \"Karađorđeva\", \"Zemunski put\", \"Železnička\" a \"Hadži Nikole Živkovića\". Park se nachází v blízkosti bělehradského železničního nádraží a historicky první banky ve městě.\n\nSvůj název má podle nedalekého hotelu Bristol. Park byl zřízen na začátku 20. století; odpovědnou osobou za jeho vznik byl Luka Ćelović. Během německé okupace Srbska byl park rozdělen ulicí na dvě části; jižní část byla později přebudována v roce 1984 na autobusové nádraží. \n\nDíky blízkosti k významným dopravním tepnám (výstupní stanice autobusového nádraží se nachází na okraji parku) se v květnu 2015 stal park častým odpočívadlem nelegálních imigrantů, kteří ze Severní Makedonie cestují tzv. balkánskou cestou. V srpnu 2015 se tento park i přes intervence policie proměnil ve stanové městečko. Jeho kapacita byla naplněna a uprchlíci ze zemí Afriky a Blízkého východu začali obsazovat i některé další parky v nedaleké blízkosti. V parku, který se stal symbolem imigrační krize, působí od léta 2015 pracovníci neziskových organizací, srbského Červeného kříže a UNHCR. \n\nV červenci 2016 se začali v tomto parku opět shromažďovat migranti a uprchlíci, kteří se pokoušeli dostat do západní Evropy tzv. Balkánskou cestou.\n"}
{"id": "1131948", "url": "https://cs.wikipedia.org/wiki?curid=1131948", "title": "Josef Schneid von Treuenfeld", "text": "Josef Schneid von Treuenfeld\n\nJosef Schneid von Treuenfeld, též Jožef Schneid-Treuenfeld (30. prosince 1839 Vídeň – 30. září 1884 Lublaň), byl rakouský šlechtic a politik, v 2. polovině 19. století poslanec Říšské rady z Kraňska.\n\nJeho otec byl vysokým státním úředníkem, který proslul jako polyglot (znal 19 jazyků). Josef Schneid studoval práva a pak nastoupil do politické správy jako úředník. V Novo mesto působil od roku 1876 jako kabinetní koncipista, později jako dvorní rada. V roce 1878 koupil zámek Zaprice, kde trávil léto s rodinou.\n\nPůsobil také jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii měst a obchodních a živnostenských komor v Kraňsku, obvod Lublaň atd. Byl stoupencem politiky Eduarda Taaffeho a přijal od slovinské Národní strany kandidaturu do Říšské rady. Rodem byl Němec a konzervativní rakouský vlastenec odmítající radikalismus. Ve volbách v roce 1879 porazil odrodilého Slovince Karla Deschmanna. Kvůli vstupu do parlamentu musel opustit práci u dvora a působil pak jako úředník na ministerstvu financí a vedl osobní referát v komisi pro správu Bosny a Hercegoviny. Na Říšské radě přistoupil ke konzervativnímu a federalistickému Hohenwartově klubu.\n\nRezignaci na mandát oznámil na schůzi 5. 12. 1882. Ve volebním období 1879–1885 se uvádí jako rytíř Josef Schneid von Treuenfeld, c. k. dvorní tajemník a statkář, bytem Vídeň. Na poslanecké křeslo rezignoval kvůli plicní chorobě. Poté, co se uzdravil, se vrátil do politiky a 12. června 1883 byl zvolen za poslance Kraňského zemského sněmu za kurii měst, obvod Idrija.\n\nByl aktivní i jako novinář. Roku 1883 se podílel založení listu \"Südsteirische Post\", do kterého psal věštšinu úvodníků. Patřil mezi několik významných osobností německého původu, které se identifikovaly se slovinským národním hnutím, za což ho německé nacionální kruhy označovaly coby odrodilce.\n\nZemřel náhle v září 1884 na zápal plic.\n"}
{"id": "1131949", "url": "https://cs.wikipedia.org/wiki?curid=1131949", "title": "Valaská Dubová", "text": "Valaská Dubová\n\nValaská Dubová je obec na Slovensku v okrese Ružomberok. V roce 2017 zde žilo 776 obyvatel. Leží v dolině pod Veľkým Chočem v Chočských vrších.\n\nPrvní písemná zmínka je z roku 1323 v \"Codex diplomaticvs Hvngariae ecclesiasticvs ac civilis Jeszenova, silva inter Arva, et Dubova per M. Donch, famulo (Procure.) Suo Donata.\"\n\nPůvodní název byl \"Dubora\", později Dubova Walaska (Valachorum).\n\nV roce 1474 král Matyáš potvrdil obci valašská privilegia s povinností chránit bezpečnost nad důležitou cestou z Liptova na Oravu a zamezovat zbojnictví. Původně obec patřila hradu Likava, ale v roce 1556 přešla pod pravomoc oravského panství. Za stavovských povstání byla téměř zcela opuštěna. V roce 1933 obec vyhořela. Po druhé světové válce však byla znovu vystavena.\n\n\nV obci působil básník a kněz Jozef Duraj-Slávičan v letech 1909–1975, který je v obci i pohřben.\n\n\n"}
{"id": "1131953", "url": "https://cs.wikipedia.org/wiki?curid=1131953", "title": "Taapaca", "text": "Taapaca\n\nTaapaca je neaktivní vulkanický komplex nacházející se západně od hlavního andského pásma na severu Chile, severovýchodně od městečka Putre. Komplex je tvořen andezitovým stratovulkánem a lávovým dómem převážně dacitového složení. V geologické minulosti vulkánu jsou doloženy tři události, při kterých došlo k masivní destrukci vulkánu a následnému vytvoření depozitů kamenných lavin. Na nejmladší z nich leží městečko Putre. Poslední aktivita zahrnuje růst lávového dómu na jihovýchodním okraji komplexu, provázeného vydáváním prachově-popelových proudů a laharů, která končila v holocénu.\n"}
{"id": "1131956", "url": "https://cs.wikipedia.org/wiki?curid=1131956", "title": "Turík", "text": "Turík\n\nTurík je obec na Slovensku v okrese Ružomberok ležící na jižním úpatí Chočských vrchů. V roce 2017 zde žilo 247 obyvatel. První písemná zmínka o obci pochází z roku 1278. V obci je římskokatolický kostel Navštívení Panny Marie.\n"}
{"id": "1131958", "url": "https://cs.wikipedia.org/wiki?curid=1131958", "title": "Vasiliki Thanuová", "text": "Vasiliki Thanuová\n\nVasiliki Thanuová (přepisováno též jako Thanosová, , anglickým přepisem \"Vassiliki Thanou-Christophilou\"; * 1950 Chalkis, Řecko) je řecká soudkyně a od srpna do září 2015 premiérka Řecka, jakožto první žena v této funkci.\n\nPrezident Prokopis Pavlopulos ji dle ústavy, z titulu předsedkyně nejvyššího soudu, pověřil sestavením úřednické vlády 27. srpna 2015. Stalo se tak poté, co političtí lídři po demisi Alexise Tsiprase nezvládli vytvořit koalici, která by měla nadpoloviční většinu v parlamentu. Přechodná vláda zemi dovedla k zářijovým předčasným volbám, a po jmenování staronového premiéra Alexise Tsiprase, ukončila svou činnost.\n\nThanuová studovala právo v Aténách a Paříži, soudkyní se stala v dubnu 1975. Předsedkyní nejvyššího soudu byla jmenována v červnu 2015. Dříve tvrdě kritizovala úsporná opatření, vyžadovaná po zadluženém Řecku věřiteli, zejména se otevřeně vyslovovala proti snížení platů soudců. Podporuje však setrvání země v eurozóně.\n\nThanuová je vdaná, jejím manželem je Giorgos Christofilos, bývalý soudce nejvyššího soudu. Mají spolu tři děti.\n"}
{"id": "1131960", "url": "https://cs.wikipedia.org/wiki?curid=1131960", "title": "Benno Taufferer", "text": "Benno Taufferer\n\nBenno von Taufferer, též Beno Vincenc Celestin Taufferer (15. června 1845 Lublaň – 8. září 1891 Weixelbach), byl rakouský šlechtic a politik německé národnosti, v 2. polovině 19. století poslanec Říšské rady z Kraňska.\n\nPocházel ze staré kraňské šlechtické rodiny. Studoval na jezuitské koleji ve Vídni. Pak sloužil jako kadet u 27. pěšího regimentu. V roce 1865 byl propuštěn z armády, následujícího roku znovu povolán a pak demobilizován. Byl aktivní politicky. Roku 1876, 1877, 1883 a 1887 byl zvolen na Kraňský zemský sněm. Podporoval německý živel v Kraňsku.\n\nZasedal i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii velkostatkářskou v Kraňsku. Mandát obhájil ve volbách roku 1885 a volbách roku 1891. Poslancem byl do své smrti v září 1891. Pak ho v parlamentu nahradil Erwin Auersperg. Ve volebním období 1879–1885 se uvádí jako baron Benno von Taufferer, statkář, bytem Weixelbach.\n\nPatřil mezi ústavověrné poslance. Usedl do staroněmeckého Klubu liberálů. Od listopadu 1881 se pak přidal k nově vzniklému poslaneckému klubu Sjednocené levice, do kterého se spojilo několik ústavověrných politických proudů., Jako člen Sjednocené levice se uvádí i po volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nNeoženil se a neměl potomky. Zemřel v září 1891 na zámku Weixelbach v Kraňsku.\n"}
{"id": "1131963", "url": "https://cs.wikipedia.org/wiki?curid=1131963", "title": "Ruská armáda trollů", "text": "Ruská armáda trollů\n\nRuská armáda trollů ( , \"Veb-brigady\", nebo ruské trollí farmy, v anglických médiích běžně označovaná jako , a Russian ) jsou státem financované internetové loutkové skupiny napojené na ruskou federální službu bezpečnosti. Jedná se o týmy komentátorů, kteří se pomocí loutkových účtů podílí na ruských i mezinárodních webových blozích a internetových diskuzích s cílem šířit proputinovskou a proruskou propagandu.\n\nArmáda trollů je propagační projekt v dimenzi multimiliónové dolarové operace. Podle deníku \"The Guardian\" je záplava proruských příspěvků součástí koordinované „informačně-psychologické válečné operace“.\n\nV Česku se jako odezva na politické trolly v létě roku 2018 zformovala dobrovolnická skupina, která si říká elfové. Ta se snaží v kyberprostoru narušit činnost trollů, odhalovat falešné profily, přemlouvat jejich majitele, aby zanechali činnosti a v opačném případě třeba i uveřejňovat jejich identitu.\n\nSkupiny placených trollů manipulují internetové diskuze až stovkami příspěvků denně, ve kterých kritizují opozici a vychvalují kremelskou politiku a její tvůrce.\n\nPlacení trollové simultánně reagují v diskuzích na zahraniční politiku USA a Evropské unie a v Rusku tabuizovaná témata, jako je historická role Stalina, politická opozice, disidenti jako Michail Chodorkovskij, zavraždění novináři a mezinárodní konflikty se zeměmi jako je Estonsko, Gruzie a Ukrajina. Podle žurnalisty a odborníka na Rusko Petra Pomeranceva není ani tak cílem publikum přesvědčit, jako spíše zmást. Jedná se o systém opačné cenzury. Pokud není možné informace cenzurovat, je možné je „zahltit odpadem konspiračních teorií a pomluv“.\n\nÚčty trollů se převážně vydávaly za „ženy v domácnosti“ nebo za „zklamané občany USA“. Aby odvrátili podezření, vkládali propagační příspěvky mezi neutrální články o cestování, vaření a domácích zvířatech. Tito trollové zahltí internetovou diskuzi tak, že věcný dialog znemožní.\n\nEfekt způsobený těmito trolly není velký, ale daří se jim znehodnotit mnohé diskuze natolik, že ostatní komentátoři přestávají přispívat, pokud je troll aktivní a trvale udržuje agresívní a nepřátelskou atmosféru vůči oponentům. Na určité zprávy trollové reagují záplavami hanobení. Rozumný člověk je tak z účasti na diskuzi de facto vytlačen.\n\nSbírka dokumentů, které pronikly na veřejnost, a publikované Moyem Rayonem, ukazuje, že práce „doupěte trollů“ je přísně podřízena souboru pravidel. Podle na veřejnost proniklých dokumentů musí každý příspěvek obsahovat nejméně 700 znaků ve dne a nejméně 1000 znaků v noci. Povinné je používání klíčových slov a grafiky v nadpisu i textu. Kromě obecných směrnic jsou k dispozici „technické úkoly“ ve formě klíčových slov a tematických bodů u specifických témat, jako je Ukrajina, opozice v Rusku a vztahy se Západem. Za průměrnou pracovní směnu je předepsáno 50 reakcí na novinové články, každý musí spravovat šest facebookových profilů s nejméně třemi příspěvky denně a nejméně dvakrát denně se podílet na skupinové diskuzi.\n\nV praxi používají tyto skupiny řadu typů textových i multimediálních příspěvků:\n\n\n\n"}
{"id": "1131964", "url": "https://cs.wikipedia.org/wiki?curid=1131964", "title": "Ernst Windisch-Grätz", "text": "Ernst Windisch-Grätz\n\nErnst Ferdinand Weriand von Windisch-Graetz (27. září 1827 – 22. listopadu 1918 Vídeň) byl rakouský šlechtic, sběratel umění, archeolog a politik, v 2. polovině 19. století poslanec Říšské rady z Kraňska.\n\nPocházel ze staré kraňské šlechtické rodiny. Postavil si zámek v Bledu. Zajímal se o archeologii a numismatiku, měl bohatou sbírku mincí a nakupoval umělecké sbírky.\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1880 za kurii venkovských obcí v Kraňsku, obvod Kočevje, Trebnje, Radeče atd. Slib složil 15. ledna 1880. Mandát obhájil ve volbách roku 1885, nyní za obvod Kranj, Kamnik atd. Ve volebním období 1879–1885 se uvádí jako kníže Ernst zu Windisch-Grätz, statkář, bytem Slattenegg.\n\nPřistoupil ke konzervativnímu Hohenwartově klubu (tzv. Strana práva). Přikláněl se k slovinskému politickému táboru.\n\nZemřel v listopadu 1918 ve Vídni.\n"}
{"id": "1131966", "url": "https://cs.wikipedia.org/wiki?curid=1131966", "title": "Nikos Belojannis", "text": "Nikos Belojannis\n\nNikos Belojannis () (22. prosince 1915 – 30. března 1952) byl řecký komunistický politik. Narodil se ve městě Amaliada na poloostrově Peloponés. Později odešel studovat právo do Athén. Před dokončením byl zatčen a uvězněn a v roce 1941 upadl do německého zajetí, odkud uprchl v roce 1943.\n\nV Maďarsku po něm byla pojmenována vesnice Beloiannisz, kterou v roce 1950 založili řečtí přistěhovalci a dodnes zde žije velká řecká menšina.\n"}
{"id": "1131967", "url": "https://cs.wikipedia.org/wiki?curid=1131967", "title": "US Open 2015", "text": "US Open 2015\n\nUS Open 2015 představoval 135. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA, a to v období od 31. srpna do 13. září 2015.\n\nTurnaj byl součásti kalendáře profesionálních okruhů mužů ATP World Tour 2015 a žen WTA Tour 2015. Vítězové, vyjma soutěže smíšené čtyřhry, si do žebříčků připsali 2 000 bodů.\n\nObhájcem vítězství v mužské dvouhře byl chorvatský hráč Marin Čilić, kterého v semifinále hladce přehrál Novak Djoković. Ženský titul z předchozích tří let obhajovala americká světová jednička a šestinásobná šampiónka Serena Williamsová, která útočila na zisk čistého Grand Slamu, v historii ženského tenisu dosaženého pouze třikrát. Od tohoto výkonu ji dělily dva zápasy. V semifinále překvapivě nestačila na Robertu Vinciovou. Některá média postup Italky označila za jedno z největších vítězství v tenisu.\n\n135. ročník US Open se odehrával mezi 31. srpnem až 13. zářím 2015 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatnil tiebreak i v rozhodujících sadách zápasů.\n\nSoutěže se konaly na 17 z celkového počtu 33 dvorců. Hlavním kurtem byl největší tenisový stadion světa Arthur Ashe Stadium s kapacitou 22 547 sedících diváků. V rámci inovace došlo k instalaci světelné tabule, LED osvětlení a zvukového systému. Druhý největší kurt pojmenovaný Louis Armstrong Stadium pojmul do svých ochozů 10 200 návštěvníků. Do třetí arény Grandstand Stadium se vtěsnalo okolo šesti tisíc diváků.\n\nJednalo se o poslední ročník US Open, a historicky také o poslední Grand Slam, bez zatahovací střechy. K sezóně 2016 byl stadion Arthura Ashe opatřen pojízdným střešním krytem a zcela nově vystavěna třetí aréna Grandstand. Po dvou předchozích ročnících, které dle harmonogramu trvaly 15 dní, došlo v roce 2015 k návratu na tradiční 14denní období, se završením ve druhou hrací neděli. Semifinále ženské dvouhry se dle plánu měla odehrát ve čtvrtek 10. září večer. Pro déšť však byla přesunuta na pátek, v němž předcházela semifinálovým duelům mužského singlu. Ty proběhly večer 11. září po skončení finále smíšené čtyřhry. V sobotu 12. září se nejdříve uskutečnilo finále mužského deblu a po něm zápas o titul v ženském singlu. Poslední hrací den, v neděli 13. září, došlo na finále ženské čtyřhry následované vyvrcholením mužské dvouhry v podání Djokoviće a Federera. Finále však bylo pozdrženo pro déšť. Místo šestnácté hodiny místního času proběhla první výměna až v 19:18 hodin.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se odehrávaly singlové a deblové soutěže vozíčkářů, včetně kvadruplegiků, jež probíhaly v rámci vozíčkářské UNIQLO Tour.\n\nKonaly se také deblové události legend, do nichž nastoupilo osm mužů a osm žen, kteří v minulosti vyhráli grandslam. Uskutečnil se také exhibiční turnaj.\n\nVzhledem k tomu, že se Serena Williamsová mohla stát první držitelkou kalendářního Grand Slamu od roku 1988, kdy jej získala německá tenistka Steffi Grafová, i díky její šanci na vyrovnání rekordu Němky držící dvacet dva singlových titulů, bylo poprvé v historii US Open vyprodáno ženské finále dříve než mužské.\n\nTelevizní přenos z grandslamu byl zprostředkován do více než 200 států světa. Ve Spojených státech měla na vysílací práva poprvé exkluzivitu kanál ESPN, který zajišťoval živé přenosy. Stanice CBS v roce 2014 ukončila 47leté držení práv na americké vysílání. V padesáti čtyřech zemích evropského kontinentu držel práva Eurosport. Signál navíc přenášel do čtrnácti asijských států. V Japonsku měl exkluzivní postavení satelitní program WOWOW, jenž s US Open spolupracuje od roku 1992. V Čínské lidové republice se jednalo o CCTV, v Indii o TEN Sports, na středním Východě o beIN Sports, ve Střední Americe, Karibiku a Jižní Americe pak o ESPN International. Kanadská vysílací práva vlastnil kanál The Sports Network, v severoafrickém regionu SuperSport, australská Fox Sports a konečně na Novém Zélandu stanice Sky Sports.\n\nV ročníku 2015 byly živé přenosy poprvé v historii přenášeny z jedenácti dvorců (meziroční nárůst o čtyři kurty). Jednalo se o tři hlavní arény – Arthur Ashe Stadium, Louis Armstrong Stadium a Grandstand, a také kurty č. 4, 5, 6, 7, 10, 11, 13 a 17.\n\nV mužské dvouhře ve Flushing Meadows podruhé triumfoval první hráč světa Novak Djoković ze Srbska. Celkově vybojoval desátý grandslamový titul, třetí v kalendářním roce a padesátý pátý turnajový triumf na okruhu ATP Tour. Od čistého Grand Slamu jej dělil jediný zápas, a to finálová porážka s Wawrinkou na červnovém French Open. Po Laverovi (1969) a Federerovi (2006, 2007 a 2009) se stal třetím mužem otevřené éry, který si zahrál finále všech čtyř Grand Slamů v jediné sezóně. \n\nŽenskou dvouhru opanovala 33letá Italka Flavia Pennettaová. Stala se tak první tenistkou v historii, která získala premiérový grandslam až po třicátém roce života. Již v průběhu turnaje byla rozhodnuta, že po skončení sezóny 2015 ukončí profesionální tenisovou kariéru.\n\nVítězem mužské čtyřhry se stal dvanáctý nasazený francouzský pár Pierre-Hugues Herbert a Nicolas Mahut. Oba šampioni dosáhli na premiérový grandslamový titul. Pro Mahuta se jednalo o jubilejní desáté turnajové vítězství ze čtyřhry na okruhu ATP Tour a pro Herberta to byla třetí taková deblová trofej.\n\nŽenskou čtyřhru opanovala první nasazená dvojice Martina Hingisová ze Švýcarska a Sania Mirzaová z Indie. Obě šampiónky získaly druhý společný grandslamový titul. Pro Hingisovou to byl jedenáctý titul z této kategorie a popáté v kariéře získala dvě trofeje z jednoho grandslamu, Mirzaová zaznamenala druhý grandslamový triumf v ženské čtyřhře.\n\nSmíšenou soutěž ovládla čtvrtá nasazená švýcarsko-indická dvojice Martina Hingisová a Leander Paes. Pro Hingisovou to byla premiérová trofej z mixu ve Flushing Meadows, první na US Open od roku 1998, a celkově čtvrtá v této kategorii. Paes na newyorských dvorcích triumfoval podruhé, když navázal na vavřín s Carou Blackovou z roku 2008 a úhrnem si připsal devátý titul ze smíšené čtyřhry. Tím se dostal do čela mužských statistik otevřené éry. Hingisová s Paesem se stali první dvojicí od roku 1969, která dokázala ovládnout tři ze čtyř Grand Slamů v kalendářním roce. V předchozí části sezóny již vyhráli Australian Open a Wimbledon.\n\n\nCelkový základní rozpočet US Open 2015 činil 42 253 400 dolarů, což představovalo meziroční nárůst o 10,5 %. Pokud by maximálně uspěli v singlových soutěžích první tři muži a ženy v pořadí z Emirates Airline US Open Series 2015, pak by dotace dosáhla částky 45 milionů dolarů.\n\nSamotné odměny tenistům (prize money), bez bonusů, představovaly ve dvouhrách 33 017 800 dolarů plus 1 760 000 dolarů rozdělených v kvalifikacích. V mužské a ženské čtyřhře se jednalo o částku 4 927 600 dolarů na dvojici a v mixu si páry připsaly 500 000 dolarů. V soutěžích legend, exhibici a na turnaji vozíčkářů se hrálo o úhrnnou sumu 570 000 dolarů. Bonusy tenistům na den činily cca 1 478 000 dolarů.\n\nVítězové mužské a ženské dvouhry si odvezli částku 3 300 000 dolarů. Djoković získal navíc prémii půl milionu dolarů za 2. místo v sérii US Open.\n\nTenisté a tenistky, kteří se umístili na prvních třech místech dvouhry v turnajích Emirates Airline US Open Series 2015 získají finanční prémii podle dosaženého výsledku na grandslamu.\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Finále naplánované na 12. září 2015 nebylo odehráno pro déšť ani přeloženo na jiný termín.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Francouzská federace je udělila Pierrovi-Huguesi Herbertovi a Océanii Dodinové. Australský svaz zvolil bývalou světovou jedničku Lleytona Hewitta.\n\n\nNásledující tenisté postoupili do hlavních soutěží z kvalifikací, které probíhaly od 25. do 28. srpna 2015 v areálu Národního tenisového centra Billie Jean Kingové.\n\n"}
{"id": "1131971", "url": "https://cs.wikipedia.org/wiki?curid=1131971", "title": "Zlatý pohár CONCACAF 2015", "text": "Zlatý pohár CONCACAF 2015\n\nZlatý pohár CONCACAF 2015 bylo 23. kontinentální mistrovství zemí sdružených fotbalovou asociací CONCACAF pořádané od 7. do 26. července 2015 v USA a Kanadě. Šampionem se stal národní tým Mexika, který porazil ve finále výběr Jamajky 3:1. Za třetí místo se radovala reprezentace Panamy, domácí Spojené státy se tak musely po prohraném penaltovém rozstřelu spokojit s bramborovou medailí.\n\nTurnaj se odehrával ve třinácti amerických a v jednom kanadském městě. Města byla rozeseta po celém území států, turnaj tedy doprovázelo poměrně dlouhé cestování mezi městy.\n\nUSA (město, stát):\nKanada:\n\nKompletní výsledky zápasů ve skupinách a v play off\n"}
{"id": "1131972", "url": "https://cs.wikipedia.org/wiki?curid=1131972", "title": "US Open 2015 – ženská dvouhra", "text": "US Open 2015 – ženská dvouhra\n\nDo soutěže ženské dvouhry na newyorském grandslamu US Open 2015 nastoupilo sto dvacet osm tenistek. Z kvalifikace postoupilo sedmnáct tenistek, z toho šestnáct po výhrách ve třech kolech a Ruska Darja Kasatkinová jako šťastná poražená. V soutěži nahradila krajanku Marii Šarapovovou, jež se z turnaje pro zranění pravé nohy odhlásila. Trojnásobnou obhájkyní titulu byla americká světová jednička Serena Williamsová, kterou v semifinále vyřadila Italka Roberta Vinciová.\n\nTurnajová pětadvacítka Eugenie Bouchardová z Kanady si přivodila nešťastné zranění, když krátce po zápase 1. kola smíšené čtyřhry uklouzla v šatně a poranila si hlavu. Údajně měla namířeno do vany s ledovou vodou, ale v místnosti byla tma a v pozdních večerních hodinách i vytřená podlaha. Kanaďanka se pro bolest hlavy nejprve odhlásila z deblových soutěží a později také ze singlu, kde měla odehrát osmifinále proti Italce Robertě Vinciové, jelikož se ukázalo, že utrpěla otřes mozku.\n\nDánská světová pětka a obhájkyně finálové účasti Caroline Wozniacká vypadla ve druhém kole se 149. hráčkou žebříčku Petrou Cetkovskou, která startovala díky zvláštní výjimce v rámci návratu po operaci levé kyčle. 30letá Češka měla k postupu blíže již ve druhém setu, kdy vedla 6–4 a 4–1. Přesto si soupeřka vynutila rozhodující dějství, v němž bývalá světová jednička neproměnila čtyři mečboly, z toho při stavu 6–5 a 40:15 dva v řadě. V závěrečném tiebreaku již dominovala česká tenistka, která jej vyhrála 7:1. Zápas trval 3:02 hodin.\n\nTrojnásobnou obhájkyní titulu byla americká světová jednička Serena Williamsová, která ve Flushing Meadows triumfovala celkově šestkrát. V probíhající sezóně útočila na zisk kalendářního Grand Slamu, do té doby v historii ženského tenisu dosaženého pouze třikrát, a to Maureen Connollyovou, Margaret Courtovou a naposledy předtím Steffi Grafovou v roce 1988.\n\nOd tohoto výkonu Williamsovou dělily pouze dvě vítězství a do semifinále vstoupila lépe. Proti čtyřicáté třetí hráčce žebříčku Robertě Vinciové vyhrála úvodní sadu 6–2. Italka však dokázala otočit průběh a další dva sety získala poměrem 6–4, přestože v rozhodujícím dějství doháněla ztrátu gamů 0–2. Stanice ESPN to označila za jedno z největších vítězství v historii sportu a periodikum FiveThirtyEight za největší vítězství v éře moderního tenisu. Williamsová tak poprvé v sezóně prohrála grandslamový zápas, čímž ukončila 26zápasovou neporazitelnost, respektive 33zápasovou počítaje i trumf na US Open 2014. Vinciová výhru komentovala jako nejlepší moment svého života. V předchozích čtyřech vzájemných střetnutích neuhrála proti světové jedničce ani set.\n\nPoprvé v historii se ve finále US Open objevila italská tenistka a premiérově se také střetly dvě Italky ve finálovém klání Grand Slamu. V hledišti byl přítomen italský předseda vlády Matteo Renzi.\n\nVítězkou ženské dvouhry na US Open 2015 se stala 33letá Flavia Pennettaová, která v boji o titul porazila o rok mladší krajanku Robertu Vinciovou v poměru 7–6, 6–2. Pro obě hráčky se jednalo o premiérovou účast v singlovém grandslamového finále, což se naposledy předtím stalo na French Open 2010 a v open éře do té doby šestkrát. Poprvé od roku 1975, kdy byl zaveden žebříček WTA, se ve finále US Open objevily dvě hráčky postavené mimo elitní dvacítku. V součtu věků obou tenistek – 66 let a 16 dní, se jednalo o „nejstarší“ grandslamové finále žen v historii. Pennettaová se v následné aktualizaci žebříčku WTA posunula na kariérní maximum, když jí patřilo 8. místo.\n\nPennettaová před zápasem držela mírně aktivní poměr vzájemných střetnutí 5–4. Již během turnaje byla rozhodnuta, že po skončení sezóny 2015 ukončí profesionální tenisovou kariéru. Trofej tak vybojovala při svém posledním grandslamovém startu. Kromě toho se stala první tenistkou v historii, která získala premiérový grandslam až po třicátém roce života.\nVe vyrovnané úvodní sadě přišla každá z finalistek o jedno podání. Rozhodovat tak až závěrečný tiebreak, v němž vytvořila Vinciová čtyři chyby, a po téměř hodině hry, set připadl Pennettaové. Ta následně dvakrát prolomila servis krajanky a vypracovala si náskok 4–0. Vinciová již nebyla schopna zareagovat a druhé dějství ztratila poměrem 2–6. Šampionka utkání ukončila po 90 minutách čistou hrou, když vítězným forhendem proměnila mečbol. Během slavnostního ceremoniálu k titulu uvedla: „\"Jsem hrozně šťastná. Kdyby mi někdo před startem turnaje řekl, že vyhraju, tak bych mu nevěřila … Je to splněný sen. Když jsem byla mladší, tak jsem chtěla být světovou jedničkou a chtěla jsem vyhrávat velké turnaje. Dnes se mi splnil velký sen, vyhrála jsem svůj první grandslamový titul. Je to něco nepopsatelného\".“\n\nVítězka si do žebříčku WTA připsala 2 000 bodů a finanční odměnu ve výši 3 300 000 dolarů. Pro Pennettaovou se jednalo o téměř třetinu částky, kterou do té doby vydělala za celou 15letou profesionální kariéru (10,5 milionu dolarů).\n"}
{"id": "1131973", "url": "https://cs.wikipedia.org/wiki?curid=1131973", "title": "US Open 2015 – mužská dvouhra", "text": "US Open 2015 – mužská dvouhra\n\nDo soutěže mužské dvouhry newyorského grandslamu US Open 2015 nastoupilo sto dvacet osm tenistů. Šestnáct z nich postoupilo z tříkolové kvalifikace. Obhájcem titulu byl chorvatský tenista Marin Čilić, jenž v semifinále hladce podlehl srbské světové jedničce Novaku Djokovićovi. Ve hře byl Chorvat omezen bolestivým zraněním nohy. Celkem osmkrát ztratil servis a dokázal uhrát jen tři gamy. Po 37 nevynucených chybách a 80 minutách duelu Srbovi podlehl 0–6, 1–6 a 2–6.\n\nPo šesti letech postoupil do finále druhý hráč klasifikace a pětinásobný šampion Roger Federer ze Švýcarska, když v semifinále vrátil porážku z Roland Garros krajanu a světové pětce Stanu Wawrinkovi. V zápase praktikoval agresivní styl s přesunem k síti a kvalitními returny. Z dvaceti osmi náběhů na síť nezískal bod jen šestkrát. Za 1:32 hodin porazil krajana 6–4, 6–3 a 6–1. Od Cincinnati Masters, hraného v týdnu před grandslamem, držel 11zápasovou neporazitelnost, během níž vyhrál 28 setů v řadě.\n\nVe finále se střetli 28letá světová jednička Novak Djoković a 34letá dvojka Roger Federer, kteří v předchozí kariéře odehráli čtyřicet jedna vzájemných utkání, z toho třikrát se potkali v grandslamovém finále. Švýcar držel těsnou aktivní bilanci 21–20. Srb se v probíhající sezóně probojoval do všech finále Grand Slamu. Federer mu podlehl již v boji o titul ve Wimbledonu 2015.\n\nDruhou trofej z Flushing Meadows si odvezl Novak Djoković po finálovém vítězství 6–4, 5–7, 6–4 a 6–4 nad Federerem. Celkově tak vybojoval desátý grandslamový titul, třetí v kalendářním roce a padesátý pátý turnajový triumf na okruhu ATP Tour. Od čistého Grand Slamu jej dělil jediný zápas, a to finálová porážka s Wawrinkou na červnovém French Open. Na turnajích „velké čtyřky“ zopakoval svůj výkon ze sezóny 2011. Finále bylo pozdrženo pro déšť. Místo šestnácté hodiny místního času došlo k první výměně až v 19:18 hodin. Srb byl efektivnější v proměňování brejkbolů, když využil šest z třinácti šancí. Naopak Švýcar zužitkoval jen čtyři brejkové příležitosti z dvaceti tří nabídek.\n\nDjoković se stal třetím mužem otevřené éry – po Rodu Laverovi a Federerovi, který si zahrál finále všech čtyř Grand Slamů v jediné sezóně.\n\nVítěz si do žebříčku ATP připsal 2 000 bodů a získal částku 3 300 000 dolarů.\n"}
{"id": "1131974", "url": "https://cs.wikipedia.org/wiki?curid=1131974", "title": "US Open 2015 – ženská čtyřhra", "text": "US Open 2015 – ženská čtyřhra\n\nDo soutěže ženské čtyřhry na newyorském grandslamu US Open 2015 nastoupilo šedesát čtyři párů. Obhájcem titulu byl druhý pár světa Jekatěrina Makarovová a Jelena Vesninová z Ruska, jehož členky nestartovaly společně. Makarovová zvolila účast pouze v singlové části turnaje. Spoluhráčkou Vesninové se stala Kanaďanka Eugenie Bouchardová, s níž však nenastoupila do 2. kola, jelikož si Bouchardová přivodila otřes mozku.\n\nPřed zahájením odstoupil třetí světový pár Bethanie Matteková-Sandsová a Lucie Šafářová pro natažený břišní sval české tenistky. Zranění si přivodila tři dny před účastí na US Open ve finále Connecticut Open 2015.\n\nPozici nejlepších deblistek světa potrvdily Švýcarka Martina Hingisová a Indka Sania Mirzaová, když ve finále porazily australsko-kazašskou dvojici Casey Dellacquová a Jaroslava Švedovová po rovnocenném průběhu 6–3 a 6–3 a navázaly tak na několik týdnů starý triumf z Wimbledonu. Pro obě hráčky se jednalo o jejich druhou společnou grandslamovou trofej. Hingisová získala jedenáctý titul z ženské čtyřhry a popáté v kariéře získala dvě trofeje z jednoho grandslamu. Pro Mirzaovou se jednalo o druhý grandslamový triumf v klasické čtyřhře na grandslamu.\n\nKaždá z vítězek si do žebříčku WTA připsala 2 000 bodů a dvojice si rozdělila částku 570 000 dolarů.\n\n Martina Hingisová / Sania Mirzaová (vítězky)\n"}
{"id": "1131975", "url": "https://cs.wikipedia.org/wiki?curid=1131975", "title": "US Open 2015 – mužská čtyřhra", "text": "US Open 2015 – mužská čtyřhra\n\nDo soutěže mužské čtyřhry na newyorském grandslamu US Open 2015 nastoupilo šedesát čtyři párů. Obhájcem titulu byl první pár světa amerických dvojčat Boba a Mika Bryanových, kteří ve Flushing Meadows triumfovali pětkrát. V úvodním kole však nestačili na krajany Steva Johnsona a Sama Querreyho po třísetovém průběhu.\n\nVítězem čtyřhry se stal dvanáctý nasazený francouzský pár Pierre-Hugues Herbert a Nicolas Mahut, který ve finále zdolal britsko-australské turnajové osmičky Jamieho Murrayho s Johnem Peersem bez ztráty servisu po dvousetovém průběhu 6–4 a 6–4. Oba šampioni tak získali premiérový grandslamový titul, jenž pro Mahuta představoval jubilejní desáté turnajové vítězství ze čtyřhry na okruhu ATP tour a pro Herberta třetí takovou deblovou trofej.\n\nPo utkání pak při slavnostním ceremoniálu Herbert uvedl: „\"Jsem moc šťastný, že jsme to dokázali. Je to parádní pocit být vítězem grandslamu\".“ Následně ještě pochválil svého spoluhráče: „\"Moc si spolupráce s Nicolasem cením. Moc si ho vážím a jsem rád, že s ním mohu hrát\".“ Mahut po finále konstatoval: „\"Byl to neuvěřitelný zápas s úžasnou atmosférou. Dokázali jsme velkou věc a oba jsme teď moc šťastní. Pierre odehrál skvělé utkání a patří mu proto velký dík. Věřím, že tenhle úspěch nás povzbudí do další práce, a že tohle není poslední velký titul, který jsme získali\".“\n\nBrit a Australan prohráli už druhé finále mužské čtyřhry v jednom roce, když předtím neuspěli ani ve Wimbledonu. Zklamaný finalista Jamie Murray uvedl: „\"Už vím, jak se cítil Andy, když tak dlouho čekal na svůj první grandslamový titul\".“ Jeho kolega Peers doplnil: „\"Je to zklamání, ale už s tím nic neuděláme. Máme za sebou skvělý rok a musíme si z toho vzít jen to pozitivní, abychom mohli být příště silnější. Prohráli jsme, ale i to nás nakopne do další práce. Bez toho to nejde. Uděláme maximum, abychom v příštím roce došli až na vrchol\".“\n\nKaždý z vítězů si do žebříčku ATP připsal 2 000 bodů a dvojice si rozdělila částku 570 000 dolarů.\n\n Bob Bryan / Mike Bryan \"(1. kolo)\n"}
{"id": "1132012", "url": "https://cs.wikipedia.org/wiki?curid=1132012", "title": "Giacomo Lazzarini", "text": "Giacomo Lazzarini\n\nGiacomo Lodovico Lazzarini, též Lazarini (25. srpna 1840 Labin – 12. února 1900 Labin) byl rakouský šlechtic a politik italské národnosti z Istrie, v 2. polovině 19. století poslanec Říšské rady .\n\nPocházel ze staré benátské rodiny. Jeho strýcem byl právník a novinář Josef Philibert Lazarini (1816–1895). Giacomo působil jako starosta domovského Labinu (italsky Albona). Byl prezidentem zemědělského spolku. V roce 1871 spoluzakládal spolek pro vzájemnou pomoc. Inicioval vysazení piniových hájů v okolí Albony. Podílel se na italském národním hnutí. V Alboně založil pobočku vlasteneckých organizací Pro Patria a Lega Nazionale.\n\nZasedal i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii velkostatkářskou v Istrii. Rezignaci oznámil dopisem 11. února 1883. Ve volebním období 1879–1885 se uvádí jako baron Jacob von Lazzarini, statkář a starosta, bytem Labin.\n\nUvádí se jako italský národní poslanec. Na Říšské radě usedl nejprve do staroněmeckého Klubu liberálů. Koncem roku 1882 přešel do nově založeného Coroniniho klubu, který se snažil o politiku vstřícnější vládě.\n"}
{"id": "1132015", "url": "https://cs.wikipedia.org/wiki?curid=1132015", "title": "Alekhsandre Abašeli", "text": "Alekhsandre Abašeli\n\nAlekhsandre Abašeli (27. srpna 1884, Kutaisi, Gruzie – 27. září 1954, Tbilisi) byl gruzínský básník a prozaik.\n\nNarodil se V Gruzii v rolnické rodině. Pro účast v revoluci v roce 1905 byl zatčen a strávil několik let ve vyhnanství na severu Ruska. Když se v roce 1908 vrátil zpět do Gruzie, začal psát pro místní tisk nejdříve v ruštině a následně v gruzinštině. Přímá nepřátelství vůči sovětskému režimu zavedeného v Gruzii v roce 1921 ponořil do svých básní, které byly charakterizovány s pocitem beznaděje, a zklamání v revolučních idejí svého mládí. Nicméně se postupně srovnával se sovětskými ideologiemi a byl spoluautorem textu hymny Gruzínské SSR, užívané v letech 1946–1990.\n\nAbasheli je také znám jako autor první Gruzínské sci-fi novely \"Žena v zrcadle\" (, 1930). Několik jeho básní bylo Borisem Pasternakem přeloženo do ruštiny.\n\n"}
{"id": "1132016", "url": "https://cs.wikipedia.org/wiki?curid=1132016", "title": "Grigol Abašidze", "text": "Grigol Abašidze\n\nGrigol Abašidze (19. července 1914, Čiatura, Gruzie – 29. července 1994, Tbilisi) byl gruzínský spisovatel a překladatel, přesněji pracoval jako redaktor a kromě vlastní tvorby i překládal. Je spoluautorem textu \"Idide marad, čveno samšoblov\", který byl hymnou Gruzínské SSR, užívané v letech 1946–1990. Stal se hrdinou socialistické práce v roce 1974. V básnické i románové tvorbě se věnoval zejména historické tematice, jako například historický román \"Králova milostnice\", který byl v češtině zpracováván v letech 1973 a 1979 a v ruštině v letech 1965 a 1972. Napsal také \"Královnina noc\", která vyšla v ruštině v roce 1972 a v češtině 1976. České i slovenské překlady jsou vyrobeny z ruských překladů jeho gruzínských originálů. V roce 1994 zemřel v hlavním městě Gruzie, Tbilisi, ve svých 80 letech.\n\n"}
{"id": "1132017", "url": "https://cs.wikipedia.org/wiki?curid=1132017", "title": "Halide Edib Adıvar", "text": "Halide Edib Adıvar\n\nHalide Edip Adıvar (1883, Istanbul — 9. leden 1964, Istanbul) byla turecká spisovatelka, nacionalistická politička a bojovnice za práva žen.\nNarodila se ve vzdělané bohaté rodině. Její matka zemřela, když byla Halide ještě dítě, vychovávala ji poté zbožná babička, členka mystického mevlevíjského řádu. Ta ji vedla k tradičním islámským a osmanským hodnotám. Získala však brzy též vzdělání západního typu, když studovala na Americkém dívčím gymnáziu v istanbulském Üsküdaru, její otec ji rovněž platil soukromé hodiny u učitelů literatury, filozofie či matematiky. Jeden z těchto soukromých učitelů, matematik Salih Zekid, se stal také jejím manželem. Ovšem rozvedli se roku 1910, když se Halide vzbouřila proti tomu, aby Salih přijal ještě další manželku. Jejím druhým manželem se stal roku 1917 historik vědy a politik Adnan Adıvar.\n\nRoku 1908 byly v Turecku uvolněny poměry (tzv. „druhé konstituční období“) a mimo jiné i oslabena cenzura, což obnovilo publicistiku a literární i intelektuální život. Halide začala psát do mnoha novin a časopisů (zejm. do deníku \"Tanin\") a také se angažovat ve feministickém hnutí: učila na Pedagogické škole pro ženy (\"Darülmuallimat\") a založila i několik ženských spolků. V této době vydala svůj román \"Handan\" (\"Rodina\"), kde se prvně výrazně věnovala tématu emancipované ženy v Turecku a problémům, s nimiž se střetává. Krom feminismu jí bylo blízké i nacionální panturkické hnutí, byla aktivní v organizaci Turecké ohniště (\"Türk ocağı\"), jež vznikla roku 1912. Roku 1918 začala přednášet západní literaturu na univerzitě v Istanbulu. Po okupaci Izmiru Řeky v roce 1919 proti této okupaci bojovala, a to na publicistickém a politickém kolbišti a nakonec i na vojenském (nejprve byla zdravotní sestrou v polních nemocnicích, později se účastnila i bojů, získala hodnost rotmistra (\"başçavuş\")).\n\nVítězství tureckého ataturkovského nacionalismu a vznik republiky (1923) uvítala. S Mustafem Kemalem (Atatürkem) se dokonce osobně znala. Ale rychle se s ním začala názorově rozcházet. Odmítala přervání pout s celým osmanstvím a plnou sekularizaci, tvrdila, že některé prvky tradice by si nový stát měl uchovat. Spory s kemalovci se vyhrotily natolik, že musela i s manželem roku 1925 odejít do exilu. Žili v Anglii, Francii, USA a Indii. Pobývala u Alfonse Muchy na Zbiroze, kde namaloval její portrét.\n\nV exilu začala psát anglicky, aby jí západní publikum lépe přijalo. Anglicky napsala i svůj vůbec nejslavnější román \"Ulička Sinekli Bakkal\" (nejprve vyšel pod anglickým názvem \"The Clown and his Daughter\"), který popsal střetávání a prolínání východu a západu v Osmanské říši a výrazně přispěl k pochopení západu, čím se turecká kultura liší od arabské, ale i evropské. Stejnému tématu se věnovala i v esejistických knihách \"Turkey Faces West\" (\"Turecko tváří v tvář Západu\", 1930) a \"Conflict of East and West in Turkey\" (\"Střet Východu a Západu v Turecku\", 1935).\n\nDo Turecka se vrátila v roce 1939, rok po Atatürkově smrti. Vrátila se i na Istanbulskou univerzitu, znovu učila literaturu. Dále se též věnovala psaní a zapojila se i do politického života, byla poslankyní tureckého parlamentu (1950–1954).\n\nV Turecku je dodnes symbolem nového typu moderní ženy-vlastenky. Její literární hrdinky zosobňují její životní ideál: jsou hrdé, nepokorné, vzdělané, moderní a nacionalistické, ale zároveň si váží tradičních hodnot a drží se islámské morálky. Nejvýrazněji je tento typ ženy vykreslen v románech \"Ohnivá košile\" (\"Ateşten Gömlek\", 1922) a \"Zabijte tu děvku\" (\"Vurun Kahpeye\", 1926).\n\n"}
{"id": "1132018", "url": "https://cs.wikipedia.org/wiki?curid=1132018", "title": "Tacora", "text": "Tacora\n\nTacora je vulkanický komplex nacházející se na hranicích Chile a Peru. Komplex je tvořen dvěma vulkanickými centry Tacora (jižněji umístěný) a Chupiquiña, která leží severněji. Sopka je tvořena převážně andezity, její vrchol je pokryt ledovcem. Na východní straně komplexu se nacházejí aktivní fumaroly, v sedle mezi centry i jiné hydrotermální aktivity.\n"}
{"id": "1132019", "url": "https://cs.wikipedia.org/wiki?curid=1132019", "title": "Mieczysław Horszowski", "text": "Mieczysław Horszowski\n\nMieczysław Horszowski (23. června 1892 ve Lvově – 22. května 1993 v Filadelfii) byl polský pianista.\nNaučil se hrát v Haličské hudební společnosti ve Lvově u Karela Mikulého. Ve věku sedmi let odešel do Vídně, kde studoval u Teodora Leszetyckého. K jeho učitelům patřili také Henryk Meltzer-Szczawiński, Mieczysław Sołtys a Stanisław Niewiadomski.\n\nV roce 1901 veřejně debutoval ve Varšavě, hrál Beethovenův Klavírní koncert C-dur op. 15 č. 1. Ještě jako dítě poté absolvoval turné po Evropě a Spojených státech. Společně s cellistou Pablem Casalsem, jehož společníkem byl Horszowski od roku 1906, nahrál v padesátých letech několik Beethovenových skladeb. \n\nHorszowski se přestěhoval po první světové válce do Itálie, kde žil a učil až do roku 1941. Poté emigroval do Spojených států, kde učil v Curtis Institute of Music ve Filadelfii, až do své smrti. \n\nVystoupil i u příležitosti svých 100. narozen, v USA i v Evropě. K jeho repertoáru patřila klavírní díla Johanna Sebastiana Bacha, Wolfganga Amadea Mozarta, Ludviga van Beethovena, Frederica Chopina a Roberta Schumanna.\n\n"}
{"id": "1132020", "url": "https://cs.wikipedia.org/wiki?curid=1132020", "title": "Evropská migrační krize", "text": "Evropská migrační krize\n\nEvropská migrační krize (také označovaná jako evropská uprchlická krize) je mezinárodní politická krize v Evropské unii (EU), která vyvrcholila v roce 2015. Krize byla způsobena velkým počtem imigrantů – jak uprchlíků, tak ekonomických migrantů – směřujících do EU.\n\nMigranti se do centrálních částí Evropy dostávají po dvou hlavních migračních trasách – Balkánskou trasou z Turecka přes Egejské moře a Balkán do střední Evropy a Středomořskou trasou ze severní Afriky přes Středozemní moře do Itálie. Nejčastějším cílem imigrantů jsou státy západní a severní Evropy, především Německo, dále Švédsko, Rakousko, Francie a státy Beneluxu. Dle údajů OSN tvoří největší část žadatelů o azyl lidé ze zemí Blízkého a Středního východu (zejm. Syřané, Afghánci, Iráčané), subsaharské Afriky a západního Balkánu.\n\nRostoucí počty migrantů z těchto oblastí se začaly objevovat v předchozím desetiletí a zejména pak v souvislosti s tzv. Arabským jarem (2011). Rozměry celoevropské krize jev dostal v dubnu roku 2015, kdy se ve Středozemním moři během krátké doby potopilo několik lodí s migranty, celkem se utopilo asi 1 200 lidí a začalo se uvažovat o zavedení systému na přerozdělování uprchlíků. V průběhu letních měsíců docházelo k postupnému prohlubování krize a k jejímu rozšíření do oblasti střední Evropy. Nejvážnější situace v průběhu roku 2015 nastala během září a října, kdy byl počet běženců, přicházejících zejména po Balkánské migrační trase, nejvyšší. Závěr roku 2015 přinesl ve srovnání s předchozími měsíci postupný pokles počtu nově příchozích žadatelů o azyl. Za celý rok 2015 členské státy EU přijaly dle údajů Eurostatu celkem 1 256 000 žádostí o azyl. Německá média však dle analýzy Hamburské mediální školy a lipské univerzity používala jednostrannou rétoriku, což podle autorů analýzy rozdělilo společnost.\n\nV průběhu března 2016 došlo vlivem částečného uzavření Balkánské migrační trasy k výraznému omezení počtu imigrantů přicházejících do střední Evropy. Od roku 2016 počet uprchlíků a nelegálních imigrantů klesal. V první polovině roku 2016 jich do Evropy přišlo 240 000, za prvních šest měsíců roku 2017 100 000. V roce 2018 připlulo do Evropy pouze 119 336 nelegálních migrantů. Legální imigrace je přesto stále vysoká a jen v roce 2017 získalo občanství EU více než 825 000 imigrantů.\n\nImigranti směřují do Evropy po dvou hlavních trasách. První z nich se označuje jako Balkánská migrační trasa, příp. také východní středomořská či jen východní trasa. Začíná v Turecku, odkud vede přes Egejské moře do Řecka nebo na řecké ostrovy, nacházející se v blízkosti Turecka (zejm. Lesbos, Kos). Dále z Řecka migranti pokračují mimo území Evropské unie i Schengenského prostoru přes státy Balkánského poloostrova, konkrétně skrz Severní Makedonii a Srbsko. Odtud vedla Balkánská trasa do podzimu roku 2015 přes Maďarsko, které ale na hranici se Srbskem a posléze i s Chorvatskem postavilo pohraniční plot, který měl zabránit migraci mimo hraniční přechody. Plot přesměroval migrační proud ze srbského území do Chorvatska a následně do Slovinska, kde se běženci dostávali znovu do Schengenského prostoru. Trasa pokračovala přes Rakousko do Německa či dalších zemí západní a severní Evropy. Poté, co ploty vznikly také na slovinsko-chorvatské a rakousko-slovinské hranici, se průběh trasy opět mírně změnil, ovšem pouze na území jednotlivých států.\n\nZ Turecka do Řecka připlulo po moři za celý rok 2015 podle údajů Organizace spojených národů rekordních 857 000 imigrantů, což představuje asi 16 krát vyšší počet, než za rok 2014 a také výrazně vyšší počet než na Středomořské trase. Balkánskou trasou se do EU dostávají převážně lidé z Blízkého východu (Syřané, Iráčané) a Středního východu (Afghánci, Pákistánci); část této trasy využívají při cestě do západní Evropy také obyvatelé některých balkánských států (Albánci příp. Kosované).\n\nDruhá hlavní trasa je známá jako Středomořská migrační trasa či střední středomořská trasa. Začíná na pobřeží severní Afriky, nejčastěji v západní Libyi, odkud vede přes Středozemní moře do Itálie, a to jak na pevninu, tak také na ostrov Sicílie. Pro většinu migrantů trasa pokračuje dále napříč Apeninským poloostrovem do Francie, Rakouska, Německa a dalších států převážně západní a severozápadní Evropy. Dle dat OSN připlulo z Afriky do Itálie nezákonně za rok 2015 celkem 154 000 migrantů, což je o devět procent nižší číslo, než v roce 2014. Pokles je dán především vyšší nebezpečností trasy, spočívající zejména v nutnosti překonání dlouhého úseku Středozemního moře, kvůli které dávají někteří migranti přednost Balkánské trase z Turecka. Středomořskou trasou se do Evropy dostávají téměř výhradně Afričané, nejčastěji ze subsaharské Afriky (Eritrejci, Nigerijci, Somálci).\n\nLibye, za vlády Muammara Kaddáfího, blokovala migranty na svém území. Muammar Kaddáfí apeloval na EU, aby přestali podporovat prodemokratické protesty, jinak zastaví blokaci ilegálních přistěhovalců do EU.\n\nOd roku 2013 se do Itálie přeplavilo 700 000 migrantů převážně ze subsaharské Afriky. Mezi lety 2010 a 2017 požádalo v Evropě o azyl 970 000 migrantů ze subsaharské Afriky.\n\nKromě těchto dvou hlavních tras se migranti dostávají do Evropy také několika dalšími oblastmi. Jedná se o španělské exklávy Ceuta a Melilla v severoafrickém Maroku, na jejichž ochranu před průniky běženců byly v minulých letech vyhrazeny významné finanční částky, směřující mj. na výstavbu několika vysokých plotů kolem exkláv. Ačkoliv se do Ceuty a Melilly podaří ročně dostat jen několika stovkám imigrantů, odhaduje se, že v jejich okolí se zdržuje až 80 000 lidí, čekajících na příležitost k průniku do exkláv. Tato trasa s následným pokračováním migrantů do Evropy bývá označována jako tzv. západní středomořská trasa. Dalším místem, které migranti nelegálně překračují, je rusko-norská hranice za severním polárním kruhem. Tato trasa je označována jako tzv. severní či arktická. Vede z Asie do severozápadního Ruska a poté do Norska a během roku 2015 se po ní dostalo do Evropské unie asi 5 500 žadatelů o azyl. Začátkem roku 2016 začali migranti mířící přes Rusko do Finska a Skandinávie překračovat také rusko-finskou hranici. Kromě těchto tras jsou poměrně časté také cesty běženců z Turecka přes Černé moře nebo po pevnině do Bulharska, dále také překonání Středozemního moře tzv. apulijskou či kalábrijskou trasou vedoucí z východní Libye, příp. Egypta na jihovýchodní pobřeží Apeninského poloostrova a v neposlední řadě také takzvaná východní trasa přes Ukrajinu a sousední Polsko.\n\nV roce 2014 členské státy EU přijaly žádosti od 626 065 migrantů, z nichž bylo 183 365 vyřízeno kladně a žadatelům byla poskytnuta nějaká forma ochrany, zatímco 442 700 žádostí bylo zamítnuto. Nejvíce žádostí o azyl (téměř třetina) bylo podáno v Německu, následuje Švédsko, Francie a Itálie. Ve srovnání s počtem obyvatel přijímalo nejvíce žádostí o azyl Švédsko, Maďarsko a Rakousko (viz tabulka).\n\nV prvním čtvrtletí (leden – březen) roku 2015 podalo v Evropské unii žádost o azyl 184 415 lidí. Také v tomto období obdržela nejvíce žádostí (73 120) Spolková republika Německo, následovaná Maďarskem a dále Itálií, Francií a Švédskem. V případě Maďarska je ale vysoký počet žádostí dán faktem, že na začátku roku tudy procházela hlavní větev Balkánské migrační trasy a po vstupu do Maďarska již migranti neopustí území Evropské unie, tudíž v případě jejich zachycení v jiném členském státě by jim velmi často hrozila deportace. V přepočtu na obyvatele bylo žádostmi o azyl kromě zmíněného Maďarska nejvíce zatíženo Švédsko a také sousední Rakousko a Německo.\n\nVe druhém čtvrtletí (duben – červen) počet žadatelů o azyl v EU vzrostl na 217 315 osob. Nejčastějším cílem imigrantů nadále zůstávalo Německo (80 935 žádostí), za ním se umístilo opět Maďarsko; s výrazným nárůstem počtu žádostí o azyl se potýkalo třetí Rakousko, následované Itálií, Francií a Švédskem. V České republice, na rozdíl od většiny unijních států, počet žadatelů oproti prvnímu čtvrtletí klesl. S největším nárůstem v počtu žádostí o azyl se kromě Rakouska potýkalo také Nizozemsko. V přepočtu na počet obyvatel dané země dostávalo nejvíce žádostí opět Maďarsko, dále Rakousko a Švédsko. Dle některých názorů je nejčastějším cílem migrantů Německo z toho důvodu, že má nejštědřejší sociální systém v Evropské unii.\n\nTřetí čtvrtletí (červenec – září) roku 2015 bylo v počtu příchozích migrantů značně kritické; celkový počet podaných žádostí o azyl za toto období, 422 755, byl vyšší než za obě předchozí čtvrtletí dohromady. Vedoucí úlohu mezi cílovými státy přistěhovalců znovu sehrálo Německo (108 305 žádostí), těsně následované tranzitním Maďarskem (108 085 žádostí), které kvůli vysokému počtu ilegálních migrantů postavilo na hranicích se Srbskem a Chorvatskem pohraniční plot. Pomyslnou třetí příčku zaujalo Švédsko, následované Itálií a Rakouskem. Zdaleka nejvýraznější zvýšení počtu žádostí o azyl zažilo Finsko (842 % nárůst na 15 130 žadatelů), dále již zmíněné Maďarsko, Švédsko a Belgie. Naopak na opačném konci tabulky je sousední Slovensko, které obdrželo nejméně žádostí o azyl v celé Evropské unii, pouhých 15.\n\nVe čtvrtém čtvrtletí (říjen – prosinec) 2015 byl počet žadatelů o azyl v EU během roku 2015 vůbec nejvyšší; za poslední tři měsíce roku 2015 zde podalo žádost o azyl 426 025 migrantů. Nejvíce imigrantů cestovalo v tomto období opět do Německa, které bylo s výrazným odstupem následováno Švédskem, dále Rakouskem, Itálií a Francií. Rapidní pokles žadatelů o azyl byl v souvislosti s výstavbou pohraničního plotu zaznamenán v případě Maďarska, a to ze 108 085 prvoinstančních žádostí ve třetím čtvrtletí na pouhých 865 žádostí v posledním čtvrtletí. Ve skandinávských zemích mimo již zmíněné Švédsko počet azylových žádostí výrazně stoupl v sousedním Norsku, které ale není členem EU, a nadále přetrvával vysoký počet žadatelů i ve Finsku.\n\nZa celý rok 2015 dohromady požádalo v Evropské unii o azyl 1 255 640 imigrantů. Jedná se o více než dvojnásobný nárůst oproti roku 2014, kdy v celé EU požádalo o azyl 626 000 osob. Na první příčce v počtu žadatelů o azyl se umístila Spolková republika Německo, kde podali migranti 441 800 žádostí o azyl, druhou reálně nejvyhledávanější zemí migrantů bylo Švédsko s více než 156 000 žadateli o azyl. Více žádostí než ve Švédsku sice bylo během roku 2015 podáno v Maďarsku, které ale sehrálo jen roli tranzitní země, jelikož migranti zde nezůstávali a pokračovali dále do západní Evropy; počet reálných žadatelů o azyl během jednotlivých čtvrtletí se zde pohyboval pouze v řádu stovek, podobně jako ve čtvrtém čtvrtletí. V přepočtu na počet obyvatel přijímalo nejvíce prvoinstančních žádostí o azyl Švédsko, následované Rakouskem. Nejvyšší meziroční nárůst nových migrantů byl pak zaznamenán ve Finsku. V České republice požádalo za rok 2015 o mezinárodní ochranu 1 239 přistěhovalců, což činí mírný nárůst oproti roku 2014; podobný trend byl zaznamenán i na Slovensku.\n\nNázory na příčiny současné migrační krize se liší, převládá však názor, že krize je způsobena kombinací více faktorů. Nejčastěji zmiňovanou příčinou je absence ochrany hranic Evropské unie. Dále jsou uváděny „migrační průmysl“ (převaděčský byznys), probíhající válečné konflikty, využívání systému sociálních dávek, převážně v západních státech EU, demografické změny a populační exploze a náboženský, etnický a ekonomický útlak v zemích původu a vzestup Islámského státu.\n\nNATO a některé tajné služby mimo jiné spekulují o ruských snahách destabilizovat EU pomocí migrační krize.\n\nNaopak jiní vidí příčiny krize právě v počínání NATO. Slovenský premiér Robert Fico, jihoafrický prezident Jacob Zuma, americký senátor Rand Paul nebo britský politik Nigel Farage se domnívají, že k destabilizaci Blízkého východu a k následné migrační vlně přispěly vojenské intervence NATO a západních států v Libyi a Iráku i podpora povstalců v Sýrii. ÚV KSČM směřuje kritiku k akcím prováděným nebo podporovaným především Spojenými státy americkými a některými západoevropskými státy, jako jsou Spojené království, Francie, Itálie či Německo. Také někteří vojenští odborníci kritizují státy NATO za destabilizaci severoafrického a blízkovýchodního regionu. Podle těchto kritiků nedosáhly tyto operace žádných úspěchů a jejich výsledkem došlo k rozpadu režimů, které sice byly autoritativní a nedemokratické, ale udržovaly v oblasti klid a byly jistou hrází proti migraci (například v Libyi).\n\nPodle jiných kritiků naopak neudělaly Spojené státy dost pro to, aby podpořily povstalce a sesadily syrského prezidenta Bašára al-Asada. Další kritici vinu Spojených států popírají.\n\nPolitolog Jiří Pehe uvádí, že špatná bezpečnostní situace či válka v daných státech nebyly primárně způsobeny vojenskými intervencemi a po nějakém čase by se objevily v ještě větším měřítku. Dalším argumentem odpůrců příčin migrace způsobených vojenskými intervencemi je to, že některé intervence byly provedeny již před delší dobou, ale k výraznému zesílení proudu migrantů dochází až s odstupem času. Velká část imigrantů také přichází z oblastí, které nebyly vojensky intervenovány. Podle údajů Ministerstva vnitra Spolkové republiky Německo bylo za 11 měsíců roku 2015 registrováno 965 000 uprchlíků, z toho Syřané tvořili přibližně polovinu a další uprchlíci přicházeli ze západního Balkánu. Některé státy, zejména v určitých oblastech Afriky, jsou nestabilní dlouhodobě, již od zániku statusu daného státu jako zámořské kolonie některých západoevropských zemí (často Francie nebo Spojeného království) a nabytí nezávislosti. Část lidí je toho názoru, že zastavení imigrační vlny je velmi obtížné, jelikož státy, odkud běženci přicházejí, jsou hluboce etnicky i nábožensky rozděleny. Vládnoucí strany jak v Africe, tak na Blízkém východě často utlačují příslušníky národnostních menšin, kteří kvůli pronásledování nebo strachu o svůj život emigrují z těchto zemí. Dle Jiřího Pehe byly intervence západních států málo důsledné a problémy vznikly neexistencí dalších plánů pro tyto oblasti.\n\nDle dalšího významně zmiňovaného názoru je primárním problémem krize samotný islám, který v sobě obsahuje některé prvky neslučitelné s demokracií. V této souvislosti je kritizován např. islámský právní systém šaría, postavení žen, homosexuálů a nevěřících podle islámského učení, pojetí džihádu jako jednoho ze základních témat islámu i morální stránka údajného proroka Mohameda. S touto problematikou souvisí také islámský terorismus a hlavní cíl většiny islámských teroristických organizací, vycházející z Koránu – vznik chalífátu, státu řízeného dle islámských pravidel (např. v roce 2014 vyhlásila mezinárodně neuznaný chalífát organizace Islámský stát na části území Sýrie a Iráku). Vzhledem ke zmíněným faktorům je dle zastánců tohoto názoru velmi obtížné bez zásadní reformace islámu stabilizovat a následně rozvíjet oblasti, odkud migranti přicházejí.\n\nČasto se také vyskytuje názor, že hlavním důvodem imigrace je touha běženců po snadnějším životě ve vyspělých zemích západní Evropy. Vysoký počet migrantů, kteří se chtějí dostat do Evropy, významně podporuje také sociální politika a vstřícný přístup k jejich přijímání ze strany některých států západní a severní Evropy, které zároveň patří k nejčastějším cílům migrantů (zvláště Německo, do konce roku 2015 také Norsko, Švédsko nebo Rakousko).\n\nDíky nebývalému zájmu lidí ze zemí severní Afriky a Blízkého východu emigrovat do zemí západní Evropy se daří i převaděčům a pašerákům lidí, kteří získávají od imigrantů velké sumy peněz. Na převaděčství se podílí značnou mírou lidé ze všech zemí, kudy procházejí trasy migrantů.\n\nV případě takzvané Balkánské cesty to jsou především občané Turecka a zemí jihovýchodní Evropy. V Turecku fungují rozsáhlé propracované pašerácké sítě, které migrantům zajišťují přepravu do Řecka, nejčastěji na nafukovacích člunech nebo dřevěných rybářských lodích. Pašeráci se kvůli touze po vysokých ziscích snaží na jednu loď dostat co nejvíce lidí. Podle Evropské komise se v Turecku podílí na pašeráctví přes 50 000 lidí; tamní vládě se ani přes rozsáhlé zátahy a zatčení mnoha tisíc lidí nedaří dostat situaci pod kontrolu. V jihovýchodní Evropě se migranti nejčastěji přepravují vlaky a autobusy, a to jak pravidelnými spoji, tak speciálními linkami. V blízkosti hranic se obvykle pohybují pěšky, jelikož pravidelné přeshraniční spoje byly z důvodu nezvladatelné situace, pramenící z jejich přeplněnosti migranty, zrušeny. Někteří migranti využívají i na Balkáně služeb pašeráků ze Srbska, Bulharska, Rumunska, Severní Makedonie a dalších států, kteří migranty přepravují různými způsoby; od klimatizovaných automobilů až po nákladní auta, kde jsou uprchlíci umístěni po desítkách, často v ohrožení života. V roce 2015 byly odhaleny stovky takových pašeráckých vozidel, v jednom případě se dokonce 71 uprchlíků v mrazírenské dodávce v Rakousku udusilo. Migranti velmi často dostávají od pašeráků informace o evropských zemích, které jsou pro ně nejvýhodnější, instrukce, jakým státům se raději vyhnout a rady, jak vypovídat při případném zadržení. Ve střední a západní Evropě se již drtivá většina migrantů přepravuje vlaky, služeb pašeráků zde využívá jen menší část z nich. Přesto se i v těchto státech daří organizovanému zločinu, což je způsobeno především značným množstvím běženců.\nU tras vedoucích přes Středozemní moře se také jedná o organizované gangy v jednotlivých zemích původu. Ty někdy pronajímají byty, kam migranty umisťují, a následně je vypravují přes moře; většinou v nafukovacích člunech nebo rybářských lodích, často v otřesných podmínkách. Některé z těchto lodí, které jsou konstruované jen pro příbřežní plavbu, ztroskotají při několik set kilometrů dlouhé plavbě, což vede k vysokým ztrátám na životech. Kvůli vyššímu nasazení agentury Frontex od druhé poloviny roku 2015 se ale podařilo v přepočtu na počet migrantů tragické události snížit. Dle Organizace spojených národů zemřelo v roce 2015 při plavbě do Evropy, ať už z Turecka nebo severní Afriky, celkem téměř 3 800 uprchlíků.\n\nCena za cestu migrantů do Evropy se výrazně liší. U Balkánské cesty se náklady na plavbu z Turecka do Řecka pohybují v případě klasických nafukovacích člunů v přepočtu kolem 15 000 - 20 000 Kč, někteří pašeráci si ale účtují vyšší ceny, ovlivněné mj. klimatickými podmínkami či nízkou konkurencí. Cesta po Evropě vychází většinou výrazně levněji, i zde se ale může výsledná cena vyšplhat až na několik desítek tisíc korun. V některých zemích jsou za přepravu veřejnou dopravou pro migranty stanoveny jednotné nízké ceny s cílem zamezit jejich neúměrnému zvyšování. Za přepravu ze severní Afriky do Itálie si převaděči účtují vyšší marže, cesta průměrně stojí podle některých zdrojů v přepočtu kolem 50 000 Kč. Finanční prostředky musejí migranti vynaložit také k tomu, aby se dostali z místa svého bydliště na pobřeží severní Afriky nebo Turecka.\n\nObjevují se jednotlivá prohlášení a spekulace některých politiků, že imigrační krizi podporuje či z ní přinejmenším profituje Ruská federace. Během roku 2015 zmínil údajný podíl Ruska na převaděčství migrantů do Evropské unie např. český ministr obrany Martin Stropnický, který měl prý od maďarského ministra obrany informace o tom, že Rusko organizuje a financuje převoz uprchlíků přes Balkán. To maďarský ministr obrany i ruská vláda striktně popřeli, ale Stropnický totéž opakovaně tvrdil. Dále například rakouský eurokomisař pro rozšiřování EU a sousedskou politiku Johannes Hahn prohlásil, že podle něj není náhoda, že stále vzrůstající počet migrantů přicházejících do Evropy přes Rusko přichází v době, kdy je EU beztak pod tlakem. V roce 2015 se do Norska dostalo přes území Ruska 5500 uprchlíků. Vrchní velitel vojsk NATO v Evropě Philip Breedlove dne 1. března 2016 v americkém Senátu uvedl, že Rusko a syrský prezident Bašár al-Asad úmyslně podporovali syrský konflikt a činili tak z migrace zbraň; má se jednat o pokus přehltit evropské struktury a zlomit evropské odhodlání. Ruské ministerstvo obrany toto vyjádření ostře zkritizovalo. Český ministr zahraničních věcí Lubomír Zaorálek dne 15. března prohlásil, že Rusko se podílí na přílivu uprchlíků do Evropské unie tím, že přepravuje imigranty do Evropy z jižních oblastí severními cestami, například letecky, čímž se podle něj snaží zásobovat Evropu co největším počtem migrantů. Podle Zaorálka se jedná o podloženou informaci. Ruský premiér Dmitrij Medveděv v únoru 2016 evropskou migrační politiku kritizoval a prohlásil, že bylo „zkrátka hloupé otevřít dokořán evropské dveře a pozvat všechny, kteří k vám chtějí přijít.“\n\nV České republice bylo v roce 2015 zadrženo 168 pašeráků lidí převážně zahraniční národnosti, což představuje nárůst oproti předchozímu roku. Také bylo zadrženo přes 8 500 ilegálních migrantů, nejvíce mezi červencem a zářím 2015, což představuje více než 75 procentní meziroční zvýšení; nejčastěji se jednalo o Syřany, Ukrajince, Kuvajťany a Afghánce. Přes 3 000 lidí bylo z Česka vyhoštěno (údaj se netýká jen migrantů, dostávajících se do Evropy v rámci migrační krize), z toho do sousedních států zamířilo zpět asi 1 400 migrantů. Do České republiky migranti nejčastěji vstupují na území Jihomoravského kraje a opouštějí ji v Ústeckém nebo Plzeňském kraji; přes Česko projíždějí jak vlaky, tak i autobusy nebo jsou převáženi pašeráky.\n\nV letech 2007 až 2011 se zvýšil počet nelegálních migrantů, kteří překonávali Středozemní moře ze severní Afriky do Itálie do té míry, že Evropská unie začala hledat vhodné řešení tohoto problému. Na Středozemním moři z tohoto důvodu začala hlídkovat agentura na ochranu evropských hranic Frontex.\n\nZnačný nárůst počtu ekonomických migrantů a uprchlíků z Blízkého východu však přineslo až Arabské jaro, jehož výsledkem byla destabilizace řady arabských zemí. Jedním z prvních rizikových míst, které byly nelegálně překračovány, se stala řecko-turecká hranice. V roce 2011, nedlouho po vypuknutí války v Sýrii, začal dramaticky růst počet nelegálních přechodů hranice, který dosáhl až několika desítek tisíc ročně. Na části hranice byl proto v roce 2012 vybudován plot; na řecké straně na něj navázal později ještě plot na bulharské části hranice. Vybudování plotu vedlo k radikálnímu úbytku počtu nelegálních migrantů, kteří z Turecka přicházeli do Řecka, nicméně jen po určitou omezenou dobu. Většina z nich se poté začala dostávat do Evropy po moři.\n\nV roce 2013 došlo ke zhoršení bezpečnostní situace v Libyi natolik, že příval migrantů již začal být pro Itálii značně problematický. Proto Itálie zahájila námořní operaci Mare nostrum (\"Naše moře\"), jejímž cílem bylo hledat a zachraňovat lodě převážející imigranty. Tím by se jejich příchod alespoň podařilo dostat pod kontrolu. Rozsáhlá operace byla sice úspěšná, nicméně finančně velice nákladná, a Itálie zůstala v jejím financování osamocena. Proto se rozhodla v roce 2014 celou operaci ukončit. Italské námořnictvo nahradila evropská agentura Frontex, která k 1. listopadu 2014 zahájila operaci Triton, do níž však již byly zapojeny i další země Evropské unie. Mezi kritiky operace patřila ve své době především Spojené království. Britská vláda tehdy oznámila, že záchranné operace povedou pouze k nárůstu počtu imigrantů, kteří budou chtít do Evropy vycestovat a usadit se zde. V té době se již vyprofilovala i tzv. Balkánská trasa, která vedla z Turecka přes Egejské moře a dále Řecko, Severní Makedonii, Srbsko, Maďarsko a Rakousko do Německa.\n\nMezi lety 2008 a 2013 nikdy nepřesáhl počet migrantů připlouvajících do Evropy 70 000 lidí za rok. V roce 2014 se tento trend změnil a po moři připlulo přes 200 000 nových migrantů. Většinu zbývající části žadatelů o azyl tvořili lidé z evropských států, které ale nejsou v EU, a také migranti, kteří se dostali do Evropy jiným způsobem.\n\nV prvních měsících roku 2015 byl počet migrantů mířících do Evropy oproti druhé polovině roku jen minimální. Během každého z prvních tří měsíců roku připlulo po moři do Evropy dle statistik OSN necelých 10 000 migrantů. V té době převažovala cesta ze severní Afriky, nejčastěji z Libye, přes Středozemní moře do Itálie, označovaná jako Středomořská trasa.\n\nPrvní tragickou událostí, spojovanou s počátkem migrační krize, bylo potopení lodi převážející migranty z Afriky do Evropy, ke kterému došlo dne 13. dubna 2015 a vyžádalo si přes 400 obětí. Dne 18. dubna došlo k potopení další lodi s migranty ve Středozemním moři, při kterém zemřelo až 800 běženců. V reakci na tyto události byl svolán mimořádný summit EU a o problematice se posléze začalo mluvit jako o Evropské migrační krizi.\nVe druhém čtvrtletí roku 2015 se začaly počty migrantů mířících do Evropy zvedat a do EU přicházelo kolem 40 000 migrantů za jediný měsíc. Nárůst byl patrný zejména na Balkánské trase, vedoucí přes Egejské moře a Balkán do střední a západní Evropy. V první polovině roku 2015 však velkou část migrantů na této trase tvořili obyvatelé Balkánského poloostrova, především kosovští Albánci, kteří se snažili uniknout před nevyhovující ekonomickou situací ve své zemi. Jejich vlna ale začala postupně opadávat v létě roku 2015, zejména díky tomu, že Kosovo je Německem považováno za bezpečnou zemi a velká většina azylových řízení tak pro žadatele nedopadne úspěšně. Nemalou roli sehrál i diplomatický tlak na kosovskou vládu a cílená informační kampaň. K běžencům z Kosova se připojovali také Romové ze Srbska. Od května 2015 však na Balkánské trase začali být dominantním faktorem především uprchlíci ze Sýrie, Afghánistánu a Pákistánu. Migranti v květnu 2015 obsadili bělehradský park Bristol, který se v srpnu 2015 změnil na stanové městečko.\n\nV průběhu léta 2015 se uklidnilo Středozemní moře, což vedlo k zintenzivnění nelegálních přechodů evropských hranic. Počty ekonomických migrantů a uprchlíků se ukázaly být natolik výrazné, že začaly představovat nejprve administrativní problém (tj. jak rychle vyřídit žádost o azyl od všech žadatelů), později i bezpečnostní riziko (příliš mnoho neprověřených osob) a nakonec i dopravní problém (nedostatečná kapacita autobusové a vlakové dopravy). Některé evropské země, jako například Německo, Rakousko nebo Maďarsko, musely zpřísnit nebo i obnovit pohraniční kontroly na vnitřních hranicích mezi státy Schengenského prostoru kde jinak žádné hraniční kontroly nejsou. V červnu 2015 obsadily skupiny imigrantů italské město Ventimiglia na hranicí s Francií ve snaze překročit hranici, v čemž jim policie ale zabránila a jejich ležení nakonec vyklidila.\n\nV květnu 2015 začali imigranti, kteří se chtěli dostat z France do Velké Británie, záměrně zpomalovat či zastavovat dopravu na dálničním přivaděči k přístavu v severofrancouzském městě Calais ve snaze dostat se do Velké Británie na korbách nákladních vozů a kamionů. Docházelo k hromadným brutálním útokům na řidiče těchto kamionů ze strany migrantů. Francouzská policie musela čelit kritice, že není dostatečně aktivní v boji proti těmto jevům. V červenci 2015 obsadili migranti logistický terminál v Coquelles a několikrát také skupiny čítající zpočátku několik stovek, později až 2 000 osob, v noci pronikly do Eurotunnelu, kde zastavily dopravu. Po rozsáhlých policejních akcích na přelomu července a srpna téhož roku se podařilo těmto událostem z velké části zabránit, logistický areál byl také oplocen a byly zavedeny početné hlídky. Početná komunita migrantů v jeho blízkosti mezitím již vybudovala samostatně fungující autonomní tábor, který dostal mediální přezdívku \"Džungle\". Počet migrantů žijících v něm se během léta a podzimu 2015 zvyšoval a začátkem roku 2016 v něm přebývalo až 5 000 lidí.\n\nNa přelomu června a července 2015 oznámila maďarská vláda plán na výstavbu pohraničního plotu na státní hranici se Srbskem ve snaze odklonit, příp. alespoň snížit počty ilegálních imigrantů, dostávající se do Maďarska ze Srbska tzv. Balkánskou migrační trasou. Zatímco v červenci dosahoval jejich počet 1 000-1 400 lidí denně, v závěru srpna téhož roku to již bylo kolem 3 000 osob denně. V Severní Makedonii dosáhl těchto čísel proud migrantů dne 21. srpna, což místní vláda vyhodnotila jako bezpečnostní riziko, uzavřela hranici s Řeckem a vyslala na hraniční čáru armádu. Cílem bylo regulovat příchod lidí na území Severní Makedonie tak, aby nedošlo k tlačenicím a zraněním. Policisté však museli nasadit sílu a imigranti je nakonec přetlačili. Dvoudenní uzavření hranice vytvořilo jednu rozsáhlou uprchlickou vlnu, která dorazila dne 1. září 2015 do Budapešti a obsadila blízké nádraží Keleti pályaudvar.\n\nV září došlo k nejvýraznějšímu nárůstu migrantů přicházejících do Evropy a migrační krize se tak dostala do centra pozornosti. Zatímco situace na Středomořské migrační trase se během září stabilizovala, Balkánská trasa zažívala stále vzrůstající nápor imigrantů. Dne 4. září se kvůli problematice nelegální migrace sešli v Praze na mimořádném jednání premiéři zemí Visegrádské čtyřky, kteří dlouhodobě prosazují tvrdší postup vůči imigrantům než Evropská unie. Téhož dne eskalovala situace v Maďarsku, kde se před Východním nádražím shromáždilo několik tisíc migrantů, kteří požadovali odjezd do Německa. Poté, co jim to nebylo umožněno, se vydali pěšky v podobě Pochodu naděje z Budapešti po dálnici M1 směrem na Vídeň ke 180 km vzdálené maďarsko-rakouské hranici. V Maďarsku byly také zřízeny záchytné tábory pro migranty, ze kterých ale migranti ve snaze dostat se do západní Evropy neustále utíkali, jako např. tábor v Röszke na hranici se Srbskem, který měl zachytit většinu lidí, nelegálně přicházejících do země z jihu. Dne 9. září Evropská komise představila nový návrh uprchlických kvót, k jehož schválení došlo koncem září (viz níže).\n\nV polovině září přijíždělo do Německa denně kolem deseti tisíc migrantů a spolková země Bavorsko, která dlouhodobě kritizovala jednání jak celoněmecké vlády, tak i evropských institucí, neboť se cítila přetížená náporem imigrantů, se dostala za hranice svých maximálních kapacit. Německá vláda následně jednohlasně vyhlásila okamžité zavedení hraničních kontrol na německo-rakouské hranici, které pokračovalo i v roce 2016. Německo kvůli přílivu imigrantů také zrušilo plány na snižování daní a zároveň posílilo programy na pomoc nezaměstnaným. Rakousko povolalo na řešení krize armádu, která pomáhala s humanitární pomocí.\n\nDne 15. září byla dokončena stavba maďarského pohraničního plotu na hranici se Srbskem a tím došlo k uzavření hranice. Od tohoto dne začal být v Maďarsku účinný i nový zákon, na základě kterého je překročení státní hranice bez platného schengenského víza trestný čin a na hranici byli vysláni také příslušníci policie a armády. Od 16. září začali migranti místo do Subotice u maďarských hranic mířit k městu Šid, které se nachází na hranici s Chorvatskem. Chorvatsko jim po registraci umožnilo volný průchod do západní Evropy. Během následujících dnů přicházelo do Chorvatska přes 9 tisíc migrantů denně, kvůli čemuž v příhraničních oblastech vznikl chaos, jelikož země nebyla na příchod takového množství lidí připravena. Migranti začali využívat chorvatské území jen pro vyhnutí se pohraničnímu plotu na hranicích Maďarska se Srbskem a dále pokračovali přes maďarské území. Dne 18. září začalo Chorvatsko vysílat autobusy s migranty k maďarským hranicím, čímž pobouřilo maďarskou vládu, protože se tím rapidně zvýšil počet migrantů v Maďarsku. Z tohoto důvodu maďarská vláda deklarovala výstavbu plotu o celkové délce 116 km ve dvou župách podél části hranice s Chorvatskem.\n\nDne 22. září schválili ministři vnitra států Evropské unie kvóty na rozdělení migrantů mezi členské země EU. Proti návrhu hlasovali zástupci Česka, Slovenska, Maďarska a Rumunska, Finsko se zdrželo hlasování a ministři ostatních 23 unijních států s kvótami souhlasili. V roce 2015 mělo být přemístěno 66 000 osob z Itálie a Řecka. V rámci migračních kvót mělo Česko přijmout celkový počet 1 591 osob. Nadále zůstávala platná i první verze kvót transformovaná do takzvaně dobrovolného rozdělení 40 000 běženců z Itálie a Řecka, schválené v červnu roku 2015; v jeho rámci mělo Česko přijmout 1 100 migrantů z Itálie a Řecka (viz tabulka). Celkem tak měla Česká republika relokovat, ať už pomocí kvót či takzvaně \"dobrovolně\", 2 691 žadatelů o azyl, celkem 1 036 z Itálie a 1 655 z Řecka. V roce 2015 nebyl do Česka přemístěn žádný žadatel o azyl. V celé unii bylo za toto období relokováno pouze 259 migrantů, což je jen zlomek z původně plánovaných 106 000 lidí.\n\nDne 23. září slovenský premiér Robert Fico oznámil, že Slovensko podává žalobu na Radu Evropské unie kvůli schválení kvót na přerozdělování běženců; podání žaloby o pár dní později oznámil i maďarský premiér Viktor Orbán. Česká vláda Bohuslava Sobotky se k Maďarsku a Slovensku nepřipojila. V Německu kvůli postoji k migrační krizi stále klesala popularita kancléřky Angely Merkelové, podle průzkumu měla podporu jen 38,5 % voličů, naopak popularita stoupala protiimigračním stranám. Koncem září Evropská komise oznámila, že na řešení migrační krize je vyčleněno v letech 2015 a 2016 celkem 1,7 miliardy eur.\n\nV září připlulo podle údajů agentury Frontex do Evropy 168 000 imigrantů, dle Organizace spojených národů jich bylo 163 500. Tento vysoký počet vytvořil nový rekord, který byl ale následující měsíc překonán.\n\nV říjnu dosahoval migrační proud vůbec nejvyšších rozměrů za celý rok 2015. Během října došlo k definitivnímu přesunu Balkánské migrační trasy z území Maďarska do Chorvatska a Slovinska. Probíhala také jednání mezi vysokými zástupci Turecka a Evropské unie o zastavení migrační krize, vůbec poprvé padl návrh finanční pomoci Turecku na vypořádání se s náporem syrských uprchlíků. V polovině října bylo schváleno poskytnutí pomoci v hodnotě 3 miliardy eur (81 miliard Kč) Turecku, což bylo některými politiky kritizováno. Někteří zástupci EU i jednotlivých členských států vyjádřili své obavy nad zhoršením migrační situace v Evropě kvůli zapojení Ruska do konfliktu v Sýrii, jehož údery mířily jak proti Islámskému státu, tak i proti ostatním odpůrcům vlády Bašára al-Asada, označovaným jako umírněná opozice. Dne 9. října odletěla první skupina Eritrejců z Itálie do Švédska v rámci v září schválených kvót na přerozdělování běženců. Dne 14. října začalo 21 vyslaných českých vojáků a ženijní technika v Maďarsku pomáhat se zvládáním migrační krize, o uvolnění 50 policistů do Maďarska rozhodlo také Slovensko.\n\nDne 15. října byl dokončen maďarský pohraniční plot od řeky Dunaje až po Drávu, kudy vede pozemní hranice mezi Chorvatskem a Maďarskem. Od 17. října poté byla uzavřena chorvatsko-maďarská hranice pro migranty; Maďarsko přestalo přijímat chorvatské autobusy s běženci a na několik dnů byly uzavřeny i všechny maďarsko-chorvatské silniční hraniční přechody. Chorvatsko z tohoto důvodu začalo odklánět imigranty do Slovinska; došlo k přesměrování Balkánské trasy, která přes území Chorvatska vedla z Tovarniku a tábora Opatovac přes Čakovec, Macelj a Mursko Središće na území Slovinska. Uprchlíci byli na chorvatsko-slovinské hranici registrováni a poté pokračovali dále na západ. Slovinský premiér Miro Cerar téhož dne oznámil nasazení armády na vypořádání se s migrační krizí.\n\nKaždý den od poloviny října přicházelo do Slovinska přes 8 000 migrantů, kteří dále pokračovali do Rakouska. Slovinská vláda se k průchodu migrantů stavěla kritičtěji než vláda Chorvatska, která se stala terčem kritiky slovinských představitelů. Vlivem výstavby maďarského pohraničního plotu došlo k diplomatickému konfliktu také mezi Maďarskem a Chorvatskem. Dne 28. října slovinský premiér Miro Cerar oznámil záměr na výstavbu plotu na hranici s Chorvatskem a v listopadu Slovinsko také s výstavbou plotu začalo.\nProblémy s nelegálním překračováním hranice mělo Norsko, kam se přes společnou rusko-norskou hranici dostávaly stovky migrantů po takzvané arktické migrační cestě. Nejvíce migrantů za celý rok 2015 připlouvalo do Řecka v druhé polovině října; příčinou tohoto vzestupu bylo blížící se zimní období i kontroverzní politika Angely Merkelové směrem k uprchlíkům, která vyvolala nevoli i mezi některými bavorskými politiky. Počet migrantů ve stanovém táboře v Calais překročil v říjnu hranici 6 000 osob a několikrát v průběhu října musel být uzavřen Eurotunnel poté, co do něj na francouzské straně pronikly stovky migrantů. Chorvatsko oznámilo, že od poloviny září, kdy byla přesměrována Balkánská migrační trasa do Chorvatska, do poloviny října prošlo touto zemí 220 000 osob.\n\nRakousko oznámilo záměr vybudovat na části rakousko-slovinské hranice pohraniční bariéru. V závěru října začal počet imigrantů připlouvajících do Řecka mírně klesat, stále se ovšem jednalo o tisíce lidí denně. Evropská unie také rozhodla o navýšení humanitární pomoci do uprchlických táborů v Jordánsku, odkud přicházela část běženců, o dalších 28 mld. Eur (přes 750 mil. Kč); záměr poskytnout Jordánsku humanitární pomoc v hodnotě 100 mil. Kč v roce 2016 již dříve oznámila česká vláda.\n\nZa říjen 2015 do Evropy připlulo po moři dle agentury Frontex 218 000 přistěhovalců, podle OSN dokonce 221 500 běženců, což bylo více než za celý rok 2014. Drtivá většina z nich, asi 190 000 uprchlíků, vstoupilo do EU přes Řecko Balkánskou trasou.\n\nV listopadu došlo k poklesu počtu příchozích migrantů kvůli začínajícímu zimnímu období v Evropě, pokles byl ale nižší, než bylo očekáváno. Důvodem byla jednak obava z blížící se zimy, jednak špatná situace v uprchlických táborech zemí Blízkého východu a v Turecku. Většina migrantů na Balkánské trase v průběhu měsíce listopadu cestovala z řecké Soluně přes severomakedonská hraniční města Gevgelija a Tabanovce do srbského Preševa a odtud dále na sever. Chorvatská vláda vyřešila špatné podmínky na srbsko-chorvatském hraničním přechodu otevřením nového záchytného tábora ve Slavonském Brodu a vypravováním mimořádných vlaků do Slovinska. Evropská unie začala v malé míře uplatňovat migrační kvóty. Pod tlakem uprchlické krize se některé evropské země rozhodly zpřísnit pravidla pro azylovou politiku, především Německo, Rakousko a Švédsko. Dne 9. listopadu kvůli vážné situaci ve Slovinsku začalo 20 policistů a 27 vojáků z Česka pomáhat s registracemi migrantů přicházejících do této země, jejíž vláda o to kvůli kritické situaci v okolí slovinsko-chorvatských hranic požádala.\n\nTeroristické útoky v Paříži, při nichž bylo 13. listopadu 2015 zabito 130 lidí a dalších více než 350 jich bylo zraněno, zdůraznily bezpečnostní rizika migrační krize, která se potvrdila zejména po zjištění, že se na útocích podíleli lidé, kteří přišli jako migranti přes Řecko. Nová polská vláda Beaty Szydłové v reakci na to deklarovala, že nebude respektovat rozhodnutí EU o kvótách a žádné migranty k přerozdělení nepřijme. Předseda Evropské komise Jean-Claude Juncker se soustředil spíše na varování, aby tyto obavy nepřerostly v zaujatost proti migrantům. Naproti tomu celá řada politiků začala zdůrazňovat bezpečnostní rizika krize, nutnost masovou imigraci omezit a obnovit bezpečnost.\n\nDne 11. listopadu rozhodla německá vláda, že z důvodu naplněných uprchlických kapacit se vrátí k dodržování dublinské úmluvy a bude vracet příchozí ekonomické migranty bez práva na azyl do zemí, odkud přišli do EU tak, jak to úmluva stanovuje. Švédsko se rozhodlo pod vlivem velmi vysokého počtu nově příchozích imigrantů zavést od 12. listopadu hraniční kontroly na společné hranici s Dánskem a v přístavech, kam připlouvají lodě z Německa. V souvislosti s teroristickými útoky v Paříži, ke kterým došlo jen den po zavedení hraničních kontrol, byla jejich platnost prodloužena až do neurčita a tamní vláda také rozhodla o zpřísnění imigrační politiky.\nKvůli změně vstřícného přístupu německé vlády k nově příchozím migrantům začala slovinská armáda dne 11. listopadu budovat pohraniční plot na části společné hranici s Chorvatskem. Plot, který měl sloužit k usměrnění proudu migrantů na vybrané hraniční přechody, měl měřit po dokončení první fáze výstavby cca 80 km. Za první měsíc od přesměrování hlavní migrační trasy do Slovinska (od poloviny října do poloviny listopadu 2015) prošlo touto zemí přes 180 000 běženců. Dne 13. listopadu začalo s výstavbou pohraničního plotu pro usměrnění migrantů v plánované délce jen 3,7 kilometrů také Rakousko; cílem plotu bylo nasměrovat migranty k vybraným hraničním přechodům.\n\nV maltské metropoli La Valetta se mezitím uskutečnil mimořádný summit Evropské unie s cílem krizovou situaci řešit, zástupci členských států se již poněkolikáté shodli na nutnosti lepší ochrany vnější hranice Schengenského prostoru a fungující návratové politiky. Ve druhé polovině listopadu začaly ozbrojené složky Severní Makedonie vpouštět na území státu jen Syřany, Iráčany a Afghánce. Dne 28. listopadu 2015 pak Severní Makedonie zahájila výstavbu pohraničního plotu na části své jižní hranici s Řeckem, což vedlo ke zvýšení koncentrace především ekonomických migrantů na řeckém území a k opakovaným střetům s policií.\n\nV závěru listopadu začala migrační vlna slábnout, což bylo jednou z příčin sníženého počtu nově přicházejících běženců do Evropy oproti říjnu, kdy byl jejich počet rekordní. V listopadu 2015 připlulo do Evropy dle údajů OSN 155 000 imigrantů.\n\nV prosinci nedosahoval migrační proud takových rozměrů, jako v předcházejících měsících. Migrační tok po Středomořské migrační trase byl stejně jako v listopadu výrazně nižší oproti Balkánské trase, po které přicházela většina běženců. V prosinci přicházelo do Evropy v průměru více než 4 000 imigrantů každý den, do samotného Německa v tomto období mířilo kolem 3 000 běženců každý den. Dle údajů UNHCR se ve Středozemním a Egejském moři během roku utopilo až 3 770 běženců. Ačkoliv se jedná o vysoké číslo, v porovnání s meziročním nárůstem migrantů připlouvajících do Evropy je to téměř padesátiprocentní pokles.\n\nDne 2. prosince Slovensko oficiálně podalo již dříve avizovanou žalobu k Evropskému soudnímu dvoru na systém kvót pro přerozdělování migrantů a o den později podniklo stejný krok oficiálně i Maďarsko. Na začátku prosince vzrůstalo napětí na severomakedonsko-řecké hranici, kde se nahromadily téměř 2 000 přistěhovalců, kterým bezpečností složky Severní Makedonie zamezily v nelegálním vstupu do země. Situace se zlepšila poté, co byli migranti odvezeni do Atén, kde mohli požádat o azyl. Německé úřady nezvládaly vyhošťovat ekonomické migranty ani přijímat žádosti o azyl, což vedlo k nespokojenosti a frustraci mezi imigranty a nepokojům v některých azylových centrech.\n\nV reakci na teroristické útoky v Paříži představilo několik západoevropských států plán na vznik takzvaného minischengenu, který měl zahrnovat jen 5 západoevropských zemí – Německo, Rakousko, Nizozemsko, Belgii a Lucembursko. Premiéři států Visegrádské čtyřky i některých dalších států jednohlasně tento kontroverzní návrh označili za nepřijatelný.\n\nV polovině prosince byl jako součást tzv. 3. implementačního balíčku EK na řešení migrační krize oznámen záměr vzniku společné evropské pohraniční a pobřežní stráže s rozšířenějšími pravomocemi, než má agentura Frontex. Ochranu vnější schengenské hranice by podle něj mělo posílit 1 500 pohraničníků; někteří analytici tento počet vzhledem k celkové délce hranic označili jako nedostatečný. Návrh podporovala velká většina představitelů členských států Evropské unie, vč. premiéra ČR Bohuslava Sobotky, naopak kritici plánu poukazovali zejména na to, že by pohraniční a pobřežní stráž mohla zasahovat na území členského státu i bez jeho souhlasu. Zástupci EU přiznali, že přerozdělování migrantů nefunguje: v průběhu celého roku 2015 bylo relokováno, jak pomocí kvót, tak na dobrovolné bázi, pouze 259 osob (177 z Itálie a 82 z Řecka) z celkem plánovaných 160 000.\n\nV posledním měsíci roku 2015 byl migrační proud v porovnání s předchozími měsíci slabší a dosahoval podobných hodnot jako v létě. V prosinci 2015 připlulo do Evropy dle údajů Organizace spojených národů 119 000 migrantů.\n\nZa celý rok 2015 připlulo k evropským břehům podle OSN 1 015 078 migrantů. Nejvyšších počtů dosahoval migrační tok mezi zářím a listopadem 2015.\nDle údajů evropského statistického úřadu Eurostat požádalo o azyl v zemích Evropské unie za rok 2015 celkem 1 255 640 imigrantů. Jedná se o více než dvojnásobný nárůst oproti roku 2014, kdy v EU žádalo o azyl necelých 626 000 osob. Je to také vyšší údaj než počet migrantů, kteří připluli do Itálie a Řecka, jelikož část žadatelů o azyl tvoří i občané balkánských států a také přistěhovalci, kteří se do EU dostali jiným způsobem.\n\nBěhem ledna 2016 sice počet příchozích ekonomických migrantů a uprchlíků do Evropy poklesl, do samotného Německa však přicházelo stále nejméně okolo tisíce lidí denně. Od 1. ledna roku 2016 zpřísnilo Německo prověřování žadatelů o azyl ze Sýrie, Iráku a Eritreje, pro které do té doby platily zjednodušené podmínky řízení. Jednotlivé evropské země i nadále zdůrazňovaly potřebu společného politického řešení krize.\n\nSilvestrovské sexuální útoky přistěhovalců v mnoha evropských městech, ke kterým došlo na přelomu prosince 2015 a ledna 2016, však i nadále pomohly k polarizaci evropské společnosti. Bezpečnostní složky se zdráhaly zveřejnit informace, že za útoky stáli imigranti ze zemí severní Afriky i Blízkého východu; vyšetřování pak ukázalo, že velká část z nich přišla do Německa během roku 2015 jako žadatelé o azyl. Tato událost značně ovlivnila veřejné mínění v Německu i dalších západoevropských zemích. Dne 28. ledna v reakci tyto události Německo rozhodlo, že Alžírsko, Tunisko a Maroko jsou nově považovány za tzv. bezpečné země.\n\nDne 15. ledna stanovilo Rakousko limit přijímaných uprchlíků v roce 2016 na 37 500 lidí a do poloviny roku 2019 maximálně 127 500 osob; co se bude dít v případě naplnění tohoto limitu nebylo upřesněno. V lednu 2016 padlo rozhodnutí, že neúspěšní žadatelé o azyl ve Švédsku a Finsku budou z obou zemí deportováni dle platných zákonů a mezinárodních smluv, jež byly v průběhu krize kvůli velkému množství žadatelů o azyl porušovány. Česká vláda souhlasila s plánem na vznik společné evropské pohraniční a pobřežní stráže. V závěru ledna do České republiky přiletělo prvních 32 křesťanských uprchlíků z Iráku a Libanonu z celkem plánovaných 153 lidí.\n\nEvropští političtí představitelé v souvislosti s vývojem okolo migrační krize vyzvali k urychlenému řešení ve snaze zachránit samotnou ideu Schengenského prostoru a EU. Z nejvyšších pater evropské politiky se ozývaly apely, podle kterých hrozil rozpad jednotné Evropy do několika měsíců. Kvůli nedodržování závazků ze strany Řecka ohledně ochrany vnější hranice Schnegenu zvýšili představitelé EU diplomatický tlak na řeckou vládu a objevovaly se i návrhy na jeho vyloučení ze Schengenského prostoru. V tomto případě se čeští političtí představitelé podobně jako celá Visegrádská skupina postavili za myšlenku vybudování záložní linie, kterou by představovala Albánsko-řecká hranice, Severomakedonsko-řecká hranice a Bulharsko-řecká hranice.\n\nPodle OSN připlulo v lednu 2016 do Evropy přes 73 000 migrantů, což je oproti lednu 2015, kdy jejich počet činil jen 5 500 lidí, meziročně 14 krát více.\n\nV únoru pokračovaly politické protesty evropského obyvatelstva proti příchodům imigrantů. Jejich počet na počátku měsíců sice poněkud poklesl, ke konci měsíce února však začaly zaznamenávat řečtí záchranáři opět vzestupný trend v počtu přicházejících migrantů přes Egejské moře. Dne 7. února 2016 se v Praze uskutečnila rozsáhlá demonstrace pro a proti imigraci, kdy početně měli navrch odpůrci migrace. Bezpečnostní situace byla během demonstrace vyhrocená; česká policie musela nasadit těžkooděnce a uzavřít několik ulic na pražských Hradčanech, aby nedošlo ke střetům mezi oběma tábory. K házení předmětů a provokacím došlo nicméně jen v jediném případu. K protestům a střetům mezi zastánci a odpůrci migrace došlo i v dalších evropských zemích, především v Německu a ve Švédsku.\n\nDne 3. února začalo 27 českých policistů střežit vnější schengenskou hranici v Severní Makedonii. V závěru měsíce února se rozhodli političtí představitelé Severní Makedonie uzavřít hranici s Řeckem pro příchozí z Afghánistánu. 22. února čekalo na hranici za pohraničním plotem přes 2000 lidí, což přimělo řeckou vládu vyvinou diplomatický tlak na představitele ve Skopje, aby hranici okamžitě otevřeli. Jen o několik dní dříve však pro Afghánce uzavřelo svoji hranici také Srbsko, které zpět z Miratovců vrátilo do Tabanovců na severomakedonské území asi 200 lidí.\n\nV téže době rovněž zaznamenala maďarská pohraniční policie vzrůstající trend průniků uprchlíků a migrantů na území Maďarska, a to buď přes pohraniční plot, nebo přes společnou hranici s Rumunskem.\n\nVe Francii byl mezitím uprchlický tábor Džungle nahrazen několika mobilními buňkami, kde by pro uprchlíky byly zajištěny alespoň základní hygienické potřeby. Francouzské úřady následně několikrát pohrozily vyklizením a likvidací tábora; uprchlíci se však v řadě případů přemístili jen do okolních vesnic, kde zakládali tábory nové.\n\nNa přelomu února a března stanovilo nejprve Rakousko, a později i všechny ostatní státy na balkánské trase, kvóty, kolik uprchlíků bude moci přejít hranici. Všechny vlády reagovaly velice rychle; uzavřena pro uprchlíky byla i severomakedonsko-řecká hranice. Skutečnost, že se na začátku března 2016 nashromáždilo několik tisíc migrantů na řeckém území, vedla k zhoršení vztahů mezi Řeckem a Rakouskem. Dne 1. března bylo podle odhadů u řecké vesnice Idoumeni zhruba osm tisíc migrantů, kteří se pokusili několikrát prorazit pohraniční plot. Řecká vláda mezitím zahájila výstavbu nového táboru při hranicích, který by měl mít kapacitu 12 500 lidí. Rozhodnutí o uzavření hranice kritizovala ostře UNHCR.\n\nPo teroristických útocích v Bruselu, při nichž bylo 22. března 2016 zabito více než 30 lidí a stovky dalších zraněny, se obdobně jako po listopadových útocích v Paříži objevily informace o tom, že někteří ze strůjců útoků se po vycvičení Islámským státem vrátili do Evropy s uprchlickou vlnou, často s falešnými doklady. Salah Abdeslam, jeden z pařížských útočníků, prý už v září 2015 na balkánské trase vyzvedl a autem do západní Evropy převezl Najima Laachraouiho, který se v březnu odpálil na bruselském letišti. Laachraoui do Evropy přicestoval pod falešným jménem Soufiane Kayal a prošel tak bez povšimnutí i policejní kontrolou vozidla v okolí maďarsko-rakouské hranice. Polská premiérka Beata Szydłová v reakci na přítomnost teroristů mezi migranty odvolala den po útocích v Bruselu záměr Polska přijmout na své území v rámci plnění uprchlických kvót 7000 migrantů, kteří měli do země začít přicházet na konci března.\nŠpanělská vojenská loď Numancia (působí v rámci mise EU tzv. Operace Sophia) přivezla 21. března do Itálie 667 migrantů, většinou Somálce a Eritrejce, které zachránila ve Středozemním moři. 20. března italská pobřežní stráž a vojenské lodě v rámci mise EU zachránily z člunů na moři přes 900 migrantů ze subsaharské Afriky a z Bangladéše. Italská pobřežní stráž zachránila 27. a 28. března u břehů Libye celkem 1482 migrantů. Mezi 28. a 30. březnem bylo zachráněno a přemístěno do Itálie na 3700 migrantů.\n\nDne 4. dubna bylo na základě dohody mezi EU a Tureckem vráceno z Řecka do Turecka 136 migrantů. Podle dohody za každého Syřana vráceného z Řecka převezme EU jednoho syrského uprchlíka z Turecka.\n\nDne 6. dubna Evropská komise pod vedením Jeana-Clauda Junckera navrhla stálé povinné kvóty pro přerozdělování uprchlíků mezi členské státy EU.\n\nDne 11. dubna italská pobřežní stráž a německé vojenské plavidlo \"Frankfurt am Main\" (působí v rámci mise EU) zachránily na moři a přivezly ke břehům Itálie 1850 migrantů většinou ze subsaharské Afriky. Dalších 6000 migrantů připlulo do Itálie mezi 13. na 15. dubnem, mnohé z nich přivezly k evropské pevnině posádky lodí evropských států pod vedením italské pobřežní stráže. Migranti na středomořské cestě do Itálie jsou většinou muži ze subsaharské Afriky, nejvíce z Nigérie, Gambie, Senegalu, Guiney, Pobřeží slonoviny, Somálska a Mali.\n\nPodle italského generála, který je vojenským poradcem zmocněnce OSN pro Libyi, se v Libyi nachází až 1 milion potenciálních migrantů, kteří čekají v Libyi na cestu do Evropy.\n\nU břehů Egypta se utopilo nejméně 400 migrantů ze Somálska, Etiopie a Eritreje, kteří se na 4 člunech snažili doplout do Itálie. 18. dubna soukromá záchranná loď z Německa Aquarius přivezla do Itálie 108 migrantů, které zachránila z gumových člunů u libyjských břehů.\n\nOd dubna do září 2016 dorazilo do Evropy na lodích přes Středozemní moře téměř 300 000 migrantů a více než 3000 jich při cestě zahynulo. Mezi 3. a 5. říjnem lodě italské pobřežní stráže a námořnictva mise Evropské unie zachránily u libyjského pobřeží přes 10 000 migrantů a převezly je do Itálie. 24. října bylo do Itálie převezeno italskou pobřežní stráží a námořní misí Evropské unie více než 4000 migrantů.\n\nPočátkem roku 2017 místní úřady v Libyi, která je fakticky zhrouceným státem bez plnohodnotné centrální vlády, vyjadřovaly neochotu spolupracovat s Evropskou unií na zastavení migrační vlny z Libye do Evropy.\n\nV březnu do Itálie dorazilo 10 800 migrantů. 14. dubna bylo ve Středozemním moři zachráněno 2074 migrantů, kteří se snažili dostat do Itálie. Za celý rok přišlo de Evropy 186 500 migrantů, z toho 116 400 do Itálie. Do Itálie přišlo v porovnání s rokem 2016 o 33% migrantů méně, do Řecka o 79 %; naproti tomu do Španělska přišlo migrantů oproti předchozímu roku výrazně více (nárůst o 140 %). Na \"balkánské stezce\" bylo zadrženo pouhých 500 osob. Národnostní složení migrantů se lišilo dle země, v níž překročili hranici EU: do Itálie nejvíce přicházeli uprchlíci z Nigérie, Guineje, Pobřeží slonoviny a Bangladéše, do Španělska migranti z Maroka a Alžírska a do Řecka ze Sýrie, Iráku a Afghánistánu.\n\nKvůli nespolupracování v rámci programu přerozdělování podle kvót dne 6. prosince 2017 pak Evropská komise podala žalobu u Evropského soudního dvora ve Štrasburku proti České republice, Maďarsku a Polsku. Česká republika přijala pouze 12 osob.\n\nV roce 2017 obdrželo občanství EU více než 825 000 imigrantů, nejvíce z Maroka, Albánie, Indie, Turecka a Pákistánu.\n\nBěhem roku 2018 nelegálně překročilo hranice Evropské unie 150 tisíc migrantů. Počet příchozích do Španělska se zdvojnásobil na zhruba 57 tisíc. Itálie zaznamenala nejnižší počet příchodů od roku 2012- zhruba 23 tisíc. Při pokusu dostat se přes Středozemní moře ze severní Afriky do Evropy zahynulo celkem 2262 migrantů.\n\nPodle Mezinárodní organizace pro migraci (IOM) do 7. května připlulo do Evropy celkem 17 000 migrantů. Nejvíce jich dorazilo do Řecka - téměř 8 000, dalších 7 200 migrantů napočítali ve Španělsku a v Itálii se vylodilo jen 873 migrantů. Během plavby přes Středozemní moře zemřelo 443 lidí.\n\nPodle Úřadu vysokého komisaře OSN pro uprchlíky (UNHCR) přišlo od ledna do srpna do Řecka celkem 26 770 migrantů, z toho asi 20 tisíc přes moře. Do Španělska připlulo od začátku roku přes Středozemní moře 14 500 migrantů, další 3500 se jich do Španělska dostalo v Maroku překonáním hranic dvou španělských enkláv Ceuta a Melilla. Do Itálie doplulo 4240 migrantů.\n\n14. června byl v Německu založen spolek \"Städte Sicherer Häfen\" (\"Města bezpečné přístavy\"). Tento spolek má sloužit výměně informací mezi městy, která chtějí přijímat a integrovat běžence nad rámec svých dosavadních povinností. Po založení měl dvanáct členských měst. \n\nNa konci srpna se italské strany Hnutí pěti hvězd a Demokratická strana dohodly na vytvoření nové vlády. Tato vláda začala prosazovat dohodu o dočasném systému automatického přerozdělování migrantů a možné finanční postihy pro země, které zcela odmítnou migranty přijímat. V září se Německo, Francie, Itálie a Malta dohodly na dočasném řešení pro přerozdělení migrantů.\n\nBěhem září přibylo v Řecku 12 tisíc běženců, na což řecký parlament reagoval zpřísněním azylového zákona. Řecký ministr Michalis Chryssochoidis také požádal země EU o pomoc s rozmístěním 2500 nezletilých uprchlíků. Český ministr vnitra Jan Hamáček na jeho dopis neodpověděl.\n\nPodle pravidelné zprávy agentury Frontex přišlo do Evropské unie od ledna do října 107 900 migrantů.\n\nPodle statistiky Mezinárodní organizace pro migraci přišlo na unijní území Řecka během roku 2019 skoro 63 tisíc běženců oproti necelým 33 tisícům roku v roce 2018. Na Kypr místo 4300 skoro osm tisíc.\n\nV polovině ledna přijeli do Prahy členové řeckého parlamentního výboru pro veřejnou správu, veřejný pořádek a spravedlnost, kteří zde jednali s předsedou Sněmovny Radkem Vondráčkem. Jedním z témat bylo také přijetí čtyřiceti dětí z uprchlických táborů v Řecku. Na vývoj situace v Řecku reagovala také německá města ze spolku \"Städte Sicherer Häfen\", která požádala vládu, aby mohla přijmout další uprchlíky. Tehdejší ministr vnitra Jan Hamáček nakonec odmítl čtyřicet dětí přijmout, když mu řecká strana nedodala požadovaný seznam konkrétních osob. Ministr zahraničí Tomáš Petříček oznámil, že spolu s dalšími členy pražské ČSSD věnuje na pomoc uprchlickému táboru Moria 20 tisíc korun.\n\nV lednu se nadále zhoršovala situace na řeckých ostrovech. Dobrovolníci i samotní uprchlíci poukazovali na přeplněné tábory a špatné hygienické podmínky, organizace Lékaři bez hranic vyzvala k zajištění zdravotní péče. Nespokojenost místních obyvatel vedla k protestům.\n\nAlbánie se začala migrační krize dotýkat v souvislosti s výstavbou makedonského pohraničního plotu a následným uzavřením hranice mezi Severní Makedonií a Řeckem na přelomu února a března 2016. Hned na začátku března zaznamenala albánská policie zvýšený počet osob, které překročily společnou hranici s Řeckem, nicméně se jednalo pouze o jednotky osob denně. Za období od června 2015 do konce zimy 2016 se jednalo celkově o několik set lidí. Na začátku března 2016 nicméně navštívila hlavní město Albánie Tiranu vysoká evropská představitelka pro zahraniční politiku, Federica Mogheriniová.\n\nHlavní migrační trasa se Albánii vyhýbala především z důvodu odlehlosti albánsko-řeckého pohraničí, náročnému terénu a nedostatku vhodných dopravních spojů (z Řecka k severomakedonskému hraničnímu přechodu v Gevgeliji vede železniční i dálniční spojení, zatímco do Albánie směřují z Řecka pouze silnice). V březnu 2016 nicméně nařídila albánská vláda vybudování dvou registračních center u svých jižních a východních hranic a zpřísnila hraniční kontroly se Severní Makedonií a Řeckem. K Evropské unii vzkázali albánští političtí představitelé, že hranici neotevřou, ale zároveň nebudou ani stavět zdi.\n\nNa české politické scéně se Evropská migrační krize projevila zejména tím, že část politického spektra začala důrazněji upozorňovat na tuto problematiku. Téma migrační krize se v České republice stalo od roku 2015 jedním z hlavních politických témat. Byl zaznamenán výrazný nárůst popularity organizací zabývajících se imigračními tématy, a to zejména těch s protiimigračními názory, z nichž nejviditelnější byla činnost iniciativy Islám v České republice nechceme (IvČRN), vedené entomologem Martinem Konvičkou. Také řada politických stran přijala problematiku migrační krize za stěžejní téma svého programu, např. hnutí Úsvit s Blokem proti islámu, Svoboda a přímá demokracie vedená Tomiem Okamurou nebo krajně pravicová strana Národní demokracie Adama B. Bartoše. O něco mírněji proti přijímání imigrantů vystupují ODS a Svobodní. K opačným názorům se v Česku hlásí především Strana zelených a Liberálně ekologická strana. Vláda Bohuslava Sobotky patří ve srovnání napříč celou Evropskou unií spíše k protiimigračním subjektům, v České republice je naopak někdy kritizována za přílišnou otevřenost vůči žadatelům o azyl. Ostře proti imigraci se vyjadřuje prezident Miloš Zeman. Na úrovni regionální spolupráce se problematikou imigrace zabývá Visegrádská skupina, složená z Česka, Slovenska, Polska a Maďarska. Ta patří mezi nejvýraznější kritiky přístupu Evropské unie k imigrační krizi, mj. odmítá princip distribuce žadatelů o azyl po celé unii, požaduje ochranu vnější schengenské hranice a fungující návratový systém ekonomických migrantů.\n\nPodle průzkumů veřejného mínění patří Česká republika dlouhodobě mezi státy s nejodmítavějším vztahem k přijímání imigrantů. Z výzkumů prováděných v roce 2016 vyplývá, že přes 80 % Čechů odmítá přijímání imigrantů z Blízkého východu a severní Afriky, opačný názor zastává necelých 15 % lidí. Od června 2015 se v Česku, a zejména pak v Praze, pravidelně konají demonstrace proti imigraci. Demonstrace v průběhu června, červene a srpna uspořádala hnutí Islám v České republice nechceme, krajně pravicová Národní demokracie či Svoboda a přímá demokracie. Účast na demonstracích dosahovala v průměru několika stovek osob. Vzestupu protiimigračních nálad se opakovaně neúspěšně pokoušela využít také DSSS. Konaly se i demonstrace na podporu uprchlíků, které ale dosahovaly menších rozměrů. V září a říjnu se v Praze, Brně, Ostravě, Liberci a dalších městech napříč Českou republikou uskutečnily demonstrace proti imigraci a islámu, kterých se zúčastnilo celkem přes 3 000 lidí. Dne 17. listopadu uspořádal na pražském Albertově protiimigrační demonstraci kontroverzní Blok proti islámu (BPI) přetransformovaný z iniciativy Islám v ČR nechceme. BPI uspořádal dne 6. února 2016 na pražském Hradčanském náměstí i doposud největší demonstraci proti imigraci v Česku s účastí kolem 7 000 lidí. Dne 28. března se shromáždilo několik set příznivců krajně pravicové Národní demokracie na protestu proti islamizaci na Václavském náměstí v Praze. Platformou pro odpůrce imigrace se staly ve značné míře také diskuzní stránky a sociální sítě.\n\nČeská republika je pro migranty v drtivé většině případů jen tranzitní zemí a nárůst žádostí o azyl zde není na rozdíl od některých západoevropských států příliš výrazný; za celý rok 2015 bylo v ČR podáno celkem 1 525 žádostí, což je o téměř 50 % více než v roce 2014, přičemž někteří imigranti ale žádali o azyl opakovaně. Počet žadatelů o azyl (osob) v roce 2015 činil 1 239 migrantů. Za rok 2015 byl azyl udělen 71 osobám, doplňkovou ochranu (tzn. azyl pouze na určitou dobu) získalo 399 uprchlíků. Ačkoliv se během srpna a září 2015 výrazně zvýšil počet nelegálních migrantů zadržených na území Česka, v průběhu roku 2015 ani v první polovině roku 2016 tudy neprocházela žádná hlavní trasa migrantů.\n\nVýskyt nelegálních migrantů v České republice se po roce 2015 snížil. Podle Bezpečnostní informační služby a Policie České republiky bylo v ČR ve 4. čtvrtletí roku 2015 zadrženo 3 000 nelegálních migrantů, ale ve 4. čtvrtletí roku 2016 už jen 47 nelegálních migrantů.\n\nBěhem léta 2015 se v Chorvatsku Evropská migrační krize téměř neprojevila, tento stát stál stranou hlavní větve Balkánské migrační trasy. Situace se ale zásadním způsobem změnila dne 15. září, kdy došlo k úplnému uzavření srbsko-maďarské hranice pro migranty výstavbou Maďarského pohraničního plotu a Balkánská migrační trasa se následně přesunula právě do Chorvatska. Zatímco v prvním měsíci migranti plot přes Chorvatsko jen obcházeli, ode dne 17. října 2015, kdy byl dokončen plot také na části maďarsko-chorvatské hranice se přesunul hlavní proud migrantů dále do severozápadního Chorvatska a následně do sousedního Slovinska. Od uzavření maďarsko-srbské hranice v polovině září do poloviny listopadu jejich počet podle tamního ministerstva vnitra činil 320 000 osob. Zatímco zpočátku byl postoj chorvatské vlády k běžencům vstřícný, po krátké době se změnil, zejména kvůli faktu, že nápor migrantů byl mnohem větší, než na který byli Chorvati připraveni.\n\nNa podzim 2015 se v Chorvatsku konaly parlamentní volby do Saboru, ve kterých téma migrační krize využily všechny politické strany. Volby, konané začátkem listopadu 2015, vyhrálo s mírným náskokem do té doby opoziční a protiimigračně zaměřené Chorvatské demokratické společenství, které koncem prosince sestavilo vládu a k řešení krize zaujalo ráznější postoj. V závěru roku 2015 a v prvním čtvrtletí 2016 procházelo Chorvatskem méně migrantů, jejich počet se pohyboval kolem 2 000 - 4 000 lidí denně. Dne 26. února Chorvatsko v reakci na uzavření severomakedonsko-řecké hranice oznámilo, že do země bude vpuštěno maximálně 580 lidí denně s cílem zajistit kontrolu všech příchozích, během března však byly počty ještě nižší.\n\nCesta do Itálie přes Středozemní moře bývá často velmi draze vykoupena. Uprchlíci podnikající velmi drahou cestu za lepším se často dočkají zcela opačného osudu, ke kterému se potom stydí přiznat příbuzným. Převaděči je převádí za velmi nebezpečných podmínek, v ohrožení je jejich život, ženy jsou často znásilňovány a děti bity a traumatizovány. Mnoho lidí zemřelo při převádění přímo na moři například po potopení jejich plavidla.\n\nV Itálii zůstává na 500 000 nelegálních imigrantů, kterým byla zamítnuta žádost o azyl, nebo jim vypršelo vízum. Jenom v roce 2017 vyčlenila Itálie na uprchlíky 4,2 miliardy eur (106,4 mld. korun). Podle italského deníku \"Il Corriere della Sera\", „až polovinu trestných činů páchají cizinci, zatímco jejich počet dosahuje devíti procent obyvatelstva země“.\n\nVelkou mediální pozornost v Itálii i v zahraničí vyvolaly některé násilné činy imigrantů, například vražda Ashley Ann Olsenové nelegálním migrantem ze Senegalu, kterého si Olsenová pozvala do svého bytu ve Florencii, nebo hromadné znásilnění polské turistky migranty z Nigérie, Konga a Maroka na pláži v Itálii.\n\nV Maďarsku se imigrační krize začala projevovat již od jara 2015. Od ledna do konce května 2015 vstoupilo nelegálně do země téměř 50 000 osob, což se ukázalo jako značný problém. Vzhledem k toku, že Řecko nedodržovalo své povinnosti vyplývající ze Schengenské smlouvy se Maďarsko stalo de facto prvním státem, kde migranti vstupují na území Schengenského prostoru. V průběhu léta se počet migrantů vstupujících do Maďarska zvýšil na průměr 2 000 osob denně. Na přelomu srpna a září začal migrační proud výrazně vzrůstat a během první poloviny října dosahoval počtu více než 8 000 osob denně. Nejkritičtější situace byla na přelomu srpna a září 2015 v Budapešti, když do města přišlo několik tisíc imigrantů v rámci migrační vlny vytvořené po otevření severomakedonsko-řecké hranice. Obsadili Východní nádraží i přilehlý park a poté, co jim nebylo umožněno odcestovat do Rakouska, se vydali jako takzvaný pochod naděje po dálnici M1 směrem na Vídeň.\n\nTamní konzervativní vláda se rozhodla problematiku migrace řešit výstavbou pohraničního plotu, jehož vznik většina obyvatel schvaluje. Ten byl stavěn v létě 2015 na celé hranici se Srbskem (175 km) a dokončen dne 15. září. Migranti plot začali obcházet přes Chorvatsko a do Maďarska se posléze vraceli; z tohoto důvodu byl na podzim 2015 pohraniční plot vybudován také na části společné hranice s Chorvatskem. Hraniční bariéra snížila nelegální přechody hranic z 10 000 v polovině října na pouhých několik desítek lidí v závěru měsíce. I během následujících zimních měsíců zůstal počet migrantů jen na úrovni několika desítek osob denně. Koncem února 2016 se opět začal počet nelegálních migrantů zadržených v Maďarsku zvyšovat; zatímco za celý leden 2016 bylo v Maďarsku zachyceno necelých 560 imigrantů, za první tři týdny února 2016 to bylo přes 1 550 běženců, z nichž část přišla právě přes maďarsko-srbsko-rumunské trojmezí, kde končí pohraniční plot.\n\nV Maďarsku byly zaznamenány silné nálady proti imigrantům. Imigrační krize se stala klíčovým tématem pro radikální politickou stranu Jobbik. Maďarský premiér Viktor Orbán je dlouhodobě jeden z nejvýraznějších odpůrců přijímání imigrantů, ostře odmítl přijmout migrační vlnu, žádal její regulaci a nesouhlasil s přístupem západní Evropy k uprchlické krizi. Francouzský ministr zahraničí Laurent Fabius v srpnu 2015 kritizoval stavbu pohraničního plotu, který měl zabránit příchodu migrantů na území Maďarska, a prohlásil, že stavba plotu odporuje \"společným evropským hodnotám\". V říjnu 2015 pohraniční plot a odpor maďarské vlády k přijímání migrantů odsoudila německá kancléřka Angela Merkelová a prohlásila, že uprchlíky plot nezastaví a Evropa se nemůže proměnit v pevnost. Merkelová také odsoudila odpor ke stavbě mešit a k přijímání muslimů.\n\nSeverní Makedonie leží na nejvytíženější Balkánské migrační trase. Hlavní proud ekonomických migrantů a uprchlíků z Řecka do Srbska prochází v Severní Makedonii přes hlavní dopravní tahy, které směřují ze jihu na sever. Migranti se zemí přepravovali nejčastěji vlaky z Gevgelije u řecké hranice do Tabanovců na hranici se Srbskem.\n\nV létě roku 2015 se počet migrantů začal zvyšovat a v srpnu do země přicházelo kolem 3 000 lidí za den. V září a říjnu dosahoval migrační proud největších rozměrů a do země přicházelo přes 7 000 migrantů denně. Koncem srpna se pokusila Severní Makedonie uzavřít hranici s Řeckem pomocí policie a armády, ale migranti po několika dnech hraniční bariéru prolomili. Dne 19. listopadu 2015 začaly ozbrojené složky Severní Makedonie pouštět na své území pouze uprchlíky z Afghánistánu, Sýrie a Iráku, jelikož ostatní považovali za ekonomické migranty bez práva na azyl. Dne 28. listopadu byla zahájena výstavba makedonského pohraničního plotu na části zelené hranice s Řeckem, dne 10. prosince bylo rozhodnuto o jeho prodloužení a v únoru byla postavena druhá linie plotu, aby byl pro migranty téměř nepřekonatelný. Po dokončení měl plot 50 kilometrů a cílem stavby bylo podle tamních představitelů zabránit migrantům ve vstupu do země. Někteří političtí zástupci střední Evropy se začátkem roku 2016 vyjádřili pro myšlenku vytvoření záložní hraniční linie právě na severomakedonsko-řeckých a také bulharsko-řeckých hranicích. Na přelomu února a března 2016 začali severomakedonští policisté a vojáci pouštět do země jen několik desítek migrantů denně a po několika dnech hranici v blízkosti řecko-severomakedonského hraničního přechodu Idomeni – Gevgelija pro migranty uzavřeli úplně. Z tohoto důvodu se zde nahromadilo přes 15 000 imigrantů, což vedlo ke kritické humanitární situaci. Ta se začala zlepšovat poté, co Řecko začalo migranty odvážet od uzavřené hranice do Atén. Uklidňování poměrů na hranici ale opakovaně narušovali někteří aktivisté, kteří naváděli migranty k nelegálnímu překračování hranice přes řeku Vardar či rozšiřovali lživé fámy o znovuotevření hranice.\n\nNěmecko je pro migranty nejčastější cílovou zemí. Příchod statisíců imigrantů je jedním z hlavních témat německé politické scény, klíčovým tématem se stal především pro nacionalistické strany. Německá kancléřka Angela Merkelová je známá svými otevřenými názory na přijímání běženců z Blízkého východu a Afriky, kvůli kterým je velmi často kritizována. Zatímco mezi imigranty je značně oblíbená a je označována jako \"Mutti Merkel\", její popularita mezi německým obyvatelstvem v kontextu migrační krize neustále klesá. Politiku otevřených dveří často kritizují někteří politici z Bavorska (např. premiér Horst Seehofer), které je migrační vlnou zatíženo nejvíce. Vzrůstající počet nových migrantů má za následek posilování protiimigrantských názorů ve společnosti a nárůst preferencí politických stran vystupujících proti přistěhovalectví, jako např. Alternativa pro Německo, která dne 13. března 2016 zaznamenala významný úspěch ve volbách do zemských sněmů tří německých spolkových zemí.\n\nBěhem letních měsíců roku 2015 přicházelo do země přes 2 000 migrantů denně. Dne 13. září Německo obnovilo Německo hraniční kontroly na své jihovýchodní hranici s Rakouskem; původně měly kontroly probíhat po dobu jednoho měsíce, ale v listopadu byly prodlouženy do neurčita. V říjnu a listopadu byly zavedeny namátkové kontroly také na hranici s Francií a Českou republikou. Dne 20. září německé ministerstvo financí oznámilo odklad plánovaného snížení daní z důvodu potřeby dodatečných finančních prostředků pro imigrační politiku. Pod největším náporem běženců bylo Německo v říjnu a v první polovině listopadu 2015, kdy přicházelo do země až 10 000 nových imigrantů denně. V prosinci 2015 a lednu 2016 se počet nově příchozích snížil nejprve na 3 000 a poté jen na průměr 1 500 osob denně. Koncem února a v březnu se počty migrantů držely na podobné úrovni. Imigrační krize je extrémně nákladná po finanční stránce; v roce 2016 německé spolkové země vynakládají na řešení migrační krize celkem 17 miliard Eur (460 miliard Kč) a na zvládnutí imigrace a integraci uprchlíků je vyhrazena také značná část z velkého přebytku státního rozpočtu na rok 2015, který činil 12,1 miliard eur (327 miliard korun).\n\nPodle údajů Eurostatu v Německu za celý rok 2015 požádalo o azyl více než 441 000 přistěhovalců. Německé úřady jsou přetíženy vysokým počtem žadatelů o azyl, což vede k frustrovanosti a nespokojenosti migrantů, tisíce z nich podaly na úřady žalobu k soudu pro příliš dlouhou dobu vyřizování žádosti. V uprchlických centrech dochází k opakovaným násilnostem, trestným činům i k výskytu teroristů, kteří se do země dostali jako žadatelé o azyl. Nedaří se ani deportace migrantů; přestože v roce 2015 zažádalo v Německu o azyl několik set tisíc lidí, z nichž většina nemá na azyl nárok, deportováno bylo jen necelých 21 000 cizinců. V únoru 2016 německá vláda přiznala, že se již \"ztratilo\" téměř 115 000 žadatelů o azyl; někteří z nich odjeli požádat o azyl do jiné země, další část migrantů ale přešla do ilegality a v Německu žije nezákonně. Němečtí představitelé opakovaně vyzvali řadu evropských zemí k větší míře zapojení se do migrační krize, především k přijetí kontroverzních uprchlických kvót. Evropskou komisi naopak obvinili v této krizi z příliš pomalého postupu. Na národní úrovni v rámci jednotlivých spolkových zemí funguje přerozdělování migrantů podle Königsteinského klíče, kdy každá země dostává tolik migrantů, kolik odpovídá jejím daňovým příjmům a počtu obyvatel.\n\nZatímco v první polovině roku 2015 byla německá veřejnost přijímání uprchlíků nakloněna, během podzimu se souhlasný názor s přijímáním migrantů a s politikou \"otevřených dveří\" otočil a zmizely i davy vítající migranty. Další nárůst protiimigračních názorů přinesly zejména silvestrovské sexuální útoky přistěhovalců, které měli na svědomí ze značné části žadatelé o azyl, kteří přišli do Německa v roce 2015. Podpora proimigrantské politiky německým obyvatelstvem je přinejmenším velice diskutabilní. Přístup německé vlády k migrantům kritizují některé organizace jako například hnutí Vlastenečtí Evropané proti islamizaci Západu (PEGIDA), která pravidelně pořádá rozsáhlé demonstrace. Neustávající příliv žadatelů o azyl má za následek šíření extremistických názorů ve společnosti. Někteří lidé projevují vůči migrantům otevřeně nenávist různými způsoby, mezi které patří skandování nacionalistických a protimigrantských hesel i zapalování budov určených pro migranty. V roce 2015 evidovala německá policie 1 005 útoků radikálů na ubytovny, které měly sloužit pro ubytování žadatelů o azyl, mezi které patřilo i 94 žhářských útoků na azylová centra převážně v Sasku, ale i dalších částech země.\n\nZačátkem roku 2018 žilo v Německu de facto nelegálně na 230 000 migrantů, kteří by měli být ze země německými úřady vyhoštěni, což však zcela pravidelně ve většině případů naráží na nejrůznější překážky.\n\nKvůli velké zátěži Německa nelegální migrací vznikl v druhém čtvrtletí 2018 velký spor mezi unijními stranami CDU a CSU. V pozdních hodinách 2. července byl předběžně ukončen kompromisem mezi kancléřkou Merkelovou a ministrem vnitra Horstem Seehoferem (ten dokonce hrozil svým odstoupením). Seehofer se prosadil mj. tím, že u německých hranic, zejména s Rakouskem, budou zřízena tzv. tranzitní centra pro nové uprchlíky. Toto opatření uvítal předseda odborové organizace Spolkové policie Ernst Walter.\n\nRakousko je jak tranzitní zemí migrantů na Balkánské trase na cestě do Německa, tak i jejich častou cílovou zemí. Migranti, kteří Rakouskem pouze projíždějí a míří do dalších bohatých států západní a severní Evropy se přes tuto zemi přepravují většinou vlaky. Rakousko patří mezi státy s největším počtem žádostí v přepočtu na počet obyvatel, ve třetím čtvrtletí roku 2015 bylo v počtu žadatelů, kteří se v zemi chtěli usadit, vůbec na prvním místě. V roce 2015 dohromady požádalo v Rakousku o azyl téměř 90 000 lidí. Kapacity pro ubytování migrantů byly vlivem jejich velkého náporu na mnoha místech zcela vyčerpané a imigranti tak museli dočasně přenocovat v provizorních podmínkách.\n\nV prvních měsících roku 2015 byl počet migrantů přicházejících do Rakouska v porovnání s rokem 2014 o 140 % vyšší. Na začátku září 2015 umožnilo Rakousko průjezd několika vlaků se zhruba 10 000 imigranty, směřujícími z Maďarska do Německa v rámci jedné rozsáhlé migrační vlny utvořené na přelomu srpna a září 2015. Stejně jako v jiných zemích, i v Rakousku roste nespokojenost se způsobem řešení migrační krize ze strany tamní vlády, což má za následek posilování euroskeptických názorů, které ale není tak výrazné, jako v některých jiných zemích Evropské unie. Migranti vstupují do Rakouska jižně od Grazu ze Slovinska a míří napříč zemí do Salzburgu a hranic s Německem. Ve druhé polovině listopadu 2015 byl na krátkém úseku rakousko-slovinské hranice postaven 3,7 km dlouhý rakouský pohraniční plot. Na rozdíl od maďarského pohraničního plotu běžencům nebrání ve vstupu do země, ale jeho cílem je pouze usměrnění migračního proudu k určeným registračním centrům na hranici. Během měsíců října a listopadu 2015 přicházelo do země téměř 8 000 nových migrantů denně. V prosinci a začátkem roku 2016 se jejich počty snížily a do Rakouska v tomto období mířilo kolem 2 000 lidí za den.\n\nRakouská vláda odhadla počet migrantů, kteří by mohli přijít do země v roce 2016, na 120 000 osob a v lednu 2016 zároveň oznámila, že počet úspěšných žadatelů o azyl za celý rok 2016 nesmí překročit 37 500 osob. Na konci února Rakousko společně s dalšími zeměmi ležícími na Balkánské migrační trase začalo denně pouštět do země maximálně 580 migrantů. Rakouská vláda se kvůli těmto krokům dostala do sporu s německou kancléřkou Merkelovou. Po uzavření severomakedonsko-řecká hranice pro migranty ve druhé polovině února 2016 došlo ke snížení počtu přicházejících migrantů do Rakouska na maximálně několik stovek osob denně.\n\nRakousko v roce 2017 plánovalo vyčlenit na uprchlíky přes dvě miliardy eur (51 miliard korun). Někteří uprchlíci z Rakouska a Německa jezdí do České republiky jako sexuální turisté.\n\nRumunsko se dlouhodobě nachází mimo hlavní trasy, po kterých se dostávají ekonomičtí migranti a uprchlíci do Evropy. V roce 2015 ani v prvním čtvrtletí roku 2016 neprobíhala Rumunskem žádná hlavní migrační trasa. V červnu 2015 rozhodla vláda sousedního Maďarska o výstavbě pohraničního plotu; ten byl následně vybudován mezi červencem a říjnem 2015 na maďarsko-srbské hranici a maďarsko-chorvatské hranici. Přestože maďarská pohraniční bariéra neleží na hranici s Rumunskem, existovala možnost přesunu Balkánské cesty do Rumunska; migrační trasa by tak nově vedla ze Srbska do Rumunska a poté do Maďarska, čímž by se vyhnula maďarskému pohraničnímu plotu. Tyto spekulace se ale nenaplnily a trasa migrantů se naopak přesunula západním směrem do Chorvatska a Slovinska. V souvislosti s uzavíráním Balkánské migrační trasy v březnu 2016 se objevily zprávy o možném přesunu trasy migrantů z Turecka, která by nově vedla přes Černé moře do Bulharska a Rumunska.\n\nPřes sousední Slovensko v roce 2015 ani začátkem roku 2016 neprocházela žádná hlavní migrační trasa. V létě 2015 probíhala Balkánská migrační trasa přes území Maďarska po tamních hlavních dopravních tazích, procházejících z Budapešti do Vídně, ale vyhýbajících se Slovensku. V září 2015 bylo z Maďarska vypraveno několik vlaků s migranty, které byly zachyceny na slovenském území, což vedlo ke zvýšení počtu nelegálních cizinců. V následujících zimních měsících se počet zachycených ilegálních migrantů na Slovensku průměrně pohyboval již maximálně v řádu jednotek denně. Na Slovensku panují silné protiimigrační postoje. Slovenská vláda spolu s vládou ČR a několika dalšími státy EU hlasovala proti migračním kvótám a v reakci na jejich schválení v září 2015 podala v prosinci žalobu k soudnímu dvoru EU. Slovenský premiér Robert Fico oznámil, že kvóty na přerozdělování žadatelů o azyl nebudou na Slovensku respektovány, opakovaně vystupoval proti přijímání muslimských imigrantů a po silvestrovském sexuálním násilí přistěhovalců v několika německých městech na přelomu roku 2015 a 2016 oznámil, že země nepřijme žádné muslimy, naopak souhlasil s přijetím křesťanských uprchlíků. Téma imigrační krize se stalo také hlavním tématem slovenských parlamentních voleb, konaných v březnu 2016, ve kterých zvítězila Ficova strana SMER-SD a do parlamentu se dostala mj. také Ľudová strana Naše Slovensko župana Banskobystrického kraje Mariana Kotleby, která je považována za neonacistickou.\n\nSlovinsko stálo až do poloviny října 2015 zcela stranou Balkánské cesty, kterou proudí do Evropy především migranti ze Sýrie, Afghánistánu a dalších zemí. Dne 17. října však došlo k dokončení druhého úseku maďarského pohraničního plotu, a to na maďarsko-chorvatské hranici, čímž došlo k uzavření této hranice a přesměrování Balkánské trasy právě do Slovinska. V reakci na uzavření srbsko-maďarské hranice pro migranty a přesunu hlavní migrační trasy do Chorvatska obnovilo Slovinsko hraniční kontroly na hranici s Chorvatskem, k hranicím vyslalo ve větší míře policii a nasadilo armádu. Slovinskem ve druhé polovině října procházelo přes 8 000 migrantů denně. Slovinský premiér Miro Cerar oznámil záměr výstavby hraniční bariéry na slovinsko-chorvatské hranici, odkud běženci přicházeli s cílem jejich nasměrování k určitým hraničním přechodům.\n\nVýstavba slovinského pohraničního plotu byla zahájena dne 11. listopadu v blízkosti několika v jihovýchodním Slovinsku. Plot má výšku 1,8 metru a původně měl stát na 80 km hranice s Chorvatskem; této délky bylo dosaženo v prosinci 2015. V polovině měsíce ale bylo rozhodnuto o jeho prodloužení na celou slovinsko-chorvatskou hranici a délka plotu v případě úplného dokončení by činila více než 500 km; do 1. února 2016 bylo postaveno více než 155 km plotu a výstavba nadále pokračovala.\n\nV říjnu 2015 přicházelo do země až 8 000 migrantů denně, v listopadu pak procházelo Slovinskem kolem 5 000 lidí denně a v prosinci se tato čísla snížila na průměr více než 3 000 migrantů denně. V lednu a únoru 2016 dosahoval migrační proud nižších hodnot. Od 16. října 2015 do 5. března 2016 vstoupilo do Slovinska nelegálně přes 477 000 migrantů. Počet žádostí o azyl se zde ale zvýšil jen minimálně, jelikož migranti mířili převážně do bohatých západoevropských států a Slovinsko pro ně bylo pouze tranzitní zemí. Koncem února 2016 začalo být do země vpouštěno pouze 580 migrantů denně a v březnu v souvislosti s uzavřením tzv. Balkánské trasy se jejich počet dále snížil na maximálně několik stovek lidí za den.\n\nPřes Srbsko již od začátku krize prochází Balkánská migrační trasa. V prvním měsících roku 2015 procházelo přes tuto zemi jen několik stovek běženců, ve druhém čtvrtletí pak kolem 3 000 migrantů denně. Během léta jejich počet dále rostl a během září a října nelegálně překračovalo hranice v průměru až 8 000 imigrantů za den. Koncem roku 2015 a v prvním čtvrtletí roku 2016 přišel pokles počtu nových migrantů, v té době přicházely zhruba 3 000 lidí denně.\n\nMigranti zemí až do uzavření maďarsko-srbské hranice v polovině září 2015 projížděli přes města Preševo na hranici se Severní Makedonií, Niš, Bělehrad a Subotica na hranici s Maďarskem. O půlnoci ze 14. na 15. září 2015 vláda Maďarska na své jižní hranici sousedící právě se Srbskem dokončila pohraniční plot a zároveň nasadila armádu. Vlivem toho došlo k přesměrování Balkánské migrační trasy, která namísto do Maďarska vedla do Chorvatska a následně do Slovinska. V závěru roku 2015 a v první polovině roku 2016 tak migranti cestovali zemí po ose měst Preševo – Niš – Bělehrad – hraniční přechod Šid-Tovarnik. Ve druhé polovině listopadu 2015 začalo Srbsko společně s Makedonií pouštět na své území pouze ty migranty, které identifikovalo jako Syřany, Iráčany a Afghánce. V souvislosti s opatřením Slovinska, které od 9. března 2016 začalo pouštět do země jen migranty s platnými schengenskými vízy nebo žadatele o azyl, oznámila srbská vláda zavedení přísného systému povolení vstupu do země, který je koordinovaný s orgány Evropské unie. Od března 2016 do Srbska přicházelo v souvislosti s uzavřením Balkánské migrační trasy maximálně několik stovek osob denně.\n\nSrbská politická reprezentace, s výjimkou radikálních stran, nevyjadřovala výraznější znepokojení nad příchodem imigrantů a jejich průchodem zemí. V reakci na výstavbu maďarského pohraničního plotu na podzim 2015 se srbská vláda zavázala žádné podobné ploty na hranici se Severní Makedonií nebudovat, a to i přes doporučení vlády v Budapešti. Srbská vláda dlouhodobě vystupuje v porovnání s vládami ostatních zemí směrem k migrantům otevřeněji a od počátku roku 2015 až do dubna 2016 nepovolala na zvládnutí migrační krize armádu. Ke konci února 2016 začaly srbské bezpečností složky pouštět na území země pouze 580 lidí za den.\n\nŠvédsko bylo v roce 2014 imigranty druhou nejvyhledávanější zemí v Evropě hned po Německu, což mělo za následek růst obliby radikálních a protiimigrantských politických stran. V reakci na tento stav uzavřela vláda v prosinci roku 2014 tzv. opoziční smlouvu, která jí zajistí, že nebudou muset být vypsány předčasné volby kvůli neschválenému státnímu rozpočtu až do roku 2022. Také v roce 2015 se Švédsko stalo po Německu druhou nejčastější cílovou zemí imigrantů z Blízkého, Středního východu a Afriky. Výrazný nárůst žadatelů o azyl byl patrný zejména ve druhé polovině roku 2015; za celý rok 2015 pak bylo ve Švédsku podáno téměř 160 000 žádostí o azyl. Migranti se do země nejčastěji dostávali ze sousedního Dánska.\n\nPředevším v první polovině roku 2015 Švédové migranty otevřeně vítali, s rostoucím počtem nových imigrantů přicházejících do země ale nadšení opadávalo. Nově příchozí žadatelé o azyl ve Švédsku mají na svědomí již několik vražd, zahrnující např. dvojnásobnou vraždu v obchodním domě IKEA v srpnu 2015, umučení homosexuálního Švéda dvojicí muslimských uprchlíků v prosinci 2015 poté, co je ubytoval u sebe doma, nebo vražda sociální pracovnice v azylovém centru mladistvým migrantem v lednu 2016, která vyvolala silné pobouření v médiích i na švédské politické scéně. Kromě vražd se ve Švédsku rozmáhá i další typy násilí ze strany imigrantů, kteří v některých oblastech utvořili organizované gangy, soustředící se na loupeže i znásilňování žen. Množí se také útoky radikálů na mešity a azylová centra po celém Švédsku.\n\nV polovině listopadu 2015 Švédsko zavedlo hraniční kontroly na dálničním mostě Öresundbron, spojující tuto zemi s Dánskem, a v přístavech, kam připlouvají trajekty z Dánska\na Německa. Tyto kontroly budou probíhat až do neurčita. Švédští političtí představitelé koncem roku 2015 oznámili, že země již nemá dostatek kapacit na velký počet nových žadatelů o azyl. V lednu 2016 vznesla švédská policie požadavek na 4 100 nových policistů a civilních zaměstnanců, aby mohla čelit rostoucím požadavkům na bezpečnost v azylových centrech, k zajištění deportací ekonomických migrantů a na ochranu země před terorismem. Švédská vláda v říjnu roku 2015 odhadla počet imigrantů nově příchozích v roce 2016 na 170 000 osob.\n\n\n"}
{"id": "1132023", "url": "https://cs.wikipedia.org/wiki?curid=1132023", "title": "Kyoto Animation", "text": "Kyoto Animation\n\nKyoto Animation (, \"Kabušiki gaiša Kjóto Animéšon\") známe též pod zkratkou KyoAni (, \"KjóAni\"), je japonské animační studio, které v roce 1981 založili bývalí zaměstnanci studia Muši Production. Studio se zaměřuje zejména na tvorbu komedií a romantických komedií. Mezi nejpopulárnější filmy a seriály studia Kjóto Animation patří například \"Suzumija Haruhi no júucu\", \"Lucky Star\", \"Clannad\", \"K-On!\", \"Čúnibjó demo koi ga šitai!\" nebo \"Free!\".\n\nV ranních hodinách 18. července roku 2019 provedl neznámý pachatel na studio žhářský útok při kterém bylo zabito nejméně třicet tři lidí a další desítky byly zraněny.\n\n\n\n\n"}
{"id": "1132029", "url": "https://cs.wikipedia.org/wiki?curid=1132029", "title": "Svatý Erasmus", "text": "Svatý Erasmus\n\nSvatý Erasmus, Erasmus z Antiochie též Erasmus z Formie, Ermo, Erlo, Elmo nebo Telmo (* kolem 240, Antiochie; 303 Formia) byl biskup a křesťanský mučedník. Římsko-katolická církev jej slaví jako světce a řadí ho mezí Čtrnáct svatých pomocníků v nouzi a utrpení.\n\nSvátek se slaví 2. června.\n\nByl biskupem v maloasijské Antiochii, za svou činnost pronásledován římskými vojáky a umučen z příkazu císaře Diokleciána.\n\nBývá vyobrazen v oděvu biskupa s mitrou na hlavě a s berlou v pravici. Jeho charakteristickým atributem jsou střeva navinutá na hřídeli, kterou drží v levici. Podle legendy mu při mučení bylo rozříznuto břicho a střeva zaživa navíjena na hřídel.\nObjevuje se jako reprezentační stojící figura, vyobrazen v poutních kostelech mezi Čtrnácti svatými mučedníky, zejména na oltářních archách doby pozdní gotiky, až po dobu barokní, například na postranním oltáři v kostele františkánů v Kadani nebo bazilika Vierzehn Heiligen nedaleko Bad Staffelstein v Bavorsku. Druhým typem obrazů je legendární scéna, na níž leží mučen vojáky za císařova dozoru.\n\nNejznámější vyobrazení:\n\nPatří ke Čtrnácti svatým pomocníkům, universálním patronům lidí v nemoci a v nouzi. Pomáhá při nemocech dutiny břišní. Dále je patronem námořníků, provazníků, soustružníků a tkalců.\nPocházejí ze 12.-16. století, kult byl rozšířen zejména na území Německa, Rakouska, Švýcarska, méně v Čechách, na Moravě a ve Slezsku. K významným památkám patří:\n\nJe po něm pojmenováno i několik pevností, mimo jiné St. Elmo na Maltě, která proslula svojí rolí při obraně Malty za velkého obležení.\n\n"}
{"id": "1132032", "url": "https://cs.wikipedia.org/wiki?curid=1132032", "title": "Avitus z Micy", "text": "Avitus z Micy\n\nSvatý Avitus z Micy nebo také Adjutus, Avit nebo Avy byl benediktin a opat opatství Saint-Mesmin de Micy, blízko Orléans.\n\nV letech 523/524 napomínal orleánského krále Chlodomera, který se svými bratry inicioval invazi do Burgundsku. Král nedbal na Avitovo napomenutí. Ve válce zavraždil svatého Zikmunda, burgundského krále, ale sám také padl v boji. Avitus poté na přání Chlodomerova bratra Childeberta I. založil klášter a kostel. Ke konci života žil v ústraní jako poustevník.\n\nJeho svátek se slaví 19. prosince.\n\n"}
{"id": "1132035", "url": "https://cs.wikipedia.org/wiki?curid=1132035", "title": "Irakli Abašidze", "text": "Irakli Abašidze\n\nIrakli Abašidze (10. září 1909, Choni – 14. ledna 1992, Tbilisi) byl gruzínský básník. \n\nOd roku 1928 začal vydávat svá díla. V roce 1939 vstoupil do KSSS. Během Druhé světové války bojoval v předních liniích. Byl členem Akademie věd Gruzínské SSR (1960), v letech 1953–1967 předseda Svazu spisovatelů Gruzie. V letech 1975-1979 byl šéfredaktorem gruzínské sovětské encyklopedie (svazky I-XII). Od roku 1971 do roku 1990 byl předsedou Nejvyšší rady gruzínské SSR. Hrdina socialistické práce v roce 1979.\n\n\n"}
{"id": "1132036", "url": "https://cs.wikipedia.org/wiki?curid=1132036", "title": "Albert Roussel", "text": "Albert Roussel\n\nAlbert Charles Paul Marie Roussel (5. dubna 1869 Tourcoing, Francie – 23. srpna 1937 Royan, Charente-Maritime) byl francouzský hudební skladatel.\n\nNarodil se 5. dubna 1869 v Tourcoing v severní Francii v departementu Nord. Jako mladík, se spíše než o hudbu, zajímal o matematiku. Stal se námořníkem a v letech 1889–1890 sloužil na fregatě \"Iphigénia\" a strávil několik let v Kočinčíně přibližně v oblasti dnešního jižního Vietnamu. Později se plavil na křižníku \"Devastation\" a strávil nějaký čas v Tunisu. Jeho první skladby vznikly za pobytu u posádky v Cherbourgu. V roce 1893 byl poslán znovu do Indočíny. Mnoho jeho pozdějších hudebních děl reflektuje jeho zájem o exotická místa.\n\nZ námořnictva odešel v roce 1894 a začal studovat harmonii u Juliena Koszula, dědečka skladatele Henriho Dutilleuxe, v Roubaix. Ve studiu pokračoval v Paříži. Nejprve soukromě u Eugèna Gigouta a později na \"Schola Cantorum de Paris\", kde byl, mimo jiné, jeho učitelem Vincent d'Indy. Souběžně se začal věnovat i pedagogické činnosti. Mezi jeho žáky byli Erik Satie, Edgard Varèse a od roku 1923 i Bohuslav Martinů.\n\nV roce 1909 podnikl se svou manželkou, Blanche Preisach-Roussel, cestu do Indie, kde se seznámil s legendou královny Rani Padmavati. Tato legenda se později stala tématem jeho slavného operního baletu. Rovněž sborová symfonie \"Les Evocations\" byla Indií inspirována.\n\nBěhem První světové války sloužil jako řidič sanitky. Po skončení války se usadil v Normandii a zcela se věnoval kompozici. Zde také vznikla jeho nejslavnější díla.\n\nZemřel 23. srpna 1937 v Royan, v západní Francii. Je pochován na hřbitově Saint Valery ve Varengeville-sur-Mer v Normandii.\n\nÚplný soupis díla: N. Labelle ed.: \"Catalogue raisonne de l'oeuvre d'Alberl Roussel\" (Louvain-Ia-Neuve, 1992)\n\n\n\n\n\n\n"}
{"id": "1132039", "url": "https://cs.wikipedia.org/wiki?curid=1132039", "title": "Abaz", "text": "Abaz\n\nAbaz nebo abagi nebo abbasí anebo bassi byla perská stříbrná mince, pojmenovaná podle šáha Abbáse I. Velikého. Hmotnost měla asi 7,7 g. Od roku 1782 až do 19. století byla ražena mince téhož jména i v Gruzii (hmotnost 3 g). Do roku 1926 obíhala i v Afghánistánu.\n\n\n"}
{"id": "1132041", "url": "https://cs.wikipedia.org/wiki?curid=1132041", "title": "Bantam", "text": "Bantam\n\nBantam může být:\n\n"}
{"id": "1132044", "url": "https://cs.wikipedia.org/wiki?curid=1132044", "title": "Ado z Vienne", "text": "Ado z Vienne\n\nSvatý Ado z Vienne nebo Adon a Adonis byl benediktin a arcibiskup Vienne.\n\nNarodil se francouzské šlechtické rodině. Vzděláván byl v opatství Ferrières. Poté se vzdal svého titulu a dědičnosti a stal se benediktinským mnichem ve Ferrières. Vyučoval v opatství Prüm ale na žádost svého opata a za neshody mezi bratri byl nucen vrátit se domů. Vykonal pouť do Říma. Odešel se do Ravenny kde roku 858 revidoval a publikoval verzi Římského martyrologia.\n\nNa žádost biskupa svatého Remigia se stal knězem kostela svatého Romana. Roku 859 byl papežem Mikulášem I. Velikým jmenován arcibiskupem Vienne. Byl známým reformátorem diecéze. Napsal biografie svatých Desideria z Vienne a Theuderia a mnoho historických textů.\n\nOponoval králi Lotharu II. Lotrinskému který chtěl opustit svou manželku Theutbergu kvůli své milence.\n\nJeho svátek se slaví 16. prosince.\n\n"}
{"id": "1132045", "url": "https://cs.wikipedia.org/wiki?curid=1132045", "title": "Ťi Čeng", "text": "Ťi Čeng\n\nŤi Čeng (: , Wade-Giles: \"Chi Cheng\"; * 15. března 1944 Sin-ču) je bývalá tchajwanská atletka, bronzová medailistka z olympiády 1968. Ve své kariéře vytvořila sedm světových a 44 asijských rekordů.\n\nV šestnácti letech debutovala na římské olympiádě, kde v závodě na 80 metrů překážek vypadla v rozběhu. V roce 1963 odešla studovat do USA na California State Polytechnic University, Pomona, kde se jí dostalo kvalitních podmínek k tréninku. Měla americké i tchajwanské občanství, stala se trojnásobnou atletickou mistryní USA, ale na mezinárodní úrovni reprezentovala Tchaj-wan. Na olympiádě 1964 v Tokiu skončila sedmnáctá v pětiboji a čtyřiadvacátá v dálce. V roce 1966 vyhrála Asijské hry ve skoku dalekém.\n\nNa olympiádě 1968 skončila třetí v běhu na 80 m překážek (byla to olympijská derniéra této disciplíny, od roku 1972 se začalo běhat na stometrové trati) časem 10,51 s a ve finále hladké stovky obsadila sedmé místo.\n\nNa Asijských hrách 1970 získala zlato v běhu na 100 metrů. V tomtéž roce zaběhla jako první v historii 100 metrů překážek pod třináct sekund (12,93 s) a 100 yardů za rovných deset sekund (tento rekord překonala až v roce 2011 Veronica Campbellová-Brownová). V celé sezóně 1970 neprohrála ani jeden závod a vyhrála anketu Associated Press o nejlepší světovou sportovkyni roku. Patřila k favoritkám her v Mnichově 1972, ale po sérii zranění ukončila závodní kariéru ještě před olympiádou.\n\nPo skončení kariéry se vrátila na Tchaj-wan, kde působila jako sportovní funkcionářka a poslankyně parlamentu. Od roku 2009 byla poradkyní prezidenta Ma Jing-ťioua pro sportovní záležitosti.\n\n"}
{"id": "1132048", "url": "https://cs.wikipedia.org/wiki?curid=1132048", "title": "Řečtí mučedníci v Římě", "text": "Řečtí mučedníci v Římě\n\nŘečtí mučedníci v Římě byla skupina 10 křesťanů, kteří byli umučeni za svou víru za vlády císaře Valeriana.\n\n\nJejich svátek se slaví 2. prosince.\n\n"}
{"id": "1132049", "url": "https://cs.wikipedia.org/wiki?curid=1132049", "title": "Adrio z Alexandrie", "text": "Adrio z Alexandrie\n\nSvatý Adrio z Alexandrie byl mučedník umučen ve 4. století v egyptské Alexandrii a to spolu se svatými Basilou a Viktorem.\n\nJeho svátek se slaví 17. května.\n\n"}
{"id": "1132050", "url": "https://cs.wikipedia.org/wiki?curid=1132050", "title": "Amadina páskovaná", "text": "Amadina páskovaná\n\nAmadina páskovaná (\"Amadina fasciata\") je drobný pták z čeledi astrildovitých, z rodu \"Amadina\". Jedná se o drobného a pestře zbarveného ptáka, který je hojně rozšířen na velkém území Afriky na jih od Sahary. Nejvhodnější jsou pro ně savany a spíše než vlhkému počasí dávají přednost suchu. Oficiálně vytváří celkem tři zeměpisné formy, i když některé zdroje jich uvádějí až šest. Živí se semeny trav, bobulemi a výjimečně i hmyzem. Amadina páskovaná je často chována jako okrasný pták i v České republice. Pohlavní dimorfismus je výrazný na první pohled i pro začátečníka. Velikost kroužku je 2,7 mm. Pravděpodobně je blízce příbuzná s amadinou červenohlavou.\n\nV současnosti amadinu páskovanou řadíme do řádu pěvců, čeledi astrildovitých, která zahrnuje přes 100 druhů ptáků, které spojuje především to, že jsou často chování jako okrasní. Přesto byla ještě v nedávné době řazena jako podčeleď čeledi snovačovitých. Běžně se uvádí, že má tři zeměpisné formy (poddruhy), avšak některé zdroje jich uvádějí i šest. Amadinu páskovanou poprvé popsal Johann Friedrich Gmelin v roce 1789 a pravděpodobně se jednalo o vzorek z území dnešní Ugandy.\n\nAmadiny páskované se vyskytují v různých oblastech, které dohromady čítají 3 300 000 km². Jedná se o oblasti v Angole, Beninu, Botswaně, Burkině Faso, Kamerunu, Čadu, v republice Kongo, Súdánu, Tanzanii, Togu, Ugandě, Zambii a Zimbabwe. Pro tyto drobné pěvce je vhodné spíše suché, než vlhké prostředí. Přirozeně vyhledávají savany, pole nebo polopouště v blízkosti lidí a vodních ploch. Amadiny se sdružují do hejn, která většinou čítají okolo 20 kusů. V současné době je IUCN řadí mezi málo dotčená zvířata, nejedná se tedy o chráněný druh. Populace volně žijících jedinců je velká, ale i chovatelé si amadiny páskované oblíbili pro jejich vzhled i zpěv, proto je najdeme i u soukromých chovatelů.\nAmadina páskovaná má na délku asi 13 cm, samičky mohou být trochu menší. Jedná se o mohutně stavěné ptáky, jejichž pohlaví lze snadno rozeznat. Oči jsou černé, zobáky i nohy bývají béžové nebo masové barvy. Nohy jsou krátké, neopeřené. Základní zbarvení u obou pohlaví je světle hnědé, kropenaté. Břicho bývá světlejší, než záda a kropenatá je především hlava. Pohlavní dimorfismus je velmi výrazný i pro amatéra: samečci mají typický barevný pruh na krku. Tento pruh mívá různé barvy, nejčastěji je ale červený nebo oranžový. Ocasní pera jsou tmavě hnědá až černá.\nAmadiny obecně jsou na chov nenáročné a hodí se i pro začínající chovatele okrasného ptactva. Hodí se hlavně pro voliérový chov. Jsou to hbití letci, takže voliéra by měla být dostatečně velká. Chovatel také musí myslet na to, že samci se mezi sebou špatně snášejí a při potyčkách mohou přijít i ke zranění, to bývá obzvláště časté v době hnízdění, kdy je lepší od sebe jednotlivé páry oddělit. Agresivně se amadiny chovají i k jiným druhům, proto není příliš vhodné chovat je s jiným astrildovitými. Možností je vybrat jim jako \"spolubydlícího\" větší druh, se kterým by si samci amadiny páskované nedovolili bojovat. Klec vhodná ke hnízdění by měla mít velikost 100 x 50 x 50 cm. Nejedná se o příliš choulostivé ptáky, vyhovuje jim pokojová teplota, ale neměli by se nacházet ve vlhkém prostředí, které jim je nepříjemné.\n\nSnůška amadiny páskované většinou čítá tři až šest vajec, ne vždy jsou ale všechna oplodněná. Nejedná se o příliš dobré rodiče, často se stává, že rodiče své potomky zavrhnou, nekrmí je nebo je dokonce vyhánějí z hnízda, proto je vhodné pořídit si náhradní chůvu.\n\nV zajetí je vhodné je krmit směsí pro drobné exotické ptáky s vyšším podílem lesknice. Tu je vhodné namíchat s naklíčeným nebo máčeným zrním. Nejsou příliš vybíravé, proto je vhodné občas jejich stravu něčím obohatit; salátovou okurkou, pampeliškami, jitrocelem nebo hruškami.\n"}
{"id": "1132051", "url": "https://cs.wikipedia.org/wiki?curid=1132051", "title": "Basila z Alexandrie", "text": "Basila z Alexandrie\n\nSvatá Basila z Alexandrie byl mučednice umučená ve 4. století v egyptské Alexandrii a to spolu se svatým Adriem a Viktorem.\n\nJejí svátek se slaví 17. května.\n\n"}
{"id": "1132052", "url": "https://cs.wikipedia.org/wiki?curid=1132052", "title": "Viktor z Alexandrie", "text": "Viktor z Alexandrie\n\nSvatý Viktor z Alexandrie byl poustevník (eremita) neznámého severoafrického původu, který přišel původně do Alexandrie pracovat. Později odešel jako eremita do pouště. Jako mučedník byl umučen pro víru ve 4. století v egyptské Alexandrii, a to spolu se svými druhy, svatými Basilou z Alexandrie a Adriem z Alexandrie. Někdy bývá pro nedostatek pramenů zaměňován s franským světcem Viktorem z Auxerre.\nNejméně od 11. století je doloženo jeho uctívání zejména ve Středomoří, na Balkáně a v Byzanci. \n\nJeho svátek se slaví 17. května.\n\n"}
{"id": "1132053", "url": "https://cs.wikipedia.org/wiki?curid=1132053", "title": "Adventor z Turína", "text": "Adventor z Turína\n\nSvatý Adventor z Turína byl mučedníkem. Původní informace nejsou k dispozici, ale je spojován s Thébskou legií. Byl zabit roku 297 za pronásledování křesťanů za vlády císaře Maximiana. Je uváděn spolu se svatými Octaviem a Solutorem jako mučedníci Turína.\n\nJeho svátek se slaví 20. prosince.\n\n"}
{"id": "1132055", "url": "https://cs.wikipedia.org/wiki?curid=1132055", "title": "Antergos", "text": "Antergos\n\nAntergos (dříve Cinnarch) je linuxová distribuce založená na distribuci Arch Linux. Jako výchozí desktopové prostředí obsahuje GNOME 3, lze ale používat také Cinnamon, Razor-qt a Xfce. První verze byla vydána v červenci 2012 pod názvem Cinnarch a v květnu 2013 byl systém Antergos mezi 30 nejpopulárnějšími linuxovými distribucemi (podle serveru Distrowatch). Galicijské slovo \"Antergos\" (znamenající \"předkové\") bylo zvoleno „jako spojení mezi minulostí a budoucností“.\n\n"}
{"id": "1132056", "url": "https://cs.wikipedia.org/wiki?curid=1132056", "title": "Jack O'Callahan", "text": "Jack O'Callahan\n\nJohn J. \"Jack\" O'Callahan (* 24. června 1957 v Charlestownu, Massachusetts, Spojené státy americké) je bývalý americký hokejový obránce, který odehrál 389 utkání v NHL.\n\nByl vybrán trenérem Herbem Brooksem do reprezentace pro mistrovství světa 1979 v SSSR (7. místo). Brooks jej zařadil i do výběru, který se po celý úvod ročníku 1979/80 připravoval na olympijský turnaj v Lake Placid 1980. V rámci přípravy odehrál 55 utkání, ve kterých si připsal 37 bodů za 7 branek a 30 asistencí. Na samotném turnaji Američané získali zlaté medaile, hlavně díky šokujícímu vítězství nad SSSR (Zázrak na ledě). O'Callahana Brooks nevyřadil z mužstva i přes to, že v přípravě utrpěl zranění právě v utkání se SSSR a jeho způsobilost hrát na hrách byla nejistá.\n\nReprezentoval i na mistrovství světa 1989 ve Švédsku (6. místo).\n\nDo roku 1975 hrál středoškolskou ligu za Boston College High, následující čtyři sezony strávil v celku bostonské univerzity, kterou vedl v letech 1977-79 jako kapitán. V rámci univerzitní NCAA byl 2x vybrán do All star týmu soutěže (1978 a 1979) a jednou vyhlášen nejlepším hráčem zavěrečného turnaje (1978). Ročník 1979/80 působil pouze v reprezentaci (viz výše).\n\nStatistika v univerzitní soutěži\nProšel draftem v roce 1977, kdy si jej v rámci NHL vybral klub Chicago Blackhawks. V konkurenční WHA si jej vybral celek Calgary Cowboys – tato soutěž ovšem v roce 1979 zkrachovala. V roce 1980 O'Callahan vstoupil do organizace Blackhawks. První dvě sezony strávil v AHL, kde nastupoval za farmářský celek New Brunswick Hawks. S tím získal v roce 1982 Calderův pohár pro vítězný tým soutěže. V sezoně 1982/83 dostal příležitost již i v hlavním týmu Blackhawks. Jeho dres oblékal do roku 1987, kdy jej klub po sezoně umístil na listinu nechráněných hráčů. Na té si jej vybral tým New Jersey Devils, kde odehrál dvě sezony a pak v roce 1989 ukončil kariéru.\n\n\nPo ukončení kariéry uplatňoval své ekonomické vzdělání, s dalším bývalým hráčem NHL Jackem Hughesem (absolventem Harvardovy univerzity) založil v Chicagu firmu.\n\nV roce 1984 byl O'Callahan zařazen do síně slávy amerického hokeje a v roce 2012 do síně slávy hokeje ve státě Illinois.\n\n"}
{"id": "1132058", "url": "https://cs.wikipedia.org/wiki?curid=1132058", "title": "Čepelák", "text": "Čepelák\n\nPříjmení Čepelák nese více osobností:\n\n"}
{"id": "1132062", "url": "https://cs.wikipedia.org/wiki?curid=1132062", "title": "Octavius z Turína", "text": "Octavius z Turína\n\nSvatý Octavius z Turína byl mučedníkem. Původní informace nejsou k dispozici, ale je spojován s Thébskou legií. Byl zabit roku 297 za pronásledování křesťanů během vlády císaře Maximiana. Je uváděn spolu se svatými Adventorem a Solutorem jako mučedníci Turína.\n\nJeho svátek se slaví 20. prosince.\n\n"}
{"id": "1132063", "url": "https://cs.wikipedia.org/wiki?curid=1132063", "title": "Nevados Casiri", "text": "Nevados Casiri\n\nNevados Casiri je nejjižněji položený vulkán v Peru. Nachází se v blízkosti hranic s Chile. Sopka sestává ze čtyř center, z nich nejmladší se nachází na jihovýchodní straně komplexu. Masiv je tvořen trachyandezity a trachyty. Jižně od nejmladšího centra se nacházejí mladší lávové proudy. Starší produkty se nacházejí na západním konci.\n"}
{"id": "1132064", "url": "https://cs.wikipedia.org/wiki?curid=1132064", "title": "Solutor z Turína", "text": "Solutor z Turína\n\nSvatý Solutor z Turína byl mučedníkem. Původní informace nejsou k dispozici, ale je spoján s Thébskou legií. Byl zabit roku 297 za pronásledování křesťanů za vlády císaře Maximiana. Je uváděn spolu se svatými Adventorem a Octaviem jako mučedníci Turína.\n\nJeho svátek se slaví 20. prosince.\n\n"}
{"id": "1132067", "url": "https://cs.wikipedia.org/wiki?curid=1132067", "title": "Porsgrunn", "text": "Porsgrunn\n\nPorsgrunn je přístavní a průmyslové město v oblasti Vestfold og Telemark na jihu Norska. Leží při ústí řeky Skien do Frierfjordu a v roce 2010 zde žilo 35 117 obyvatel.\n\nObec se poprvé zmiňuje v roce 1576, roku 1653 se sem přemístila celnice z výše položeného Skienu a Porsgrunn se začal rozvíjet jako přístav. V 18. století zde žila řada významných rodin a roku 1764 byla založena samostatná farnost. Roku 1842 dostal Porsgrunn městská práva a 1864 k němu byla přičleněna obec Brevik.\n\nV Porsgrunnu je řada průmyslových podniků a závodů, například:\n\n"}
{"id": "1132068", "url": "https://cs.wikipedia.org/wiki?curid=1132068", "title": "Valle de los Volcanes", "text": "Valle de los Volcanes\n\nValle de los Volcanes (doslovně \"Údolí vulkánů\") je vulkanické pole o rozloze 60×60 km, tvořené několika sypanými kužely a lávovými proudy. Nachází se v údolí řeky Andahua v peruánské provincii Arequipa. Struskové kužely jsou poměrně mladé, pochází z pozdního holocénu, složením převažují andezity. Podle některých autorů bylo údolí vulkánů aktivní v nedávné době.\n"}
{"id": "1132069", "url": "https://cs.wikipedia.org/wiki?curid=1132069", "title": "Apetit", "text": "Apetit\n\nApetit (franc. \"appétit\", touha, chuť) je psychický pochod způsobující chuť k jídlu. Jen zčásti jej způsobuje fyziologický hlad. Jistou roli hraje i hormon ghrelin. Poruchami apetitu jsou například anorexie, bulimie či záchvatovité přejídání.\n\nPřeneseným významem je i libido („sexuální apetit“).\n"}
{"id": "1132073", "url": "https://cs.wikipedia.org/wiki?curid=1132073", "title": "Putování skřítka Hajáska", "text": "Putování skřítka Hajáska\n\nPutování skřítka Hajáska je český kreslený vědeckofantastický seriál vysílaný jako televizní Večerníček. Natočil ho pro Krátký film Praha v roce 1979 Jaroslav Boček podle vlastního textu, který vycházel v roce 1978 jako čtení na pokračování v časopise Mateřídouška. Postavy namluvil Luděk Munzar, výtvarníkem byl Radek Pilař. Československá televize uvedla seriál poprvé v prosinci 1980.\n\nHlavní postavou je uspávací skřítek Hájasko, který bydlí u Hamerského rybníka na předměstí Prahy. Jednoho dne se vydá svým autíčkem Cililink do Kodaně na oslavu narozenin strýčka Oleho Zavřiočka, ale u Litoměřic potká mimozemšťana Pišpuntu, kterému se pokazil létající talíř. Hajásko mu pomůže spravit karburátor a Pišpunta jej za odměnu vezme na cestu po různých planetách, kde potkávají jejich pozoruhodné obyvatele.\n\n\n"}
{"id": "1132074", "url": "https://cs.wikipedia.org/wiki?curid=1132074", "title": "Tutupaca", "text": "Tutupaca\n\nTutupaca je neaktivní stratovulkán. Nachází se v jižním Peru, v provincii Tacna. Stavba sopky je tvořena dvěma vulkanickými centry, jižnější centrum je mladší. Severní centrum v minulosti zkolabovalo, čímž vytvořilo kamennou lavinu, dlouhou asi sedm kilometrů. Žádná erupce sopky není evidována, ale v sedle mezi jednotlivými centry se nacházejí postglaciální lávové proudy.\n"}
{"id": "1132075", "url": "https://cs.wikipedia.org/wiki?curid=1132075", "title": "Nevado Chachani", "text": "Nevado Chachani\n\nNevado Chachani je neaktivní andezitovo-dacitový stratovulkanický komplex. Nachází se v Peru, asi 15 km od města Arequipa. Vulkán sestává z více lávových dómů (zabírají plochu 320 km), samotného stratovulkánu a stěn staršího štítového vulkánu. Většina vulkanických forem komplexu pochází z pleistocénu, ale lávový proud na jihozápadním svahu je mnohem mladší.\n"}
{"id": "1132077", "url": "https://cs.wikipedia.org/wiki?curid=1132077", "title": "Adolf z Córdoby", "text": "Adolf z Córdoby\n\nSvatý Adolf z Córdoby byl mučedník. Narodil se ve vznešené muslimské rodině, otec byl muslim a matka křesťanka Artemie. Po smrti otce se Adolf se svou matkou, bratrem Janem a sestrou Aureou přestěhovali do Córdoby. Tam Adolf se svým bratrem Janem konvertovali ke křesťanství. To vzbudilo vělký hněv příbuzných z otcovy strany a proto byli Adolf a Jan roku 824 Abd ar-Rahmanem II. zatčeni a umučeni.\n\nJejich matka vstoupila do kláštera v Cutellara, kde byla později abatyší. Aureu přitáhl hrdinský příklad bratrů, přijala křesťanskou víru, následovala matku do kláštera a byla umučena roku 856.\n\nJeho svátek se slaví 27. září.\n\n"}
{"id": "1132078", "url": "https://cs.wikipedia.org/wiki?curid=1132078", "title": "Jan z Córdoby", "text": "Jan z Córdoby\n\nSvatý Jan z Córdoby byl mučedník. Narodil se ve vznešené muslimské rodině, otec byl muslim a matka křesťanka Artemie. Po smrti otce se Jan se svou matkou, bratrem Adolfem a sestrou Aureou přestěhovali do Córdoby. Tam Jan se svým bratrem Adolfem konvertovali ke křesťanství. To vzbudilo velký hněv příbuzných z otcovy strany a proto byli Jan a Adolf roku 824 Abd ar-Rahmanem II. zatčeni a umučeni.\n\nJejich matka vstoupila do kláštera v Cutellara, kde byla později abatyší. Aureu přitáhl hrdinský příklad bratrů, přijala křesťanskou víru, následovala matku do kláštera a byla umučena roku 856.\n\nJeho svátek se slaví 27. září.\n\n"}
{"id": "1132079", "url": "https://cs.wikipedia.org/wiki?curid=1132079", "title": "Parinacota", "text": "Parinacota\n\nParinacota je neaktivní stratovulkán. Nachází se na hranicích Chile a Bolívie, na březích jezera Chungará. Symetrický 6384 m vysoký vulkán je dvojitý vulkán s centry \"Parinacota\" (6384 m) a \"Pomerape\" (6222 m) a je nejjižnější a nejmladší člen vulkanické skupiny Nevados de Payachata. Přibližně před 8000 lety nastal kolaps kráteru Parinacota, přičemž se uvolnila lavina kamenů s objemem 6 km, která se dostala až do vzdálenosti 20 km a vytvořila přirozenou hráz, v současnosti jeden z okrajů jezera Chungará. Pozdější aktivita znovu vybudovala stratovulkán do dnešní podoby.\n"}
{"id": "1132080", "url": "https://cs.wikipedia.org/wiki?curid=1132080", "title": "Svatá brána (Kadaň)", "text": "Svatá brána (Kadaň)\n\nGotická věž Svaté brány, zvané též Mikulovická, představuje jednu z nejdůležitějších částí historického opevnění královského města Kadaně. Byla hlavní branou, oddělující na západní straně Staré Město kadaňské od Nového Města.\n\nSvatá brána byla vystavěna koncem 13. století jako součást mohutného městského opevnění, které ve dvou až třech pásech obepínalo celé královské město. Při návštěvách Kadaně branou projížděli mnozí čeští panovníci, jako například Václav II. (1287, 1295, 1297), Karel IV. (1367, 1374), Václav IV. (1374), Ferdinand I. (1534, 1562), Maxmilián II. (1562) a Josef II. (1779). Od Svaté brány totiž pokračovala kupecká cesta směrem na krušnohorskou Přísečnici a do Saska, nebo Poohřím na Cheb a Norimberk.\n\nKolem roku 1500 začalo na popud Jana Hasištejnského z Lobkowicz, předního českého aristokrata a humanisty, vznikat právě před Svatou branou předměstská čtvrť Nové Město kadaňské. Tehdy byla brána ještě nazývána Mikulovická, neboť cesta, která od ní vedla, směřovala na Mikulovice. Ke změně názvu na Svatou bránu došlo až roku 1532, poněvadž odtud bylo možno dojít k poutnímu kostelu Čtrnácti sv. Pomocníků pod Svatou horou v Kadani. Dne 14. června 1639 o druhé hodině ranní bylo město Kadaň napadeno asi 300 švédskými jezdci, kteří dobyli předměstí a začali útočit na Svatou bránu, zapálili před ní slámu a ostřelovali ji. Po několika útocích Švédové kvůli velkému počtu mrtvých a raněných obléhání vzdali. Město však přesto později Švédům podlehlo, dokonce 25. března 1641 projel Svatou branou osobně generál Johan Banér. \n\nV průjezdu se nachází zamřížovaný barokní výklenek. Původně v něm byla umístěna pozdně gotická socha Černé Matky Boží (dnes v chomutovském muzeu), kterou tu nechal na své náklady roku 1738 instalovat kadaňský erbovní měšťan Franz Max Köllisch z Köllischsheimu. \n\nSvatá brána mívala složitě strukturované předbraní, lidově zvané Šance. To se skládalo z první brány, která bývala ozdobena reliéfem s dnes již neznámým biblickým motivem. Tato brána byla zároveň kryta kruhovou baštou o osmi střílnách. Mezi první branou a Svatou branou ve věži se pak nacházela ještě druhá brána. Předbraní bylo společně s kruhovou baštou zbořeno v roce 1842. Dnešní podobu získala Svatá brána v letech 1877 až 1878, kdy byla také doplněna o nový hodinový stroj. V předpolí brány byla roku 1882 vztyčena socha císaře Josefa II. a tento veřejný prostor nese od té doby název Josefské náměstí.\n\nDo historie Svaté brány se také významně otiskla postava kadaňského umělce Victora Bernsteina, který v Kadani žil někdy na přelomu 16. a 17. století. Bernstein svá díla údajně realizoval v noci, tak aby jeho skutečná identita zůstala v anonymitě. Zabýval se především tvorbou dvojznačných maleb na fasádách domů a do kamene tesaných karikatur. Nejznámějším výtvorem tohoto kontroverzního umělce byla malba na zdi v průchodu Svaté brány. Ta znázorňovala strom poznání v rajské zahradě s postavami Adama, Evy a hada představujícího ďábla, tedy tzv. prvotní hřích. Nad hlavním výjevem se pak nacházel ještě jiný ikonografický motiv zobrazující čerta, jenž podává stařeně na pohrabáči domácí pantofel. Existovalo více různých interpretací tohoto výjevu, někteří v něm viděli kritiku náboženských sporů, jiní zase ironický pohled na ženy. Městští radní toto dílo nenechali odstranit, věžník ze Svaté brány měl dokonce za úkol ho udržovat, snad jako varování před hříšným životem. Přesto však byla malba v průběhu 18. století někdy za panování císařovny Marie Terezie zničena. Na Svaté bráně můžeme ale ještě dnes nalézt jiný výtvor, který je také připisován Bernsteinovi. Nachází se na jednom z nárožních kamenů a je na něm vytesána část postavy, údajně karikatura některého z tehdejších kadaňských duchovních. Je ale také možné, že se jedná o Bernsteinův autoportrét.\n"}
{"id": "1132081", "url": "https://cs.wikipedia.org/wiki?curid=1132081", "title": "Čupr", "text": "Čupr\n\nPříjmení Čupr nese více osobností:\n\n"}
{"id": "1132084", "url": "https://cs.wikipedia.org/wiki?curid=1132084", "title": "Durdík", "text": "Durdík\n\nPříjmení Durdík nese více osobností:\n\n"}
{"id": "1132088", "url": "https://cs.wikipedia.org/wiki?curid=1132088", "title": "Methyl-methakrylát", "text": "Methyl-methakrylát\n\nMethyl-methakrylát (MMA) je organická sloučenina se vzorcem CH=C(CH)COOCH. Tato bezbarvá kapalina je methylesterem kyseliny methakrylové (MAA) a je to monomer vyráběný ve velkých množstvích pro polymerizaci na polymethylmethakrylát (PMMA, akrylátové sklo, plexisklo).\n\nSloučenina se vyrábí několika metodami, tou hlavní je cesta přes acetonkyanhydrin (ACH). ACH se vyrábí kondenzací acetonu a kyanovodíku. Kyanhydrin za přítomnosti kyseliny sírové hydrolyzuje na sulfátester methakrylamidu, methanolýzou tohoto esteru se získá hydrogensíran amonný a MMA. Tato metoda jako vedlejší produkt poskytuje významná množství síranu amonného.\nVzniká sulfátester, adukt s kyselinou sírovou, která se v krakovacím kroku odstraní. Sulfátester se potom methanolyzuje (reaguje s methanolem):\nJak vyplývá z poslední reakce, na každý kilogram vzniklého methyl-methakrylátu vzniká 2,5 kg hydrogensíranu amonného a odstranění této soli je energeticky náročné. Toto technologií se získávají více než 3 miliony tun MMA ročně. Ekonomika této cesty výroby MMA byla výrazně optimalizována.\n\nVzhledem k měřítku výroby MMA bylo vyvinuto mnoho metod, které vycházejí z prekurzorů C2-C4.\n\nVýchozí ethylen se nejdřív hydroformyluje, čímž se získá propanal (propionaldehyd). Ten se poté kondenzuje s formaldehydem za vzniku methakroleinu. Kondenzace se katalyzuje sekundárním aminem. Syntézu kyseliny methakrylové dokončuje vzdušná oxidace methakroleinu:\n\nPrvní fáze zahrnuje hydroesterifikaci ethylenu za vzniku methylpropionátu (MeP):\nPrvní krok tohoto procesu, syntéza MeP, se provádí v nepřetržitě promíchávaném tankovém reaktoru za mírné teploty a tlaku a za pomoci speciální agitace a zařízení pro směšování plynu a kapaliny.\n\nV druhém kroku MeP kondenzuje s formaldehydem v jediném heterogenním reakčním kroku za vzniku MMA:\n\nReakce MeP a formaldehydu probíhá na roštovém katalyzátoru. Tento katalyzátor, oxid cesný na oxidu křemičitém, zajišťuje dobrou selektivitu získávání MMA z MeP. Tvorba malého množství těžkých, poměrně netěkavých sloučenin otravuje katalyzátor. Aktivitu a selektivitu katalyzátoru lze snadno obnovovat řízeným procesem přímo na místě. Proud reakčních produktů je separován primární destilací, kdy vzniká surový MMA neobsahující vodu, MeP a formaldehyd. Nezreagovaný MeP a voda jsou recyklovány při formaldehydovém dehydratačním procesu. Čistý MMA (více než 99,9 %) vzniká ze surového sérií vakuových destilací a separací. Vyseparované proudy se vracejí do procesu; jen jeden malý proud těžkých esterů je odpadní. Ten lze snadno zlikvidovat v tepelném oxidátoru, kde vzniká teplo využitelné v procesu.\n\nV posledním čtvrtletí roku 2008 představila firma Lucite International továrnu Alpha MMA na Jurong Islandu v Singapuru. Tamní proces je o 30–40 % investičně i provozně levnější než konvenční systémy, neprodukuje prakticky žádný odpad a jako surovinu lze využít biomasu.\n\n"}
{"id": "1132089", "url": "https://cs.wikipedia.org/wiki?curid=1132089", "title": "Eisner", "text": "Eisner\n\nPříjmení Eisner nese více osobností:\n\n"}
{"id": "1132093", "url": "https://cs.wikipedia.org/wiki?curid=1132093", "title": "Národní park Anavilhanas", "text": "Národní park Anavilhanas\n\nNárodní park Anavilhanas ( \"Parque Nacional de Anavilhanas\") je národní park v Brazílii, ve spolkovém státě Amazonas. Zároveň se jedná o součást koplexu chráněných území centrální Amazonie (společně s dalším brazilským národním parkem Jaú a rezervacemi Amana a Mamiraua) – světového přírodního dědictví UNESCO. Chráněné území bylo v roce 1981 vyhlášeno ekologickou stanicí; národní park vznikl až v roce 2008.\n\nNárodní park zahrnuje 130 km toku řeky Río Negro, ve kterém se nachází rozlehlé souostroví říčních ostrovů a jezer. Šířka řeky v některých místech dosahuje až 17 kilometrů. Kromě jedinečného říčního ekosystému spadá pod ochranu národního parku i tropický deštný les na levém břehu řeky.\n\nZe zástupců zdejší fauny lze jmenovat např. zvířata margay, mravenečník velký, jaguár americký, pásovec velký, vydra obrovská a kapustňák jihoamerický.\n"}
{"id": "1132094", "url": "https://cs.wikipedia.org/wiki?curid=1132094", "title": "Mistrovství světa v judu 2015 – muži – polotěžká váha (-100 kg)", "text": "Mistrovství světa v judu 2015 – muži – polotěžká váha (-100 kg)\n\nZápasy v judu na XL. mistrovství světa v kategorii polotěžkých vah mužů proběhly v Astaně, 29. srpna 2015.\n\nTurnaj v polotěžké váze na mistrovství světa v Astaně měl velmi dobrou účast. Z top10 žebříčku IJF chyběl pouze Egypťan Ramadan Darviš a z Evropanů s medailovými ambicemi portugalský reprezentant Jorge Fonseca a Švýcar Flavio Orlik. Do turnaje nenastoupil obhájce bronzové medaile Moldavec reprezentující Spojené arabské emiráty Ivan Remarenko.\n\nObhájce titulu mistra světa Čech Lukáš Krpálek nastupoval do turnaje opět jako hlavní favorit na vítězství. Na úvod se utkal s tradičním soupeřem, Ukrajincem Blošenkem. Ukrajinec přijel dobře připravený a celou regulérní hrací dobu nepustil Krpálka do úchopu. V prodloužení se podařilo Krpálkovi dostat svého soupeře pod tlak na šido postoupil do druhého kola. Ve druhém kole čekal Krpálka nepříjemný Ázerbájdžánec Elxan Məmmədov. Mistr světa z roku 2013 Məmmədov se řadí mezi judisty s výbornou technikou, ale s přibývajícími minutami má problémy s kondicí. Zápas s Krpálkem začal aktivně a v první minutě se ujal uči-matou vedení na juko. Krpálek však s přibývajícími minutami začal zápasu dominovat. Dvě minuty před koncem se dostal do levého úchopu na zádech a poslal Məmmədova technikou curi-goši na wazari. Vítězství na wazari-ippon vzápětí potvrdil nasazením osaekomi. Ve čtvrtfinále čekal Krpálka Belgičan Toma Nikiforov. Belgičan přijel na mistrovství světa dobře připravený. Ve druhém kole porazil nasazeného Rusa Bisultanova na šido a ve třetím nepříjemného Nizozemce Korrela na wazari-ippon technikami seoi-nage a uki-waza. Hned v první minutě se Krpálek ujal vedení na juko, když kontroval Nikiforův nástup do seoi-nage. Zbytek hrací doby se snažil pacifikovat Belgičanovo judo nástupy sumi-gaeši a následným ne-waza. Za sumi-gaeši navýšil v polovině zápasu náskok na dvě juka. Minutu před koncem se však dopustil chyby, když podcenil nástup do o-soto-gari, za který ho Nikiforov potrestal jukem (kontrachvat o-soto-gaeši). Krpálek náskok na juko udržel do konce a postoupil do semifinále. Jeho semifinálový soupěř Němec Karl-Richard Frey přijel na letošní mistrovství světa ve výborné formě. Los mu hned na úvod přidělil levorukého Kanďana Reyese. Reyes trénující v Japonsku se držel do druhé minuty, když neuhlídal Freyovu uči-matu na juko a tento náskok nedokázal smazat. Ve druhém kole si Frey vychutnal Brita Fletchera, který byl od úvodu o krok pozadu. Ve čtvrtfinále čekal Freye mongolský, dvojnásobný olympijský medalista Tüvšinbajar. Mongol vyřadil v prvním kole obhájce stříbrné medaile Kubánce Armenterose a ve třetím kole využil špatné formy Švéda Paceka k postupu do čtvrtfinále. Pacek měl velké problémy ve svém prvním zápase proti neznámému Kamerunci Njimoluhovi, se kterým otočil zápas v poslední sekundě osobní technikou tomoe-nage na juko. Čtvrtfinálový souboj mezi Tüvšinbajarem a Freyemem byl od úvodu vyrovnaný a bez vážnějšího nástupu do techniky. V prodloužení rozhodla lepší fyzická příprava Němce, který po 45s podmetl Tüvšinbajara technikou o-soto-gari. Semifinále mezi Krpálkem a Freyem sliboval vyrovnaný souboj dvou Evropanů, na letošním mistrovství světa ojedinělá záležitost. Od úvodu byli oba v boji o úchop a k prvnímu vážnějšímu výpadu curi-goši se pokusil Krpálek až po dvou minutách. Frey však jeho úmysl dobře přečetl. Krpálek v zápase působil nečekaně vlažným dojmem a podstatně dynamičtější Frey začal v v druhé zápase dominovat. Dvě minuty do konce Frey nastoupil razantně do koši-gurumy, kterou Krpálek jen s problémy ustál bez bodové újmy. Frey všechny Krpálkovy nástupy přetavoval v kontrachvat. Rozhodující se nakonec ukázala akce 30s do konce zápasu, kdy Krpálek nastoupil do o-soto-gari, na který Frey pohotově reagoval kontrachvatem o-soto-gaeši na ippon.\n\nJaponci přivezli po dlouhých letech judistu schopného vyhrát celý turnaj. Rjunosuke Haga potvrzoval od prvního kola roli favorita. V prvním kole krásnou levou uči-matou poslal na ippon Srba Jurišiće. Ve druhém kole mu stál v cestě letošní mistr Evropy Nizozemec Henk Grol. Grol od prvních sekund udával tempo zápasu a po minutě vedl na dvě šida. Hagovi dělal problém Grolům pravý úchop na zádech, ale postupem času začal úřadovat svým levým aši-waza. Koncem druhé minuty využil slabé Nizozemcovi chvilky a poslal mistra Evropy uči-matou na ippon. Ve třetím kole čekal Hagu spolufavorit, Jihokorejec Čo Ku-ham. Prestižní asijské derby bylo od úvodu nervózní. Haga si nemohl dovolit pustit podsaditého Korejce blízko k tělu kvůli jeho osobní technice seoi-nage. V polovině duelu se ujal vedení na šido a tím přinutil Čoa k větší aktvitě. Jihokorejci se podařilo zápas otočit a minutu před koncem vedl na šido. V poslední minutě Haga definitivně prolomil Čoovu obranu, dostal se k jeho levému límci a 30s před koncem zápasu strhnul uči-matou vítězství na svojí stranu. Ve čtvrtfinále čekal Hagu zkušený Němec Dmitrij Peters. Peters v letošní sezóně hledá formu, do které mu pomohl přivětivý los. Peters od úvodu směřoval pravým úchopem Hagovi na záda bránic svůj levý límec. V polovině zápasu však neuhlídal Hagovy šikovné nohy a jen za cenu šida ústál výpad o-uči-gari. Haga měl druhou polovinu zápasu pod kontrolou a na šido postoupil do semifinále. Hagův semifinálový soupeř Cyrille Maret se podobně jako Peters letos hledá a levonohý judista byl pro něho tou nejhorší možnou variantou. Maret vyřadil ve druhém kole domácí naději Kazachstánce Maxima Rakova. Maretova skupina C němela vyloženého favorita. První nasazený do této skupiny Ázerbájdžánec Elmar Qasımov letos nemá dobrý rok a po domácím neúspěchu na Evropských hrách opět nevyladil formu. Ve třetím kole ho krásným ura-nage hodil Kyrgyz Čingiz Mamedov. Haga byl favoritem zápasu proti Maretovi. Francouz však byl takticky dobře připravený a pravým úchopem si držel Hagu od těla. V polovině duelu se Maret ujal vedení na šido za pasivitu Hagy. Haga dělal v poslední minutě maximum aby zápas otočil a Maret konec neustál. Chybělo několik sekund do konce, když zaúřadovala odlišná Hagova varianta levé uči-maty za juko.\n\nFinále mezi Japoncem Hagou a Němcem Freyem bylo od úvodu o souboji o úchop. Haga si Freye držel po celý zápas od těla a šel si razantně pro titul mistra světa. Frey se po vítězství na Krpálkem jen složitě koncentroval na odlišný japoncův styl a po celý zápas se nedostal do úchopu. Japonec Haga tak vrátil titul mistra světa na šido po pěti letech kolébce juda. Souboje o třetí místo nabídly čistě evropská derby. V prvním duelu se utkal Belgičan Nikiforov s Francouzem Maretem. Maret byl od úvodu aktivnější a Nikiforov jen za cenu trestů neprohrával na body. Dvě minuty před koncem měl Belgičan na svém kontě již třetí šido. Maret výborně bránil, ale v poslední minutě zápas psychicky nezvládl. V 45s do konce se zalekl soupeřova agresivního nástupu a Nikiforov ho povalil za wazari na zem. Nikiforov ve zbylých sekundách zápasu dominoval a technikou makikomi potvrdil zisk bronzové medaile na ippon. Druhý souboj o bronzovou medaili byl tradiční duel mezi Čechem Krpálkem a Němcem Petersem. Peters motivován úspěchem svého krajana Freye, se na zápas lépe koncentroval. Obhájce titulu mistra světa Krpálek neměl svůj den, scházela mu jiskra, nedostával se pořádně do boje na zemi. Jeho nástupy do technik byly pomalé, silové, pro soupeře dobře čitelné. Zkušený Peters Krpálkovy slabší formy využil ve druhé minutě, když kontroval jeho de-aši-harai a získal bronzovou medaili.\n\nPoražení čtvrtfinalisté se utkávají mezi sebou v opravách. Vítězové oprav se následně utkávají o bronzovou medaili s poraženými semifinalisty.\n"}
{"id": "1132096", "url": "https://cs.wikipedia.org/wiki?curid=1132096", "title": "Jonathan Edwards", "text": "Jonathan Edwards\n\nJonathan Edwards může být:\n\n"}
{"id": "1132097", "url": "https://cs.wikipedia.org/wiki?curid=1132097", "title": "Mráček", "text": "Mráček\n\nMráček může být:\n\n\n\n\n"}
{"id": "1132099", "url": "https://cs.wikipedia.org/wiki?curid=1132099", "title": "Princeton (rozcestník)", "text": "Princeton (rozcestník)\n\nPrinceton může být:\n\n"}
{"id": "1132101", "url": "https://cs.wikipedia.org/wiki?curid=1132101", "title": "Uturuncu", "text": "Uturuncu\n\nUturuncu je neaktivní stratovulkán. Nachází se v pohoří Andy v jihozápadní části Bolívie. S výškou 6008 m n. m. je to zároveň nejvyšší hora jihozápadní části Bolívie. Stavba sopky je tvořena převážně andezity a dacity, některé z nich vypadají relativně zachovale – nejsou zvětralé, i když nesou znaky abrazivního působení kontinentálního ledovce posledního globálního zalednění. Důkaz toho, že sopka není vyhaslá, poskytují dvě aktivní fumarolová pole blízko vrcholu, jakož i naměřené deformace povrchu v roce 1992, které indikují, že v magmatických rezervoárech pod sopkou se stále nachází roztavené magma.\n\nHora je dvouvrcholová. Západní Uturuncu měří 6008 m n. m., východní Uturuncu II měří 5930 m n. m. Sedlo mezi nimi se nachází ve výšce 5750 m n. m. \n\nV sedle mezi vrcholy je opuštěný sirný důl, ke kterému vede prašná a kamenitá silnice sjízdná pro nákladní auta. Osobní terénní auta vyvážející turisty vyjedou po této silnici do výšky přibližně 5500 m n. m. Ze sedla vede na hlavní vrchol pohodlná vyšlapaná pěšina.\n\nNejbližší vesnice je Quetana Chico západně od Uturuncu. Na jihu horského masivu se nachází několik horských jezer, které přes zimu zamrzají. Laguna Color a Laguna Verde jsou známé díky velkým hejnům plameňáků, kteří zde přechodně žijí.\n\n"}
{"id": "1132106", "url": "https://cs.wikipedia.org/wiki?curid=1132106", "title": "Shaft (studio)", "text": "Shaft (studio)\n\nShaft ( 株式会社シャフト, \"Kabušiki gaiša Šafuto\") je japonské animační studio, které v roce 1975 založil Hiroši Wakao, bývalý animátor studia Muši Production. Mezi nejpopulárnější filmy a seriály studia Shaft patří například \"Hidamari Sketch\", \"Sajonara zecubó sensei\", série \"Monogatari\" nebo \"Mahó šódžo Madoka Magica\".\n\n\n\n\n"}
{"id": "1132107", "url": "https://cs.wikipedia.org/wiki?curid=1132107", "title": "Chráněná území centrální Amazonie", "text": "Chráněná území centrální Amazonie\n\nChráněná území centrální Amazonie je název jedné z lokalit světového přírodního dědictví UNESCO v Brazílii. Jedná se o chráněné území o rozloze převyšující 53 000 km², které sestává ze dvou brazilských národních parků a dvou rezervací udržitelného rozvoje. Nachází se ve státě Amazonas v povodí řeky Río Negro. Důvodem ochrany jsou zdejší souvislé nepoškozené porosty amazonského pralesa s vysokou biodiverzitou, ale i říční ekosystémy řek Río Negro, Solimões a Japurá.\n"}
{"id": "1132109", "url": "https://cs.wikipedia.org/wiki?curid=1132109", "title": "Rathenau", "text": "Rathenau\n\nNěmecké příjmení Rathenau nosí více osob:\n\n"}
{"id": "1132113", "url": "https://cs.wikipedia.org/wiki?curid=1132113", "title": "Leo Kanner", "text": "Leo Kanner\n\nLeo Kanner (13. červen 1894, Klekotów (Halič) - 3. duben 1981, Sykesville, Maryland) byl rakousko-americký dětský psychiatr židovského původu, který proslul svým výzkumem v oblasti autismu, jejž jako první definoval. Byl profesorem psychiatrie na Johns Hopkins University. Někdy je nazýván \"otcem dětské psychiatrie\".\n\nNarodil se v haličské vesničce Klekotów (nedaleko města Brody), dnes na území Ukrajiny, tehdy na území Rakousko-Uherska. Roku 1906 se jeho rodina přestěhovala do Berlína. Za první světové války sloužil v rakouské armádě, po ní vystudoval lékařství na berlínské univerzitě (absolvoval 1919, doktorský titul 1921). Roku 1924 odjel do Spojených států, kde již zůstal. Začal pracovat v psychiatrické léčebně v Yanktonu v Jižní Dakotě. Roku 1928 ho Adolph Meyer pozval na Johns Hopkins Medical School v Baltimoru. Roku 1930 založil Johns Hopkins Children's Psychiatric Clinic, první dětskou psychiatrickou kliniku ve Spojených státech. Roku 1935 vydal první učebnici dětské psychiatrie \"Child Psychiatry\".\n\nKrom psychiatrických témat se občas věnoval i tématu folklóru.\n\nKanner popsal autismus jako první v roce 1943, téměř současně s Hansem Aspergerem. Kanner žil v té době již v USA, Asperger v Rakousku a kvůli druhé světové válce o sobě nevěděli. Kanner tak učinil v práci \"Autistické poruchy afektivního kontaktu\", kde popsal 11 dětí v extrémním autistickém stažení, které však dle jeho soudu nebylo možno označit za schizofrenní, zejména proto, že autisté, ač neschopni vztahů k lidem, budují si silný vztah k věcem. Autismus se musí dle Kannera projevit již v dětství, proto hovořil o \"early infantile autism\", dnes nazývaném na jeho počest \"Kannerův časný dětský autismus\". Kanner označoval autismus za vrozený, avšak zároveň jeho vznik připisoval špatné mateřské péči, typicky podle něj vzniká u dětí s příliš intelektuálními a chladnými matkami. Asperger ve stejné době hovořil o genetickém základu a zdůraznil možnost vysoké inteligence u autistů.\n"}
{"id": "1132114", "url": "https://cs.wikipedia.org/wiki?curid=1132114", "title": "Opština Nova Varoš", "text": "Opština Nova Varoš\n\nOpština Nova Varoš (v srbské cyrilici Општина Нова Варош) je srbská základní jednotka územní samosprávy v západním Srbsku. V roce 2011 zde žilo 16 683 obyvatel. Sídlem správy opštiny je město Nova Varoš.\n\nÚzemí opštiny rozděluje na dvě části řeka Uvac. Její území je hornaté; na severu nejvyšším pohořím je Zlatibor.\n\nV opštině se nachází celkem 32 sídel, značná část z nich jsou horské vesnice v nadmořské výšce okolo 1000 m.\n"}
{"id": "1132115", "url": "https://cs.wikipedia.org/wiki?curid=1132115", "title": "Alexandre Tansman", "text": "Alexandre Tansman\n\nAlexandre Tansman (polsky Aleksander Tansman, 11. června 1897, Lodž – 15. listopadu 1986, Paříž) byl polský skladatel a klavírní virtuóz žijící ve Francii.\n\nJeho rodiči byli Mosze Tancman z Pinsku a Anna Gurwiczová pocházející z Vilniusu .\n\nSvé první hudební vzdělání získal v Lodži. Zde působil v místním symfonickém orchestru pod vedením Tadeusze Mazurkiewicze. Zároveň studoval ve Varšavě hudební teorii u Piotra Rytla, kompozici u Henryka Melcera a hru na klavír u Wojciecha Gawrońského. Na Varšavské univerzitě též studoval právo.\n\nOd roku 1920 až do své smrti žil trvale v Paříži, s přestávkou během druhé světové války, kdy jeho rodina kvůli hrozbě holocaustu žila ve Spojených státech. Do Francie se vrátil v roce 1946.\n\nAlexandre Tansman cestoval jako koncertní pianista po Evropě, Severní Americe i Dálném východě. Zasloužený věhlas získal nejen jako virtuózní klavirista a dirigent, ale i jako skladatel.\n\nTansman byl první polský skladatel, který se rozhodně rozešel s vlivem neoromantismu, zejména utvrzovaným v německé tradici, a přiklonil se k tradici románské. Stal se nesporným spoluzakladatelem neoklasicismu ve světové hudbě, po boku Igora Stravinského, Paula Hindemitha, Francise Poulenca či Alfreda Caselly. Tvorba Tansmana je velmi bohatá a všestranná. Je uznávaný skladatel hudby pro orchestr, klavír a kytaru. Navazoval na polské a židovské tradice se silnými vlivy francouzské a americké hudby.\n\nV letech 1932-1933 Tansman absolvoval umělecké turné po celém světě, během kterého byl poctěn osobně Mahátmou Gándhím a japonským císařem, který dal mu medaili „za jeho příspěvek ke světové kultuře“.\n\nV roce 1977, jako uznání svého příspěvku k hudební kultuře Evropy, se Tansman jako první polský umělec stal členem Královské akademie věd, literatury a umění v Bruselu. \n\nSkladby si u něj objednávaly, mimo jiné, UNESCO a belgická královna. Jedním z projevů uznání za práci skladatele byl úzký vztah, který měl s Charlie Chaplinem, Georgem Gershwinem, Albertem Einsteinem, Thomasem Mannem, Stefanem Zweigiem nebo Pablem Picassem. Ovocem přátelství se Stravinským byla Tansmanova kniha – jeden z nejcennějších a nejspolehlivějších pramenů o zdroji Stravinského kreativity a estetiky – \"Igor Stravinsky\", vydaná v Paříži roku 1948.\n\nTansmanova díla provedli největší světoví umělci – Sergej Koussevitzky, Tullio Serafin, Arturo Toscanini, Leopold Stokowski, Pierre Monteux, Hermann Abendroth, Andrés Segovia, Erich Kleiber, Otto Klemperer a Grzegorz Fitelberg.\n\nJeho komorní díla hrála nejznámější smyčcová kvarteta, sólové skladby zavedení klavíristé: Walter Gieseking, José Iturbi, Mieczysław Horszowski, houslisté: Bronisław Huberman, József Szigeti a violoncellisté: Pablo Casals a Grigorij Pjatigorskij.\n\nSvaz polských skladatelů ho jmenoval čestným členem a Akademie múzických umění v Lodži ho poctila čestným doktorátem.\n"}
{"id": "1132117", "url": "https://cs.wikipedia.org/wiki?curid=1132117", "title": "Abbo z Fleury", "text": "Abbo z Fleury\n\nAbbo z Fleury (945 nebo 950, poblíž Orléans, Francie – 1004, La Réole) byl francouzský teolog, pedagog a diplomat.\n\nOd roku 988 opat kláštera Fleury, pěstoval styky s anglickými kláštery. Hájil práva klášterů proti episkopátu (tzv. exempci) zejména ve sporu s biskupem Arnulfem z Orléansu. Jeho literární činnost pojednává o gramatice a matematice.\n\n"}
{"id": "1132119", "url": "https://cs.wikipedia.org/wiki?curid=1132119", "title": "Opština Kladovo", "text": "Opština Kladovo\n\nOpština Kladovo (v srbské cyrilici Општина Кладово) je srbská základní jednotka územní samosprávy ve východním Srbsku. V roce 2011 zde žilo 23 626 obyvatel. Sídlem správy opštiny je město Kladovo.\n\nÚzemí opštiny se nachází v blízkosti srbských Karpat, ze tří stran sousedí s řekou Dunajem, který představuje přirozenou hranici Srbska s Rumunskem.\n\nV opštině se nachází celkem 23 sídel:\n"}
{"id": "1132125", "url": "https://cs.wikipedia.org/wiki?curid=1132125", "title": "Miroslav Servít", "text": "Miroslav Servít\n\nMiroslav Servít (17. prosince 1886 Kukleny u Hradce Králové – 6. dubna 1959 Libonice u Hořic) byl pedagog a přírodovědec.\n\nMiroslav Servít se narodil v Kuklenách u Hradce Králové. Absolvoval Přírodovědeckou fakultu Univerzity Karlovy v Praze a stal se významným badatelem v oborech morfologie a ekologie lišejníků, řas, mechů a mikromycet.\n\nPo studiu nejprve působil jako středoškolský učitel na Vyšší hospodářské škole v Hořicích v Podkrkonoší. Dne 15. září 1923 se stal jejím správcem. Po té, co byla škola v roce 1925 změněna na dvouletou hospodářskou odbornou školu, byl zvolen jejím ředitelem.\n\nMiroslav Servít vedl nově založenou zemědělskou výzkumnou stanici a stal se redaktorem časopisu „Žatva“. Mimo jiné se plně věnoval zušlechťování hořického ječmene, pšenice a hořického ovsa. Ministerstvem zemědělství byl pověřen pořádáním odborných kurzů pro sedláky a rolníky. Servít byl členem Československé botanické společnosti, publikoval vědecké studie v češtině, němčině a latině.\n\n\"„Intenzivně se zabýval šlechtěním a pokusnictvím, zaměřil se rovněž na výzkum pyrenokarpních lišejníků.“\"\n\nMezi léty 1936 a 1943 působil jako ředitel rolnické školy v Kuklenách, poté byl z politických důvodů předčasně penzionován. Po druhé světové válce se vrátil k pedagogické činnosti a v říjnu roku 1945 byl jmenován do funkce ředitele Vyšší rolnické školy v Kadani. Ve školním roce 1945/1946 je zde poprvé vyučovacím jazykem čeština, v prvním ročníku studuje 45 studentů. Servít není zaměřený pouze na školu, ale je uchvácen i rozmanitostí přírody na Kadaňsku. \n\nV únoru roku 1948 se Miroslav dostává do sporů s komunistickými mocipány. V červnu roku 1950 je opět z politických důvodů donucen opustit školství a znovu je penzionován. Kvůli obživě přijal místo učitele v jednotřídce v Petlerech u Klášterce nad Ohří, kde zároveň uklízel a dělal školníka.\n\n\"„Málokdo tehdy na Kadaňsku věděl, že nenápadný učitel Servít je významným vědcem, který i přes klatbu komunistického režimu spolupracoval externě s Československou akademií věd v Praze a s pomocí svých akademických přátel i nadále publikoval.“\"\n\nPo několika letech strávených v jednotřídce se přestěhoval do Podkrkonoší. RNDr. Miroslav Servít po sobě zanechal velmi významné přírodovědné dílo. Je autorem několika knih, studií a článků. V roce 1992 byla založena Nadace RNDr. Miroslava Servíta a 19. června 1999 byla odhalena pamětní deska na budově zemědělské školy v Kadani.\n\nMiroslav Servít zemřel v zapomenutí 6. dubna 1959.\n\n\n"}
{"id": "1132126", "url": "https://cs.wikipedia.org/wiki?curid=1132126", "title": "Matt Dillon", "text": "Matt Dillon\n\nMatthew Raymond Dillon (* 18. února 1964) je americký herec a režisér. Dillon odstartoval svoji filmovou kariéru ve filmu \"Over the Edge\" (1979). V roce 2002 natočil svůj první vlastní film s názvem \"Město duchů\". V roce 2015 si zahrál v seriálu \"Wayward Pines\", kde hrál hlavní postavu.\nMatthew se narodil v New Rochelle (New York) a to Mary Ellen a Paulovi Dillonovi. Matka byla hospodyňka a otec byl obchodníkem s obalovou technikou. Vyrůstal v Mamaronecku, New York. Jeho prastrýc, Alex Raymond byl autorem comicsové figury Flash Gordon. Jeho o rok mladší bratr, Kevin Dillon se taktéž, jako Matt, věnuje herectví. Dillon je druhý ze šesti dětí. Má jednu sestru a čtyři bratry. Matt má irské, skotské a německé předky.\n\nDillon měl 3 roky vztah se známou herečkou Cameron Diazovou. (1995–1998)\n\n"}
{"id": "1132127", "url": "https://cs.wikipedia.org/wiki?curid=1132127", "title": "Karl Christian Friedrich Krause", "text": "Karl Christian Friedrich Krause\n\nKarl Christian Friedrich Krause (6. květen 1781, Eisenberg – 27. září 1832, Mnichov) byl německý filozof a spisovatel. Představitel panteismu, byť on sám svůj systém nazýval \"panenteismus\".\nByl synem učitele a protestantského pastora. Od roku 1797 studoval na univerzitě v Jeně filosofii a matematiku a poslouchal přednášky kantovského filozofa Reinholda, ale také J. G. Fichta, F. Schellinga a G. W. Hegela. V letech 1802–1804 v Jeně působil jako soukromý docent, roku 1805, cestou do Drážďan, byl přijat do zednářské lóže, ale už roku 1810 z ní byl vyloučen, protože nechtěl dodržovat povinnou mlčenlivost. V Drážďanech dával soukromé hodiny a učil na inženýrské akademii kartografii, matematiku a němčinu. Roku 1813 odjel do Berlína,protože doufal, že tam dostane profesuru, ale přes Fichtovy intervence marně. Po roce 1817 cestoval po Německu, Francii a Itálii. Roku 1824 se habilitoval v Göttingen a přednášel jako soukromý docent a od roku 1831 přednášel v Mnichově. Větší část jeho děl vydali až jeho žáci.\n\nByl krátce svobodným zednářem a zednářství hájil v několika spisech. Viděl v něm sdružení jdoucí k cíli ideálního spojení s vyšší duchovní říší, jejíž součástí lidstvo je. Po čase se však se zednářským bratrstvem rozešel.\n\nOttův slovník naučný jeho filosofický systém popisuje takto: \"Filosofie Krauseova jest hlavním svým rázem Schellingova filosofie identity i v methodě i cíli; terminologie nad potřebu až příliš uměle strojená. Filosofie uskutečňuje podle něho poznání absolutna vzestupem od ducha individuálního k absolutnu a od tohoto sestupem k individuu. Absolutno to jest sebevědomý, jediný Bůh. V něm z jeho moci i lásky vše jest živo, z něho vyšedši a v něj se vracejíc. Bůh Krauseův jest Bůh křesťanský. Této metafysice přiměřeny jsou jeho názory o éthice i aesthetice, majíce vesměs ráz bohoslovný.\"\n\nKrause se po celý život snažil vybudovat nový filosofický základ, který by proměnil téměř všechny vědy. Kritizoval Kanta i Hegela a svůj systém založil na představě evoluce lidstva, vedené Bohem a k Bohu. Člověk může poznat základní bytnost boží a z ní odvodit jasný a pevný postoj ve světě. V Německu ani v Evropě velký úspěch neměl,jednak patrně pro jistý mysticismus, jednak pro malou srozumitelnost svých spisů. Měl ale řadu přívrženců a obdivovatelů, často mimo akademické a filosofické kruhy. Tak v Praze to byl slavný právník Ahrens nebo profesor von Leonhardi, ale největší ohlas získal \"krausismus\" ve Španělsku a v Jižní Americe, kdy byl pokládán za největšího německého filosofa.\n\nZ velmi rozsáhlého a pestrého Krauseova díla:\n\n\n"}
{"id": "1132128", "url": "https://cs.wikipedia.org/wiki?curid=1132128", "title": "Jorcada", "text": "Jorcada\n\nJorcada je rozlehlý vulkanický masiv o rozloze 230 km, sestávající z několika menších stratovulkánů, kráterů a lávových dómů, nacházející se v jižní části Bolívie, na severním břehu jezera Laguna Colorada. Vulkanická stavba je tvořena systémem trhlin a zlomů, kolem nichž jsou soustředěny všechny vulkanické formy (krátery, stratovulkán, lávové dómy) různého složení − od bazaltu přes andezit až po dacit a ryolit. Vulkanická aktivita se přesouvala z jihu na sever, nejmladší produkty se nacházejí na severozápadním okraji masivu.\n"}
{"id": "1132130", "url": "https://cs.wikipedia.org/wiki?curid=1132130", "title": "GSLV Mk.3", "text": "GSLV Mk.3\n\nGSLV Mk.3 nebo GSLV Mk III nebo LVM 3 nebo také Geosynchronous Satellite Launch Vehicle Mark III (hindsky: भूस्थिर उपग्रह प्रक्षेपण यान एमके-३) je středně těžká nosná raketa, vyvinutý Indickou kosmickou agenturou (ISRO).\n\nTato nosná raketa je schopná umístit čtyřtunovou družici na GTO a umožňuje tak Indii zachovat si úplnou soběstačnost v oblasti vypouštění družic na oběžnou dráhu. Díky GSLV Mk.3 má Indie vlastní kryogenní stupeň, s vyšší nosností a efektivitou (jen 2 účinnější motory na KPH, namísto 4), než má GSLV Mk.2 . GSLV Mk.3 bude možné využít, jak jako nosič družic na GEO, tak i jako nosič indické kosmické lodi. Umožňuje používat indický kryogenní horní stupeň s větším nákladem, než dosavadní nosič GSLV Mk.2 .\n\nVývoj GSLV Mk.3 začal krátce po roce 2000. První start byl plánován na rok 2009–2010. Zpoždění bylo způsobeno několika faktory, včetně havárie horního kryogenního stupně, vyvinutého Indickou kosmickou agenturou (ISRO), dne 15. dubna 2010. Tento stupeň byl vynesen ještě předchozím letem nosiče GSLV Mk.2 D3 .\n\nSuborbitální letový test nosiče GSLV Mk.3 (LVM 3-X), s pasivním horním stupněm, byl uskutečněn 18. prosince 2014. Při letu na suborbitální trajektorii byl otestován přistávací modul kosmické lodi. První start s vynesením nákladu na oběžnou dráhu byl uskutečněn 5. června 2017. Při tomto startu byla podle plánu na dráhu přechodovou ke geostacionární vynesena telekomunikační družice GSAT-19 o hmotnosti 3136 kg. Při dalším startu dne 14. listopadu 2018 byla úspěšně vynesena telekomunikační družice GSAT-29 o hmotnosti 3423 kg.\n\nPrvní předstartovní odpočítávání nosiče GSLV Mk.3 M1 začalo 14. července 2019. Bohužel, před startem byla zaregistrována anomálie nosné rakety a proto byl odpočet přerušen.\n\nStart nosiče GSLV Mk.3 M1 proběhl 22. července 2019 a vynesl při něm indický komplex Čandraján-2, skládající se z orbiteru (družice Měsíce), landeru (sonda), roveru (vozítko) a laserového odražeče, vše o celkové hmotnosti 3890kg.\n\nPrvní start s kosmickou lodí Gaganyaan a kosmonauty na palubě je plánován po roce 2020.\n\nV budoucnu je předpokládán vývoj částečně kryogenního (na kapalný, tedy kryogenní kyslík a letecký petrolej (RP-1)) motoru pro druhý stupeň tohoto nosiče, který umožní zvýšení nosnosti na GTO na 6 tun.\n\nGSLV Mk.3 používá raketové motory na pevná paliva (boostery) typu S200. Každý z nich má průměr 3,2 metru, délku 25 metrů a obsahuje 207 tun paliva. Tyto motory hoří 130 sekund a oba celkem produkují tah přibližně 10 000 kilonewtonů (což znamená asi 1000 tun tahu).\n\nCentrální stupeň, označený L110, má průměr 4 metry. Spaluje kapalná paliva: nese 110 tun UDMH a NO. Tento stupeň je prvním indickým klusterem (svazkem motorů) na kapalná paliva. Používá dva vylepšené motory Vikas, každý o tahu okolo 700 kilonewtonů (asi 70 tun tahu). Raketové motory používají regenerativní chlazení, a v porovnání s předchozími motory Vikas mají sníženou hmotnost a zvýšenou účinnost (specifický impuls). Tento stupeň, L110, se spouští 113 sekund po startu a poskytuje tah po dobu přibližně 200 sekund.\n\nKryogenní třetí (tzv. horní) stupeň je označen C25 resp. C30 a je poháněn raketovým motorem CE-20 vyvinutým v Indii. Tento motor spaluje kryogenní O2 a H2. V případě horního stupně C25 produkuje 186 kilonewtonů (přibližně 18 tun tahu), po dobu přibližně 640 sekund. Stupeň má průměr 4 metry a délku 13,5 metru. Obsahuje 25 resp. 30 tun tohoto paliva.\nKryt nákladu má průměr 5 metrů a umožňuje nést náklad o objemu 110 kubických metrů.\n\n\n"}
{"id": "1132133", "url": "https://cs.wikipedia.org/wiki?curid=1132133", "title": "Nuevo Mundo", "text": "Nuevo Mundo\n\nNuevo Mundo je vulkanický komplex sestávající z lávového dómu a s ním asociovaného lávového proudu. Nachází se v jihozápadní části Bolívie. Komplex leží mimo hlavní oblast bolivijských sopek a jeho povrch je pokryt sérií struskových kuželů z pemzy. Pliniovské erupce viskózních dacitových láv probíhaly podél severojižní zlomové linie. Jejich činnost dala za vznik i rozsáhlému depozitu tefrových usazenin, sahajícímu až k 200 km vzdálenému Potosí.\n"}
{"id": "1132138", "url": "https://cs.wikipedia.org/wiki?curid=1132138", "title": "Kostel svatého Rocha (Hradčany)", "text": "Kostel svatého Rocha (Hradčany)\n\nKostel svatého Rocha je renesanční kostel nacházející se v areálu Strahovského kláštera v Praze. Na počátku 17. století jej nechal vybudovat císař Rudolf II. jako poděkování za odvrácení morové epidemie.\n\nKdyž v roce 1599 řádil v Čechách mor, slíbil císař Rudolf II., že nechá postavit nový kostelík ke cti sv. Šebastiána a sv. Rocha. V roce 1602 bylo určeno místo novostavby a 7. června 1603 byl položen její základní kámen. Architekt kostela není znám, ale patrně se jednalo o osobnost spojenou s císařským dvorem. Ačkoli byla hrubá stavba byla hotová už před císařovou smrtí, dokončovací práce a vybavování interiéru trvalo ještě několik desetiletí. Původně se jednalo o farní kostel strahovské farnosti. Za vlády Josefa II. byl v roce 1784 zrušen a na místo něj byl farním kostelem prohlášen nedaleký klášterní kostel Nanebevzetí Panny Marie. Krátce pak sloužil jen jako kaple pro zemřelé a následně byl využíván jako kovárna. V roce 1881 provedl strahovský opat Zikmund Starý rozsáhlou renovaci kostela a 15. října 1882 byl znovu vysvěcen. Komunistickým režimem byl kostel spolu s klášterem \"znárodněn\" a zprvu sloužil jako depozitář, později byl přeměněn na výstavní síň.\n\nJedná se o pozdně renesanční architekturu s gotizujícími prvky. Kostel má pozoruhodný půdorys kompozitního typu. Hlavní loď má tvar obdélníku s okosenými rohy, čímž navozuje dojem oválu. K tomuto tělesu přiléhají po stranách tři polygonální výklenky (apsidy), které tak evokují ramena kříže. Apsidy umožnily umístění oltářů tří nejvýznamnějších patronů proti nakažlivým chorobám, svatého Rocha, Šebastiána a Antonína Poustevníka. Hlavní loď je sklenuta valeně s dvěma páry trojúhelníkových výsečí.\n\n"}
{"id": "1132139", "url": "https://cs.wikipedia.org/wiki?curid=1132139", "title": "Sairecabur", "text": "Sairecabur\n\nSairecabur je komplex neaktivních stratovulkánů (Sairecábur – 5971 m n. m., Cerro Colorado – 5 748 m n. m., Cerro Curiquinca – 5722 m n. m. a Escalante – 5819 m n. m.). Svůj název dostal po nejvyšším a nejmladším stratovulkánu, který se nachází se na hranicích Chile s Bolívií. Komplex je tvořen převážně andezit-dacitovými horninami. Nejvyšší štít – Sairecábur se nachází na severním okraji starší kaldery s průměrem 4,5 km. Na jeho vrcholu se nacházejí nejmladší, postglaciální produkty vulkanické aktivity. Escalante, nacházející se na opačném konci komplexu, je starší stratovulkán, ostatní vulkanická centra také vykazují známky aktivity v holocénu.\n"}
{"id": "1132145", "url": "https://cs.wikipedia.org/wiki?curid=1132145", "title": "Kishu-Inu", "text": "Kishu-Inu\n\nKishu-Inu (anglicky: Kishu), neboli Kishu Ken, je psí plemeno, vyšlechtěné před tisíci lety v Japonsku pro lov jelenů. Je pojmenováno po regionu Kišu v provincii Kii, nacházejícího se na ostrově Honšú v Japonsku. Jedná se o středně velké psí plemeno typu špice, které je uznáno Mezinárodní kynologickou federací (FCI) a mimo jiné se chová i v Česku.\n\nJedná se o středně velké psí plemeno lehké, ale dobře osvalené konstrukce. Srst, která pokrývá celé tělo, je krátká, na některých místech středně dlouhá, přiléhavá a hustá. Na dotek je velmi hladká a jemná a tradiční zbarvení je červené nebo sezamové, vyskytuje se ale i bílé či rezavé. Ideální výška v kohoutku je u feny 49 a u psa 52 cm, s tolerancí +- 3 cm.\n\nHlava je přiměřeně velká, v poměru mozkovny ku čumáku 1:1. Uši jsou středně velké, trojúhelníkovité, natočené vždy dopředu. Oči jsou spíše mandlového tvaru v barvě oříšků, ale bez viditelného bělma. Nosní houba je většinou černá, ale v bílých variantách může být růžová či hnědá. Skus nůžkový, se silnými zuby. Krk je silný a široký, poměrně krátký a klenutý. Srst na něm tvoří límec. V místech, kde se napojuje na hřbet může být nepatrná prohlubeň. Hřbet je dlouhý, široký, hustě porostlý srstí, zakončen dlouhým ocasem šavlovitého tvaru. Na něm tvoří dlouhá srst prapor. Nohy dlouhé, svalnaté, zakončené kulatými tlapkami.\n\nKishu-Inu je typické japonské psí plemeno, které si lze splést hned s několika tamějšími špici: Hokkaido-Ken, Šikoku Inu a Kai Inu. Hokkaido-Ken je plemeno nižšího vzrůstu, mohutnější konstituce a s mírně delší srstí. Liší se i povolená zbarvení. Šikoku Inu je málo známé psí plemeno, které se od Kishu-Inu liší hlavně zbarvením, které bývá vlkošedé se světlou maskou (zvanou Urajiro), jinak je toto psí plemeno stejně velké i těžké. Kai Inu je opět neznámé japonské psí plemeno, to je má ale žíhané zbarvení a kratší srst.\n\nKishu-Inu je loajální, oddaný a energický pes s bystrým výrazem. Přestože se jedná o bystré, inteligentní a učenlivé plemeno, jeho výcvik není příliš snadný. Tito psi jsou velmi samostatní a pokud ve svém majiteli nevidí dostatečného vůdce smečky, jednoduše ho ignorují nebo se sami snaží dostat na jeho post. Jedná se o dominantního psa. Kishu-Inu je tichý, málokdy štěká. Je to rodinný pes, mající odvahu ke chránění své rodiny. Většinou loví menší zvířata. Při dobré socializaci vychází dobře s jinými psy, jinak je nutné brát na mysli, že se jedná o dominantní psí plemeno, které si nic nenechá líbit. S jinými zvířaty dobře nevychází, už kvůli jeho loveckým pudům, které naplno pracují.\n\nKishu-Inu nemá příliš velké nároky: jeho srst by se měla alespoň 1x týdne vyčesat, drápky zastřihnout jen v případě potřeby a není nutné ani speciální krmení. V době línání se majitel musí srst věnovat více než obvykle a to v podobě každodenního vyčesávání. Dobré je opakovat naučené cviky nebo psa brát do společnosti jiných psů. Kishu-Inu trpí entropií – problémy s očními víčky. Jedná se o psí plemeno, kterému nevadí celoroční pobyt venku, ale samotu špatně snáší a vyžaduje kontakt s majitelem.\n\n"}
{"id": "1132151", "url": "https://cs.wikipedia.org/wiki?curid=1132151", "title": "Ďáblova past", "text": "Ďáblova past\n\nĎáblova past je československý černobílý film z roku 1961 natočený režisérem Františkem Vláčilem podle románu \"Mlýn na ponorné řece\" spisovatele Alfréda Technika. Film pojednává o mlynářské rodině Spálených a odehrává se na blíže neurčeném místě, které lze přibližně situovat do oblasti Moravského krasu. Děj nás zavádí do 18. století a je celý prodchnutý mystickou atmosférou snažící se poukázat na zdánlivě tajemné přírodní úkazy. V příběhu lze vypozorovat dva odlišné světy – svět zdravého selského rozumu symbolizovaný starým mlynářem a svět feudální moci symbolizovaný regentem a podporovaný novým místním kaplanem.\n\nPro příběh je zcela zásadní oblast, ve které se odehrává. Starý svobodný mlynář stále hledá vodu a nachází různé duté prostory pod zemí a další přírodní úkazy, které si ostatní lidé neumí vysvětlit. Jeho mlýn stojí na řece tekoucí pod zemí. V místním kraji se vypráví mnoho příběhů, ve kterých vystupuje Ďábel. Někteří lidé dokonce tvrdí, že mlynář je s Ďáblem ve spojení, který mu za to vypomáhá. Když nastane sucho, mlynář objeví pramen. To velmi rozradostní místní lid, který právě začal žehrat na vrchnost, která se rozhodla požadovat poplatek i za vodu určenou k pití. Regent se s biskupem rozhodnou proti mlynáři zakročit, i proto, že mlynář neváhá v případě potřeby se postavit za dělný lid. Biskup povolá nového kaplana. Regent však ví, že nově příchozí není obyčejný kaplan, ale zcela evidentně vysoký církevní hodnostář, který má za úkol mlynáře zkrotit. Kaplan vystupuje zpočátku jako ochránce obyčejných lidí, nakonec se však pokusí mlynáře ponížit a zlomit. Mlynář se však ztratí, což neopomene kaplan zdůraznit při mši. Přede všemi obviní mlynáře z neposlušnosti a vyzve své ovečky, aby proti mlynáři sami zakročili. Ti však neposlechnou a zůstanou sedět v kostelních lavicích. Ponížený kaplan se vydá mlynáře vyhledat.\n\nBěhem filmu se divák dozvídá o historii rodiny Spálených. Říká se jim tak od dob Třicetileté války, kdy byl mlýn vypálen švédskými vojáky. Rodina tehdejšího mlynáře se však později objevila na mši v kostele. Nikdo nechápal, jak to, že neuhořeli.\n\nStarý mlynář slibuje synovi, že až zemře, dozví se on celé tajemství. Mlynářův syn mezitím prožívá lásku k jedné dívce, kterou se mu snaží přebrat jiný mladík. Když se starý mlynář ztratí, zapálí za něj pohřební svíci. Ta když dohoří, najde syn v jejím zbytku důmyslně ukrytý dopis popisující tajnou cestu do jeskyně pod mlýnem. Mladík cestu použije a ocitne se v podlouhlé jeskyni, ve které najde velmi starou knihu s textem pro budoucí generace. Vzkaz zní jasně: Zachovat tajemství, které mlynářskou rodinu chránilo dlouhé věky od válek, moru i ohně, a zároveň hledat cestu ven. Z jeskyně vedou tři cesty: Jedna vede ku světlu, končí však na dně propasti, druhá je cesta vody, tou ale dosud nikdo neprošel, třetí je značená křížem, ale je – jak říká vzkaz v knize – zakázaná. V této třetí cestě totiž dochází k velmi nebezpečným úkazům – např. zvuky jsou natolik zesíleny, že dokáží snadno zabít.\n\nMezitím kaplan s regentem a jedním vojákem přijíždějí do mlýna a objevují otevřený vchod. Po chvíli na místo také dobíhá milá mladého mlynáře. Kaplan si myslí, že starý mlynář je schovaný v \"zakázané\" cestě, a proto se s regentem a vojákem do ní vydá. Mladý mlynář se je snaží varovat. Oni však začnou střílet, což vyvolá sesutí mnoha kamenů, které všechny tři usmrtí. Mladý mlynář a jeho milá se na poslední chvíli schovají a zachrání si tak životy, ale kvůli zavalení cesty zpět musejí hledat východ. Ten nakonec najdou, když projdou přes vodu.\n\nDůležité postavy<br>\n"}
{"id": "1132152", "url": "https://cs.wikipedia.org/wiki?curid=1132152", "title": "James Janíček", "text": "James Janíček\n\nJames Janíček (*30. května 1935, Chatham, Ontario, Kanada) je český malíř, grafik, ilustrátor a pedagog původem z Kanady.\n\nV letech 1954–1955 studoval na Art School of the Society of Arts and Crafts v Detroitu a v letech 1956–1961 na Akademii výtvarných umění v Praze u profesorů Vladimíra Pukla, Vladimíra Sychry a Vladimíra Silovského. Od roku 1996 působí jako vedoucí grafického ateliéru na Fakultě výtvarného umění Vysokého učení technického v Brně. Je členem Sdružení českých umělců grafiků Hollar a Českého fondu výtvarných umění.\n\nKromě volné a užité grafiky se zabýval známkovou tvorbou a knižními ilustracemi a obálkami (je autorem více než sto sedmdesáti obálek sešitové edice Karavana nakladatelství Albatros). Vystavoval na mnoha autorských i společných výstavách.\n\n\n"}
{"id": "1132154", "url": "https://cs.wikipedia.org/wiki?curid=1132154", "title": "Liliput", "text": "Liliput\n\nLiliput může znamenat:\n\n\nJiné významy:\n"}
{"id": "1132156", "url": "https://cs.wikipedia.org/wiki?curid=1132156", "title": "Pragersko", "text": "Pragersko\n\nPragersko je sídlo v občině Slovenska Bistrica ve východním Slovinsku, v historické zemi Štýrsko. Rozkládá se v Podravském regionu .V roce 2002 mělo podle sčítání lidu 1 101 obyvatel.\n\nNejstarším objektem v Pragersku je zámeček, který vznikl v druhé polovině 16. století. K velkému rozvoji obce došlo v druhé polovině 19. století, když byla postavena železniční trať. Pragersko se tak stalo významnou železníční křižovatkou; na původní trati z Terstu se zde rozcházejí jednotlivé směry na Vídeň a na Budapešť. Současné nádraží bylo otevřeno roku 1872. \n\nPragersko leží zhruba jen 4 km na východ od dálnice A1, po které je to jen 25 km do Mariboru. \n"}
{"id": "1132158", "url": "https://cs.wikipedia.org/wiki?curid=1132158", "title": "Orlové (Považská Bystrica)", "text": "Orlové (Považská Bystrica)\n\nOrlové je slovenská obec, od roku 1971 městská část Považské Bystrice.\n\nV roce 2009 žilo v obci 655 obyvatel. \n\nRozloha katastrálního území obce je 6 044 291 m².\n\n\n"}
{"id": "1132159", "url": "https://cs.wikipedia.org/wiki?curid=1132159", "title": "Michal Vachovec", "text": "Michal Vachovec\n\nMichal Vachovec (* 15. července 1992, Karlovy Vary) je český hokejový útočník hrající za tým HC Energie Karlovy Vary v ELH.\n\nMichal Vachovec je odchovanec karlovarského hokeje, za tým HC Energie Karlovy Vary nastupuje už od mládežnických kategorií.\nV sezónách 2012/13, 2013,14 si zahrál mezinárodní juniorskou MHL.\n\nV roce 2010 se účastnil Mistrovství světa v ledním hokeji do 18 let, kde dvěma góly pomohl české reprezentaci k šestému místu.\n\nV sezóně 2010/2011 získal stříbrnou medaili v juniorské extralize s týmem HC Energie Karlovy Vary.\n\nNa začátku sezóny 2015/16 byl nominován do přípravného kempu české hokejové reprezentace.\n\nJe Asistent Kapitána v klubu HC Energie Karlovy Vary ELH.\n"}
{"id": "1132161", "url": "https://cs.wikipedia.org/wiki?curid=1132161", "title": "Struhalův dub", "text": "Struhalův dub\n\nStruhalův dub je památný strom, který se vyznačuje svou polohou u kupecké cesty, je jedním z nejmohutnějších dubů Moravskoslezského kraje. Podle informační tabule, nacházející se poblíž stromu, se jeho stáří odhaduje na více než 400 let a přízvisko „Struhalův“ dub získal podle majitele přilehlých polí.\n\nStrom byl vyhlášen za památný 1. září 2011. Obvod kmene ve výšce 1,3 m je 660 cm, výška stromu je 27 m. \nNa kmeni je zavěšen obrázek Panny Marie. „Záplaty“ na stromě se nacházejí v místech po vylámaných větvích. Strom ještě více vynikl po vykácení okolního lesa.\n"}
{"id": "1132163", "url": "https://cs.wikipedia.org/wiki?curid=1132163", "title": "Orlovský most", "text": "Orlovský most\n\nOrlovský most je soumostí dvou souběžných silničních mostů v Považské Bystrici na silnici číslo II/517, které překonávají řeku Váh a železniční trať Bratislava–Žilina. První most byl postaven v letech 1933 – 1935 jako \"most M. R. Štefánika\". Na konci dubna 1945 byl most ustupujícími německými vojsky z větší části zničen. V letech 1946 – 1949 byl most znovu vybudován a pojmenován \"most Slobody\". Později byl místními obyvateli nazýván \"Orlovský most\". V letech 1992 – 1997 byl postaven paralelní most \"dvojče\". Hlavní tíhu dálkové silniční dopravy převzal v roce 2010 nedaleká estakáda na dálnici D1. V roce 2015 bylo rozhodnuto o generální opravě původního mostu.\n\nPřekonání řeky Váh u Považské Bystrice bylo možné pouze pomocí přívozů. V době povodní a nepřízně počasí byla ale tato doprava vyloučena. Od roku 1883, kdy byla uvedena do provozu železniční trať Zlatovce - Žilina, bylo možné překročit řeku po železničních mostech u Nimnice a u Dolného Milochova. Tyto mosty byly určeny výhradně pro železniční dopravu. Přesto byly používány i pěšími a to i přes přísný zákaz a vysokou pokutu. Tato skutečnost vedla k několika tragickým neštěstím.\n\nV roce 1924 a v roce 1927 správa okresu iniciovala stavbu silničního mostu, ale neúspěšně. Teprve třetí iniciativa v souvislosti se stavbou zbrojovky v Považské Bystrici v roce 1929 byla úspěšná. Odhadovaný náklad byl 4,5 milionů korun, přičemž se obce považskobystrického okresu zavázaly, že uhradí 20 % nákladů. Dne 28. ledna 1930 navštívil místo plánované stavby tehdejší ministr veřejných prací ČSR Jan Dostálek. V říjnu téhož roku přislíbilo ministerstvo financí příspěvek 3 miliony Kčs. Projekt mostu byl svěřen Ing. Ivanu Grebeníkovi z technického odboru krajského úřadu. Stavební povolení bylo uděleno 19. prosince 1930. Hospodářská krize ale začátek stavby oddálila.\n\nV lednu 1932 vypsal krajinský úřad soutěž na dodavatele stavby. V dubnu byla stavba zadána firmě Ing. Artur Komlos z Bratislavy, pomocné práce prováděla firma Leimdörfer. Nejdříve byl zbudován nadjezd přes železniční trať. Stavba mostu přes Váh začala v zimě 1932/33 po odklonění toku řeky. Současně probíhalo i prohloubení koryta řeky. Hlavní část mostu měla zahrnovat čtyři oblouky mezi pěti pilíři. Délka přemostění byla 235 metrů, vozovka byla široká 4,8 metru, po obou stranách byly chodníky o šířce 1,2 metru. Předpokládaný termín dokončení na konci roku 1934 byl ovlivněn katastrofální povodní 17. - 20. července 1934. Voda zalila staveniště a odplavila značné množství stavebního materiálu. Vedoucí stavby Ing. Igor Žalkovský poté navrhl zbudovat další mostní pole, aby se zvýšil průtok korytem v případě podobných živelních událostí. Změna projektu byla schválena Obecním zastupitelstvem v Považské Bystrici a v listopadu 1934 začaly práce na pátém oblouku. Tím se délka přemostění zvětšila na 280 metrů.\n\nStavba mostu byla prakticky dokončena v létě 1935. V listopadu proběhla zatěžkávací zkouška mostu. Most byl nazván \"most Milana Rastislava Štefánika\" nebo lidově \"Štefánikův most\". Oficiálně byl provoz zahájen 8. prosince 1935 v 8 hodin ráno. Slavnostní otevření mělo proběhnout až při vhodném výročí M. R. Štefánika (pro tento účel byl položen u mostu základní kámen plánovaného Štefánikova pomníku). Proto bylo otevření mostu pouze vybubnováno místním bubeníkem.\n\nMost, jako strategický přechod přes řeku Váh, byl předmětem pozornosti vojenských kruhů. Od srpna 1944 byl bráněn slovenskými gardisty před povstalci Slovenského národního povstání. Byly zde zřízeny též obranné zákopy na předpolích mostu. Dne 30. dubna 1945 v 7:10 hodin ráno ustupující nacistické vojsko vyhodilo most do povětří jen několik hodin před příchodem rumunských osvobozovacích vojsk. Čtyři mostní oblouky včetně tří mezilehlých pilířů byly zcela zničeny.\n\nJiž v květnu 1945 začaly první práce na opravě mostu. Z mostu a jeho okolí bylo odstraněno 368 min a byly zarovnány obranné zákopy. V létě 1945 začaly práce na odstranění trosek mostu z koryta řeky. Větší celky byly rozbíjeny pomocí nevybuchlé munice z války a poté v menších kusech vyzdvihovány z koryta řeky na břeh. Tyto práce byly dokončeny koncem září 1945. Na vlastní rekonstrukci mostu však chyběly finance, byl pouze opraven železniční nadjezd. Dopravu přes Váh tak opět zajišťovaly přívozy, které byly v provozu až do roku 1950.\n\nStavbu se představitelům okresu podařilo zařadit stavbu do Dvouletého hospodářského plánu na poválečnou obnovu Československa. Projekt byl vypracován na Povereníctvu techniky v Bratislavě a kopíroval strukturu původního mostu s oblouky s rozpětím 45 - 50 - 50 - 45 - 45 metrů. Do projektu bylo zahrnuto i jedno nezničené pole původního předválečného mostu a základy původních pilířů. Změnila se podoba mostovky, která měla obsahovat dlážděnou vozovku širokou 6 metrů a jeden chodník o šířce 1 metr.\n\nStavba byla zadána moravské firmě Ing. Kodl a Pajkrt a začala již v roce 1946. Časový harmonogram ale měl koncem roku 1947 časový skluz. Proto byla po žádosti představitelů Považské Bystrice u ministerstva dopravy a veřejných prací přizvána druhá dodavatelská firma: Československé stavební závody n. p., aby se podařilo stavbu dokončit v rámci dvouletky. Navzdory tomu byla stavba dokončena až v druhé polovině roku 1949.\n\nSlavnostní otevření mostu bylo provedeno v předvečer Velké říjnové socialistické revoluce, 6. listopadu 1949. Po projevech na shromáždění v Považské Bystrici se účastníci přesunuli k mostu, který byl slavnostně otevřen a dostal nové jméno \"most Slobody\".\n\nV roce 1950 byl přidán druhý chodník o šířce 1 metr. V šedesátých letech byly čedičové dlažební kostky nahrazeny asfaltovým povrchem. V osmdesátých letech 20. století kapacita mostu přestala dostačovat. V roce 1984 byl vypracován projekt na přestavbu železničního nadjezdu a v roce 1987 projekt na zhotovení paralelního mostu - dvojčete tak, aby se kapacita mostu zdvojnásobila. Projekt vypracoval Dopravoprojekt Bratislava pod vedením Ing. Vladimíra Pionteka. Stavbu zpomalily události podzimu 1989 a následné společenské změny. První část projektu - oprava železničního nadjezdu byla zahájena v roce 1992. Vlastní stavba paralelního mostu začala až po vzniku samostatného Slovenska 30. listopadu 1993. Plánovaný termín byl dva roky a předpokládané náklady 97 milionů Sk. Mostovka obsahovala vozovku širokou 8 metrů a chodník široký 3 metry. Světlá vzdálenost mezi starým a novým mostem je 3 metry. Dále byly do nového mostu přeloženy veškeré inženýrské sítě. Stavba byla dokončena v roce 1997 a náklady dosáhly výše 134 milionů Sk. Most byl slavnostně uveden do provozu 21. listopadu 1997 představiteli vlády Slovenské republiky v rámci jejich výjezdního zasedání.\n\nTíhu dálkové dopravy převzal v roce 2010 nedaleký nový most na dálnici D1. Stav původního mostu, který obsahuje i jedno pole z třicátých let 20. století, byl označen jako havarijní. Vláda Slovenské republiky proto dne 25. 3. 2015 odsouhlasila financování opravy původního mostu.\n\n"}
{"id": "1132166", "url": "https://cs.wikipedia.org/wiki?curid=1132166", "title": "RIOT", "text": "RIOT\n\nRiot \"(Vzpoura)\" je skladba německé hudební skupiny Scooter. Jako singl vyšla 28. srpna 2015 (56. singl kapely). Je prvním singlem z alba Ace. Singl byl vydán pouze jako digitální download o jedné skladbě. Žádné další verze písničky vydány nebyly. Skupina píseň premiérově představila během svého koncertu v Hamburku na konci srpna 2015. K velkému překvapení fanoušků se skladba nese ve stylu starších písniček kapely (období před rokem 2007), nepřipomíná moderní taneční hudbu a v refrénu hraje zvuk elektrické kytary. Zdá se, jakoby se Scooteři vrátili ke svým kořenům.\n\nNa obálce singlu je kovový nápis RIOT obehnán zelenými plameny. Za ním se nachází kovové pozadí.\n\nVideoklip k singlu je unikátní tím, že se jedná o panoramatické 360° video, které bylo natočeno v průběhu koncertu zmíněného výše. Letecké záběry byly pořízeny pomocí dronu. Záznam není nijak sestříhán, nejedná se o klasický videoklip. Kromě singlu zde na úvod hraje předehra (intro) ke koncertu a v druhé části klipu starší singl One (Always Hardcore).\n"}
{"id": "1132167", "url": "https://cs.wikipedia.org/wiki?curid=1132167", "title": "Srpnové dekrety", "text": "Srpnové dekrety\n\nSrpnové dekrety jsou dokumenty, kterými Ústavodárné národní shromáždění v první polovině srpna roku 1789 zrušilo výsady zejména šlechty a duchovenstva ve Francii. Tyto dekrety ukončily z právního hlediska na počátku Velké francouzské revoluce fungování \"ancien régime\".\n\nNa dobytí Bastily reagovali chudí francouzští venkované v následujících týdnech strachem a panikou z dalšího vývoje událostí. Šířily se fámy o plánované šlechtické odvetě a zahraničních intervencích. Rolníci se také obávali, že nebudou zrušena vrchnostenská a feudální práva. V důsledku toho docházelo na některých místech k vypalování zámků a ničení zdejších archívů. Tyto události se nazývají Velký strach. Většina poslanců uvažovala o tvrdém potlačení těchto nepokojů, byla si však vědoma politické neprůchodnosti tohoto řešení. Rozhodli se tedy feudální práva zrušit.\n\nZměnu iniciovali v Ústavodárném shromáždění vikomt de Noailles a vévoda d'Aiguillon 4. srpna večer. Hlasování poté probíhalo ve všeobecné euforii a došlo ke zrušení všech oblastních, cechovních a stavovských privilegií, stejně tak i výsad jednotlivců. Dále byly zrušeny královské důchody a úřady, regionální imunity, výjimky z placení poplatků, robota a odúmrti. Šlechta přišla o právo lovu a možnost zřizovat obory a holubníky. Byla zavedena daňová rovnost a duchovenstvo nemohlo dále vybírat desátky.\n\nVrchnostenská práva mohla být vykoupena, stejně tak soudcovské úřady. Dle francouzského historika Françoise Fureta tak v podstatě „šlo o to proměnit staré vrchnostenské právo v řádnou měšťanskou smlouvu“. Výkup feudálních práv byl však pro rolníky dost drahý a nakonec tedy byly v červenci 1793 zcela zrušeny. V případě soudcovských úřadů probíhal výkup také několik následujících let. Práce na dekretech a jejich vydávání trvala mezi 5. až 10. srpnem, podle jiného zdroje bylo vydávání ukončeno 11. srpna. \n\nFrançois Furet provedené změny hodnotí slovy:\n\n"}
{"id": "1132168", "url": "https://cs.wikipedia.org/wiki?curid=1132168", "title": "Liptovské Revúce", "text": "Liptovské Revúce\n\nLiptovské Revúce jsou obec na Slovensku v okrese Ružomberok. V roce 2017 zde žilo 1 543 obyvatel. První písemná zmínka o obci pochází z roku 1233.\n\nNejstarší zmínka o slovanské občině pochází z roku 1233, kdy král Ondřej II. daroval jistému Hudkovi 3 podluží země (Terra Reucha). Občina s názvem Revúca zanikla v roce 1355. Další zmínky o prostoru Liptovských Revúc pocházejí až z 15. století, kdy se osada vzpomíná v souvislosti se zpracováním měděné rudy vytěžené v Špané Dolině. S úpadkem důlní činnosti klesal i význam osady a po skončení těžby v roce 1560 již v obci převládalo zemědělství.\n\nV roce 1625 se v likavském urbáři objevila Nižná a Stredná Revúca. V roce 1671 se objevila zmínka o Velké a Malé Hrickové (Vyšná Revúca), čímž se spojily tři osady později už s názvem Tri Revúce (Revúca, Velká a Malá Revúca) pod jedním panstvím.\n\nRevúckou dolinou vedla stará královská cesta z Krakova přes Liptov a sedlo Veľký Šturec do Banské Bystrice a dále do Budapešti. Obyvatelé obce se proto často živili i jako povozníci nebo pronajímali své koně na překonání stoupání přes Šturec. Po výstavbě nové silnice z Ružomberka do Banské Bystrice přes Donovaly a výstavbě Košicko-bohumínské železnice a úzkokolejné tratě Ružomberok – Korytnica kúpele tento způsob obživy ztratili.\n\nPrvní polovina 20. století byla v obci ve znamení vystěhovalectví, zejména během krizových let obyvatelé odcházeli do Evropy a Severní Ameriky. Během druhé světové války se obyvatelstvo aktivně zapojilo do Slovenského národního povstání, kdy se obec stala důležitou zásobovací trasou povstalců a byla bombardována a obsazena fašisty až do jejího osvobození Rudou armádou 4. dubna 1945. Revúčané v padesátých letech 20. století v důsledku industrializace pracovali zejména v průmyslových podnicích ve městech Ružomberok, Liptovský Mikuláš a Banská Bystrica. V sedmdesátých letech pak došlo k vybudování nové školy, požární zbrojnice, ale i lyžařského svahu.\n\nChlebičov,Česko\n\n\n\n"}
{"id": "1132172", "url": "https://cs.wikipedia.org/wiki?curid=1132172", "title": "Buzz Schneider", "text": "Buzz Schneider\n\nWilliam Conrad \"Buzz\" Schneider (* 14. září 1954 v Grand Rapids, Minnesota, USA) je bývalý americký hokejový útočník.\n\nDvakrát startoval na olympijských hrách. Poprvé v Insbrucku 1976 (5. místo), významnou roli sehrál při svém druhém startu v Lake Placid 1980. Zde byl s kapitánem Mikem Eruzionem nejstarším a nejzkušenějším členem týmu, který šokoval něčekaným vítězstvím nad Sovětským svazem (Zázrak na ledě) a následným ziskem zlatých medailí. Schneider vykonával funkci asistenta kapitána a sám proti SSSR skóroval.\n\nStatistika na olympijských turnajích\nTaké se zúčastnil čtyřikrát mistrovství světa - nejprve B skupiny 1974 v Jugoslávii (postup) a poté v elitní skupině 1975 v SRN (6. místo), 1976 v Polsku (4. místo) a 1982 ve Finsku (8. místo - sestup).\n\nDo roku 1972 hrál středoškolskou ligu za celek John F. Kennedy High. Následující tři sezony strávil v celku minnesotské univerzity. Ročník 1975/76 odehrál za reprezentaci, se kterou se v úvodu připravoval na olympijské hry a absolvoval i mistrovství světa (viz výše).\n\nStatistika v univerzitní soutěži\nSchneider byl v roce 1974 draftován do NHL klubem Pittsburgh Penguins a do konkurenční WHA celkem Minnesota Fighting Saints. Ve své první profesionální sezoně 1976/77 nastoupil ve čtyřech utkáních ve WHA za Birmingham Bulls, také ve farmářské soutěži AHL odehrál sedm utkání za Springfield Indians a jeden zápas v rámci CHL za Oklahoma City Stars. Ani v jedné ze zmíněných soutěží si nepřipsal gól ani asistenci. Podstatnou část ročníku nakonec odehrál za poloprofesionální Hampton Gulls v lize SHL, kde odehrál 42 utkání a připsal si 36 bodů za 14 gólů a 22 asistencí. V letech 1977-1979 oblékal dres Milwaukee Admirals v IHL, za tento tým sehrál dohromady 123 utkání a připsal si 64 bodů za 28 branek a 36 asistencí. Dalších sedm utkání sehrál v play off s bilancí jedné branky a dvou asistencí.\n\nPo celý úvod ročníku 1979/80 se připravoval na olympijský turnaj v Lake Placid a po něm se již k žádnému týmu v této sezoně nepřipojil. Svojí kariéru dohrál v letech 1980-1982 ve švýcarské lize za SC Bern.\n\nV letech 1983-2001 pracoval jako obchodní manažer v jedné minnesotské společnosti.\n\n\n"}
{"id": "1132176", "url": "https://cs.wikipedia.org/wiki?curid=1132176", "title": "Jihomoravský krajský přebor 1989/90", "text": "Jihomoravský krajský přebor 1989/90\n\nV soubojích 30. ročníku Jihomoravského krajského přeboru 1989/90 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1989 a skončil v červnu 1990.\n\n\nZdroj: \n\nPoznámky:\n\n"}
{"id": "1132177", "url": "https://cs.wikipedia.org/wiki?curid=1132177", "title": "David Silk", "text": "David Silk\n\nDavid Mark Silk (* 1. ledna 1958 Scituate, Massachusetts, USA) je bývalý americký hokejový útočník, který odehrál 249 utkání v NHL.\n\nByl vybrán trenérem Herbem Brooksem do reprezentačního výběru, který se po celý úvod ročníku 1979/80 připravoval na olympijský turnaj v Lake Placid 1980. V rámci přípravy odehrál 56 utkání, ve kterých si připsal 48 bodů za 12 branek a 36 asistencí. Na samotném turnaji Američané získali zlaté medaile, hlavně díky šokujícímu vítězství nad SSSR (Zázrak na ledě). Silk na turnaji v sedmi utkáních nastřádal pět bodů za dva góly a tři asistence.\n\nNa velkém mezinárodním turnaji již později nereprezentoval, zúčastnil se ale Spenglerova poháru 1988, kde nastoupil tým složený z Američanů působících v Evropě. Silk ve čtyřech utkáních vstřelil čtyři branky a na čtyři přihrál, čímž se podílel na týmovém prvenství.\n\nDo roku 1976 hrál středoškolskou ligu za Thayer Academy, poté oblékal tři sezony dres Bostonské univerzity. V letech 1978 a 1979 byl zařazen do All star týmu soutěže NCAA.\n\nHráče si vybral v draftu 1978 klub NHL New York Rangers. K organizaci Rangers se přidal po olympijském turnaji v Lake Placid, v NHL debutoval ve dvou utkáních v závěru sezony 1979/80, jinak spíše dostal prostor v záložním celku New Haven Nighthawks v AHL. V ročníku 1980/81 již působil převážně v Rangers. V říjnu 1983 byl vyměněn za Davea Barra do Boston Bruins. Toto mužstvo jej v prosinci 1984 umístilo na listinu nechráněných hráčů, kde si ho vybral Detroit Red Wings. Před sezonou 1985/86 jako volný agent podepsal smlouvu s Winnipeg Jets. I zde putoval na část sezony na farmu a tak po sezoně NHL opustil.\n\nZávěr kariéry strávil v německé lize. V letech 1986-1989 hájil barvy Mannheimer ERC a následující dvě sezony hrál za BSC Preussen. V roce 1991 s hokejem skončil.\n\nV 90. letech se vrátil na Bostonskou univerzitu. Zde působil jako asistent trenéra u hokejového týmu a souběžně si dodělal titul v oblasti obchodní administrativy. V oblasti obchodu se poté také živil jako ředitel jedné místní firmy.\n\n\n"}
{"id": "1132178", "url": "https://cs.wikipedia.org/wiki?curid=1132178", "title": "Faron", "text": "Faron\n\nFaron, OSB († asi 670) byl francouzský benediktin, biskup v Meaux. Římskokatolická církev jej uctívá jako světce a připomíná si jej 28. října, kdy je ovšem jeho památka překryta svátkem sv. apoštolů Šimona a Judy. Jeho sourozenci, sestra \"Burgundofara\" a bratr \"Kagnoald\", jsou rovněž uctíváni jako světci.\n\nFaron pocházel ze šlechtické rodiny a v mládí byl vychováván na královském dvoře. Pod dojmem, který v něm zanechala návštěva kláštera Luxeuil, se však rozhodl stát se benediktinem. Později (buď v roce 626 nebo 637) se v relativně mladém věku stal biskupem v Meaux. Majetek, který měl jako šlechtic zdědit, použil k rozvoji své diecéze a na dobročinné účely. Zemřel kolem 70. roku věku a byl pohřben v meauxské katedrále.\n\n\n"}
{"id": "1132179", "url": "https://cs.wikipedia.org/wiki?curid=1132179", "title": "Pafnucius (opat)", "text": "Pafnucius (opat)\n\nPafnucius († asi 380) byl poustevník a opat v Egyptě. Katolickou církví je uctíván jako světec. Jeho liturgická památka připadá na 29. listopad.\n\nPostava Pafunciova je známa z obtížně historicky verifikovatelných textů pouštních otců. Legenda o jeho životě mu připisuje založení kláštera poblíž Herakleopolis a obrácení prostitutky, jménem Taida, na pokání (později se stala svatou). Zdrojem informací o Pafunciově životě jsou jednak apofthegmata, jednak spis \"Historia monachorum in Aegypto\".\n\n"}
{"id": "1132180", "url": "https://cs.wikipedia.org/wiki?curid=1132180", "title": "Pafnucius (biskup)", "text": "Pafnucius (biskup)\n\nPafnucius († asi 360) byl poustevník a biskup v Egyptě. Katolickou církví je uctíván jako světec. Jeho liturgická památka připadá na 11. září.\n\nByl v Thébské poušti duchovním žákem sv. Antonína Velikého. Jeho zbožnost a příkladný život se staly během času tak známými, že byl zvolen biskupem v Tebaidě. Za pronásledování křesťanů během vlády císaře Maximina byl vězněn a týrán (přišel o oko a byly mu přepáleny šlachy v koleni levé nohy). Následně musel nějaký čas otrocky pracovat jako horník. Po skončení pronásledování se vrátil k biskupské službě a účastnil se Prvního nikajského koncilu. Tento koncil chtěl zavést povinný celibát pro veškeré duchovenstvo včetně jáhnů. Pafnucius byl proti tomu a argumentoval, že jde o \"\"nakládání příliš těžkého jha\"\". Od otázky celibátu bylo na koncilu nakonec upuštěno.\n\nPafnucius rovněž rozhodně vystupoval proti ariánské herezi. Zemřel kolem roku 360.\n\n\n"}
{"id": "1132204", "url": "https://cs.wikipedia.org/wiki?curid=1132204", "title": "TJ Sokol Čechovice", "text": "TJ Sokol Čechovice\n\nTělovýchovná jednota Sokol Čechovice je moravský fotbalový klub ze západního předměstí Prostějova, hrající v sezóně 2017/18 I. A třídu Olomouckého kraje. Založen v roce 1945 pod názvem SK Čechovice. V oddílu působí sedm mužstev. Dvě mužstva mužů, dorost a starší + mladší žáci v Krajském přeboru. Starší přípravka v Krajské soutěži a mladší přípravky v okresních soutěžích. \n\n\n\"Aktuální k datu: 1.8.2019\"\n\nPoznámky:\n\n"}
{"id": "1132207", "url": "https://cs.wikipedia.org/wiki?curid=1132207", "title": "Bronisław Huberman", "text": "Bronisław Huberman\n\nBronisław Huberman (19. prosince 1882 Čenstochová – 15. června 1947 Corsier-sur-Vevey (Švýcarský kanton Vaud) byl polský houslista a pedagog židovského původu. Byl jedním z nejvýznačnějších polských houslistů dvacátého století.\n\nVystoupil na veřejnosti poprvé ve věku sedmi let – odehrál 7. houslový koncert Pierre Rodea s orchestrem Varšavskěho Hudebniho Institutu. Rychle získal pověst „zázračného dítěte“ a začal skvělou kariéru. \n\nV roce 1892 se s rodiči přestěhoval do Berlína. Tam byl představen Józefu Joachimovi, který po vyslechnutí vzal mladého houslistu do své třídy.\n\nDokonce i tehdy vystupoval mimo jiné ve Vídni, a o rok později v Německu, Nizozemsku, Belgii a Francii. Od svého ochránce a strážce, hraběte Jána Zamoyského, získal housle „Gibson“ vyrobené Antonio Stradivarim.\n\nV roce 1896 provedl Huberman koncert Brahmse ve Vídni v přítomnosti skladatele. O rok později, poté, co hrál sérii koncertů v Evropě, se přestěhoval do Spojených států. Během první světové války Bronislaw Huberman žil trvale v Berlíně. Brzy se stal jedním z nejvýznamnějších virtuosů. Začal umělecky spolupracovat s violoncellistou Pablo Casalsem a klavíristou Ignacym Friedmanem. Společně vystupovali v roce 1927, hrajíc Beethovenova tria na oslavu 100. výročí úmrtí skladatele.\n\nHuberman byl iniciátorem založení Izraelskeho filharmonickeho orchestru v Tel Avivu. Byl také propagátorem myšlenky sjednocené Evropy. \n\nPracoval také jako pedagog. Vedl hlavní třídu na \"Akademie für Musik\" ve Vídni.\n\nHubermanovi byly odcizeny v roce 1936 jeho stradivárky z roku 1713, a to ze šatny umělců newyorské Carnegie Hall. Zloděj držel ukradené housle po zbytek svého života, a až na smrtelné posteli se přiznal své ženě k této krádeži. Housle získal v roce 2001 americký houslista Joshua Bell.\n\n"}
{"id": "1132208", "url": "https://cs.wikipedia.org/wiki?curid=1132208", "title": "Národní park Tijuca", "text": "Národní park Tijuca\n\nNárodní park Tijuca ( \"Parque Nacional da Tijuca\") je národní park v Brazílii, ve městě Rio de Janeiro ve stejnojmenném spolkovém státě Rio de Janeiro. Rozloha parku je 39,58 km² a je jedním z nejmenších brazilských národních parků. Vyhlášen byl v roce 1961, poslední úprava hranic proběhla v roce 2004. V roce 1993 byl prohlášen biosférickou rezervací UNESCO a v roce 2012 společně s dalšími přírodními památkami (hora Cukrová homole, pláž Copacabana, vstup do zátoky Guanabara) v Riu světovým kulturním dědictvím.\n\nNa území parku se nachází jeden ze symbolů města – vrch Corcovado se sochou Krista Spasitele. Nejvyšším bodem parku je Pico da Tijuca o nadmořské výšce 1 022 m n. m. Nachází se zde zachovalý porost Atlantického lesu, ale i různé jeskyně, stezky a vodopády. Žijí zde např. ptáci papoušek hnědohřbetý, pyrura modrobradý, pyrura bělouchý, káně brazilská, žába zavalitka riodejaneirská nebo netopýr červený či mravenčík lemoocasý.\n\nPark sestává ze 4 oddělených sektorů:\n"}
{"id": "1132210", "url": "https://cs.wikipedia.org/wiki?curid=1132210", "title": "Teorie velkého třesku (9. řada)", "text": "Teorie velkého třesku (9. řada)\n\nV pořadí devátá řada seriálu \"Teorie velkého třesku\" navazuje na osmou řadu. V Česku měla premiéru v roce 2016. \n\nPrvní díl, vysílaný stanicí CBS dne 21. září 2015, se v anglickém originále jmenoval \"The Matrimonial Momentum\" a jeho děj se odehrává v Las Vegas, kde se berou Penny a Leonard. Ostatní sledují svatbu online. Sheldon se mezitím snaží přesvědčit Amy, aby přehodnotila jejich vztah.\n\n<onlyinclude></onlyinclude>\n"}
{"id": "1132220", "url": "https://cs.wikipedia.org/wiki?curid=1132220", "title": "CANT Z.501", "text": "CANT Z.501\n\nCANT Z.501 Gabbiano (Racek) byl italský jednomotorový hydroplán z období II. světové války, řešený jako vzpěrový hornoplošník s celodřevěným člunovým trupem a dřevěnou konstrukcí ploch, jejichž potah byl převážně plátěný.\n\nVývoj letounu probíhal v roce 1933, 4. února 1934 byl první CANT Z.501 (MM247) zalétán. Osádka byla pětičlenná a tvořili ji velitel/pozorovatel, dva piloti, radista a mechanik. Na přídi trupu a na hřbetě za křídlem bylo po jednom otevřeném střelišti typu Vickers s jedním pohyblivým kulometem Lewis ráže 7,7 mm. V motorové gondole nad křídlem bylo umístěno střeliště mechanika s dalším pohyblivým kulometem Lewis na lafetě S-78. Prototyp byl poháněn řadovým dvanáctiválcem Isotta Fraschini Asso 750R o výkonu 551 kW s tažnou třílistou vrtulí.\n\nSériová výroba, objednaná italským námořním letectvem, probíhala u mateřské společnosti CANT v Monfalcone, od roku 1940 také v licenci u firmy Aeronautica Sicula v Palermu na Sicílii. Sériové stroje Gabbiano byly alternativně vybavovány výkonnějšími pohonnými jednotkami Asso XI RC-15 o 662 kW. Tyto letouny pak měly hlavňovou výzbroj tvořenou italskými kulomety Breda-SAFAT ráže 7,7 mm. Na trupu byly v hydraulicky ovládaných střelištích Breda A2, na motorové gondole bylo střeliště ovládané mechanicky typu A3.\n\nVýroba hydroplánů CANT Z.501 Gabbiano byla ukončena v březnu roku 1943.\n\nPrototyp Z.501 byl krátce po ukončení oficiálních zkoušek opatřen civilní imatrikulací I-AGIL a do jeho trupu byly instalovány další palivové nádrže. 18. října 1934 vzlétl s osádkou Stoppani, Corradino Corrado a Amedeo Suriano k pokusu o získání dálkového rekordu vodních letadel. Vzdálenost 4 130,885 km z Monfalcone do Massawy v Eritreji uletěl prototyp za rekordní čas 26 hod. 35 min. Při zpátečním letu osádka předváděla stroj v Turecku, SSSR, Rumunsku, Bulharsku a Řecku. Výsledkem byl nákup několika strojů rumunským námořním letectvem. Dodávka byla realizována v období 1937/38.\n\nDalší rekord ustavila osádka Stoppani, Suriano a Babbi s prvním vyrobeným Gabbianem 16. července 1935 po letu dlouhém 4 929,697 km z Monfalcone s přistáním v Berbeře v tehdejším Britském Somálsku.\n\nK 10. červnu 1940, kdy italské letectvo zahájilo bojové operace proti Francii, bylo v jeho stavu 202 kusů Z.501. Byly dislokovány na všech pobřežních základnách námořního letectva ve Středozemním moři včetně severní Afriky. Od prvního dne se aktivně zapojovaly do průzkumné činnosti a bombardovacích a protilodních akcí. Do konce roku 1940 ztratila Regia Aeronautica 62 stroje, z toho 30 působením nepřítele, 19 pro neznámé důvody a 13 pro selhání pohonné jednotky. Z tohoto důvodu bylo následně ztraceno dalších 35 letounů Gabbiano.\n\nPo italské kapitulaci zůstalo ve spojeneckém italském letectvu kolem 30 kusů. V květnu 1944 jich bylo ještě 24 a další zůstaly ve fašistické severní části Itálie.\n\nPoslední exempláře byly ze služeb italského letectva vyřazeny v roce 1950.\n\n\n"}
{"id": "1132226", "url": "https://cs.wikipedia.org/wiki?curid=1132226", "title": "Sara Sara", "text": "Sara Sara\n\nSara Sara je ledem pokrytý neaktivní stratovulkán. Leží v peruánské provincii Ayacucho, mezi jezerem Parinacocha a řekou Rio Ocona. Je to nejzápadněji položený vulkán v Peru, který byl aktivní v holocénu. Mladě vypadající (nezvětralé) lávové proudy andezitového vulkánu se dají najít až v 10 km vzdáleném údolí řeky Rio Ocona.\n"}
{"id": "1132227", "url": "https://cs.wikipedia.org/wiki?curid=1132227", "title": "Erik Jan Hanussen", "text": "Erik Jan Hanussen\n\nErik Jan Hanussen, vlastním jménem Herschel (Hermann) Chajm Steinschneider (2. června 1889, Ottakring – 25. března 1933, Berlín) byl rakouský varietní umělec a jasnovidec s československým občanstvím, kterému se staly osudnými jeho těsné kontakty s vedoucími představiteli německého nacismu. Jeho životní příběh byl literárně zpracován a stal se námětem několika filmů.\n\nHanussenův otec Siegfried Steinschneider (1858–1910), syn představitele prostějovské židovské obce, se stal obchodním cestujícím a členem kočovné herecké společnosti, matka Antonie Julie Kohnová z Vídně zemřela, když bylo jejich synovi 10 let. Ten ve 13 letech opustil školu a utekl z domova, obživu nacházel ve varietním a cirkusovém prostředí, stále více se zabýval problematickou magie, hypnózy, fakírství, telepatie a okultismu, během války jako voják rakouské armády také proutkařením. K věhlasu v oblasti jasnovidectví přispěl osvobozující rozsudek litoměřického soudu z roku 1930, který se zabýval údajnými podvody spáchanými Hanussenem na důvěřivých občanech. Od roku 1930 se v Berlíně stále více věnoval podpoře nacistů a jako zámožný umělec a vydavatel časopisů se účastnil i společenského života nacistických špiček, scházel se i s Hitlerem. Pořádal večírky na luxusní jachtě a v Berlíně vybudoval „Palác okultismu“. Pod jménem Erik Jan Hanussen se prezentoval jako potomek dánských předků, jeho protivníci ale vypátrali a zveřejnili fakta o jeho židovském původu.\nPoté, co byl 23. března 1933 zatčen komandem SA, byly Hanussenovy tělesné pozůstatky nalezeny až 8. dubna 1933 a policejní pátrání bylo předčasně ukončeno. Jedním z motivů usmrcení Hanussena je skutečnost, že ve svých věštbách předvídal požár Říšského sněmu.\n\nKromě periodik vydal Hanussen i několik publikací o svém životě a o tématech, jimiž se ve svém životě zabýval.\n"}
{"id": "1132228", "url": "https://cs.wikipedia.org/wiki?curid=1132228", "title": "Olca-Paruma", "text": "Olca-Paruma\n\nOlca-Paruma je název vulkanického komplexu, sestávajícího z několika stratovulkánů. Nachází se v centrální Bolívii, blízko hranic s Chile. Komplex je tvořen převážně andezity a dacity, jeho vývoj je datován do pleistocénu. Mladší vulkanické struktury se nacházejí na svazích stratovulkánu Cerro Olca Sur, ležícího mezi dvěma staršími, pleistocénními vulkány Cerro Michincha a Cerro Paruma. Nejmladší člen komplexu Volcán Paruma jeví neustálou fumarolickou aktivitu. Jediná aktivita komplexu (s nezjištěným centrem erupce) se odehrála v letech 1865 až 1867.\n"}
{"id": "1132229", "url": "https://cs.wikipedia.org/wiki?curid=1132229", "title": "Sacabaya", "text": "Sacabaya\n\nSacabaya (nebo Quemado) je vulkanický komplex. Nachází se na západě bolivijské náhorní plošiny, blízko hranic s Chile. Komplex je tvořen rozlehlým ignimbritovým depozitem, který je překryt trojicí vzájemně propletených kráterů s celkovými rozměry 2×3,5 km. Nejmladší kráter leží na jižním okraji komplexu, věk celého komplexu je odhadován na holocén, což dokládají nezvětralé vypadající lávové bloky a také i aktivně fumaroly.\n"}
{"id": "1132232", "url": "https://cs.wikipedia.org/wiki?curid=1132232", "title": "HuffPost", "text": "HuffPost\n\nV roce 2017 došlo ke změně názvu z \"The Huffington Post\" na \"HuffPost\" a také ke změně designu a loga.\n\n"}
{"id": "1132234", "url": "https://cs.wikipedia.org/wiki?curid=1132234", "title": "Gerasim Jordánský", "text": "Gerasim Jordánský\n\nGerasim Jordánský (řecky Γεράσιμος ὁ ἐν ᾿Ιορδάνῃ, † 475) byl poustevník v thébské poušti v Egyptě a později v Palestině u řeky Jordánu, kde založil klášter. Katolickou a pravoslavnou církví je uctíván jako světec a jeho liturgická památka připadá na 5. březen.\n\nPocházel z Lykie v Anatolii a v mládí se připojil k mnichům v Egyptě. Velký vliv na něj měly přátelské kontakty se sv. Eutymiem Velikým, který jej ovlivnil v jeho názorech. Gerasim se později z Egypta přesunul do Palestiny, kde založil klášter poblíž Jericha. Poměrně známá je jedna z legend z jeho života, vyprávějící o lvu. Toho Gerasim našel zraněného v poušti, a poté co jej ošetřil, zvíře k němu velmi přilnulo a sloužilo mu. Po Gerasimově smrti lev pošel žalem na jeho hrobě. Lev se dostal také do ikonografie tohoto světce.\n\n\n"}
{"id": "1132236", "url": "https://cs.wikipedia.org/wiki?curid=1132236", "title": "San Pedro-Pellado", "text": "San Pedro-Pellado\n\nSan Pedro-Pellado je stratovulkanický komplex, nacházející se v regionu del Maule v centrální části Chile. Komplex je tvořen několika stratovulkány nacházejícími se na zbytcích starší, pleistocénní kaldery \"Rio Colorado\" o rozměrech 6×12 km. Stratovulkán je také starý, na jeho erodovaných zbytcích leží novější vulkanická centra – na západním okraji komplexu se nachází čedičově andezitová štítová sopka \"Tatara\". Stratovulkán \"San Pedro\" je nejvyšší (výška 3621 m n. m.) a nejmladší člen komplexu. Komplex je neaktivní, ale na jihovýchodních svazích Pellada jsou aktivní fumaroly.\n"}
{"id": "1132248", "url": "https://cs.wikipedia.org/wiki?curid=1132248", "title": "Oleh Sencov", "text": "Oleh Sencov\n\nOleh Hennadijovyč Sencov ( , , Oleg Gennaďjevič Sencov, * 13. července 1976, Simferopol, Krymská oblast, Ukrajinská SSR) je ukrajinský režisér ruské národnosti a občanský aktivista.\n\nSacharovova cena za svobodu myšlení - 2018\n\nNarodil se 13. července 1976 v Simferopolu, hlavním městě Krymské oblasti tehdejší Ukrajinské SSR.\n\nStudoval nejprve na Kyjevské státní ekonomické univerzitě a později také v Moskvě, kde navštěvoval kurzy filmové režie a scenáristiky.\n\nSvůj první krátký film \"Den jako stvořený pro banánové rybičky\" natočil v roce 2008. Ve tvorbě krátkometrážních filmů pokračoval i v následujícím roce, kdy vznikl jeho druhý snímek \"Roh býka.\"\n\nRoku 2011 natočil svůj zatím jediný dlouhometrážní film \"Gamer\" ( , „Hráč“) o hráči počítačových her, který skončí druhý na mistrovství světa. Film se účastnil několika zahraničních festivalů - například festivalu v Rotterdamu (Nizozemsko) a festivalu v Chanty-Mansijsku (Rusko). Zde získal cenu asociace filmových vědců a kritiků a na festivalu v Oděse mu byla udělena speciální cena poroty.\n\nOleg Sencov se aktivně podílel na akcích hnutí Automajdan a stal se i odpůrcem připojení Krymu k Rusku. Po anexi poloostrova Ruskou federací se účastnil demonstrací a byl jedním z aktivistů zatčených v květnu 2014 ruskou FSB.\n\nPo zatčení byli členové skupiny obviněni z členství v ukrajinské nacionalistické straně Pravý sektor, v Rusku zařazené mezi teroristické organizace. Obžaloba je dále vinila ze zapálení kanceláří Ruské obce Krymu a místní pobočky strany Jednotné Rusko, ze záměru vyhodit do povětří památník Vladimira Iljiče Lenina a z přípravy teroristických činů na Krymu. Podle soudních záznamů se místní FSB o skupině dozvěděla poté, co se její člen Alexej Čirnij - ve snaze o získání bomby - obrátil na kamaráda-chemika Alexandra Pirogova, který upozornil policii.\n\nPodle samotného Sencova byla všechna obvinění smyšlená. Popíral, že by kdy patřil ke straně Pravý sektor, nebo že by na Krymu zakládal její novou buňku. Pravý sektor jeho slova potvrdil - vydal prohlášení, že není ani nebyl členem strany. Oleg Sencov také odmítal, že by se podílel na žhářských útocích v sídlech Ruské obce Krymu a Jednotného Ruska. Nesouhlasil ani s obviněním, že chystal odpálení Leninova památníku a památníku s věčným ohněm a nezákonně držel zbraně a výbušniny. K činům se sice dříve přiznal, ale přiznání bylo podle něj vynuceno výhrůžkami a mučením. O údajném mučení promluvili i dva další obžalovaní – Gennadij Afanasjev a Alexandr Čirnij. Oba uvedli, že je vyšetřovatelé fyzicky týrali a Gennadij Afanasjev, který předtím potvrzoval, že patřil do teroristické skupiny vedené Sencovem, později vypověděl, že byl k tomuto tvrzení donucen. Za to, že obviní Sencova a dalšího obžalovaného aktivistu Oleksandra Kolčenka, měl také získat kratší a lehčí trest. Vyšetřovatelé odmítli prošetřovat, jestli k fyzickému nátlaku došlo nebo ne. Jizvy na těle Olega Sencova vysvětlili jeho údajnou zálibou v sadomasochistických praktikách. Poukazovali přitom na erotické pomůcky, jež byly nalezeny v jeho bytě.\n\nObžaloba opírala svá obvinění například o nálezy výbušnin a zbraní, které měly patřit Olegu Sencovovi, nebo je podle jeho pokynů měli pořizovat jiní členové skupiny. Jako další důkazy byla předložena telefonická nebo internetová data, která měla dokládat, že byl hlavní obviněný v kontaktu se zástupci Pravého sektoru. Důkazy, které by zaznamenávaly přímou účast Olega Sencova na trestných činech, předloženy nebyly. Obžaloba tvrdila, že Sencov nevystupoval přímo, ale prostřednictvím Afanasjeva a Čirného. Obhajoba jakákoli obvinění odmítala.\n\nVojenský soud vynesl rozsudek 25. srpna 2015 v jihoruském Rostově na Donu. Oleg Sencov byl odsouzen ke 20 letům vězení. S obviněním, soudem ani rozsudkem nesouhlasilo několik ruských, evropských a mezinárodních organizací. Veřejně ho zpochybnila například organizace Amnesty International, ruské hnutí Открытая Россия, nebo mimo jiné Ministerstvo zahraničních věcí České republiky. Nesouhlas vyjádřili i někteří světoví režiséři - Wim Wenders, Pedro Almodóvar, Agnieszka Holland a další.\n\nNěkolik narážek na proces s Olegem Sencovem udělal i ruský performer Pjotr Pavlenskij. Pavlenskij se po svém uměleckém vystoupení \"Strach\" také zodpovídal před soudem a mj. požadoval, aby nebyl souzen za vandalismus, ale za teroristický čin, tak jako ukrajinský režisér.\n\nDne 14. května 2018 zahájil ve vězení ve městě Labytnangi časově neomezenou hladovku. Podmínkou jejího přerušení bylo propuštění všech ukrajinských politických vězňů na území Ruska. Šestadvacátý den hladovky byl kritický, Sencov byl převezen do nemocnice, kde byl jeho stav stabilizován. Od té doby dostává katetrem 3 až 4 litry výživy. Po měsících ale hladovku bez výsledku ukončil.\n\n19. července 2019 požádal nový prezident Ukrajiny Volodymyr Zelenskyj ruskou stranu o propuštění a výměnu Oleha Sencova za filmaře a novináře Kyryla Vyšinského, který byl tou dobou vězněn v Kyjevě. Z ruského vězení byl nakonec propuštěn se 34 dalšími Ukrajinci 7. září 2019. Stalo se tak během výměny 70 zajatců z obou stran konfliktu.\n\n\n"}
{"id": "1132252", "url": "https://cs.wikipedia.org/wiki?curid=1132252", "title": "Sam Childers", "text": "Sam Childers\n\nSam Childers (* 1963) je bývalý člen Outlaws Motorcycle Club, který věnoval svůj život a zdroje k záchraně dětí ve válečné zóně Jižního Sudánu. Childers a jeho žena Lynn založili a spravují vesničku pro sirotky v Nimule (Jižní Sudán). Tato vesnička nese název a stará se o více než 300 dětí. \nV roce 2013 obdržel cenu Matky Terezy za sociální spravedlnost.\n\nSam Childers se narodil Grand Forks (Severní Dakota). Jeho otec Paul Childers byl hutník a bývalý mariňák. Childers měl 2 starší bratry Paula Jr. a George. Měl také sestru Donnu, která zemřela na srdeční problémy ještě než jí byl rok. Během dospívání se jeho rodina často stěhovala.\n\n„Spousta lidí se mě ptá, jaké jsi měl rodiče? Měl jsem skvělé křesťanské rodiče, neviděl jsem svého otce nikdy pít alkohol, kouřit marihuanu a nikdy nevztáhl ruku na mou matku. Jako děti jsme ovšem viděly spoustu lidí kouřit, také marihuanu a jak pijí alkohol a mysleli jsme si jak to není skvělé. Mysleli jsme si, že nás to udělá staršími. Jako velmi mladý (11, 12 let) jsem si myslel, že udělám dojem na starší dívky 13, 14 let, a tak jsem začil kouřit. Ve 14 jsem již kouřil každý den. A v 15 jsem již nepotřeboval na nikoho dělat dojem, protože jsem začal s tvrdšími drogami“ Childers začal užívat heroin.\n\nV současné době je Sam ženatý s Lynn, která se před přijetím Krista živila jako striptérka. Společně vychovali dceru Paige. Měli rovněž syna, ten ovšem zemřel na předávkování heroinem.\n\nV polovině roku 1992 Childres s pomocí své ženy přijal Krista v církvi Shromáždění Boha. Ten samý večer pověděl pastor Childresovi o možnosti jet do Afriky. Na konci roku 1998 podnikl Childres první cestu do Sudánu. Při své první cestě, tak jako při mnoha následujících, viděl zrůdnosti, které páchala armáda LRA. Nedlouho po první cestě, Childers a jeho žena Lynn založili Angels of East Africa (Andělé Východní Afriky), dětskou vesničku v Jižním Sudánu. Tato vesnička od svého založení již zachránila více než 1000 dětí. V současné chvíli ubytovává a živí více než 300 sirotků. Zaměstnanci vesničky jsou převážně Súdánští sirotci a vdovy. V současné době se jedná o největší sirotčinec v Jižním Súdánu a je výjimečný tím, že za pomoci armády podnikl záchranné mise v teritoriu LRA.\n\nChilders popsal své africké zkušenosti v knize \"Another Man's War.\"\n\nZ této knihy vychází film \"Kazatel Kalašnikov\".\n\n"}
{"id": "1132253", "url": "https://cs.wikipedia.org/wiki?curid=1132253", "title": "Edmund Kemper", "text": "Edmund Kemper\n\nEdmund Emil Kemper III (* 18. prosince 1948, Burbank, USA), též známý jako Big Ed, The Co-ed Butcher nebo The Co-ed Killer, je americký sériový vrah a nekrofil, který zabíjel v první polovině sedmdesátých let v Kalifornii. Svou zločineckou dráhu nastoupil ve svých patnácti letech, kdy zabil své prarodiče. Později v okolí Santa Cruz zavraždil šest stopařek. V dubnu 1973 zabil svou matku a její přítelkyni a několik dní nato se sám přihlásil na policii.\n\nEdmund Kemper je známý svou působivou tělesnou výškou (206 cm), hmotností (140 kg) a inteligencí, která převyšuje hodnotu IQ 140. Tyto jeho vlastnosti dávaly obětem pouze malou šanci se mu ubránit.\n\nEdmund Kemper se narodil 18. prosince 1948 Edmundu Emilu Kemperovi mladšímu (1919 – 1985) a Clarnell Stageové (1921 – 1973). Byl velice všímavým dítětem, ačkoli vykazoval známky antisociálního a psychopatického chování, například týrání zvířat – ve svých třinácti letech průkazně uškrtil kočku. Jiná zvířata zaživa pohřbíval a poté vyhrabával, aby je podrobil dalšímu mučení. S panenkami své sestry prováděl bizarní sexuální orgie.\n\nKemperův silný vztah s otcem byl narušen roku 1957, kdy se rodiče rozvedli a on byl dále vychováván pouze svou matkou ve městě Helena. Vztah Clarnell k synovi byl značně dysfunkční, matka byla alkoholička, mladého Edmunda neustále ponižovala a slovně napadala. Z obav o to, že by mohl znásilnit svou starší sestru, musel často přespávat v zamčeném sklepě. Je potvrzeno, že matka trpěla hraniční poruchou osobnosti.\n\nRoku 1963 utekl Edmund Kemper za svým otcem do Kalifornie a zjistil, že se otec znovu oženil a s druhou manželkou má syna. Přebýval zde pouze krátkou dobu, než jej otec poslal zpět do Montany. Clarnell ovšem nestála o to, aby její syn bydlel v jejím domě a poslala Edmunda bydlet k jeho prarodičům Edmundu a Maude Kemperovým na ranč v Kalifornii.\n\nPrvní osobou, zavražděnou Edmundem Kemperem byla jeho vlastní babička. Zabil ji 27. srpna 1964. Ten den seděla Maude Matilda Hughey Kemperová na zahradě a pracovala na své další knize pro děti. Následně se začala se svým vnukem hádat a on ji střelil do hlavy. Podle některých zdrojů ji po zastřelení pobodal kuchyňským nožem. Později ten den zastřelil také svého dědečka Edmunda Emila Kempera, který se zrovna vrátil domů z nákupu. Po obou vraždách zavolal své matce, která jej přesvědčila, aby se přiznal policii. Při pozdějším výslechu uvedl, že prarodiče zabil proto, že chtěl vědět, jaké to je, zabít svou babičku. Dědečka pak podle svých slov zabil proto, že by byl určitě naštvaný, kdyby zjistil, co udělal babičce.\n\nVe svých patnácti letech byl umístěn do \"Atascadero State Hospital\", kde se spřátelil se svým psychologem a stal se jeho asistentem. Podle testů, které byly v nemocnici prováděny, bylo v té době jeho IQ 136. Při pozdějším měření v dospělosti mu byla naměřena hodnota IQ 145. V roce 1969, po necelých pěti letech, byl propuštěn na svobodu a v rozporu s přáním některých lékařů byl předán do péče své matky.\n\nV období mezi květnem 1972 a dubnem 1973 zabil Edmund Kemper šest studentek, svou matku a její nejlepší přítelkyni Sally Hallettovou. Na lov svých obětí vyrážel často po hádce se svou matkou a za své oběti si vybíral výhradně stopařky, které zavezl na odlehlé místo a zabil (udusil, uškrtil nebo zastřelil). Následně těla převezl do svého bytu, kde znásilňoval odřezané hlavy a těla a poté je pitval.\n\nBěhem vraždění se snažil být neustále krok před vyšetřovateli – pravidelně navštěvoval bar \"The Jury Room\", kde se seznámil s několika policisty, kteří na případu pracovali. Nikdo z jeho přátel nepojal žádné podezření a s Kemperem otevřeně probírali průběh vyšetřování.\n\nDne 7. května 1972 projížděl Kemper přes Berkeley, kde vzal do svého vozu dvě stopující osmnáctileté studentky a slíbil jim, že je zaveze na Stanfordovu univerzitu. Po hodině jízdy si poblíž Alamedy vyhlédl odloučené místo, na kterém obě dívky uškrtil.\n\nObě těla poté naložil do automobilu a odvezl je do svého bytu, kde s nimi pořídil několik pornografických fotografií. Po vyfotografování těla rozřezal a uložil do plastových pytlů, které nechal pohozené blízko hory Loma Prieta. Hlavy Mary Ann Pesceové i Anity Luchessaové orálně znásilnil a hodil do strže.\n\nVečer 14. září 1972 vzal Kemper další stopařku – patnáctiletou Aiko Koo, která potřebovala odvoz na hodinu tance, jelikož jí právě ten den ujel autobus. Kemper na dívku během jízdy namířil zbraň, zastavil u krajnice, dívku zabil a mrtvé tělo znásilnil.\n\nDevatenáctileté studentce Cindy Shallové zastavil Edmund Kemper 7. ledna 1973 blízko \"Cabrillo College\". Zavezl ji na odlehlé místo v lese a tam ji zastřelil pistolí ráže .22. Po vraždě naložil tělo do kufru automobilu a jel zpět do domu své matky. Tělo ukrýval po celou noc ve svém pokoji, takže měl dostatek času na nalezení a vytáhnutí kulky a dekapitaci mrtvoly. Odřezanou hlavu zakopal na zahradě tak, aby obličejem směřovala k ložnici jeho matky. Později u výslechu prohlásil, že to udělal proto, že matka vždy chtěla, aby k ní lidé vzhlíželi. Tělo Cindy Shallové rozřezal na několik kusů, které, stejně jako v případě prvních dvou stopařek, naházel do strže.\n\nPo hádce se svou matkou 5. února 1973 se Edmund Kemper vydal najít další oběť. V kampusu univerzity v Santa Cruz narazil na čtyřiadvacetiletou Rosalind Thorpovou a třiadvacetiletou Alici Liu. Podle Kemperovy výpovědi nastoupila Rosalind do Kemperova automobilu jako první, čímž dodala druhé z žen odvahu a ta nastoupila také. Krátce po té, co opustili univerzitu, Kemper obě ženy zastřelil, těla zabalil do plachty a umístil na zadní sedadlo automobilu. Obě těla sexuálně zneužil. Druhý den mrtvoly rozřezal a odvezl do oblasti Eden Canyon blízko San Francisca, kde byly o týden později nalezeny.\n\nNa Velký pátek (20. dubna) 1973 večer čekal Kemper doma na svou matku. Během čekání usnul a byl vzbuzen až jejím příchodem z večírku. Když si matka sedla na postel a začala číst knihu, všimla si, že Kemper vstoupil do její ložnice. Clarnell se syna zeptala, jestli plánuje být celou noc vzhůru, Edmund jí odpověděl, že ne, popřál jí dobrou noc a ubil ji tesařským kladivem. Z mrtvoly odřezal hlavu, kterou orálně sexuálně zneužil a poté použil jako terč na šipky. Z mrtvého těla vyřezal také hlasivky a vhodil je do drtiče odpadu. Drtič však hlasivky nerozmělnil a ty vypadly zpět do dřezu.\n\nPo zavraždění své matky pozval do domu její přítelkyni, devětapadesátiletou Sally Hallettovou, kterou ihned po příchodu uškrtil. Krátce po tomto činu opustil dům a odjel východním směrem z Kalifornie přes Nevadu a Utah až do Puebla v Coloradu. Když nezaslechl v rádiu žádné zprávy o svých kriminálních činech, našel telefonní budku a zavolal na policii. Během telefonátu se přiznal k vraždě své matky a Sally Hallettové. Službu konající operátor však jeho přiznání nebral vážně a sdělil Kemperovi, že má zavolat později. Několik hodin nato zavolal Kemper znovu a vyžádal si k telefonu policistu, kterého osobně znal a tomu se znovu přiznal ke vraždě matky a její přítelkyně. O vraždách ostatních šesti žen se však nezmínil, k těm se přiznal až později během výslechu. Po přiznání čekal Kemper ve svém autě na příjezd policie a své zatčení.\n\nBěhem procesu použil Kemper na svou obhajobu svůj psychický stav, svou nepříčetnost. I přesto však byl v listopadu 1973 uznán vinným z osminásobné vraždy. Požadoval pro sebe trest smrti, byl však odsouzen k doživotnímu vězení bez možnosti prominutí trestu.\n\nEdmund Emil Kemper si odpykává svůj trest ve věznici \"California Medical Facility\" ve Vacaville v Kalifornii.\n\nV době vražd Edmunda Kempera se v Santa Cruz pohyboval další sériový vrah, Herbert Mullin. Jiný vrah, John Linley Frazier, vyvraždil rodinu očního chirurga Victora Ohty. Santa Cruz v té době získalo přezdívku „Světové hlavní město vrahů“.\n"}
{"id": "1132256", "url": "https://cs.wikipedia.org/wiki?curid=1132256", "title": "Cecilie Bádenská", "text": "Cecilie Bádenská\n\nCecilie Augusta Bádenská, provdaná Olga Fjodorovna (rusky: \"Ольга Фёдоровна\"; 20. září 1839, Karlsruhe – 12. duben 1891, Charkov) byla rodem bádenská princezna a sňatkem ruská velkokněžna.\n\nCecilie se narodila jako osmé (nejmladší) dítě a třetí dcera bádenského velkovévody Leopolda I. a jeho ženy švédské princezny Žofie Vilemíny. Její otec a matka byli oba potomci prvního bádenského velkovévody Karla Fridricha. Cecíliin otec Leopold I. byl jeho mladším synem a její matka Žofie byla jeho pravnučkou (její matka Frederika byla bádenská princezna, vnučka Karla Fridricha).\n\nVe svých sedmnácti letech, , byla provdána za nejmladšího syna ruské cara Mikuláše I., velkoknížete Michaila Nikolajeviče (1832–1909). Cecílie po sňatku přijala pravoslaví a ruské jméno Olga Fjodorovna. Ač bylo manželství tradičně domluveno, bylo šťastné.\n\nPár spolu měl sedm dětí, z toho šest synů a jedinou dceru:\n\n\nSpolečně založili nejmladší, ale největší a nejdéle existující větev carské dynastie Romanov-Holstein-Gottorp. Před Michailovou smrtí měli patnáct vnoučat, z toho dvanáct bylo v mužské linii a tudíž šlo o členy carské dynastie.\n\nJelikož byl velkokníže Michail po dvacet let (1862–1882) generálním guvernérem ruského Kavkazu, strávila rodina dlouhou dobu v Tbilisi.\n"}
{"id": "1132266", "url": "https://cs.wikipedia.org/wiki?curid=1132266", "title": "Důl Rychvald", "text": "Důl Rychvald\n\nDůl Rychvald byl černouhelný hlubinný důl, který se nacházel v rychvaldském důlním poli Dolu Rudý říjen (Heřmanice). Důl založil československý stát.\n\nV roce 1962 vypracovaly Báňské projekty Bratislava Úvodní projekt pomocného závodu s jámami Stalin 4 a 5, ve východní části dobývacího prostoru dolu Stalin 2 (katastrální území Rychvald). 1. srpna 1962 byl důl Stalin přejmenován na důl Rudý říjen n.p. Nový závod vznikal 2,4 km od hlavního závodu a měl být určen pro denní fárání víc jak 1500 horníků. Od roku 1963 bylo vyčleněno východní důlní pole ve prospěch nového dolu Rychvald. 1. července došlo k slučování dolů Rudý říjen a Petr Cingr pod jeden organizační celek důl Rudý říjen n.p.: Závod č.1 s jámou č. 2, Závod č. 2 s jámou Ida, Závod 3 důl Petr Cingr, Závod č. 4 ve výstavbě v Rychvaldu, Závod č. 5 Salma, centrální dřeviště OKR. V letech 1967 – 1981 byla výstavba dolu utlumena. K 1. lednu 1967 byl důl Rychvald zrušen jako samostatný závod. Několik objektů bylo předáno závodu Autopal, Nový Jičín. Dostavba dolu byla opět zahájena až v roce 1982. Definitivní ukončení těžby uhlí bylo 30. června 1993. Ukončení likvidace jam zasypáním bylo v roce 1997. Objekty dolu slouží firmě Visteon-Autopal.\n\nV roce 1951 bylo zahájeno hloubení výdušné jámy Stalin 4 ve východní poli dobývacího prostoru (rychvaldská lokalita) dolu Stalin II (původně Viktoria), jáma o průměru 5 m byla prohloubena do hloubky 34 m. V následujícím roce 1952 bylo postaveno hloubící zařízení s bubnovým vratem. V roce 1954 už bylo dosaženo hloubky 166 m. Při prohlubování v roce 1955 muselo se projít pásmem s mimořádným výronem metanu (fukače se značným tlakem plynu). Poprvé v historii OKR byla při hloubení použita metoda trhací práce horniny pomocí oxidu uhličitého (CO). V roce 1956 došlo ke spojení dolu Stalin 1 překopem do 3. patra výdušné jámy Stalin 4. Hloubení jámy bylo ukončeno v roce 1958 v hloubce 543,27 m. V roce 1959 bylo na 3. patře uvedeno do provozu dočasné degazační zařízení, získaný metan byl volně vypouštěn z potrubí 3 m nad terénem v blízkosti pomocného ventilátoru jámy 4. V tomto roce byla dokončena výstavba kotelny, koupelny, lampovny a také zahájená výstavba degazační stanice na povrchu s napojením na plynovod pro VŽKG. Bylo dokončeno vystrojování jámy. K větrání byl od ledna 1959 provizorně instalován elektrický ventilátor VTZ Milevsko o výkonu 2000 – 2500 m/min., záložní ventilátor nebyl instalován. V roce 1960 byl instalován dvoububnový těžní stroj s motorem na střídavý proud o výkonu 1000 kW, výrobcem byly ZVIL Plzeň. Také byl proražen další překop z jámy Stalin 2 na 4. patro jámy Stalin 4. V roce 1962 byl zahájen zkušební provoz degazační stanice, první důlní plyn byl dodán v objemu 7 895 m (tržba za 324 tisíc Kčs), v roce 1965 už bylo dodáno do sítě 17 milionu m za 6,5 mil. Kčs. V roce 1964 byly uvedeny do chodu axiální ventilátory o výkonu 10000 m/min., výrobce ZTZ Milevsko. \n\nV roce 1962 byl vytyčen plán výstavby pomocného závodu Rychvald s komplexním otvírkou východního pole do úrovně 4. patra. Plán zahrnoval také výstavbu povrchových objektů: kompresorovny pro dva turbokompresory, strojovna a šachetní budova jámy 5, koupelny s kapacitou pro 2000 havířů, jídelnu a kuchyň, pomocné dílny, kotelnu, energovody, komunikace a další. V předstihu v září 1962 bylo zahájeno hloubení jámy Stalin 5., do konce roku bylo vyhloubeno 25 m o průměru 7,5 m s cihlovou vyzdívkou. V roce 1963 byla zahájená výstavba dolu, stavební práce povrchových objektů provádělo VOKD závod č. 24, Hloubení jam VOKD závod č. 31. V roce 1966 bylo rozhodnuto o ukončení těžby na dole Rudý říjen do roku 1973. Rychvaldská část byla zastavena v roce 1967. Jáma 5 byla hluboká 686,5 m, některé dokončené i rozestavěné povrchové objekty byly bezúplatně převedeny závodu Autopal, Nový Jičín. Obnovení v důlním poli Rychvald začalo v roce 1972. Dostavba povrchových budov byla obnovená v roce 1982. Od Autopal, Nový Jičín byla převzata zpět budova strojovny jámy 5 a dostavěna do roku 1983. V roce 1986 byly dokončeny stavební úpravy, tak aby mohl být nainstalován těžní stroj. V roce 1987 byl nainstalován a byly provedeny zkoušky těžního stroje. V letech 1991 – 1993 byly jáma prohloubena na konečnou hloubku 836,6 m. \n\nJáma 4 a 5 jsou významnými zdroji důlního plynu (metanu), byla určena jako odplyňovací díla a slouží k odčerpávání (dočerpávání) důlního plynu. Z těchto důvodů spodní prostory jam jsou volné. U obou likvidace byla zahájena v roce 1994 přípravami pro zasypání vrchních částí jam od 2. patra v jámě č. 4 a od 3. patra v jámě č. 5. dosypání jam bylo ukončeno v roce 1997.\n\nDobývaly se sloje spodní hrušovské a petřkovické vrstvy ostravského souvrství se značnou tektonickou porušeností. Mocnost slojí se pohybovala od 0,5 m do 1,5 m. Uhlí bylo dobýváno z hloubky 820 m. Vytěžené uhlí podzemím bylo dopravováno na mateřský závod a odtud jámou č. 2 těženo na povrch. Zde procházelo pouze třídírnou a pak putovalo do úpraven OKR. Uhlí se zde těžilo nepřetržitě od roku 1963 do roku 1993, těžba byla vykazována společně s mateřským Dolem Heřmanice. \n\ndle\n\n\n"}
{"id": "1132268", "url": "https://cs.wikipedia.org/wiki?curid=1132268", "title": "Márún Abbúd", "text": "Márún Abbúd\n\nMárún Abbúd (9. února 1886, Ajn Kfa – 3. června 1962, Ajn Kfa) byl libanonský prozaik, publicista, literární kritik a překladatel. Kromě literární činnosti přednášel na univerzitě dějiny arabské literatury. K jeho nejvýznamnějším dílům patří historický román Al-Amír al Ahmar (Červený emír, 1954) kritizující feudalismus a několik povídkových sbírek. V tvorbě se také zaměřoval na kritiku a analýzu sociálních neduhů libanonské společnosti, zejména na venkově (Ahádís al-harja Vesnické rozprávky, román AI-Udžúl assamina – Tučná telata).\n\n"}
{"id": "1132269", "url": "https://cs.wikipedia.org/wiki?curid=1132269", "title": "Emiliána z Říma", "text": "Emiliána z Říma\n\nSvatá Emiliána z Říma byla římská panna, dcera senátora Gordiana a svaté Silvie Římské. Její sestra byla svatá Tarsila, byla také tetou svatého papeže Řehoře I. Velikého a neteří svatého papeže Felixe III. Strávila tolik času v modlitbě na kolenou, že je měla zcela zničená. Ona a její sestra žily jako poustevnice v domě svého otce až do Tarsiliny smrti. Emilána zemřela o několik dní později.\n\nJejí ostatky se nacházejí v oratoři svatého Ondřeje na Caeliu v Římě.\n\nJejí svátek se slaví 24. prosince. Původně byl slaven 5. ledna.\n\n"}
{"id": "1132270", "url": "https://cs.wikipedia.org/wiki?curid=1132270", "title": "Přebor Jihomoravského kraje 2014/15", "text": "Přebor Jihomoravského kraje 2014/15\n\nV soubojích 55. ročníku Přeboru Jihomoravského kraje 2014/15 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2014 úvodními čtyřmi zápasy 1. kola a skončil v neděli 21. června 2015 zbývajícím utkáním 29. kola Rousínov – IE Znojmo, které znojemští vyhráli 2:0 (30. kolo bylo předehráno již ve středu 6. a čtvrtek 7. května 2015).\n\n\nNejlepším střelcem ročníku se stal Petr Kasala z Bzence, který vstřelil 29 branek. Nejlepším střelcem se stal i v sezoně 2012/13.\n\nZdroj: \nPoznámky:\n\n"}
{"id": "1132271", "url": "https://cs.wikipedia.org/wiki?curid=1132271", "title": "Emiliána z Říma (mučednice)", "text": "Emiliána z Říma (mučednice)\n\nSvatá Emiliána z Říma byla mučednice panna v Římě. Více informací není známo.\n\nJejí svátek se slaví 30. června.\n\n"}
{"id": "1132272", "url": "https://cs.wikipedia.org/wiki?curid=1132272", "title": "Muhammad ibn Abd al-Karím al-Chattábí", "text": "Muhammad ibn Abd al-Karím al-Chattábí\n\n(Muhammad ibn) Abd al-Karím al-Chattábí, (přesněji (Muhammad ibn) Abdu 'l-Karím al-Chattábí nebo (Muhammad ibn) Abdalkarím al-Chattábí, 1881/1883, Ahdir – 6. nebo 7. února 1963, Káhira) byl marocký emír a bojovník za nezávislost. Stál v čele berberského povstání proti španělským a francouzským kolonizátorům. V roce 1921 porazil Španěly (což vedlo v této zemi k následným politickým otřesům a vzniku vojenské diktatury) a stal se prezidentem Rífské republiky, ale v roce 1926 ho zajali Francouzi a deportovali na ostrov Réunion. Propuštěn byl až v roce 1947 a následně se mu podařilo získat azyl v Egyptě, kde v letech 1948–1956 stál v čele Výboru pro osvobození arabského Maghrebu v Káhiře.\n\n"}
{"id": "1132273", "url": "https://cs.wikipedia.org/wiki?curid=1132273", "title": "Emilián z Arménie", "text": "Emilián z Arménie\n\nSvatý Emilián z Arménie byl mnich a mučedník v Arménii. Je uváděn spolu se svatým Dionýsiem a Šebestiánem.\n\nJeho svátek se slaví 8. února.\n\n"}
{"id": "1132274", "url": "https://cs.wikipedia.org/wiki?curid=1132274", "title": "Dionýsius z Arménie", "text": "Dionýsius z Arménie\n\nSvatý Dionýsius z Arménie byl mnich a mučedník v Arménii. Je uváděn spolu se svatým Emiliánem a Šebestiánem.\n\nJeho svátek se slaví 8. února.\n\n"}
{"id": "1132275", "url": "https://cs.wikipedia.org/wiki?curid=1132275", "title": "Šebestián z Arménie", "text": "Šebestián z Arménie\n\nSvatý Šebestián z Arménie byl mnich a mučedník v Arménii. Je uváděn spolu se svatým Dionýsiem a Emiliánem.\n\nJeho svátek se slaví 8. února.\n\n"}
{"id": "1132276", "url": "https://cs.wikipedia.org/wiki?curid=1132276", "title": "Agapius z Cirty", "text": "Agapius z Cirty\n\nSvatý Agapius z Cirty se narodil ve Španělsku, ale žil v exilu v Severní Africe. Stal se knězem a roku 259 byl za vlády císaře Valeriána umučen za svou víru. Spolu s dalšími 4 osobami je ve skupině Mučedníci v Cirtě.\n\nJeho svátek se slaví 29. dubna.\n\n"}
{"id": "1132277", "url": "https://cs.wikipedia.org/wiki?curid=1132277", "title": "Antonie z Cirty", "text": "Antonie z Cirty\n\nSvatá Antonie z Cirty byla mučednice za vlády císaře Veleriána. Zemřela roku 259. Spolus s dalšími 4 osobami je ve skupině Mučedníci v Cirtě.\n\nJejí svátek se slaví 29. dubna.\n\n"}
{"id": "1132278", "url": "https://cs.wikipedia.org/wiki?curid=1132278", "title": "Emilián z Cirty", "text": "Emilián z Cirty\n\nSvatý Emilián z Cirty byl voják a roku 259 byl za vlády císaře Valeriána umučen za svou víru. Spolu s dalšími 4 osobami je ve skupině Mučedníci v Cirtě.\n\nJeho svátek se slaví 29. dubna.\n\n"}
{"id": "1132279", "url": "https://cs.wikipedia.org/wiki?curid=1132279", "title": "Andrew Schally", "text": "Andrew Schally\n\nAndrew Schally, polsky Andrzej Wiktor Schally (* 30. listopadu 1926 ve Vilniusu) je americký biochemik a lékař polského původu, laureát Nobelovy ceny.\nAndrew Schally je synem Kazimierze Schallyho, generála polské armády, vedoucího kabinetu prezidenta Moscickeho, a Marii Łąckeové. Na začátku druhé světové války generál Schally odešel s prezidentem Mościckim do Rumunska, kde byl internován. V roce 1945 se dostal přes Itálii a Francii do Anglie a Skotska.\n\nAndrzej Wiktor Schally tak vystudoval chemii na univerzitě v Londýně, pak medicínu na londýnském National Institute for Medical Research (Národním institutu pro lékařský výzkum). V roce 1952 odešel do Kanady, kde pokračoval ve studiu na McGill University v Montrealu, v roce 1957, po doktorátu, odešel do Spojenych státu. Pracoval ve Waco a od roku 1962 v New Orleans. Tam se stal profesorem na Tulane University a vedoucím laboratoře polypeptidů a endokrinologie v nemocnici pro veterány. V roce 1962 se stal americkým občanem.\n\nV roce 1975 získal Laskerovu cenu, v roce 1977 Nobelovu cenu za medicínu, a to za objev hormonů v hypotalamu v mozku, a studium jejich struktury a funkce, které vlastně založilo obor neuroendokrynologie. Spolu s ním cenu získal francouzský lékař Roger Charles Louis Guillemin a Rosalyn Sussman Yalowová.\n\nAndrew Schally přijal čestné doktoráty téměř 20 univerzit.\n\n"}
{"id": "1132280", "url": "https://cs.wikipedia.org/wiki?curid=1132280", "title": "Secundinus z Cirty", "text": "Secundinus z Cirty\n\nSvatý Secundinus z Cirty se narodil ve Španělsku ale byl v exilu v Severní Africe. Stal se knězem a roku 259 byl za vlády císaře Valeriána umučen za svou víru. Spolu s dalšími 4 osobami je ve skupině Mučedníci v Cirtě.\n\nJeho svátek se slaví 29. dubna.\n\n"}
{"id": "1132282", "url": "https://cs.wikipedia.org/wiki?curid=1132282", "title": "Abd ar-Rahmán II.", "text": "Abd ar-Rahmán II.\n\nAbd ar-Rahmán II. nebo Abdarrahmán II. (788 Toledo – 852 Córdoba) byl čtvrtý umajjovský emír córdobského emirátu. Vládl 30 let (822–852) a výrazně přispěl k rozvoji vlastní infrastruktury. Byl velkým podporovatelem kultury a umění (zejména literatury, hudby a stavitelství).\n\n"}
{"id": "1132283", "url": "https://cs.wikipedia.org/wiki?curid=1132283", "title": "Tertula z Cirty", "text": "Tertula z Cirty\n\nSvatá Tertula z Cirty byla mučednice za vlády císaře Veleriána. Zemřela roku 259. Spolus s dalšími 4 osobami je ve skupině Mučedníci v Cirtě.\n\nJejí svátek se slaví 29. dubna.\n\n"}
{"id": "1132285", "url": "https://cs.wikipedia.org/wiki?curid=1132285", "title": "Mučedníci v Cirtě", "text": "Mučedníci v Cirtě\n\nMučedníci v Cirtě byla skupina 5 křesťanů umučených za svou víru v Cirtě v provincii Numidie. Dále s nimi byla žena a její dvě děti, jejich jména nejsou známá.\n\n\nJejich svátek se slaví 29. dubna.\n\n"}
{"id": "1132286", "url": "https://cs.wikipedia.org/wiki?curid=1132286", "title": "Smrt Panny Marie z Košátek", "text": "Smrt Panny Marie z Košátek\n\nSmrt Panny Marie z Košátek je český gotický deskový obraz z doby kolem roku 1340-1350.\n\nObraz byl objeven roku 1922 v Kapli \"Matky Boží\" na zámku v Košátkách u Mladé Boleslavi a zapůjčen Obrazárně Společnosti vlasteneckých přátel umění. Patřil původně rodu Krabiců z Veitmile, kteří tvrz Košátky koupili roku 1420, nejspíše přímo kronikáři a řediteli stavby chrámu svatého Víta, Benešovi Krabice z Veitmile. Od nich sňatkem přešel obraz rodu Kolowratů, kteří jej vlastnili do roku 1946.\n\nNyní se nachází v Museum of Fine Arts, Boston.\nObraz je malován temperou na dubové desce s plátěným potahem. V křídovém podkladu je vyryta a černě vytažena přípravná kresba.\n\nDílo je vyspělou ukázkou gotického slohu spojujícího prvky severské gotiky se silným vlivem sienské italské malby. Jeho autorem je neznámý mistr z období vlády císaře Karla IV. a patří do širšího okruhu maleb podobného provedení jako jsou Vyšebrodský oltář, Kaufmannovo Ukřižování nebo desky z Morganovy sbírky (Morganovy destičky). Deska byla pravděpodobně původně křídlem diptychu, jehož druhou část tvoří tzv. Sv. Trojice vratislavská.\n\nSamotným provedením se řadí k nejlepším známým dílům z poloviny 14. století a zároveň je nejitalštějším z celé české malířské školy. Konstrukce prostoru prozrazuje, že autor byl obeznámen se středoitalskou sienskou malbou (Simone Martini). Má vyspělou monumentální a složitou kompozici a obličejový typ odvozený z benátské školy (Paolo di Venezia). Zvláštností díla je postava \"Krista\" (držícího duši Panny Marie), který se nevznáší v mandorle nad skupinou, ale stojí mezi apoštoly a mandorlu nahrazují stylizované obláčky kolem figury.\n\nSamotné téma zobrazení \"smrti Panny Marie\" má byzantský původ. V Čechách je nejstarší vyobrazení tohoto typu (Koimésis) miniatura na pergamenu, vložená do ostatkových desek Svatojiřského plenáře z roku 1306. Mladší díla pak postupně od byzantského schématu ustupují a objevuje se typ \"Poslední modlitby Panny Marie\", jenž byl vůbec poprvé doložen v českých zemích od šedesátých let 14. století.\n\n\n"}
{"id": "1132287", "url": "https://cs.wikipedia.org/wiki?curid=1132287", "title": "Uspořená libra", "text": "Uspořená libra\n\nUspořená libra je československý televizní film z roku 1963. Divadelní hru irského dramatika Seána O'Caseyho z roku 1939 přeložila Jana Werichová a pro film upravil Jan Werich. \n\nSam a Jerry v podnapilém stavu přijdou na poštu. Ptají se, zda se zde vyplácejí peníze ze spořitelní knížky. Chtějí vybrat jednu libru. Přijdou k okýnku, ale Sam si nemůže vzpomenout, co chce. Do toho přijde paní, která se dotazuje, zda dopis zaslaný v 19:59 téhož dne dojde do Tararingapatamu v Burmě. Poštovní úřednice jí nemůže pomoci, neboť se to místo nenalézá v seznamu. Sam se musí podepsat pod formulář. Sam ukradl při cestě vlakem spolucestujícímu klobouk. Jerry nosí ukradený klobouk, Sam nosí Jerryho a neví, kam se poděl ten jeho původní. Při podpisu u pultíku obtěžují paní, která píše dopis do Tararingapatamu. Sam při podpisu roztrhne formulář a Jerry požádá o náhradní.\n\nPoštovní úřednice zavolá policistu, aby zákazníky usměrnil. Sam se po peripetiích s velkými a malými písmeny konečně podepíše. Avšak poštovní úřednice shledá, že se podpis neshoduje s tím ve vkladní knížce a libru odmítne vydat. Mají si přijít další den. Oni však nechtějí odejít. Úřednice odmítne vrátit i vkladní knížku, protože by ji Sam ztratil a chce mu ji poslat poštou. To Sam nechce, neboť by ji dostala jeho žena. Stoicky klidný policista nakonec ty dva vykáže. Úřednice policistovi poděkuje, ten jí skládá lichotky a vyzná jí lásku. Sam se opět vrátí a začne vyhrožovat, že podá stížnost. Policista je opět vyhodí a Jerry se Samem odcházejí.\n"}
{"id": "1132288", "url": "https://cs.wikipedia.org/wiki?curid=1132288", "title": "Childers", "text": "Childers\n\nChilders může být:\n\n"}
{"id": "1132290", "url": "https://cs.wikipedia.org/wiki?curid=1132290", "title": "Abemama", "text": "Abemama\n\nAbemama (také \"Apamama\") je korálový atol, součást Gilbertových ostrovů. Leží 150 km jihovýchodně od Jižní Tarawy, hlavního města republiky Kiribati. Rozloha pevné země činí 27,37 km², celý atol včetně laguny měří 132,4 km². Laguna je ze severovýchodní strany obklopena dlouhým a úzkým ostrovem Abemama, k jihozápadu je otevřená, nad hladinu moře zde vyčnívají jen nevelké ostrůvky Abatiku a Biike. Ostrovy jsou ploché, maximální nadmořská výška činí tři metry. Žijí na nich přes tři tisíce obyvatel ve třinácti vesnicích. Správním střediskem je největší vesnice Kariatebike s více než pěti sty obyvateli. Na severním konci ostrova nedaleko obce Tabiang se nachází letiště zajišťující spojení s hlavním městem. Ekonomika ostrova závisí na turistickém ruchu, pěstuje se palma kokosová, kolokázie jedlá a chlebovník, v okolním moři se loví albula liščí.\n\nAbemama byla osídlena zhruba před pěti sty lety lidmi ze Samoy. Prvním bělochem na ostrově byl v roce 1799 anglický kapitán Charles Bishop, který ho pojmenoval podle jednoho člena své posádky \"Roger Simpson Island\", název se však neujal. V letech 1889 a 1890 pobýval na Abemamě se svou rodinou spisovatel Robert Louis Stevenson, který zdejší život popsal v knize \"Do jižních moří\". V té době na ostrově vytvořil vlastní stát náčelník Tem Binoka, který zbohatl na obchodu s koprou. Po Binokově smrti byl ostrov vyhlášen 27. května 1892 britským protektorátem. Za druhé světové války ho zabrali Japonci, 20. listopadu se na ostrově vylodila americká armáda v rámci operace Galvanic a zřídila zde vojenskou základnu. V roce 1947 bylo navrženo, aby se na Abemamě vybudovalo hlavní město Gilbertových ostrovů, ale koloniální úřady daly přednost ostrovu Tarawa, jehož laguna umožňuje kotvit i velkým lodím. V roce 1979 se Abemama stala součástí nezávislého Kiribati.\n\n"}
{"id": "1132291", "url": "https://cs.wikipedia.org/wiki?curid=1132291", "title": "Ahmed Abdallah Abderemane", "text": "Ahmed Abdallah Abderemane\n\nAhmed Abdallah Abderemane (12. června, 1919 – 26. listopadu 1989, Moroni) byl komorský politik, prezident Islámské federativní republiky Komory.\n\nV období, kdy byly Komorské ostrovy francouzskou kolonií, působil jako jejich zástupce ve francouzském Senátu (1959 – 1975). V letech 1973 – 1975 byl předseda autonomní vlády, po vyhlášení samostatnosti 6. července 1975 se stal na necelý měsíc jejich prvním prezidentem. 3. srpna 1975 byl svržen vojenským převratem, když vládu převzal nejdříve Said Mohamed Jaffar a vzápětí Ali Soilih. Ahmed Abdallah z exilu ve Francii zorganizoval další převrat a 28. října 1978 se vrátil na prezidentský post, na kterém vydržel až do roku 1989, kdy byl zavražděn při neúspěšném pokusu o státní převrat.\n\n"}
{"id": "1132292", "url": "https://cs.wikipedia.org/wiki?curid=1132292", "title": "Tacunoko Pro", "text": "Tacunoko Pro\n\nTacunoko Pro ( 株式会社タツノコプロ, \"Kabušiki gaiša Tacunoko Puro\", v Hepburnově přepisu Tatsunoko Pro) je japonské animační studio, které v roce 1962 založili bratři Tacuo, Kendži a Tojoharu (známější spíše pod pseudonymem Ippei Kuri) Jošidovi pod názvem Tacunoko Production ( 株式会社竜の子プロダクション, \"Kabušiki gaiša Tacunoko Purodakušon\", v Hepburnově přepisu Tatsunoko Production). Název studia má dvojí význam: jednak může znamenat „Tacuovo dítě“ (Tacu je přezdívka Tacua Jošidy) a jednak „mořský koník“, které má studio ve svém logu. Současný název nese studio od 4. března 2013, kdy zároveň přestěhovalo i své sídlo z Kokubundži do Musašino.\n\n"}
{"id": "1132293", "url": "https://cs.wikipedia.org/wiki?curid=1132293", "title": "Donte Moncrief", "text": "Donte Moncrief\n\nDonte Rakeem Moncrief (* 6. srpna 1993) je hráč amerického fotbalu nastupující na pozici na pozici Wide receivera za tým Indianapolis Colts v National Football League. Univerzitní fotbal hrál za University of Mississippi, poté byl vybrán ve třetím kole Draftu NFL 2014 týmem Indianapolis Colts.\n\nMoncrief navštěvoval Raleigh High School a za místní fotbalový tým si jako Wide receiver v posledním ročníku připsal 21 zachycených přihrávek pro 441 yardů a 9 touchdownů. Kromě toho jako Quarterback naházel 365 yardů a 2 touchdowny, a z dvanácti pokusů naběhal 144 yardů. V obraně nasbíral 48 tacklů, z toho čtyři pro ztrátu, a 4 interceptiony. Mimo fotbalu se rovněž věnoval atletice, zejména skoku do dálky, ve které zaznamenal osobní rekord 7,76 metru. Fotbalový web Rivals.com ho ohodnotil na čtyři hvězdičky z pěti jako sedmnáctého nejlepšího Wide receivera v zemi.\n\nMoncrief navštěvoval mezi roky 2011 až 2013 University of Mississippi. Během této doby zaznamenal 156 zachycených přihrávek pro 2 371 yardů a 20 touchdownů. 3. ledna 2014 Moncrief oznámil, že nenastoupí do posledního ročníku a zúčastní se Draftu NFL 2014.\n\nMoncrief byl vybrán ve třetím kole Draftu NFL 2014 jako 90. hráč celkově týmem Indianapolis Colts. 30. května 2014 s ním Colts podepsali nováčkovský kontrakt.\n26. října 2014 proti Steelers zaznamenal Moncrief první touchdown kariéry, na který mu přihrál Quarterback Andrew Luck. Nejlepší výkon předvedl v 13. týdnu při vítězství Colts 49:27 nad Washingtonem Redskins, kdy si připsal 3 zachycené přihrávky pro 134 yardů a 2 touchdowny. Celkem v sezóně nastoupil do všech šestnácti zápasů (z toho dvakrát jako startující hráč) a v nich zaznamenal 32 zachycených přihrávek pro 444 yardů a 3 touchdowny.\n\n"}
{"id": "1132295", "url": "https://cs.wikipedia.org/wiki?curid=1132295", "title": "San Pedro", "text": "San Pedro\n\nSan Pedro je španělsky Svatý Petr, může odkazovat k:\n\n"}
{"id": "1132299", "url": "https://cs.wikipedia.org/wiki?curid=1132299", "title": "Když se slunci nedaří", "text": "Když se slunci nedaří\n\nKdyž se slunci nedaří je český šestidílný televizní seriál z roku 1995, natočený režisérem Hynkem Bočanem podle scénáře Iva Pelanta.\n\nSeriál se odehrává v nemocnici v malém městě. Pacienty jsou děti různého věku. Dětské oddělení vede lékařka Šnajberková.\n\nV prvním díle je patnáctiletému Honzovi Pelcovi diagnostikována cukrovka. Musí se s tou celoživotní nemocí vyrovnat on i jeho rodiče. Dalším pacientem je malý Michal, jehož ambiciozní rodiče se z něj snaží vychovat tenistu. Ten tlak neunese a v noci se pomočuje. V nemocnici se spřátelí s romským chlapcem Miškem. Honza se vrátí domu a vyhledá svou lásku Barboru, kterou však nezajímá. Propadne smutné náladě, otec se rozhodne s rodinou lékařky Šnajberkové uspořádat vodáckou výpravu, které se zúčastní i pes Inzulín.\n\nNa holčicím pokoji se léčí Šárka, která spolkla rtěnku, a Dagmara s obrnou očního nervu, a Maruška, která často omdlévá. Ta se ráda stará o malé děti na oddělení. Dcera lékařky Šnajberkové, Markéta, začne chodit s Honzou. Do nemocnice přijde anorektička Zuzka, ta se však hospitalizaci brání a její matka si myslí, že o nic nejde. Markéta se chystá s Honzou do tanečních. Matka jí objeví podezřelou pihu na břiše. Tu musí lékaři odoperovat, ale histologie nic nenajde.\n\n\n"}
{"id": "1132304", "url": "https://cs.wikipedia.org/wiki?curid=1132304", "title": "Protiturecká pevnost (Komárno)", "text": "Protiturecká pevnost (Komárno)\n\nProtiturecká pevnost v Komárně je pevnost vystavěná ve dvou obdobích. Na základech staršího hradu začala roku 1546 výstavba Staré pevnosti a roku 1658 začala výstavba Nové pevnosti. Dne 31. května 1963 byl soubor sedmi objektů Staré a Nové pevnosti prohlášen za národní kulturní památku a je registrován v ÚZPF pod č. 302.\n\nSpolu s fortifikačním systémem města Komárno vytvořeným v období napoleonských válek, tvoří protiturecká pevnost Komárenský pevnostní systém nebo jinak zvaným Pevnost Komárno. Tento systém je největším fortifikačním komplexem na Slovensku a s Dunajským předmostím, Sandberskou a Igmándskou pevností na území Maďarska, které byly v svém období součástí tohoto opevnění, tvoří největší fortifikační komplex v rámci bývalého Uherska.\n\nKomárenský pevnostní systém je zapsán do předběžného seznamu světového dědictví UNESCO pod názvem Systém opevnění na soutoku řek Dunaje a Váhu v Komárně – Komárom. O zápis požádalo Slovensko roku 2002 a Maďarsko se přidalo roku 2007.\n\nStará pevnost je nejstarším objektem protiturecké pevnosti. Byla postavena na soutoku řek Váh a Dunaj podle plánů italského pevnostního inženýra Pietra Ferrabosca. Impulsem bylo pravděpodobně dobytí Budína vojsky Osmanské říše v roce 1541. Stavba začala 23. března 1546 a byla ukončena v roce 1557. V roce 1570 pevnost silně poškodila povodeň a došlo ke zhroucení části kurtin (spojovací opevnění mezi bastiony). Opravena byla v letech 1572—1592 pod vedením Urbana Sϋessa.\n\nV roce 1594 prokázala svou funkčnost, když odolala měsíčnímu obléhání stotisícového vojsku Sinanského paši na jeho výpravě do Uher. V letech 1673—1683 byla pevnost během výstavby Nové pevnosti rozšířena o korunní hradbu, napojující se na západní bastiony. V letech 1826—1839 proběhla poslední velká přestavba, v 19. a 20. století byly na ní provedeny jen malé úpravy.\n\nStará pevnost má pět bastionů. Východní bastion nazývaný též špicový směřuje do ústí řek. Dva městské, severní a jižní, tvoří základ obrany od Žitného ostrova a jsou propojeny kurtinou. Obranu směrem k Dunaji a Váhu tvoří dva bastiony vedle špicovitého bastionu. Tyto mají nepravidelný, terénem determinován tvar. Pevnost má dvě nádvoří, malé východní a velké západní, oddělené kurtinou. Po obvodu pevnosti jsou kasematy, prostory sloužící posádce. Zděné části pevnosti byly chráněny zemními náspy. Kolem pevnosti byl vodní příkop. Brána zvaná Ferdinandova byla u jižního městského bastionu a západní kurtiny. Na stavbu byl použit stavební kámen, pálené cihly a zemina.\n\nNová pevnost rozšiřuje starou pevnost, impulsem k výstavbě byla další ofenzíva Osmanské říše a dobytí pevnosti v Nových Zámcích. Hned po dobytí v roce 1663 se začalo se stavbou. Nejdříve bylo vybudováno pouze zemní opevnění, které bylo později upraveno na zděné. Samotné opevňovací práce byly provedeny podle plánů Františka Wymesa. Nová pevnost měla pět bastionů, tři západní s nejmohutnějším středovým a dva východní, které se volně napojovaly na Starou pevnost. Mezi třemi západními bastiony byly dva raveliny které je spojovaly, přičemž jižní z nich chránila vchod do Nové pevnosti Leopoldovu bránu. \n\nJednotlivé bastiony a raveliny mají následující názvy: jihozápadní bastion – bastion Strážného anděla, jižní ravelin – ravelin imperátorky, západní bastion – bastion Madony, severní ravelin – ravelin imperátora, severozápadní bastion – bastion sv. Xavera, severovýchodní bastion – bastion sv. Ludvíka a jihovýchodní bastion – bastion sv. Kryštofa.\n\nI nová pevnost měla široký vodní příkop a vedlo do ní několik bran. Před pevností byly zbudovány kontreskarpy, kryjící kurtiny a bastiony pevnosti. Stará a Nová pevnost zvané též Citadela, byly prvkem obranné linie, která měla bránit pronikání Osmanů do Středního Pováží.\n\nVe stejném období byl budován i pevnostní objekt Leopoldov u Hlohovce.\n\nV 1682 roce byla pevnost poškozena povodní, ale Leopold I. zajistil její opravu. Následně v roce 1683 odolávala vojskům Imricha Tököliho. Po porážce osmanských vojsk u Vídně v témže roce nastala změna poměrů, které způsobily ztrátu významu pevnosti jako pohraniční. Její osud zpečetila zemětřesení v letech 1763 a 1783. Kvůli nerentabilitě oprav byla pevnost armádou opuštěna a nakonec Josef II. daroval pozemek pevnosti městu a budovy byly vydraženy.\n\nStavební materiály odpovídaly účelu stavby, byly použity kámen, pálené cihly a zemina. I přes přestavby se stavební základ pevnosti prakticky nezměnil. Fasády kasematových chodeb jsou cihlové s kamennými římsami na vrchu. Hradby pevnosti jsou cihlové a v rozích posílené vápencovými kvádry.\n\nTeprve v 19. století nastala změna. Výbojné chování revoluční Francie způsobilo, že v roce 1807 byl proveden průzkum a plánování a nakonec byla pevnost v roce 1808 opravena a jižní a severní křídlo bylo vyzděno, protože do té doby bylo jen v zemní podobě. Byla dobudována korunní hradba. Pamětní tabule na dostavěné části pevnosti říkají, že přestavba severního a jižního bastionu začala 20. srpna 1808 a dokončena byla téhož roku 4. listopadu.\n\nV roce 1810 byla na nádvoří nové pevnosti vybudována kasárna ve tvaru „U“ rovnoběžně s tvarem kurtin a následně roce 1815 byla postavena velitelská budova v jižní části nádvoří ve tvaru nepravidelného čtyřúhelníku. V letech 1827—1839 byly postaveny ve Staré pevnosti za obvodovými zdmi kasematové prostory, sloužící jako ubytovací a skladovací prostory. Tvar obvodových obranných zdí zůstal nezměněn.\n\nV následném období byly vybudovány další prvky opevnění, které se týkaly města, tzv. fortifikační systém města Komárno a to přestavba Palatinské linie (1839—1847), stavba Sandberské (Monoštorské) pevnosti roce 1851, přestavba Dunajského a Vážského předmostí (1851—1871), ukončení Vážské linie (1871) a výstavba Igmándské pevnosti (1871—1877).\n\nV samotné pevnosti nenastaly během tohoto století zásadnější změny, jen rozrůstání města dosáhlo na obrannou linii pevnosti. Také výstavba železnice způsobila přerušení obranného valu Palatínské linie v prostoru mezibastionu III.-IV. V roce 1908 byla situována na hranici pevnosti v prostoru tzv. envelope při Váhu továrna na výrobu munice. Při muniční továrně byl zřízen i výzkumný ústav a celý komplex se nazýval Císařsko-královský dělostřelecký výzkumný ústav (Kaiser-Königliche Artillerie Forschung Anstalt). Po válce však zanikl. \n\nPo první světové válce a rozpadu Rakouska-Uherska došlo k rozdělení města mezi Maďarsko a Československo a Dunaj byl určen jako hraniční tok. Tím ztratil obranný val kolem města význam uceleného řetězec. V 1919 po vzniku Maďarské republiky rad došlo k ostřelování Komárna. K větším škodám na pevnosti nedošlo, ale byl zasažen muniční sklad nacházející se v pevnosti Vážského předmostí a způsobený výbuch poškodil objekt, který chátral a to se ještě zhoršilo i během druhé světové války. Roku 1923 prošly objekty pevnosti a pevnostního systému pod správu armády ČSR a do staré pevnosti byl umístěn sklad 12. střeleckého pluku M. R. Štefánika, který byl městskou posádkou až do roku 1938.\n\nV roce 1930 došlo k asanaci bastionu I. kvůli výstavbě silničního spojení do Bratislavy. V meziválečném období v době budování pohraničního opevnění, došlo k rozhodnutí vybudovat v prostoru Komárna 5 pěchotních srubů, nakonec došlo ale jen k výstavbě KO-S1 a KO-S3 na obranu železničního mostu a KO-S4 na obranu silničního mostu. Sruby byly spojeny linkou s velitelstvím v bastionu IV. Formálně byla výstavba srubů ukončena 11. května 1938. Po Vídeňské arbitráži 2. listopadu 1938 patřilo Komárno k rozsáhlému území, které ztratilo Československo ve prospěch Maďarska. Pevnostní kupole a zvony byly demontovány a sruby zůstaly poškozené.\n\nÚzemí Komárna bylo osvobozeno Rudou armádou 30. března 1945. Město se po otřesech z války začalo konsolidovat a industriální rozvoj města situovaný zejména do západní části města zasáhl i pevnostní systém Palatinské linie. Citadela – Stará a Nová pevnost byla prohlášena za národní kulturní památku a to 18. března 1970 rozhodnutím vlády SSR č. 84. a soubor objektů Palatinské a Vážské linie 15. března 1985 rozhodnutím vlády SSR č. 54. Ale objekty citadely byly po roce 1968 využívány Sovětskou armádou a v tomto období byla pevnost značně zdevastovaná. \n\nPo odchodu sovětských vojsk, v roce 1993 se pevnost stala majetkem slovenské armády, ale mezitím došlo k devastaci objektů obyvatelstvem. Některé objekty Vážské a Palatinské linie se staly soukromým majetkem nebo došlo k jejich pronájmu. \n\nObjekty citadely a pevnostního systému Komárna jsou zapsány do seznamu kandidátů Světového dědictví UNESCO, o což Slovensko požádalo 12. června 2002 a Maďarsko se přidalo s objekty na jeho území roce 2007. V roce 2003 město Komárno odkoupilo Starou a Novou pevnost aby mohlo začít s jejich revitalizací. V letech 2009—2011 byla zrestaurována Ferdinandova brána. V roce 2012 byla poškozena střecha objektu kasáren v Nové pevnosti, k opravě město přistoupilo roce 2013 s plánovaným ukončením v roce 2014.\n"}
{"id": "1132307", "url": "https://cs.wikipedia.org/wiki?curid=1132307", "title": "Francesco Barbella", "text": "Francesco Barbella\n\nFrancesco Barbella (* okolo 1692 Neapol – 1732) byl italský houslista a hudební skladatel.\n\nFrancesco Barbella byl žákem Giana Carla Cailò. Působil jako odborný asistent na smyčcové nástroje na \"\"Conservatorio di Santa Maria di Loreto\"\" v Neapoli. Mezi jeho studenty byli Pasquale Anfossi, Nicola Fiorenza, Davide Perez a v neposlední řadě jeho syn Emanuele Barbella.\n\n\n"}
{"id": "1132310", "url": "https://cs.wikipedia.org/wiki?curid=1132310", "title": "Zajjánovci", "text": "Zajjánovci\n\nZajjánovci či Abdalwadovci byla arabsko-berberská dynastie, která v období 1235–1554 vládla v severní Africe ve formě feudální monarchie s hlavním městem Tilimsán (Tlemcen) na severozápadě dnešního Alžírska. Největší moci tato dynastie dosáhla v 14. století, v druhé polovině 16. století bylo jejich území připojeno k Osmanské říši.\n\n"}
{"id": "1132312", "url": "https://cs.wikipedia.org/wiki?curid=1132312", "title": "Průmysl mléčné výživy", "text": "Průmysl mléčné výživy\n\nPrůmysl mléčné výživy byl mlékárenský podnik existující v různé podobě od roku 1948. Sídlil postupně v Praze, Opočně a Hradci Králové. Po roce 1989 byl postupně privatizován a zůstal z něho jen původní závod 08 v Zábřehu na Moravě, který se transformoval na akciovou společnost, v roce 1997 se přejmenoval podle svého majoritního akcionáře na Heinz - PMV a. s. a o tři roky později na H. J. Heinz CR/SR a. s.\n\n\n\n"}
{"id": "1132313", "url": "https://cs.wikipedia.org/wiki?curid=1132313", "title": "Pak Ču-ho", "text": "Pak Ču-ho\n\nPak Ču-ho ( , anglickým přepisem: \"Park Joo-ho\"; * 16. ledna 1987, Soul) je jihokorejský fotbalový záložník, který v současnosti hraje za německý klub Borussia Dortmund a reprezentaci Jižní Koreji.\n\nNarodil se v Soulu v Jižní Koriji, ale profesionální fotbalovou kariéru začínal v Japonsku. Nejprve, v roce 2008, působil v druholigovém Mito Hollyhock, kde hrál pouze rok, v roce 2009 přestoupil do dalšího japonského klubu, tentokrát prvoligového, Kashima Antlers, s kterým vyhrál titul, po vydařené sezóně, v roce 2010 přestoupil do Jubilo Iwata.\n\nV červnu 2011 podepsal čtyřletou smlouvu se švýcarským klubem FC Basilej. Debutoval 20. srpna.\n\n17. července 2013 podepsal dvouletou smlouvu v německém 1. FSV Mainz 05.\n\n29. srpna 2015 odešel do německého prvoligového týmu Borussia Dortmund. Podepsal smlouvu do konce června 2018.\n\nV A-mužstvu Jižní Korey debutoval v roce 2010.\n\n"}
{"id": "1132317", "url": "https://cs.wikipedia.org/wiki?curid=1132317", "title": "Jan Beroun", "text": "Jan Beroun\n\nJan Beroun (* 12. února 1962) je bývalý český policista, v letech 2004 až 2008 náměstek ředitele ÚZSI, od října 2014 ředitel Vojenského zpravodajství.\n\nV letech 1980 až 1984 vystudoval Vysokou školu ekonomickou v Praze (získal titul Ing.). V roce 1986 pak absolvoval postgraduální studijní program a v roce 2001 Akademii FBI v Quanticu v americkém státě Virginie.\n\nMezi roky 1985 a 2002 pracoval u Policie ČR, mimo jiné jako šéf kriminalistů v Praze 2. Byl šéfem speciální policejní jednotky takzvaných nelegálů, tedy detektivů pohybujících se v přestrojení mezi zločinci. Později stál u zrodu policejního útvaru na ochranu svědků. V březnu 2002 vyhrál výběrové řízení na místo náměstka policejního prezidenta pro uniformovanou policii, tehdejší ministr vnitra ČR Stanislav Gross však konkurz zrušil.\n\nNásledně od roku 2002 působil na Úřadu pro zahraniční styky a informace (ÚZSI), od roku 2004 jako náměstek ředitele ÚZSI pro operativu (tj. řídil všechny zpravodajské operace). Když v roce 2006 odcházel z postu ředitele ÚZSI Karel Randák doporučil jako svého nástupce právě Berouna, ten však místo nedostal. Naopak v roce 2008 skončil v pozici náměstka po vypuknutí aféry úniku videonahrávky se záznamem schůzky mezi lobbistou Miroslavem Šloufem a hradním kancléřem Jiřím Weiglem před volbou prezidenta Václava Klause pro jeho druhé funkční období. Do roku 2011 pak pracoval jako styčný důstojník ÚZSI v americkém Washingtonu.\n\nV roce 2010 se o něm spekulovalo jako o favoritovi na post policejního prezidenta po Oldřichu Martinů, nakonec však tuto funkci obsadil Petr Lessy. Od prosince 2011 do února 2014 byl ředitelem a jednatelem české pobočky americké detektivní agentury Pinkerton. Začátkem roku 2014 se stal poradcem ministra obrany ČR Martina Stropnického.\n\nV říjnu 2014 jej vláda jmenovala ředitelem Vojenského zpravodajství. V srpnu 2015 se objevily informace o jeho možném odvolání mimo jiné i v souvislosti s pěti unesenými Čechy v Libanonu, mezi nimiž je i příslušník vojenského zpravodajství, který v zemi plnil zpravodajskou misi (podle kritiků totiž Beroun nedokázal vysvětlit účel mise). Dne 28. října 2017 jej prezident Miloš Zeman jmenoval brigádním generálem.\n\nJan Beroun hovoří plynně anglicky a rusky.\n"}
{"id": "1132320", "url": "https://cs.wikipedia.org/wiki?curid=1132320", "title": "Muhammad Abdo", "text": "Muhammad Abdo\n\nMuhammad Abdo (1849 – 11. července 1905, Káhira) byl egyptský islámský teolog, reformátor a publicista. Zakladatel egyptského islámského modernismu. Po neúspěšném pokusu Ahmeda ‘Urabiho zbavit se britské nadvlády v roce 1882 odešel do exilu v Paříži, kde vydával časopis \"Al-Urwa al-wuská\", který podporoval snahy o samostatnost arabských národů.\n\n"}
{"id": "1132322", "url": "https://cs.wikipedia.org/wiki?curid=1132322", "title": "Lidé knihy", "text": "Lidé knihy\n\nLidé Knihy (arabsky \"\" – \"ahl al-kitáb\", hebrejsky \") je v abrahámovských náboženstvích označení pro příslušníky náboženství, kterým bylo „zjeveno Písmo“. Chápání šířky významu a praktické používání pojmu se ovšem v jednotlivých náboženstvích a jejich denominacích liší.\n\nŽidé Knihou v tomto smyslu rozumí buď jen tóru, nebo i další významná díla (zejména mišnu a talmud), v každém případě ovšem lidmi knihy myslí především sami sebe. \n\nV křesťanství se důraz liší mezi jednotlivými denominacemi. Podobně jako židé, i křesťané knihou rozumí především svou knihu, v tomto případě bibli. Římskokatolická církev klade velký důraz na svatou tradici a církevní magisterium, zjednodušení svého náboženství na bibli podobnou nálepkou proto odmítá. Naopak protestantské směry kladou na bibli daleko větší důraz (někdy vyjádřený zásadou sola scriptura) a označení za lid Knihy je tak blízké například baptistům, metodistům, adventistům, shakerům a puritánům. U protestantských církví je označování křesťanů za lid knihy spjato i s podobou evangelizace v novém světě, kdy misionáři při překládání bible často přinášeli domorodým národům a jazykům gramotnost a byli pro ně tedy doslova ti lidé s knihou.\n\nV islámu je pojem používán naopak pro neislámská náboženství, kterým bylo „zjeveno písmo“. Rozumějí se tím zejména židé (včetně Karaitů a Samaritánů) a křesťané, ale korán výslovně zmiňuje také Sabiánce. Islám považuje korán za konečné, úplné a pravdivé sdělení Boží pravdy lidstvu, nicméně uznává určitou vážnost starších zjevení a v rámci šaríi mívá vyšší toleranci k těm, kdo uctívají stejného Boha, byť jiným způsobem. Často uváděným příkladem tohoto tolerované soužití je Osmanská říše, kde byli křesťané a židé tolerováni, byť se samozřejmě jejich status od muslimů lišil (například v oblasti danění platili džizju místo zakátu, svou víru měli praktikovat v soukromí aj.). \n\nZahrnování příslušníků jiných náboženství je už v islámu místně i časově podmíněné. Časté je například zahrnutí příslušníků některých náboženství mezi dhimmi, tedy osoby sice nemuslimské, ale v rámci šaríi chráněné. \n\nV Íránu je jako náboženství lidu knihy chápán i zoroastrismus, který s křesťanstvím i islámem sdílí základní eschatologické představy, věří v posmrtný život, nebe, peklo i Satana a navíc vznikl ještě před islámem, kdy lidem ještě nebylo zjevení boží pravdy lidem úplné.\n\nDobytí Indie muslimy, nutnost nějak tolerovat tamní obyvatelstvo s jeho náboženstvím a vlastně celé dlouhodobé společné obchodní i kulturní styky mezi Indy a Araby vedly některé muslimy k úvahám, zda pod lid knihy nespadají i vyznavači hinduismu, respektive k tomu, že někteří muslimové s hinduisty jednali stejným způsobem jako s jinými „lidmi knihy“.\n"}
{"id": "1132324", "url": "https://cs.wikipedia.org/wiki?curid=1132324", "title": "Guallatiri", "text": "Guallatiri\n\nGuallatiri je stratovulkán andezitovo-ryolitového složení, nacházející se na severu Chile, nedaleko hranic s Bolívií. Vrchol sopky je tvořen lávovým dómem, komplexem lávových proudů dacitového složení a je trvale zaledněný. Aktivní krátery a sopouchy se nacházejí na jižním okraji vrcholového komplexu. Další lávové proudy se nacházejí na severním a západním svahu sopky. Sopka v 19. století několikrát eruptovala, vždy se jednalo o menší explozivní erupce. V okolí kráterů a na západním svahu jsou aktivní fumaroly.\n"}
{"id": "1132325", "url": "https://cs.wikipedia.org/wiki?curid=1132325", "title": "Tábor svatých", "text": "Tábor svatých\n\nTábor svatých () je román francouzského spisovatele Jeana Raspaila vydaný poprvé v roce 1973. Jeho tématem je masové přistěhovalectví z třetího světa, především z Indie, do Francie a obecně „západního světa“, které vede k zániku západní kultury, protože přistěhovalci se nechtějí začlenit a nemají zájem o místní kulturu, jejich zájem je čistě konzumní. Název je odkazem na Zjevení Janovo () a v knize je i celá řada dalších kulturních a historických odkazů.\n\nV době svého vydání román způsobil pozdvižení a část komentátorů jej odsoudila jako rasistický. Zájem o něj se znovu zvedl na počátku druhého desetiletí jednadvacátého století: v roce 2011 se dostal do žebříčku nejprodávanějších knih.\n\nČesky vydal „Tábor svatých“ poprvé Radomír Fiksa v roce 2009 na základě překladu Marie Klečacké-Beyly, toto vydání bylo zkritizováno pro nízkou kvalitu překladu i celkově velmi nízkou jazykovou a typografickou úroveň.\n"}
{"id": "1132326", "url": "https://cs.wikipedia.org/wiki?curid=1132326", "title": "Leandro Rodríguez", "text": "Leandro Rodríguez\n\nLeandro Joaquín Rodríguez Telechea (* 19. listopadu 1992, Montevideo, Uruguay) je uruguayský fotbalový útočník, od srpna 2015 hráč klubu Everton FC. Má také italský pas.\n\nRodríguez zahájil profesionální fotbalovou kariéru v uruguayském klubu River Plate Montevideo, v A-týmu debutoval v roce 2012. Koncem srpna 2015 před uzavírkou letních přestupů posílil anglický klub Everton FC z Premier League. Podepsal zde čtyřletou smlouvu.\n\n"}
{"id": "1132327", "url": "https://cs.wikipedia.org/wiki?curid=1132327", "title": "Kostel svatého Jana Křtitele (Mikulov)", "text": "Kostel svatého Jana Křtitele (Mikulov)\n\nKostel svatého Jana Křtitele je římskokatolický kostel ve městě Mikulov v okrese Břeclav. Je chráněn jako kulturní památka České republiky.\nJedná se o již druhý chrám stejného zasvěcení v Mikulově. Ten původní se nacházel za městskými hradbami, v ohbí potoka Hnánice, poblíž špitálu. Pro malý prostor, vlhkost a neudržitelný stav začala hned rok po příchodu piaristů do Mikulova výstavba nového, daleko velkorysejšího komplexu. Stavba se protáhla až do roku 1712, projektoval architekt Ondřej Erna. Kolem roku 1683 se na stavbě podílel také architekt Giovanni Pietro Tencalla, který projektoval vstupní průčelí koleje. \n\nJde o barokní kostel, patřící k areálu piaristického gymnázia založeného Františkem z Ditrichštejna v roce 1631. Kostel byl malířsky vyzdoben předním barokním malířem Františkem Antonínem Maulbertschem v polovině 18. století. Kostel sloužil do roku 1784 jako farní kostel pro mikulovské předměstí.\n\nJde o farní kostel farnosti Mikulov na Moravě – sv. Jan.\n"}
{"id": "1132329", "url": "https://cs.wikipedia.org/wiki?curid=1132329", "title": "Kostel svatého Jakuba (Bochov)", "text": "Kostel svatého Jakuba (Bochov)\n\nKostel svatého Jakuba, stojící osamoceně v polích jihozápadně od Bochova na Karlovarsku, pochází již z konce 13. století. Tehdy se kolem něj rozkládala středověká ves Krašnov (\"Krassnow\"). Původně gotický a pozdně barokně přestavěný kostel chráněn jako kulturní památka.\n\nKostel je obklopen skupinou památných stromů Jakobovy lípy.\n\nKostel je v soukromém vlastnictví. Majitel jej opravuje a plánuje jeho využití k rekreaci. \n\nPrvní zmínka o krašnovském kostele pochází z roku 1356. Počátkem 14. století bylo nedaleko založeno nové hornické městečko Bochov, do kterého se obyvatelé Krašnova postupně přestěhovali. Když byl zřejmě na začátku 15. století v Bochově postaven nový farní kostel sv. Michaela Archanděla, sv. Jakub se stal kostelem filiálním a Krašnov pak postupně zanikl. \n\nKostel stál tedy již osamoceně, když byl v letech 1768–1774 pozdně barokně přestavěn. Ve 2. polovině 19. století ještě získal novou vnitřní dlažbu. V lednu 1918 byly jeho dva zvony zrekvírovány pro válečné účely. \n\nPo vysídlení Němců kostel krátce využívala pravoslavná církev, brzy byl však opuštěn a chátral. Vnitřní zařízení bylo rozkradeno nebo zničeno, dřevěné součásti včetně kruchty a kazatelny byly použity jako palivo. Střecha a stropní klenby se částečně propadly do prázdného interiéru, dovnitř začalo zatékat. \n\nZdevastovaný kostel koupil podnikatel Milan Laštůvka. V prosinci 2007 byl proveden archeologický průzkum interiéru kostela, o rok později dostal kostel provizorní lepenkovou střechu. Byly opraveny nebo vyměněny krovy. Střecha lodi byla později pokryta starší krytinou, nově oplechována byla zvonička.\n\n"}
{"id": "1132330", "url": "https://cs.wikipedia.org/wiki?curid=1132330", "title": "Vladimír Hobza", "text": "Vladimír Hobza\n\nVladimír Hobza (17. července 1892, Luka nad Jihlavou – ? Karlovy Vary) byl český voják.\n\nNa východní frontě padl do zajetí, po náboru nastoupil jako dobrovolník do formujících se čsl. legií, následně sloužil u Československé armády. Po ukončení 2. světové války se podílel během odsunu na masakrech německého obyvatelstva. Vojenskou kariéru zakončil v hodnosti generála.\n\nPo vypuknutí první světové války narukoval jako student medicíny v hodnosti desátníka k 4. pěšímu pluku Rakousko-uherské armády. Dne 23. 8. 1914 padl do zajetí, následně arestován v zajateckém táboře v Novonikolajevsku (15. 5. 1915), kde se během náboru přihlásil do tehdy se formujících čsl. legií (2. 7. 1916). Prvním velitelem „záložního praporu 1. čs. pěšího Pražského pluku”, jak tehdy zněl úřední název tohoto nového legionářského útvaru, se stal ruský plukovník Kaňukov, který byl i s tehdejším štábem praporu přidělen dočasně k formační komisi v Kyjevě. Od 12. 6. 1917 byl sídlem praporu a později i pluku tábor v Borispolu. Dne 13. 6. 1917 byli do praporu zařazeni první dobrovolníci, mezi nimi i vojín Vladimír Hobza, jmenován z rozkazu velitele plk. Kaňukova 8. 6. 1917 praporním lékařem. V letech 1918-1920 působil jako poručík zdravotní služby 2. jízdního pluku Sibiřské armády. V době pobytu na ruském (sovětském) území se oženil s Antonií (nar. 6. 3. 1893 Kurgan Tobolsk) a 7. 11. 1919 se mu v Krasnojarsku narodil syn Vladimír.\n\nPo návratu čsl. legií byl pluk ubytován nejprve v Českých Budějovicích a potom v Praze. Vladimír Hobza zůstal u československé armády. V červnu 1926 byl přemístěn z 10. jezdeckého pluku k 3. jezdeckému pluku, v březnu 1932 v hodnosti podplukovníka jmenován velitelem jezdecké školy v Pardubicích, v září 1935 v hodnosti plukovníka velitelem jezdeckého (dragounského) 5. pluku a v říjnu 1935 velitelem 8. jezdeckého pluku, kde zůstal až do roku 1937.\n\nZa Protektorátu v roce 1939 byl poslán s roční rentou 46 200 Kčs a výchovným přídavkem pro své dvě dcery na dovolenou. Druhou světovou válku prožil s rodinou v Černovicích nedaleko Tábora. Za květnového povstání se v Praze utvořilo revoluční vojenské velitelství „Alex”, kterému podléhalo (mimo jiných velitelství a ozbrojených formací) také mobilizované krajské vojenské posádkové velitelství v Táboře, v čele s reaktivovaným plukovníkem Vladimírem Hobzou (12.-13. května 1945). Hobzův rozkaz veliteli posádky v Jindřichově Hradci z 13. 5. 1945 uváděl, že je ve stálém kontaktu s ministerstvy obrany a vnitra, od nichž měl ještě téhož dne obdržet příslušné směrnice. Dne 18. května 1945 převzal od velitele Josefa Hojdara rozpuštěnou partyzánskou skupinu „Táborité” a 23. května 1945 odjel s asi 200 muži do oblasti Českých Velenic, kde také okamžitě zahájil odsun německého obyvatelstva.\n\nPodle historiků Tomáše Staňka a Adriana von Arburg vysídlily čety Hobzových partyzánů do Rakouska v období od 22. května 1945 jen z Vitorazska kolem „\"čtyř až pěti tisíc převážně národnostně nevyhraněných autochtonních obyvatel\"” (celkem do 9. června asi 28 500 vysídlenců z jihočeského a jihomoravského pohraničí). Během této vysídlovací akce došlo k mnohým masakrům německého obyvatelstva. Následně velel Hobza 16. divizi v Písku a 1. října 1945 byl povýšen do hodnosti brigádního generál a jmenován velitelem divize v Karlových Varech. Jeho nadřízení si stěžovali na jeho „\"nezodpovědnost, alkoholizmus a neustálé dluhy\"”. V říjnu 1946 převzal velení divize plukovník generálního štábu Josef Vrzáček a k 1. lednu 1947 byl brigádní generál Vladimír Hobza z Československé armády propuštěn do penze. Jeho roční důchod činil 80 000 Kčs. Svůj život dožil v Karlových Varech. Za spáchané zločiny nebyl potrestán.\n\n"}
{"id": "1132331", "url": "https://cs.wikipedia.org/wiki?curid=1132331", "title": "Matías Kranevitter", "text": "Matías Kranevitter\n\nClaudio Matías Kranevitter (* 21. května 1993, Yerba Buena, Tucumán, Argentina) je argentinský fotbalový záložník a reprezentant, v současnosti působí v klubu Zenit Petrohrad.\n\nV Argentině debutoval v profesionální kopané v dresu klubu CA River Plate.\n\nV srpnu 2015 přestoupil z River Plate do španělského prvoligového klubu Atlético Madrid, kde podepsal pětiletou smlouvu, zůstal však ještě na půlročním hostování v River Plate. V sezóně 2016/17 hostoval v Sevilla FC.\n\nV srpnu 2017 přestoupil do ruského prvoligového klubu Zenit Petrohrad.\n\nKranevitter nastupoval za argentinskou reprezentaci do 20 let.\n\nV A-mužstvu Argentiny debutoval v roce 2015.\n\n"}
{"id": "1132335", "url": "https://cs.wikipedia.org/wiki?curid=1132335", "title": "Sv. Trojice vratislavská", "text": "Sv. Trojice vratislavská\n\nSv. Trojice vratislavská (pol. Trójca Święta ze Świerzawy nebo Tron Łaski ze Świerzawy) je český gotický deskový obraz z doby kolem roku 1350.\n\nObraz byl nalezen roku 1898 v podkroví kostela svatých Jana Křtitele a Kateřiny Alexandrijské v Swierzawě v Dolním Slezsku a odevzdán do diecézního muzea ve Vratislavi. Roku 1904 byl restaurován v Berlíně. Po roce 1945 byl v státních uměleckých sbírkách v Krakově (Wawel), v roce 1964 převeden do tehdejšího Wroclawského Slezského zemského muzea. V současnosti je ve sbírce Národního muzea ve Vratislavi (Wrocław).\nObraz je malován temperou na dubové desce s plátěným potahem. V křídovém podkladu je vyryta a černě vytažena kresba. Vyznačuje se přísnou symetrickou kompozicí, zjednodušením perspektivní projekce a precizní kresbou.\n\nDeska patrně tvořila součást diptychu se Smrtí Panny Marie z Košátek téhož autora a patří do okruhu dílny Mistra vyšebrodského oltáře.\nNa český původ odkazuje řada shod v kresebných detailech s jinými díly, jako např. podobnost trůnu, ornamentů a podušky s obrazem Madony kladské, a příbuznou kompozici, figurální typy, modelaci a techniku malby se Smrtí Panny Marie z Košátek.\n\n"}
{"id": "1132337", "url": "https://cs.wikipedia.org/wiki?curid=1132337", "title": "Jaroslav Fišer", "text": "Jaroslav Fišer\n\nJméno a příjmení Jaroslav Fišer nese více známých osobností:\n"}
{"id": "1132338", "url": "https://cs.wikipedia.org/wiki?curid=1132338", "title": "Théodule-Armand Ribot", "text": "Théodule-Armand Ribot\n\nThéodule-Armand Ribot (8. prosinec 1839, Guingamp (Bretaň) - 9. prosinec 1916, Paříž) byl francouzský filosof a psycholog, který proslul především výzkumem paměti.\n\nVystudoval na École normale supérieure a od roku 1865 učil filosofii na různých gymnáziích. Od roku 1872 žil v Paříži a věnoval se experimentální vědecké práci. Roku 1876 založil \"Revue philosophique\", odborný časopis, který vychází dodnes, a stal se jejím šéfredaktorem. Roku 1884 založil Společnost pro fyziologickou psychologii a o rok později byl jmenován mimořádným profesorem psychologie na Sorbonně. V letech 1888-1896 vedl katedru experimentální a srovnávací psychologie na Collège de France.\n\nZtrátu paměti se snažil vysvětlit jako symptom onemocnění mozku (\"Les Maladies de la mémoire\", 1881) a formuloval tzv. Ribotův zákon regresivní amnézie: zapomínání začíná nedávnými událostmi a postupuje nazpět ke zkušenostem dávnějším. Podobně se rychleji zapomínají abstraktní vědomosti než konkrétní, složitější dřív než jednoduché atd. Jakkoli se tato hypotéza mnohokrát empiricky potvrdila, mluvit o \"zákonu\" je přehnané. Fyziologická vysvětlení hledal i u poruch pozornosti (\"La Psychologie de l'attention\", 1888), vůle (\"De la volonté\", 1883) či osobnosti (\"De la personnalité\", 1885). V pozdním období se věnoval problému emocí.\n\nKrom témat psychologických věnoval se též filosofii Arthura Schopenhauera (\"Philosophie de Schopenhauer\", 1874).\n\n"}
{"id": "1132339", "url": "https://cs.wikipedia.org/wiki?curid=1132339", "title": "Chance the Rapper", "text": "Chance the Rapper\n\nChance the Rapper, vlastním jménem Chancelor Bennett, (16. dubna 1993) je americký rapper. Vyrůstal jako starší ze dvou bratrů na předměstí Chicaga. Svůj první mixtape nazvaný \"#10Day\" vydal v roce 2011. Druhý mixtape \"Acid Rap\" pak následoval v roce 2013. Roku 2012 se podílel na písni „They Don't Like Me“ vydané na mixtape \"Royalty\" rappera Donalda Glovera. V roce 2015 se podílel na albu \"Surf\" od skupiny Donnie Trumpet & The Social Experiment. Rovněž spolupracoval s rapperem Lil B na nahrávce \"Free\".\n\n"}
{"id": "1132346", "url": "https://cs.wikipedia.org/wiki?curid=1132346", "title": "Židovský hřbitov ve Studeném", "text": "Židovský hřbitov ve Studeném\n\nŽidovský hřbitov ve Studeném na Benešovsku se nachází v lesíku jihovýchodně od obce. Hřbitov, dříve využívaný židovskou náboženskou obcí v blízkém Křivsoudově, je chráněn jako kulturní památka.\n\nHřbitov byl založen údajně roku 1700. Kamenná zídka vymezuje prostor o velikosti asi 910 m. Na hřbitově se nachází asi 60 náhrobků z období od 18. století do roku 1927, z márnice se dochovaly základy. Hřbitov je volně přístupný.\n\nPřed vybudováním vodní nádrže Švihov sem byla roku 1974 přenesena část náhrobků ze židovského hřbitova v původních Dolních Kralovicích, které byly zatopeny.\n"}
{"id": "1132348", "url": "https://cs.wikipedia.org/wiki?curid=1132348", "title": "Kladská madona", "text": "Kladská madona\n\nKladská madona (\"Madona Kladská\") je česká desková gotická malba z let 1343–1344, původně střední část většího křídlového oltáře. Donátorem oltáře byl arcibiskup Arnošt z Pardubic, který je zobrazen v levém dolním rohu.\n\nOltář pro klášter augustiniánů v Kladsku (německy \"Glatz\"; polsky od roku 1945 \"Kłodzko\") dal zhotovit před rokem 1350 jeho zakladatel, arcibiskup Arnošt z Pardubic, který v Kladsku strávil mládí a v tamním farním kostele byl jako dítě údajně svědkem zjevení Panny Marie. Jako arcibiskup byl zakladatelem mariánského kultu v českých zemích. Ve farním kostele Nanebevzetí Panny Marie v Kladsku je pohřben.\n\nPůvodní křídlový oltář, ke kterému patřily další čtyři desky s malovanými výjevy ze života Krista (\"Narození Páně, Obřezání, Útěk do Egypta, Dvanáctiletý Kristus v Chrámu\") viděl a popsal Bohuslav Balbín ve spisu \"Vita Venerabilis Arnesti primi archiepiscopi Pragensis\" (1664). Klášter po augustiniánech převzali jezuité a do roku 1618 zde byla jezuitská kolej. Za třicetileté války bylo Kladsko obléháno a poničeno, ale oltář zachránil purkrabí Johann Georg Semling a luteránský šlechtic Adrian von Eckersdorf. Po roce 1625 byl oltář chloubou místního farního kostela a v 19. století se nacházel v královském gymnasiu v Kladsku. Odtud obraz s trůnící Madonou koupilo roku 1902 berlínské Kaiser-Friedrich-Museum. V současnosti je v majetku Státního muzea Gemäldegalerie Berlin Berlin-Dahlem.\n\nMonumentální obraz o velikosti 186 × 95 cm je namalován temperou na desce z topolového dřeva, potažené plátnem. Je dílem pocházejícím z okruhu Mistra vyšebrodského oltáře nebo jeho následovníka.\n\nMotiv \"Trůnící Madony\" obklopené anděly, kompozice prostoru sjednoceného perspektivním ubíháním linií, snědý pigment pleti, neobvyklá velikost dítěte a záliba v drahocenných tkaninách má původ v severní Itálii, ale řada detailů naznačuje přímý vliv francouzský, zprostředkovaný Porýním. Jako archaické francouzské vzory, vyskytující se v české knižní malbě už počátkem 14. stol., se jeví zejména koruna s listy a bohatě řasená rouška Madony. Také architektura trůnu souvisí s francouzskými slonovinovými reliéfy.\n\nS dílem Mistra vyšebrodského oltáře obraz spojuje měkká modelace obličejů a podoba Madony a andělů s deskami \"Klanění tří králů\", \"Zvěstování\", \"Zmrtvýchvstání\" a \"Oplakávání\" vyšebrodského cyklu. Existuje také analogie s Mosteckou madonou (hlava Krista).\n\nDo stejného časového období patří také Madona z Veveří a Strahovská madona a do širšího okruhu, možná spojeného předchozím školením v dílně Mistra Klosterneuburského oltáře, také autor tzv. Kaufmannova Ukřižování.\n\nKladská madona vykazuje ve srovnání s vyšebrodským cyklem některé důležité inovace, zejména v perspektivní projekci trůnu a zvýraznění prostorové hloubky barevným odstupňováním ploch, modelaci vysokého reliéfu drapérií a v celkovém zlidštění a citové vroucnosti podání, od kterého se odvíjí celá typologie českých milostných Madon až do počátku 15. století.\n\n\n"}
{"id": "1132349", "url": "https://cs.wikipedia.org/wiki?curid=1132349", "title": "Trombone Shorty", "text": "Trombone Shorty\n\nTrombone Shorty, vlastním jménem Troy Andrews, (* 2. ledna 1986) je americký pozounista. Narodil se v New Orleans a hudbě se věnoval již od dětství. V roce 2005 byl členem žesťové sekce v koncertní skupině zpěváka Lennyho Kravitze. Později vydal několik sólových nahrávek a spolupracoval s mnoha dalšími hudebníky, mezi které patří například Jeff Beck, Kid Rock, Allen Toussaint, Warren Haynes a Mos Def. S různými hudebníky vystupoval například v pořadech \"Jimmy Kimmel Live!\", \"The Tonight Show with Jay Leno\" a \"Noční show Davida Lettermana\", stejně jako v dokumentárním seriálu \"\".\n\n"}
{"id": "1132351", "url": "https://cs.wikipedia.org/wiki?curid=1132351", "title": "Jaroslav Fišer (malíř)", "text": "Jaroslav Fišer (malíř)\n\nJaroslav Fišer (10. října 1919, Praha - 21. června 2003, tamtéž) byl český malíř, grafik, ilustrátor, typograf a výstavní designér.\n\nV letech 1937-1939 a 1945-1946 studoval figurální kresbu a další výtvarné obory na ČVUT v Praze u profesorů Oldřicha Blažíčka, Cyrila Boudy a Martina Salcmana, dále na Uměleckoprůmyslové škole (1941-1943) a Vysoké škole uměleckoprůmyslove v Praze (1945-1946) u profesora Josefa Nováka. Po studiích se chtěl věnovat monumentální malbě. Strávil rok studijního pobytu v Číně při realizaci československé putovní výstavy v Pekingu, Šanghaji a Kantonu.\n\nSamostatně vystavoval od roku 1946, v letech 1957-1958 byl členem skupiny Bilance, členem Umělecké besedy se stal roku 1992. Inspirací pro něho byla díla Paula Kléea a Joana Miróa a Jaroslava Švába. Kombinoval různé výtvarné prostředky (grafické znaky, prvky koláže a typografické postupy). V letech 1959–1987 vytvořil sto čtyři filmových plakátů (jeho plakát k filmu \"Hra o jablko\" režisérky Věry Chytilové získal roku 1976 cenu Stříbrný Hugo na Mezinárodním filmovém festivalu v Chicagu. Působil ve výstavnictví (podílel se na přípravě expozice pro Světovou výstavu v Bruselu a Montrealu), vytvořil řadu knižních ilustrací a navrhoval také poštovní známky. Stejně tak tvořil i v užité grafice (například knižní obálky edice Smaragd, České básně, Divadlo nebo Karavana).\n\n\n"}
{"id": "1132352", "url": "https://cs.wikipedia.org/wiki?curid=1132352", "title": "Valerian Kobachija", "text": "Valerian Kobachija\n\nValerian Kobachija (rusky: \"Валериан Османович Кобахия, Valerian Osmanovič Kobachija\") (1929 - 1992) byl sovětský politik a funkcionář Komunistické strany Sovětského svazu. Byl dlouholetým předsedou prezidia Nejvyššího sovětu Abchazské ASSR.\n\nV roce 1951 vystudoval pedagogii na Suchumském pedagogickém institutu a začal pracovat jako učitel na střední škole. Avšak již tři roky po ukončení studií vstoupil do KSSS a také jako vedoucí do komsomolu, kde nakonec zaujal místo regionálního prvního tajemníka pro celou Abchazskou ASSR. Od roku 1958 vykonával funkci předsedy výkonného výboru okresu Gudauta a v roce 1962 byl prvním tajemníkem okresního výboru Komunistické strany Gruzie v Gudautě. Od roku 1965 byl tajemníkem Komunistické strany Gruzie ve výboru pro řízení a plánování výroby kolchozů a sovchozů v Abchazské ASSR. Zároveň zastával místo prvního tajemníka oblastního výboru Komunistické strany Gruzie v Abchazské ASSR, kde setrval až do roku 1975. Tehdy se totiž posunul do funkce tajemníka prezidia Nejvyššího sovětu Abchazské ASSR, kde setrval tři roky, než byl z této funkce Moskvou odvolán v reakci na bouřlivé události roku 1978 a reorganizaci moci v Abcházii, kdy se Abchazové dožadovali návratu statutu svazové republiky.\n\nV říjnu 1978 se do nejvyššího vedení Abchazské ASSR vrátil, když byl jmenován předsedou prezidia Nejvyššího sovětu Abchazské ASSR. V této funkci vydržel 12 let, až do 24. prosince 1990. Za jeho vedení socialistické obdoby Abchazského lidového shromáždění došlo k prudkému zvýšení nacionalismu a na konci svého angažmá v politice byl tím, kdo podepsal 25. srpna 1990 deklaraci o nezávislosti Abcházie na Gruzínské SSR. V Gruzii však došlo k vyostření boje Tbilisi proti separatismu pod vedením vůdce Gruzínů Zviada Gamsachurdiji. Nejvyšší sovět Gruzie řešil zatím pouze otázku Jižní Osetie, kde se měly konat Gruzií neschválené volby, ovšem Abchazský nejvyšší sovět v reakci na politiku orgánů Tbilisi se pod jeho vedením mimořádně sešel 4. prosince 1990, aby projednal změny v ústavě Abchazské ASSR reagující na poslední vývoj v Tbilisi, dále nová pravidla pro volby do Nejvyššího sovětu Abchazské ASSR, zřízení speciálního výboru pro řešení propukajícího gruzínsko-abchazského konfliktu a zrušení postu předsedy prezidia Nejvyššího sovětu Abchazské ASSR. Jeho nástupcem byl 24. prosince zvolen Vladislav Ardzinba, jako předseda Nejvyššího sovětu a de facto vůdce Abchazů.\n\nValerian Kobachija zemřel roku 1992.\n\n"}
{"id": "1132355", "url": "https://cs.wikipedia.org/wiki?curid=1132355", "title": "Hiatus Kaiyote", "text": "Hiatus Kaiyote\n\nHiatus Kaiyote je australská neo soulová hudební skupina. Vznikla v roce 2011 v Melbourne a hraje ve čtyřčlenné sestavě. Své první album nazvané \"Tawk Tomahawk\" kapela vydala v roce 2012. V roce 2013 byla skupina za píseň „Nakamarra“ z debutové desky nominována na cenu Grammy. Roku 2014 vyšlo EP \"By Fire\" a v roce 2015 pak druhé řadové album \"Choose Your Weapon\".\n\n"}
{"id": "1132360", "url": "https://cs.wikipedia.org/wiki?curid=1132360", "title": "Domy bratří Przybyłů", "text": "Domy bratří Przybyłů\n\nMěšťanské domy bratří Przybyłů v Kazimierze Dolnym, městečku v polském Lublinském vojvodství, jsou považovány za nejvýraznější příklady polské světské městské architektury doby renesance. Byly postaveny na počátku 16. století pro bratry Mikuláše a Kryštofa Przybylovy, a to neznámými místními staviteli.\n\nNacházejí se v jihovýchodním rohu tržiště. Jde o dva domy s podloubím v přízemí a třemi okny v patře. Byly postaveny z místního vápence. Bohatě zdobené fasády představují naivní imitaci mistrovských děl italské a nizozemské architektury. Fasády jsou korunovány vysokými atikami. Střešní plochy za atikami jsou skloněny dovnitř a dešťová voda je vypouštěna zadem do dvora.\n\nNa levé fasádě je mezi druhým a třetím oknem zobrazena postavu svatého Mikuláše z Myry v biskupském ornátu s mitrou a berlou. Vedle prvního a druhého okna jsou zvířecí postavy. Nad hlavní římsou je dvoupodlažní atika. Nižší podkroví dělené devíti pilastry zdobí mytologické postavy v oválných rámech a horní polovina edikuly se zasahujícími štítovými ozdobami nad hlavní římsou. Fasády přízemí a horních pater jsou zaplněny rustikou.\n\nNa pravé fasádě je mezi druhým a třetím oknem zobrazena postavu svatého Kryštofa s Ježíškem na rameni přecházejícího přes řeku. Atika domu se nachází přímo v jedné úrovni, ale je korunována řadou fiál, typických pro polskou renesanční architekturu. I tyto fasády v přízemí a v prvním patře jsou zaplněny rustikou.\n\nV městečku Kazimierz Dolny se nachází ještě jeden podobný dům. Byl také postaven v 16. století, a to pro Bartoloměje Celeje. Nachází se na Senátorské ulici 11 a sídlí v něm Muzeum Povislí.\n"}
{"id": "1132363", "url": "https://cs.wikipedia.org/wiki?curid=1132363", "title": "Hetalie", "text": "Hetalie\n\nHetalie ( ヘタリア Axis Powers, \"Hetaria Axis Powers\") je japonská komediální manga od autora Himaruji Hidekaze, vyprávějící o personifikovaných státech, mikronárodech a regionech, jako je například Hongkong. Státy mají lidskou podobu: od hlučného malého chlapce přes tichou dívku jako vystřiženou z hororu až po zádumčivého silného Afričana. Jejich chování je obvykle založené na chování průměrných občanů státu, jež ztělesňují. Lidské bytosti nejsou, ale jelikož tak vypadají, vymysleli si lidská jména, která bývají nejvíce častá jména ve státu, jež reprezentují, nebo se jmenují po někom významném v jejich historii či mytologii. Když stát, který někdo ztělesňuje, padne, dotyčný se stane smrtelníkem a pomalu umírá na stáří a na důsledky zranění, které nebývaly smrtelné. Vystupují tu i skutečné historické postavy jako Napoleon Bonaparte, Jana z Arku, Marie Terezie, Vladislav Jagellonský nebo císař Nero. Jelikož je autor Japonec, Spojenci jsou tu ti „zlí“. Ale i přes to, že historie je „napsána krví“, tady byla pojata většinou humorně. Název ,Hetalie’ je spojením slov \"hetare\" (ヘタレ, japonské slovo znamenající „nemožný” či „patetický”) a „Italia\" (イタリア Itaria, japonsky „Itálie\").\n\nCelý příběh začíná v období začátku první světové války. Německo, vybavený puškou a klackem, se obezřetně plíží neznámým okolím, o kterém ví, že patří obávanému vnukovi Římské říše, Itálii. Jakmile však narazí na vystrašeného Itala, který se skrýval v bedně od rajčat a prohlašoval, že je „rajčatová víla“, věděl, že věci nebudou takové, jaké se zdály být. A v tom se rozhodně nemýlil, ale ani ve snu ho nemohlo napadnout, co se svým novým ztřeštěným kamarádem zažije. Rozhodně ho nemohla napadnout druhá světová válka.\n\nNěmecko, lidským jménem Ludwig Beilschmidt, by se dal popsat jako mladší, avšak všestranně vyspělější bratr Pruska. Jeho bledě modré oči, svalnaté tělo a krátké blonďaté vlasy, obvykle sčesané dozadu, naznačují, že je árijské rasy. Jeho velmi vážná povaha a minulost od něj odpuzuje mnoho lidí, to se však netýká Japonska a Itálie. Jediný, koho se bojí, je Rusko. Jeho koníčkem je venčení jeho mnoha psů.\n\nSeverní Itálie (Veneziano), lidským jménem Feliciano Vargas, reprezentuje horní polovinu Apeninského poloostrova, zatímco jeho bratr Romano tu dolní. Vzhledově jsou si bratři velmi podobní; mají hnědé vlasy s dlouhou kudrlinou vyčnívající ven, tmavé oči a ani jeden není zrovna vysoký. Povahově jsou však odlišní jako černá a bílá. Feliciano je vždy veselý a přátelský, což z něj nedělá válečníka, jak od něj jeho děd Řím očekával. Nedbá na svůj zevnějšek, klidně by chodil i nahý. Má spoustu přátel, ale bojí se Anglie a Ruska.\n\nJaponsko, lidským jménem Kiku Honda, se obvykle chová jako tichý a zdvořilý introvert, to však nezabránilo jeho přátelství s Amerikou. Vypadá jako průměrný japonský stereotyp: nižší postava, krátké černé vlasy ostříhané „podle hrnce“ a obvykle nosí kimono. Momentálně nemá žádné nepřátele, drží si však chladný odstup od Ruska a svého bratra Koreje. Jeho činy v druhé světové válce jsou jeho bolavé místo. Velmi si zakládá na svých starých zvycích.\n\nPrusko, dříve též známý jako „Řád německých rytířů“, je v současnosti jen člověk jménem Gilbert Beilschmidt. Gilbert je nezodpovědný starší bratr Německa, který miluje rvačky a pivo. Vypadá jako každý jiný albín: červené oči, krátké bílé vlasy a mírně pohublé tělo. Všude ho doprovází jeho malý přítel z řad ptactva Gilbird. Mezi jeho koníčky patří provokování veškerého okolí, hraní na flétnu (jedna z mála dobrých věcí, které ho naučil Fridrich II) a házení kamenů po Rakousku.\n\nAmerika, lidským jménem Alfred F Jones, se rád nazývá hrdinou, ačkoliv zbytek světa si myslí opak. Nosí hranaté brýle, které zvýrazňují jeho modré oči a světlé vlasy mu padají do čela. Vždy nosí svou leteckou bundu. Jeho permanentně veselá, hlučná a mírně panovačná povaha je některým státům proti srsti. Svou skrytou nenávist k Rusku skrývá pod trpkým úsměvem. Jako správný Američan miluje fastfood. Má všestranné koníčky, od sledování hororových filmů (i když se bojí dívat se sám), přes zúčastňovaní se protestů proti komunismu na nádraží až po vykopávání fosílií.\n\nAnglie, lidským jménem Arthur Kirkland, je v komiksu popsán jako „bývalý pirát, dnes už jen gentleman s nabroušeným jazykem“. Díky jeho nevraživosti moc přátel nemá, ale o žádné nestojí. Za svůj dlouhý život zažil již mnoho nenaplněných očekávání, prvním místem na stupínku zklamání se u něj však může chlubit Amerika. Vzhledově vás na první pohled zaujme jeho husté obočí, zelené oči a krátké, zacuchané špinavě blonďaté vlasy. Je dobrý válečník a stratég, vařečku bych mu však nesvěřovala. Příliš si nerozumí se Španělskem, oba ještě pamatují Armadu. Jako každý Angličan miluje čaj.\n\nFrancie, lidským jménem Francis Bonnefoy, představuje zemi lásky. Vyhýbá se smrtelníkům, protože jediná smrtelnice, kterou kdy miloval, zemřela v plamenech. Vzhledově je jistě jeden z nejelegantnějších charakterů v komiksu. Světlé, dlouhé vlnité vlasy si obvykle spíná do ohonu mašlí a jeho levandulově modré oči vyzařují jakýsi smutek. Nosí hezké módní oblečení nebo pobíhá po okolí nahý. Svým veselým, bezstarostným chováním zakrývá svůj žal. Za nejlepšího přítele i nejhoršího nepřítele pokládá Anglii a jako jeden z mála se nebojí Ruska.\n\nRusko, lidským jménem Ivan Braginsky, je hrozivý chlap s velkým srdcem a problematickou minulostí. Jeho děsivá aura, úsměv, minulost a fakt, že s sebou v kabátě nosí zbraně, od něj ostatní státy odstrašuje. Všechny z nich (kromě Ameriky) však pokládá za své přátele. Je velmi vysoký, má veliký nos, tmavé oči sálající dětskou naivností a krátké kudrnaté vlasy šedé barvy. Vždy nosí šálu maskující jizvy na jeho krku, kabát dlouhý až po lýtka a těžké boty do sněhu. Jelikož tento úbor je schopen nosit i v létě, mnozí si myslí, že je podivín. Miluje vodku a slunečnice a má strach ze své sestry Běloruska.\n\nČína, lidským jménem Yao Wang, žije již 5000 let. Za tu dobu viděl již mnoho hrozných věcí, které zapříčinily jeho pesimistickou, frustrovanou a sarkastickou povahu. Radost nachází v jídle a roztomilých věcech. Jako průměrný Asiat má tmavé, šikmé oči a delší černé vlasy, vždy stažené do ohonu. Výjimečným ho dělá fakt, že na zádech s sebou vždy táhne koš s živou pandou a kamarádí se s drakem. Je fanoušek Hello Kitty, ale to si raději nechte pro sebe. Není jednoduché ho rozzlobit, pokud se vám to ale podaří, měli byste spát s otevřenýma očima. Přátelí se s Ruskem a nebojí se nikoho a ničeho.\n\nJeden z charakterů, Severní Korea, měl být původně též součástí příběhu – Hidekaz (autor) byl však pod výhrůžkami smrtí donucen ho odstranit.\n\nPrinc Paul, vládce nepříliš známého knížectví Wy, nakreslil portrét Hidekaze Himaruyi jako důkaz vděku za zviditelnění jeho knížectví.\n\nNázev komiksu vychází ze dvou slov: 'Hetare' a 'Italia'. Hetare znamená z japonštiny ztřeštěný/pošetilý.\n"}
